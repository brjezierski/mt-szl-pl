<doc id="83483" url="https://pl.wikipedia.org/wiki?curid=83483" title="Tonga">
Tonga

Tonga, Królestwo Tonga (, ) – państwo leżące na archipelagu o tej samej nazwie, w Polinezji na południowym Pacyfiku, położone w jednej trzeciej drogi pomiędzy Nową Zelandią a Hawajami, na południe od Samoa, na zachód od Niue i na wschód od Fidżi. Jedno z nielicznych państw pozaeuropejskich, które nigdy nie utraciły suwerenności.
Geografia.
Tonga od północy graniczy z Samoa, od północnego zachodu z Wallis i Futuną, od zachodu z Fidżi, od wschodu z Niue, a od północnego wschodu z Samoa Amerykańskim. Archipelag Tonga składa się z ok. 170 wysp podzielonych na trzy główne grupy: Tongatapu, Haʻapai, Vavaʻu. Wyspy Tonga są przeważnie niskimi, koralowymi atolami, jedynie nieliczne są pochodzenia wulkanicznego z czynnymi wulkanami. Najwyższy szczyt na wyspie Kao – 1030 m n.p.m. Klimat podrównikowy wilgotny. Średnia temperatura powietrza wynosi w styczniu , a w lipcu . Często występują cyklony tropikalne. Lasy pokrywają 11% powierzchni. Występuje tam największy na świecie nietoperz – rudawka pacyficzna, a także wiele gatunków ptaków.
Historia.
Pierwsi osadnicy pojawili się na Tonga ok. 3100 lat temu. Byli to Austronezyjczycy reprezentujący kulturę Lapita. Kolejna fala migracji dotarła ok. dwa tysiące lat temu, gdy osiedlili się przedstawiciele kultury Vavaʻu.
Nie później niż w połowie X wieku powstała tongijska monarchia. Pierwszym znanym z imienia królem był ʻAhoʻeitu. Władcy, znani jako Tuʻi Tonga, stworzyli silne państwo określane niekiedy jako Imperium Tonga, które przez 400 lat podbijało i kolonizowało nowe tereny, w tym wschodnie Fidżi, Niue, Samoa, czy Tokelau. Około 1470 roku władzę przejęła boczna linia dynastii, Tuʻi Haʻa Takalaua, która po około 130 latach musiała ustąpić władzę trzeciej linii, Tuʻi Kanokupolu.
W 1616 roku nastąpił pierwszy kontakt z Europejczykami, gdy holenderscy żeglarze Willem Schouten i Jacob Le Mairie dotarli do wysp Niua na północy kraju. Przez kolejne dwa stulecia okazjonalnie Europejczycy docierali do Tonga, w tym Abel Tasman i James Cook. W granicach państwa miał też miejsce słynny bunt na Bounty. Pojmany w 1806 roku William Mariner nauczył się lokalnego języka i opublikował książkę "An Account of the Natives of the Tongan Islands", będącą cennym źródłem o kulturze ówczesnych mieszkańców.
Okres między 1799 a 1852 rokiem był czasem chaosu i wojen domowych. Wówczas nastąpiło kilka kluczowych zmian w państwie. W 1826 roku misjonarze metodystyczni i w 1842 roku katoliccy udanie wprowadzili chrześcijaństwo. Wówczas też władzę zdobył król Taufaʻahau, który przyjął w 1831 roku chrzest, a w 1845 roku skonsolidował władzę jako król Jerzy Tupou I. Skodyfikował prawo, nadając konstytucję w 1875, podpisał międzynarodowe traktaty z Niemcami (1876), Wielką Brytanią (1879) i Stanami Zjednoczonymi (1888), które uznawały niepodległość państwa. Za jego rządów królestwo przyjęło współczesne symbole: flagę, herb i hymn.
Jego następca, Jerzy Tupou II objął władzę w 1893. W wyniku rosnących napięć między europejskimi potęgami zdecydował się na podpisanie traktatu przyjaźni z Wielką Brytanią w 1900, jaki nadawał królestwu status „chronionego państwa” (ang. "protected state"). W jego wyniku ustrój Tonga był utrzymany i rząd miał pełnię władzy na terytorium kraju, ale politykę zagraniczną prowadziła Wielka Brytania (choć wymagane były konsultacje z władzami Tonga).
Taki stan trwał do 1970 roku, gdy Tonga wypowiedziało traktat przyjaźni i odzyskało pełnię suwerenności, jednocześnie wstępując do Brytyjskiej Wspólnoty Narodów. W 1999 królestwo przystąpiło do ONZ.
W ciągu swego 41-letniego panowania król Taufaʻahau Tupou IV, który objął władzę w 1965, był wielokrotnie atakowany za zbyt silny ucisk obywateli. Pod koniec lat 80. uformował się na wyspach opozycyjny Ruch na rzecz Demokracji, który w wyborach w lutym 1993 zdobył 6 mandatów (z 9 możliwych) w 23-osobowym parlamencie.
W sierpniu i wrześniu 2005 królestwem wstrząsnął strajk 3 tys. pracowników sektora publicznego, którzy domagali się podwyżek płac i poprawy warunków pracy. Po 44 dniach negocjacji żądania zostały spełnione. Opozycja jednak, wykorzystując nastroje w społeczeństwie, wysunęła postulaty polityczne dotyczące demokratyzacji kraju. Po demonstracjach pod pałacem królewskim i naciskach ze strony części parlamentarzystów, król zgodził się powołać niezależną komisję, która zaproponowała zmiany ustrojowe w celu większej demokratyzacji kraju. Obecnie trwają prace nad zmianą konstytucji według projektu przedstawionego przez komisję.
29 lipca 2008 Pałac poinformował, że nowy król Jerzy Tupou V będzie rezygnował z atrybutów władzy absolutnej i przekaże część obowiązków premierowi. Podkomorzy królewski powiedział, że ma to na celu przygotowania monarchii do wyborów w 2010. Jednakże władca zmarł w 2012, a jego następca Tupou VI postanowił wstrzymać proces reform.
29 sierpnia 2016 Polska nawiązała stosunki dyplomatyczne z Królestwem Tonga.
Nazwa.
W wielu językach polinezyjskich słowo "tonga" oznacza „południe”. Nazwa kraju pochodzi od słowa "tongahahake" tłumaczenie „południowo”, pierwotnie oznaczało, że „wiatr wieje z południowo-wschodniej części kraju”.
Polityka.
Tonga jest jedyną monarchią na Pacyfiku (poza monarchiami pozostającymi w unii personalnej z Wielką Brytanią), a także jedyną należącą do brytyjskiej Wspólnoty Narodów (poza "commonwealth realms"). Władza królewska jest znacznie większa niż w monarchiach europejskich, a szacunek dla króla jest tak samo duży jak przed stuleciami i jest ściśle powiązany z tongijską tradycją.
Głową państwa jest król, w latach 2006–2012 był nim Jerzy Tupou V, od 2012 r. królem jest jego młodszy brat Tupou VI. Król mianuje premiera i ministrów, często dożywotnio (w praktyce ministrowie pracują do czasu osiągnięcia wieku emerytalnego, co gwarantuje stabilność i ciągłość prac rządu). Częścią systemu politycznego Tonga jest również parlament. Jednak jego demokratyczna legitymizacja jest ograniczona. Obywatele mogą wybierać 9 spośród 23 deputowanych. Reszta jest wybierana spośród członków prominentnych rodów i nominowana przez króla. W Tonga nie działają partie polityczne w zwyczajowym rozumieniu tego słowa, w końcu lat 80. powstał jednak opozycyjny ruch obywatelski domagający się demokratyzacji kraju.
11 lutego 2006 ze stanowiska premiera niespodziewanie zrezygnował brat króla i ówczesny następca tronu, książę Ulukalala Lavaka Ata, pół roku po serii demonstracji domagających się demokratyzacji państwa. Jego następca, Feleti Sevele, był pierwszym premierem w historii niebędącym członkiem rodziny królewskiej.
System szkolnictwa na Tonga jest darmowy i obowiązkowy dla dzieci do dwunastego roku życia, oparty na symbolicznych opłatach za edukację średnią i systemie stypendiów zagranicznych na studia wyższe.
W 2011 roku w przypadku 99% młodzieży w wieku 10–14 lat potrafiło czytać i pisać po tongijsku. Z wiekiem wzrastał odsetek analfabetów w grupie osób posługujących się językiem tonga, lecz nadal czytać i pisać potrafiło ponad 90% respondentów. Jednak w przypadku osób posługujących się językiem angielskim wraz z wiekiem znacznie (do nieco ponad 50% u kobiet i niecałych 65,5% u mężczyzn) malał odsetek piśmiennych.
Dostęp do opieki medycznej jest nieograniczony. Jeśli chodzi o prawo posiadania ziemi, jest ono konstytucyjnie chronione – zakazana jest sprzedaż ziemi cudzoziemcom (choć może ona być im dzierżawiona). Na zurbanizowanych terenach głównej wyspy archipelagu, Tongatapu, gdzie zamieszkuje 60% populacji tongijskiej, ziemi jest stosunkowo niewiele. Ziemia uprawna jest jednak dostępna na innych wyspach, o charakterze bardziej rolniczym. Większość ludności utrzymuje się z produkcji żywności – rolnictwa, rybołówstwa i hodowli, co pokrywa ok. połowy potrzeb żywnościowych kraju. Kobiety i mężczyźni mają równy dostęp do edukacji i opieki zdrowotnej. . Wskaźniki przestępczości są dość niskie, lecz wzrastają, co jest przypisywane powrotowi rodowitych Tongijczyków z zagranicy, np. w wyniku deportacji.
Na Tonga występują tendencje prodemokratyczne, kładące nacisk na potrzebę reform i lepszej reprezentacji większości w parlamencie. Jednak monarchia nadal cieszy się poparciem społecznym.
Religia.
Struktura religijna kraju w 2016 roku według CIA:
Gospodarka.
Gospodarka Tonga należy do najbardziej zróżnicowanych w Oceanii. Jej podstawą jest rolnictwo, które zatrudnia 65% ludności czynnej zawodowo. Na eksport przeznacza się orzechy kokosowe i banany, oraz wanilię, w której uprawie i eksporcie kraj ten zajmuje 7 miejsce na świecie. Wiele małych przedsiębiorstw, szczególnie w handlu detalicznym, jest zdominowane przez chińskich imigrantów. Sektor produkcyjny składa się z rzemiosła i kilka innych bardzo małych branż, które tworzą tylko 3% PKB. We wrześniu 1974 otwarty został Bank of Tonga. Kraj importuje żywność, głównie z Nowej Zelandii. Sektor przemysłowy stanowi 10% PKB. Kraj pozostaje uzależniony od pomocy zewnętrznej. Rząd podkreśla konieczność rozwoju sektora prywatnego, w szczególności wspiera inwestycje. Głównymi partnerami handlowymi Tonga są: Australia, Nowa Zelandia, Japonia i Fidżi.
Emisja gazów cieplarnianych.
Emisja równoważnika dwutlenku węgla z Tonga wyniosła w 1990 roku 0,150 Mt, z czego 0,064 Mt stanowił dwutlenek węgla. W przeliczeniu na mieszkańca emisja wyniosła wówczas 0,888 t dwutlenku węgla, a w przeliczeniu na 1000 dolarów PKB 190 kg. Następnie emisje nieregularnie rosły, osiągając maksymalne wartości w 2012. Wzrost emisji wynikał głównie z jej zwiększenia przez transport. W 2018 emisja dwutlenku węgla pochodzenia kopalnego wyniosła 0,123 Mt, a w przeliczeniu na mieszkańca 1,124 t i w przeliczeniu na 1000 dolarów PKB 208 kg. Głównym gazem cieplarnianym emitowanym z Tonga na początku lat 90. był metan, ale wraz ze wzrostem emisji dwutlenku węgla, to on stał się głównym gazem. Na trzecim miejscu jest podtlenek azotu.
Media.
Telewizja.
Tonga Broadcasting Comission (Telewizja Tonga 1, Telewizja Tonga 2).
Zdrowie.
Występuje wirusowe zapalenie wątroby typu A, istnieje też zagrożenie infekcjami bakteryjnymi. Od osób, które przed przyjazdem do Tonga przebywały w regionie dotkniętym żółtą febrą i cholerą, wymaga się zaświadczenia o szczepieniach przeciwko tym chorobom. Występuje wiele gatunków komarów. Opieka zdrowotna jest na bardzo niskim poziomie, brak nawet lekarstw. Poza stolicą i Neiafu nie ma ośrodków opieki medycznej; poważniejsze przypadki wymagają przetransportowania za granicę.
Tonga jest jednym z krajów, gdzie najczęściej występuje nadwaga u osób dorosłych.

</doc>
<doc id="83484" url="https://pl.wikipedia.org/wiki?curid=83484" title="Protokoły mędrców Syjonu">
Protokoły mędrców Syjonu

Protokoły mędrców Syjonu () – carski antysemicki sfałszowany tekst opisujący rzekome plany osiągnięcia przez Żydów globalnej dominacji (teoria spiskowa). "Protokoły mędrców Syjonu" zostały sfabrykowane przez Matwieja Gołowinskiego, rosyjskiego współpracownika cara Mikołaja II, na zamówienie Ochrany, tajnej policji politycznej Imperium Rosyjskiego, w celu obarczenia społeczności żydowskiej odpowiedzialnością za ówczesne problemy polityczne i społeczne Rosji. W dużej części są plagiatem XIX-wiecznej nieantysemickiej satyry autorstwa Maurycego Joly’ego "Rozmowy w piekle między Monteskiuszem i Machiavellim".
Encyklopedia Britannica opisuje je jako sfałszowany dokument, który służył za pretekst i uzasadnienie antysemityzmu na początku XX wieku. Historycy w Stanach Zjednoczonych i Europie od dawna się zgadzają, że jest to fałszerstwo, w 1993 roku sąd okręgowy w Moskwie wydał w tej sprawie formalne orzeczenie, stwierdzające, że "Protokoły mędrców Syjonu" zostały sfabrykowane, oddalając powództwo o oszczerstwo wytoczone przez ultranacjonalistyczną rosyjską organizację Pamjat, która posługiwała się nimi w swoich antysemickich publikacjach.
"Protokoły mędrców Syjonu" bywają przyjmowane jako prawdziwe w tych środowiskach i rejonach świata, gdzie są forsowane krytyczne opinie na temat Żydów czy Izraela, a także m.in. w Japonii, gdzie wiele osób uważa je za „podręcznik przejmowania władzy”. W obecnych konfliktach na Bliskim Wschodzie są wykorzystywane jako rzekomy „dowód żydowskiego spisku”. Dały też początek współczesnej literaturze spiskowej, jak np. „None Dare Call it Conspiracy” („Nikt nie waży się nazwać tego spiskiem”) czy „Conspirators Hierarchy: the Committee of 300” („Hierarchia konspiratorów: Komitet 300”).
Autorzy Protokołów mędrców Syjonu.
Tekst "Protokołów" skompilowali plagiatując inne teksty i zmieniając ich wydźwięk na antysemicki rosyjski ekspert od dezinformacji , który w latach 1885–1902 był szefem zagranicznych placówek Ochrany i specem od fałszowania dokumentacji oraz , który był rosyjskim współpracownikiem cara Mikołaja II i oficerem rosyjskiej tajnej policji Ochrany.
Piotr Raczkowski w 1897 roku został wysłany do Francji.
Geneza tekstu Protokołów.
"Protokoły" są w znacznej części plagiatem broszury zatytułowanej "Rozmowy w piekle między Machiavellim i Monteskiuszem" opublikowanej przez francuskiego satyryka Maurice’a Joly’ego w 1864 roku w Brukseli. Joly był przeciwnikiem Napoleona III, a traktat jest krytyką ówczesnego ustroju Francji; w tekście w ogóle nie pojawiają się Żydzi. Z 2560 wierszy oryginału 1040 zostało splagiatowanych bez żadnej zmiany, w reszcie dokonano różnego rodzaju zmian, na przykład tekst oryginalny mówi o istniejącym wówczas we Francji porządku politycznym, a "Protokoły" mówią o projektowanym ustroju.
Z kolei Joly zaczerpnął znaczną część swojej broszury z popularnej powieści Eugène’a Sue "Les Mystères du peuple" ("Ludzkie tajemnice"). W dziele Sue spiskowcami byli jezuici, a Żydzi w ogóle się tam nie pojawiają. Oficjalne dokumenty mówią, że Joly został pozwany i skazany za napisanie broszury na karę więzienia.
Innym źródłem "Protokołów" była opublikowana w 1868 roku powieść "Biarritz". Autor powieści Hermann Goedsche był niemieckim antysemitą i agentem pruskiej tajnej policji. Książkę opublikował pod pseudonimem "Sir John Retcliffe". W rozdziale "Żydowski Cmentarz w Pradze i Rada Przedstawicieli Dwunastu Plemion Izraela" przedstawił tajną rabiniczną kabałę, która spotyka się na cmentarzu co 100 lat, aby przedyskutować postępy planu zdobycia władzy nad światem i zaplanować dalsze kroki. Środkiem do uzyskania władzy nad światem jest gromadzenie złota, podkopywanie autorytetu kościoła i armii. Aby przedstawić to spotkanie, zaczerpnął między innymi scenę z powieści "Józef Balsamo" Aleksandra Dumasa.
Książka Goedschego została przetłumaczona na rosyjski w 1872 roku, a w 1891 urywek z rozdziału zawierającego opis fikcyjnego spotkania rabinicznej „rady przedstawicieli”, łącznie ze splagiatowanymi "Dialogami" Joly’ego, krążył już po Rosji. Rosyjska tajna policja "Ochrana" uznała go za użyteczne narzędzie w swoich próbach zdyskredytowania liberalnych reformatorów i rewolucjonistów, którzy zyskiwali w owym czasie społeczne poparcie. W czasie afery Dreyfusa we Francji, w latach 1893–1895, gdy polaryzacja stosunku do Żydów w Europie osiągnęła szczyt, "Dialogi" zostały wydane w swojej ostatecznej postaci, która ukazała się w Rosji w 1895 roku, i począwszy od 1897 roku zaczęły być prywatnie wydawane jako "Protokoły".
Raczkowski i Gołowiński plagiatując te teksty przy fabrykowaniu "Protokołów" usunęli nazwiska Machiavellego i Monteskiusza, w roli spiskowców obsadzili Żydów, a wszystkie odniesienia do oszukanego społeczeństwa francuskiego zastąpili odniesieniami do „gojów”.
Pierwsza publikacja Protokołów (1903).
Pierwsze publiczne wydanie „Protokołów mędrców Syjonu” miało miejsce w okresie sierpień – wrzesień 1903 r. w rosyjskiej gazecie „” () wydawanej w stolicy Imperium Rosyjskiego – Petersburgu. Założycielem i wydawcą gazety był , rosyjski dziennikarz i antysemita. Paweł Kruszewan pochodził z Mołdawii i kilka miesięcy przed publikacją tekstu był organizatorem krwawego pogromu żydowskiej społeczności w Kiszyniowie, który był częścią fali pogromów Żydów przetaczających się wówczas przez Rosję.
Tekst został podzielony na dziewięć części, z których każda zawierała nagłówek „Żydowski program podboju świata” (). Wydanie "Protokołów" zawierało kilka znaczących różnic z późniejszymi wydaniami. Na przykład zawierało cytaty ze Starego Testamentu, które później zostały pominięte. To wydanie "Protokołów" nigdy nie zostało przetłumaczone na inne języki.
Pierwsza publikacja Protokołów w formie książkowej (1905).
W grudniu 1905 roku w Petersburgu tekst ukazał się po raz pierwszy w formie książkowej. Autor publikacji nie jest wymieniony na okładce książki, był nim jednak najprawdopodobniej współpracownik Kruszewana . W styczniu 1906 roku ukazało się kolejne wydanie tej samej wersji tekstu, tym razem z Butmim jako autorem.
W tym samym czasie "Protokoły" zostały załączone do książki prawosławnego mistyka "Wielkie w małym i Antychryst" (). Broszury Butmiego i Kruszewana były tanimi pamfletami dla mas, wydanie Nilusa było natomiast częścią traktatu mistycznego, który był skierowany do cara. Edycja Nilusa wzbudziła uznanie rosyjskiego kościoła prawosławnego (cerkwi moskiewskiej) i była przez nią propagowana, nakazano między innymi odczytać tekst "Protokołów" we wszystkich cerkwiach prawosławnych w Moskwie.
Rok wydania "Protokołów" nie był przypadkowy. Publikacja nastąpiła po rewolucji 1905 roku. Skrajnie konserwatywny, nacjonalistyczny Związek Narodu Rosyjskiego i inne organizacje o podobnym profilu, znane jako Czarna Sotnia, razem z Ochraną zrzuciły winę za rewolucję na „międzynarodowy spisek żydowski” i rozpoczęły program szerokiego rozpowszechniania "Protokołów" jako propagandowego wsparcia dla fali pogromów, które przetoczyły się przez Rosję w latach 1903–1906.
Każde z wydań i ich autorzy przedstawiali odmienne i sprzeczne ze sobą wersje tego, jak zostały zdobyte „dokumenty z tajnej narady mędrców żydowskich”. Sam Nilus przedstawiał różne wersje tego, jak zdobył tekst "Protokołów". Początkowo utrzymywał, że „zdobył tekst w 1901 roku i trzymał go w tajemnicy”, a "Protokoły" są „zapisem Pierwszego Kongresu Syjonistycznego w szwajcarskiej Bazylei”, który miał miejsce w 1897 roku. Gdy zauważono, że kongres był otwarty dla publiczności i uczestniczyło w nim wielu nie-Żydów, zaczął twierdzić, że "Protokoły" „były wynikiem spotkań mędrców Syjonu w latach 1902–1903”, było to jednak w sprzeczności z jego wcześniejszym twierdzeniem, że zdobył manuskrypt w 1901 roku. Poza tym tekst został już opublikowany wcześniej w 1903 roku na łamach pisma „Znamya”, a tekst Nilusa był kopią poprzedniego wydania. W odróżnieniu od Nilusa, Butmi twierdził, że tekst "Protokołów" „został wykradziony z tajnych archiwów Centralnej Kancelarii Syjonu”, nie przywoływał więc opowieści o kongresie w Bazylei.
To właśnie edycja Nilusa stała się podstawą tłumaczeń tekstu na inne języki. Tłumacze dodawali odmienne legendy dotyczące pochodzenia tekstu. Niemiecki antysemita Theodor Fritsch twierdził, że wydanie „zostało wykradzione z domu żydowskiego przez rosyjską policję”. Amerykańska pisarka Lesley Fry twierdziła natomiast, że "Protokoły" „są autorstwa niejakiego Aszera Ginsberga, który pisał pod pseudonimem Achad Ha-am”.
Wzrost zainteresowania tekstem po rewolucji bolszewickiej.
Po rewolucji bolszewickiej z 1917 roku rozmaite zwalczające się frakcje wykorzystywały "Protokoły", aby wzbudzać nienawiść i przemoc skierowaną przeciwko Żydom. Pomysł, że ruch bolszewicki był spiskiem żydowskim zmierzającym do światowej dominacji, wywołał na świecie zainteresowanie "Protokołami". W samym 1920 roku w Anglii ukazało się pięć wydań. W tym samym roku Henry Ford opłacił wydrukowanie 500 tys. egzemplarzy i do 1927 roku opublikował w gazecie „The Dearborn Independent” serię antysemickich artykułów.
W 1920 roku historia "Protokołów" została prześledzona aż do dzieła Goedschego i Joly’ego przez Luciena Wolfa, a następnie opublikowana w Londynie w sierpniu 1921 roku. Historia "Protokołów" została podobnie wyłożona w serii artykułów w „The Times” przez jego konstantynopolitańskiego reportera Philipa Grave’a, który zaczerpnął informacje z pracy Wolfa. W tym samym roku ukazała się cała książka dokumentująca oszustwo, opublikowana w Nowym Jorku przez Hermana Bernsteina. Pomimo szerokiej akcji demaskatorskiej "Protokoły" w dalszym ciągu są traktowane przez antysemitów jako ważne świadectwo.
Niektórzy naukowcy porównują "Protokoły" do "Nauczania Alta Vendita", znalezionego jakoby przez włoską tajną policję i potwierdzonego przez kilku papieży. Natura planów w obu dokumentach jest podobna, choć "Protokoły" są bardziej szczegółowe, jeśli chodzi o projekt zastąpienia papieża jako głowy Kościoła katolickiego.
Inna fałszywa teoria popularna niegdyś w środowisku naukowym była taka, że "Protokoły" zostały napisane przez jakąś uboczną gałąź loży masońskiej (z których wiele posługiwało się wtedy nazwą "Syjon"), jako rodzaj fantazji na temat kontrolowania biegu rzeczy.
Dowody dyskwalifikują tezę, że dokument został napisany przez Żydów. Przykładem jest na poły mesjanistyczna idea, która pojawia się stale w tekście, ustanowienia „Króla Żydów”. To nigdy nie był żydowski termin i odnosił się wyłącznie do ukrzyżowania Jezusa.
Protokoły mędrców Syjonu a nazizm.
Podczas i po Wielkiej Wojnie, rewolucji bolszewickiej i rosyjskiej wojnie domowej niektórzy z „białych” Rosjan uciekli z Rosji do Niemiec jako uchodźcy. W 1919 roku los „białych” Rosjan w zachodniej części niegdysiejszego Imperium Rosyjskiego został przypieczętowany, a wielu radykalnych rosyjskich nacjonalistów udało się na wygnanie do Niemiec, z czego znaczna część trafiła do Monachium, przyszłej kolebki nazizmu. Niektórzy przywieźli ze sobą fundamentalny tekst współczesnego antysemityzmu, carską fałszywkę „Protokoły mędrców Syjonu” oraz fałszywe przekonanie, że „globalna żydowska konspiracja była odpowiedzialna za ich porażkę”. Dzięki „białym” Rosjanom Dietrich Eckart, a później jego uczeń Adolf Hitler, a za nimi wielu przyszłych nazistów, zapoznało się z carską fałszywką "Protokoły mędrców Syjonu". Do tego momentu Hitler przedstawiał wroga Niemiec jako „żydowski kapitalizm”. Kiedy Hitler nabrał przekonania, że „Żydzi są odpowiedzialni zarówno za kapitalizm, jak i komunizm”, doszedł do wniosku, że „Żydzi byli źródłem wszystkich idei, które zagrażały Niemcom”. Hitler początkowo stawiał postulaty ekonomicznego wykluczania Żydów, a gdy zetknął się z tezami głoszonymi przez rosyjską „białą” emigrację, jego poglądy wyewoluowały w kierunku ludobójczej ideologii. W tym ważnym względzie Hitler był w istocie jej uczniem. W ten sposób "Protokoły" stały się jedną z przyczyn powstania ludobójczej ideologii niemieckiego nazizmu i częścią propagandowego arsenału nazistów w ich usprawiedliwianiu prześladowania Żydów.
W 1934 szwajcarski nazista, dr Alfred Zander, opublikował serię artykułów przyjmujących "Protokoły" jako fakt, ale został pozwany do sądu przez dr J. Dreyfusa-Brodsky’ego, dr Marcusa Cohena i dr Marcusa Ehrenpreisa. Proces rozpoczął się w sądzie kantonalnym w Bernie 29 października 1934. 19 maja sąd, po przeprowadzonym śledztwie, uznał "Protokoły" za fałszerstwo, plagiat i plugawą literaturę, wydając wyrok zgodny z kantonalnym prawem. W podobnym procesie, w południowoafrykańskim Grahamtown, w sierpniu 1934 roku, sąd nałożył grzywnę w wysokości 1775 funtów (ok. 4500 ówczesnych dolarów amerykańskich) na trzech mężczyzn rozpowszechniających jedną z wersji "Protokołów".
Protokoły mędrców Syjonu, KGB i terroryzm.
„Protokoły mędrców Syjonu” zostały użyte przez KGB do prowokowania w krajach muzułmańskich antysemityzmu i nienawiści do Zachodu. Ion Mihai Pacepa, były szef Securitate i najwyższy rangą oficer wywiadu bloku wschodniego, który w 1978 roku przeszedł na stronę Zachodu, opisuje „Operację SIG” (), którą KGB rozpoczęła w 1972 roku. Pierwsze tłumaczenie "Protokołów" na arabski zlecił Jurij Andropow, ówczesny szef KGB (1967–1982), a późniejszy przywódca ZSRR (Sekretarz Generalny KPZR w latach 1982–1984). W 1972 roku Securitate i inne służby specjalne bloku wschodniego otrzymały od KGB arabski przekład „Protokołów mędrców Syjonu” wraz z dokumentacją (również po arabsku), „udowadniającą”, że „USA są krajem syjonistycznym”, celem rozpowszechniania w krajach muzułmańskich.
Andropow wyjaśnił Pacepie:
Miliard przeciwników może wyrządzić znacznie większe szkody Ameryce niż kilka milionów. Musieliśmy zaszczepić nienawiść w stylu nazistowskim do Żydów w całym świecie muzułmańskim i zamienić tę broń emocji w krwawą terrorystyczną łaźnię przeciwko Izraelowi i USA.
Tylko w latach 70. XX wieku KGB rozprowadziło w krajach muzułmańskich dziesiątki tysięcy kopii arabskiego przekładu carskiej fałszywki „Protokoły mędrców Syjonu”, a na rozkaz Andropowa rozpowszechniano dezinformacje, że „mędrcy Syjonu zasiadają w Kongresie USA”. Pacepa wspomina:
Według Andropowa świat islamski był szalką Petriego, w której KGB mogłoby hodować zjadliwy szczep nienawiści do Ameryki, wyrosły z bakterii myślenia marksistowsko-leninowskiego. Podczas moich ostatnich lat w Rumunii, każdego miesiąca rozprowadzaliśmy tysiące kopii "Protokołów mędrców Syjonu" w swojej islamskiej strefie wpływu. Na spotkaniach, które miałem z partnerami ze służb węgierskich i bułgarskich, usłyszałem, że oni robią to samo.
Recepcja w Polsce.
Pierwszy polski przekład "Protokołów" ukazał się w grudniu 1919 roku w Warszawie. Ideologia zawarta w tekście była propagowana przez powiązane z endecją Towarzystwo „Rozwój” i przez związanych z towarzystwem księży: księdza Cz. Oraczewskiego i księdza Józefa Kruszyńskiego.
W książce „Rola Światowa Żydowstwa” (1923) ksiądz Kruszyński, w latach 1925–1933 rektor KUL, cytuje protokoły jako „empiryczny dowód” na to, że „Żydzi pełnią destrukcyjną rolę w prasie i wychowaniu, nadużywając wolności wyznania”. Książka, powołując się na "Protokoły", usprawiedliwiała pogromy; Kruszyński argumentował, że „pogromy wynikają z tego, że chrześcijanie odkrywają plany Żydów”. Innym zwolennikiem ideologii "Protokołów" był ksiądz Stanisław Trzeciak. W wydanej w 1932 roku książce Trzeciak argumentuje, że „plan liberalizacji prawa małżeńskiego jest spiskiem żydowskim i mieści się w strategii wyznaczonej przez "Protokoły"”. Główny ideolog endecji Roman Dmowski nie odwołuje się wprost do tekstów "Protokołów", ale zdaniem jego biografów podzielał ideologię tekstu dotyczącą „żydowskiego spisku” i wyraził ją w powieści "Dziedzictwo".
Protokoły współcześnie.
Rosja.
W Rosji wciąż są kręgi ludzi, w tym w rosyjskim establishmencie, które wierzą w fałszywy spiskowy obraz świata przedstawiony w "Protokołach".
W 2000 roku w Petersburgu ukazała się książka Sergieja Aleksandrowicza Nilusa "Blisko, tuż przy drzwiach" – wydana przez północno-zachodnie centrum literatury prawosławnej „Dioptra” wraz z błogosławieństwem arcybiskupa permskiego i solikamskiego Afanasija, co jest równoznaczne z oficjalnym usankcjonowaniem jej przez Rosyjski Kościół Prawosławny
(cerkiew moskiewską).
Inne petersburskie wydawnictwo „Carskoje dieło” () wydało almanach zatytułowany "Tajemnica bezprawia", którego zasadniczą częścią jest książka Nilusa z "Protokołami". Almanach opatrzony jest błogosławieństwem biskupa Władywostoku Wieniamina, powszechnie znanego ze swojej wiary w istnienie „światowego spisku, skierowanego przeciwko Rosji” i zwolennika restauracji monarchii oraz kanonizacji Rasputina.
Propagatorem "Protokołów" był metropolita Petersburga i Ładogi – Joann. Dzięki jego wsparciu powstało stowarzyszenie „Prawosławny Sankt–Petersburg”, które ustanowiło nagrodę literacką imienia "Sergieja Nilusa". W preambule do regulaminu nagrody podkreśla się, że „prawosławnemu ludowi Nilus znany jest przede wszystkim jako człowiek, który opublikował "Protokoły mędrców Syjonu"”.
Bliski Wschód.
W przeszłości "Protokoły" były publicznie rekomendowane przez prezydentów Egiptu Nasera i Sadata, prezydenta Arifa z Iraku, króla Fajsala z Arabii Saudyjskiej i pułkownika Kadafiego z Libii, jak też innych liderów politycznych świata arabskiego. W marcu 1970 roku "Protokoły" stały się bestsellerem w Libanie. Niedawno państwowy dziennik w Egipcie al-Ahram w przedmowie do tłumaczenia książki Szimona Peresa o Bliskim Wschodzie napisał:
Artykuł w państwowej gazecie egipskiej "al-Achbar" stwierdzał 3 lutego 2002 roku:
Tłumaczenia "Protokołów" są ogromnie popularne w Iranie. Pierwsze wydanie zostało opublikowane latem 1978 roku w czasie rewolucji islamskiej. W 1985 roku wydrukowane zostało nowe wydanie, które szeroko rozpowszechniła Islamska Organizacja Propagandowa z Departamentu Stosunku Międzynarodowych Iranu. Fundacja Astaneh-ye Qods Razavi z Meszhedu, jedna z najbogatszych instytucji irańskich, sfinansowała publikację "Protokołów" w 1994 roku. Fragmenty "Protokołów" zostały opublikowane w 1994 roku przez dziennik Jomhouri-ye Eslami, tytułując je "Zapach krwi. Plany syjonizmu". Radykalny islamski miesięcznik „Sobh” w grudniu 1998 roku opublikował wyjątki pod tytułem "Tekst Protokołów mędrców Syjonu ustanowienia żydowskiej globalnej dominacji", ilustrując je karykaturą węża połykającego glob. Irański pisarz i badacz Ali Baqeri, który „badał” "Protokoły", znajduje w planie globalnej dominacji jeszcze dalej idący zamiar, stwierdzając w 1999 na łamach „Sobh”:
Wiele rządów arabskich finansuje wznowienia "Protokołów" i narzuca w programach szkolnych przedstawianie ich jako faktu historycznego. Dokument ten odżył także w nowym pokoleniu neonazistów w Rosji i innych republikach powstałych po rozpadzie ZSRR. Jest też rozpowszechniany w Stanach Zjednoczonych przez grupy studentów palestyńskich w kampusach uniwersyteckich i przez Nation of Islam, Louisa Farrakhana. "Protokoły" zostały uznane za fakt przez wiele ekstremistycznych organizacji islamskich, jak Hamas, Islamski Dżihad i Al-Ka’ida.
Dokument jest przyjmowany za prawdziwy w wielu miejscach w Azji i Ameryce Południowej. W Japonii, gdzie wiele osób uważa go za autentyczny, wydawane były nawet samouczki, w których wyrażany jest podziw dla „żydowskiego spisku” i sugestia, że Japończycy powinni go naśladować, aby uzyskać taką samą potęgę.
W Egipcie, który jest związany paktem z 1979 roku mającym zapobiegać podżeganiu nastrojów antyizraelskich, w 2002 roku państwowa telewizja egipska, jak również arabskie satelitarne stacje telewizyjne, nadały 41-częściowy dramat historyczny zatytułowany "Jeździec bez konia", w którym "Protokoły" są głównym elementem spisku.
Grecja.
W Grecji "Protokoły" miały w ostatnich dekadach wiele wydań opatrywanych rozmaitymi komentarzami, zależnie od tego, kto je wydawał i jakie są jego poglądy. Antysemicka i skrajnie prawicowa partia Chrisi Avji (Złoty Świt) uważa dokument za prawdziwy i rozpowszechnia go wśród swoich członków. Inne drobne grupy, które wierzą w jego autentyczność, twierdzą, że nie oddaje on sposobu myślenia Żydów, a jedynie tych, którzy należą do rzekomej tajnej elity syjonistów. Książka jest popularna wśród osób zainteresowanych teoriami spiskowymi, chociaż większość z nich uważa ją za fałsz. Podkreśla się też wpływ "Protokołów" na wszelkie inne publikacje dotyczące teorii spiskowych. Niektóre ostatnie wydania podkreślają, że „Żydzi” opisani w "Protokołach" są tylko przykrywką dla innych spiskowców, jak Iluminaci czy wolnomularze. Inne publikacje zajmują się wpływem "Protokołów" na antysemickie nastroje w ciągu ubiegłego wieku. Jeszcze inni porównują je z "Dialogami" Joly’ego, starając się dociec ich wzajemnego związku.
USA.
W Stanach Zjednoczonych "Protokoły" zostały ponownie opublikowane w książce poświęconej teoriom spiskowym „Behold a Pale Horse” Williama Coopera. W 2002 roku mająca siedzibę w New Jersey arabskojęzyczna gazeta „Arabski Głos” opublikowała fragmenty "Protokołów" – uzasadniając wydrukowanie ich, wydawca Walid Rabah stwierdził, że niektórzy znani autorzy arabscy przyjmują książkę jako prawdę.
Polska.
W latach 80. XX wieku "Protokoły" można było z łatwością kupić w niektórych warszawskich kościołach, a w publikacjach podziemnych wznawiane były dzieła księży katolickich propagujących falsyfikat. W latach 90. XX wieku o autentyczności "Protokołów" przekonywał działacz Stronnictwa Narodowego Bogusław Rybicki (w okresie 1963–1971 członek PZPR, później ZP „Grunwald”). Miesięcznik „Polska Myśl Narodowa” przekonywał natomiast, że Leszek Balcerowicz „realizuje plan zawarty w "Protokołach"”.

</doc>
<doc id="83487" url="https://pl.wikipedia.org/wiki?curid=83487" title="Romuald Cebertowicz">
Romuald Cebertowicz

Romuald Adam Cebertowicz (ur. 7 lutego 1897 w Głownie, zm. 14 stycznia 1981 w Łodzi) – polski hydrotechnik, poseł na Sejm PRL I kadencji (1952–1956), członek Ogólnopolskiego Komitetu Frontu Jedności Narodu w 1958 roku. Budowniczy Polski Ludowej.
Życiorys.
Dzieciństwo i młodość.
Syn Adama, naczelnika poczty w Głownie. W wieku siedmiu lat rozpoczął naukę w miejscowej szkole powszechnej, gdzie zetknął się z ogromnym patriotyzmem nauczycieli. Wiosną 1905 r. w szkółce doszło do wybuchu strajku szkolnego, do którego przyłączył się ośmioletni Romuald Cebertowicz. Młodzież protestowała przeciwko rusyfikacji. Wydarzenia te zakłóciły spokój miasteczka, obeszło się jednak bez represji, gdyż władze rosyjskie przerwały śledztwo i sprawę zatuszowały.
Po ukończeniu w 1907 r. głowieńskiej szkółki rodzice wysłali syna do polskiej Szkoły Handlowej w Łowiczu. Tu również spotkał się z atmosferą polskości. Szkoła reprezentowała wysoki poziom nauczania, lecz o patriotyzmie nauczycieli i uczniów (nauka patriotycznych pieśni, musztra wojskowa, odśpiewanie w kolegiacie „Boże coś Polskę…”) dowiedziały się władze carskie i w 1912 roku zamknęły placówkę. Cebertowicz został przeniesiony do prywatnej szkoły Radomskiego w Zduńskiej Woli, a po jej ukończeniu kontynuował naukę w rosyjskiej Szkole Realnej w Łowiczu ponieważ dawała ona tzw. uprawnienia, czyli wstęp na studia.
Podczas I wojny Kontynuował naukę w reaktywowanej II Warszawskiej Szkole Realnej i w 1916 r. uzyskał maturę. Następnie zaczął uczęszczać do klasy przygotowującej kandydatów na studia wyższe. W 1917 r. rozpoczął studia na Wydziale Inżynierii Politechniki Ryskiej, ewakuowanej do Moskwy. W trakcie studiów został przyjęty do Korporacji Akademickiej Welecja. Tu zastał go wybuch rewolucji październikowej. Walczył w ochotniczym oddziale saperskim, potem skierowany został do służby wartowniczej.
7 lutego 1919 r. wraz z rodziną powrócił do kraju.
Rozpoczął pracę jako sekretarz głowieńskiego Magistratu i kontynuował przerwane studia na Wydziale Inżynierii Politechniki Warszawskiej.
Praca zawodowa.
Profesor Politechniki Gdańskiej (1949–1967) i członek PAN (członek korespondent od 1952, członek rzeczywisty od 1980); w latach 1947–1965 był pierwszym kierownikiem Katedry Hydrauliki i Hydrologii na Wydziale Inżynierii Środowiska Politechniki Gdańskiej. W pracy naukowej zajmował się hydromechaniką i mechaniką gruntów, fundamentowaniem, budowlami wodnymi oraz konserwacją zabytków; twórca elektroiniekcyjnej metody zeskalania gruntów (cebertyzacja).
W 1952 objął na cztery lata mandat posła na Sejm I kadencji w okręgu Gdańsk. Zasiadał w Komisji Spraw Zagranicznych.
Często odwiedzał rodzinne miasto oraz aktywnie uczestniczył w jego życiu kulturalnym. Zmarł w Łodzi, gdzie mieszkał pod koniec życia. Jednak zgodnie z ostatnią wolą został pochowany na cmentarzu w Głownie.
Odznaczony Złotym Krzyżem Zasługi (1949), Orderem Sztandaru Pracy II klasy (1951), Krzyżem Komandorskim Orderu Odrodzenia Polski (1954), Medalem 10-lecia Polski Ludowej (1955) oraz Orderem Budowniczych Polski Ludowej (1972).
Jego imię noszą: Zespół Szkół Nr 1 w Głownie oraz Zespół Szkół Zawodowych nr 9 w Gdańsku, a także ulica w Malborku.
W 2003 został uhonorowany tytułem Honorowego Obywatela Miasta Głowna.
Życie prywatne.
Ojciec gdyńskiej graficzki Halszki Żukowskiej i dziadek profesora fizyki na Uniwersytecie Gdańskim, Marka Żukowskiego.

</doc>
<doc id="83495" url="https://pl.wikipedia.org/wiki?curid=83495" title="Taufaʻahau Tupou IV">
Taufaʻahau Tupou IV

Taufaʻahau Tupou IV (ur. 4 lipca 1918 w Nukuʻalofa, zm. 10 września 2006 w Auckland) – król Tonga od 1965 do 2006 roku. Przed wstąpieniem na tron znany jako książę Siaosi Taufaʻahau Tupoulani.
Urodzony w pałacu królewskim w Nukuʻalofie. Studiował prawo w Australii. W młodości cieszył się uznaniem jako sportowiec i kaznodzieja religijny. W 1943 mianowany przez matkę, królową Salote Tupou III ministrem edukacji, a w 1944 – ministrem zdrowia. Od 1949 piastował urząd premiera. Po śmierci matki w 1965 wstąpił na tron. Znany ze swej otyłości, w 1976 został wpisany do Księgi Rekordów Guinnessa jako najcięższy monarcha świata, zyskał przydomek ,Big banana ".

</doc>
<doc id="83498" url="https://pl.wikipedia.org/wiki?curid=83498" title="Olimpia Pogoń Staszów">
Olimpia Pogoń Staszów

MKS Olimpia Pogoń Staszów – polski klub piłki nożnej ze Staszowa.
Historia występów ligowych w XXI wieku.
Źródło:

</doc>
<doc id="83502" url="https://pl.wikipedia.org/wiki?curid=83502" title="Dolomit (minerał)">
Dolomit (minerał)

Dolomit – minerał z gromady węglanów.
Nazwa pochodzi od nazwiska francuskiego badacza Alp, mineraloga Deodata de Dolomieu, który w 1791 r. po raz pierwszy wyodrębnił ten minerał.
Charakterystyka.
Właściwości.
Tworzy kryształy izometryczne (romboedry siodełkowato wygięte do góry), czasami tabliczkowe lub słupkowe. Występuje w skupieniach ziarnistych, zbitych, naskorupień, żyłek i szczotek krystalicznych. Tworzy pseudomorfozy po innych minerałach. Jest kruchy, przezroczysty, wykazuje luminescencję: pomarańczową, zieloną, żółtą, brązową, białą, kremową. Zawiera domieszki: manganu, kobaltu, ołowiu, cynku. Opornie rozpuszcza się w zimnym kwasie solnym; po sproszkowaniu i podgrzaniu silnie reaguje („burzenie”). Główny składnik skały osadowej o tej samej nazwie.
Występowanie.
Występuje w niskotemperaturowych utworach hydrotermalnych, żyłach kruszcowych, w skałach metamorficznych (marmurach dolomitowych). W skałach osadowych jest produktem metasomatozy (dolomityzacji) skał wapiennych, a także sedymentacji chemicznej i biologicznej. Skały dolomitowe powstały z morskich wapieni, które zostały przeobrażone przez bogatą w magnez wodę (atomy magnezu zastąpiły część atomów wapnia). Współwystępuje z kalcytem, kwarcem, pirytem, sfalerytem, galeną.
Miejsca występowania:

</doc>
<doc id="83505" url="https://pl.wikipedia.org/wiki?curid=83505" title="Batalion „Parasol”">
Batalion „Parasol”

Batalion „Parasol” – batalion Armii Krajowej, który był oddziałem do zadań specjalnych Kierownictwa Dywersji Komendy Głównej AK biorącym udział w powstaniu warszawskim. Składał się głównie z harcerzy Szarych Szeregów.
Historia batalionu.
Późną wiosną 1943 roku cichociemny kpt. Adam Borys „Pług” otrzymał rozkaz zorganizowania oddziału dywersyjnego. Zwrócił się do kierownictwa Szarych Szeregów z prośbą o przekazanie mu do dyspozycji 75 harcerzy. Na przełomie lipca i sierpnia (przyjmuje się datę 1 sierpnia) 1943 roku jednostkę utworzono. W wyniku reorganizacji Grup Szturmowych Szarych Szeregów oddział przejął zadania Organizacji Specjalnych Akcji Bojowych, czyli przede wszystkim wykonywanie wyroków śmierci wydanych przez Polskie Państwo Podziemne na głównych zbrodniarzy hitlerowskich.
Pierwotnie oddział nosił kryptonim „Agat” (od Anty-Gestapo), a po 2 stycznia 1944 roku, kiedy to został aresztowany Tadeusz Kostrzewski „Niemira” (uczestnik prawie wszystkich akcji „Agatu”), zmieniono kryptonim oddziału na „Pegaz”, co było skrótem słów „przeciw Gestapo”. W wyniku kolejnej reorganizacji i aresztowania łączniczki w maju 1944 przyjęto nazwę „Parasol” (dowódcą pozostał awansowany do stopnia majora Adam Borys).
Pierwszy wyrok został wykonany 7 września 1943 roku na komendancie Pawiaka, Franzu Bürklu. Akcja zakończyła się pełnym powodzeniem.
24 września 1943 przeprowadzono kolejną udaną akcję likwidacyjną. Celem był SS-Hauptscharführer August Kretschmann, pracownik referatu IV A 3c i zarazem zastępca komendanta obozu karnego dla Polaków przy ul. Gęsiej (tzw. Gęsiówki), gdzie zasłynął z okrucieństwa i sadyzmu wobec więźniów. 
Do najważniejszych zadań bojowych przeprowadzonych przez żołnierzy Parasola zalicza się Akcję Kutschera (1 lutego 1944). Było to starannie zaplanowane przedsięwzięcie, mimo tego w trakcie realizacji zginęło czterech ludzi z batalionu: „Lot”, „Cichy”, „Sokół” i „Juno”.
Podczas powstania warszawskiego batalion „Parasol” wszedł, obok batalionu „Zośka”, w skład zgrupowania Kedywu KG AK – „Radosław”. W momencie mobilizacji (1 sierpnia 1944) zadaniem Kedywu na Woli była osłona znajdującej się tam Komendy Głównej AK.
W chwili koncentracji batalion liczył 280 ludzi, z czego 172 ze składu konspiracyjnego i 50 ochotników, którzy napłynęli do oddziału w pierwszych godzinach powstania. 3 sierpnia 1944 stan batalionu powiększył się do 541 osób, by 8 sierpnia osiągnąć stan 574 żołnierzy, z czego 369 z konspiracyjnego składu. Łącznie z tego składu nie dołączyło 80 ludzi, którzy brali udział w walkach w ramach innych oddziałów AK.
Za walki w powstaniu warszawskim Naczelny Wódz odznaczył batalion Krzyżem Srebrnym Orderu Wojennego Virtuti Militari (OWVM klasy V).
Tradycje batalionu kontynuuje "Zespół Bojowy C" Jednostki Wojskowej Komandosów z Lublińca.
Straty batalionu „Parasol” w powstaniu warszawskim.
Zgodnie z obliczeniami Piotra Stachiewicza straty poniesione przez batalionu „Parasol” w powstaniu warszawskim przedstawiały się następująco:

</doc>
<doc id="83507" url="https://pl.wikipedia.org/wiki?curid=83507" title="Brian Clough">
Brian Clough

Brian Clough (ur. 21 marca 1935 w Middlesbrough, zm. 20 września 2004 w Derby) – angielski piłkarz oraz trener piłkarski.
Życiorys.
Był napastnikiem w lidze angielskiej; dla zespołów Middlesbrough i Sunderland strzelił 254 bramek w 271 meczach. Dwukrotnie reprezentował Anglię w meczach międzypaństwowych (nie zdobył gola). W wieku 29 lat doznał kontuzji, która zakończyła jego karierę zawodniczą. Zajął się wówczas pracą trenerską; od 1967 prowadził (z Peterem Taylorem w roli swojego asystenta) drużynę Derby County. W ciągu dwóch lat Derby uzyskało awans do ekstraklasy, a w 1972 po raz pierwszy w historii zdobyło mistrzostwo Anglii; w kolejnym sezonie Clough doprowadził Derby County do półfinału Pucharu Europy, ulegając dopiero Juventusowi.
W 1973 Clough popadł w konflikt z kierownictwem klubu (wielokrotnie wypowiadał się krytycznie w telewizji o pracy szefów Derby) i złożył rezygnację z prowadzenia Derby County; został zatrudniony przez Leeds United, ale nie utrzymał posady, zwolniony zaledwie po 44 dniach. W Leeds naraził się prezesom i drużynie ostrą krytyką metod szkoleniowych swojego poprzednika, Dona Revie. Jednocześnie przerwana została wieloletnia współpraca z Peterem Taylorem, który podjął pracę w Brighton &amp; Hove Albion.
W styczniu 1975 nowym pracodawcą Clougha został klub Nottingham Forest F.C.; trener przebudował zespół, tradycyjnie opierając się na sprawdzonych i zaufanych zawodnikach oraz dokonując serii udanych transferów (sprowadził m.in. bramkarza Petera Shiltona), wkrótce także (1976) namówił ponownie do współpracy Taylora. W 1977 Nottingham Forest powróciło do ekstraklasy (w chwili przejmowania drużyny przez Clougha była ona w dolnej połowie II-ligowej tabeli), a rok później zdobyło mistrzostwo Anglii oraz Puchar Ligi. Clough ponownie stanął przed szansą prowadzenia ekipy w Pucharze Europy; tym razem udało mu się zdobyć trofeum (już w pierwszej rundzie Nottingham wyeliminowało obrońcę Pucharu, , a w finale uporało się z Malmö FF). Także w sezonie 1979/1980 Puchar Europy przypadł ekipie Nottingham Forest (rywalem finałowym był Hamburger SV). Nie powiodła się obrona Pucharu w kolejnym sezonie - Nottingham zostało wyeliminowane w I rundzie przez CSKA Sofia.
Clough zdobył z Nottingham ponadto trzy razy Puchar Ligi (1979, 1989, 1990) oraz dotarł do finału Pucharu Anglii w 1991 (przegrywając decydujący mecz z Tottenhamem). W 1984 asystent Peter Taylor odszedł do pracy z Derby County - od tamtej pory Clough i Taylor nie rozmawiali ze sobą. Clough pozostał trenerem Nottingham do 1993, kiedy klubowi nie udało się uniknąć spadku z ekstraklasy. W ostatnich latach pracy trenerskiej miał kłopoty z chorobą alkoholową.
Był kontrowersyjną postacią w futbolu brytyjskim. Nie bał się kontrowersyjnych wypowiedzi (nadano mu przydomek "Wielkiej gęby", a przed meczem Anglii z Polską w 1973 nazwał Jana Tomaszewskiego "clownem"), oskarżano go o psychiczne niszczenie swoich graczy. Za metodami pracy Clougha przemawiały jednak osiągnięte rezultaty.
Piłkarzem w barwach Nottingham Forest został jego syn, Nigel, który poszedł śladami ojca również jako trener - 9 stycznia 2009 został menedżerem Derby County.
W 2009 roku powstał film opowiadający o jego krótkiej pracy w Leeds, zatytułowany "Przeklęta liga". Rolę Clougha odegrał Michael Sheen.

</doc>
<doc id="83509" url="https://pl.wikipedia.org/wiki?curid=83509" title="Łomnica (Tatry)">
Łomnica (Tatry)

Łomnica (słow. "Lomnický štít", niem. "Lomnitzer Spitze", węg. "Lomnici-csúcs") – drugi co do wysokości (2633, 2634 lub 2632 m n.p.m.) po Gerlachu (2655 m) wybitny szczyt Tatr, położony w słowackiej części Tatr Wysokich. Do przeprowadzenia dokładniejszych pomiarów ok. 1860 r. uchodził za najwyższy w Tatrach. Należy do Wielkiej Korony Tatr.
Topografia.
Łomnica położona jest w bocznej grani odchodzącej na południowy wschód od grani głównej w Wyżnim Baranim Zworniku ("Vyšná Barania strážnica") w masywie Baranich Rogów ("Baranie rohy").
Od Łomnicy odchodzą liczne grzędy i trzy granie:
Łomnica góruje nad:
Po północnej stronie szczytu położony jest Miedziany Śnieżnik. W stokach masywu Łomnicy znajdują się liczne żleby – najbardziej skomplikowaną budowę mają ściany południowo-zachodnie, w które wcinają się m.in. Żleb Chmielowskiego, Żleb Téryego i Siklawiczny Żleb. Na północny wschód od wierzchołka opada Łomnickie Koryto, będące najwyższą częścią Cmentarzyska w Dolinie Łomnickiej.
Sylwetkę Łomnicy stanowią okazałe ściany: zachodnia (ok. 300-400 metrów), wschodnia (ok. 600 metrów) i północna (ok. 600 metrów). Wierzchołek wznosi się około 900 metrów ponad lustrem Łomnickiego Stawu oraz prawie 2 kilometry ponad podtatrzańskimi równinami, co jednak trudno uznać za właściwą wysokość względną samej góry.
Historia.
Od XV wieku była znakiem herbowym Berzeviczych z Wielkiej Łomnicy, uważana była też za symbol Tatr Spiskich. W XVII i XIX wieku, podobnie jak w wielu innych miejscach Tatr, prowadzono na Łomnicy prace górnicze (w rejonie Miedzianych Ławek). Pierwszego znanego wejścia na szczyt dokonał Jakob Fabri senior (członek rodziny zajmującej się w tym rejonie górnictwem) pomiędzy 1760 a 1790 rokiem. Do pierwszych wejść turystycznych należą następujące: Robert Townson z dwoma myśliwymi 17 sierpnia 1793 r., Stanisław Staszic z przewodnikami 21 sierpnia 1802 lub 1804 r. Zimą pierwszy na szczycie był Theodor Wundt z przewodnikiem Jakobem Horvayem 27 grudnia 1891 r.
Do 1870 r. Łomnica była najczęściej odwiedzanym szczytem Tatr Wysokich. Pisarka Jadwiga Łuszczewska przyjechała na Spisz tylko po to, by zobaczyć Łomnicę, prezydent Ludvík Svoboda był na niej kilkanaście razy pieszo. Łomnica odegrała ogromną rolę w dziejach zdobycia Tatr. Stanisław Staszic wyszedł na nią dla przeprowadzenia doświadczeń z magnetyzmem. Maksymilian Nowicki w 1867 r. pisał: "Kto pewny w nogach i wolny od zawrotu głowy, temu łatwo wejść na nią i zejść z niej". Zdobycie jej w 1891 r. przez niemieckiego alpinistę Theodora Wundta w trudnych warunkach zimowych było ówczesnym rekordem pokonanych trudności.
W walkach o zdobycie trudnej zachodniej ściany o wysokości 250–400 m wzięli udział czołowi polscy taternicy. 8 sierpnia 1929 r. przeszli ją (lewą jej częścią) Wiesław Stanisławski, Antoni Kenar i Aleksander Stanecki, 21 czerwca 1930 r. inną drogą (prawą częścią) Wincenty Birkenmajer i Kazimierz Kupczyk. O tej drugiej drodze Jan Kazimierz Dorawski napisał, że "prawdopodobnie niczym już w Tatrach przewyższona być nie może".
Turystyka.
Również obecnie należy do najpopularniejszych szczytów tatrzańskich. Związane jest to ze zbudowaniem w latach 1936–1940 napowietrznej kolei linowej z Tatrzańskiej Łomnicy. Łączna deniwelacja dla kolei, stopniowo wynoszącej turystów po zboczach Łomnicy, wynosi 1700 metrów. W górnej stacji kolei umieszczono Instytut Hydrometeorologiczny, w latach 1957–1962 dobudowano obserwatorium astronomiczne „Lomnický štít” (placówki należące do Słowackiej Akademii Nauk). W 1957 r. umieszczono tu telewizyjną stację przekaźnikową. Spod Łomnickiej Przełęczy prowadzą w dół narciarskie trasy zjazdowe.
Dolna stacja kolei linowej na Łomnicę znajduje się nad Łomnickim Stawem, osiągalnym pieszo bądź kolejną koleją z Tatrzańskiej Łomnicy.
Ze szczytu Łomnicy roztacza się bardzo rozległa panorama. W 1962 r. słowacki znawca Tatr Ivan Bohuš pisał o niej: "„Około 300 wyraźniejszych szczytów i turni wystercza z grzbietów tatrzańskich, a gdy się na nie patrzy z drugiego co do wysokości wierzchołka całego pasma – wyglądają jak fale wzburzone wiatrem i nawałnicą.”"
Trasy piesze prowadzą od:
Wejścia piesze dozwolone są tylko w towarzystwie uprawnionego przewodnika.
Nazwa.
Nazwa Łomnicy pochodzi od przepływającego dnem Doliny Łomnickiej Łomnickiego Potoku, zwanego dawniej po prostu Łomnicą (od niego też wzięły się nazwy doliny, Łomnickiego Stawu, miejscowości Wielka Łomnica i innych). Sam potok wziął swą nazwę od dawnego słowa „łomy”, oznaczającego bloki kamienne zrzucane z łoskotem przez rwącą wodę. Nazwy "Kamienny Potok", "Kamienny Staw" oraz słowackie "Skalnaté pleso", "Skalnatý potok" są dosłownymi tłumaczeniami spiskoniemieckiej nazwy "Steinbach" – a ta z kolei według Witolda Henryka Paryskiego jest kalką wczesnych nazw słowiańskich. Słowacki znawca Tatr Ivan Bohuš pisał zaś, że "Steinbach" to zniekształcone słowo "Steinbock", oznaczające kozicę.
W przeszłości Łomnicę określano też jako "Łomnicki Szczyt". W użyciu było też określenie "Krępak", "Krempak", "Krapak", przy czym czasem rozciągano je na całej Tatry czy wręcz Karpaty. Stanisław Staszic w latach 1812 i 1815 określał Łomnicę konsekwentnie mianem Wielkiego Krapaka lub Krapaka, podawał też inne nazwy: Wysoka, Wysoka Łomnicka, Wielki Gruń – nie wymieniał natomiast polskiej nazwy "Łomnica", która powstała później. Szczyt nazywano też Królową Tatr lub Królową Tatrzańską.

</doc>
<doc id="83510" url="https://pl.wikipedia.org/wiki?curid=83510" title="Kryptoanaliza różnicowa">
Kryptoanaliza różnicowa

Kryptoanaliza różnicowa – metoda ataku kryptologicznego opracowana niezależnie przez różnych kryptologów ale po raz pierwszy upubliczniona w 1990 roku przez Eli Bihama i Adi Szamira. Polega na porównywaniu dwóch szyfrogramów, które powstały w wyniku zaszyfrowania dwóch, różniących się w pewien szczególny sposób, tekstów jawnych tym samym kluczem.
Wymyślenie kryptoanalizy różnicowej było przełomowym wydarzeniem dla kryptologii, gdyż po raz pierwszy metoda ta oferowała złamanie DES-a szybciej niż metoda brute force. Jest to atak z wybranym tekstem jawnym (chosen plaintext) - w przypadku DES-a potrzebuje ona ponad 72 biliardy tekstów jawnych - podczas gdy z zastosowaniem kryptoanalizy różnicowej udało się zredukować ich liczbę do ponad 140 miliardów tekstów jawnych. Chociaż jej odkrywcy przygotowali podstawy teoretyczne, opublikowali je i sprawdzili na niepełnych (mniej niż szesnastorundowych) wersjach DES-a to jednak algorytm opierający się na tej metodzie dla pełnego DES-a okazał się mniej efektywny niż metoda brute force. Po opublikowaniu prac Bihama i Shamira NSA oświadczyła, że ta metoda znana była jej już w latach 70 i dlatego S-BOXy przeprojektowano tak, aby uodpornić je na ten rodzaj ataku oraz zaproponowano w tym celu właśnie 16, a nie mniej rund.

</doc>
<doc id="83512" url="https://pl.wikipedia.org/wiki?curid=83512" title="Püdelsi">
Püdelsi

Püdelsi – polski zespół rockowy założony w 1985 roku.
Historia zespołu.
Zespół powstał w 1985 roku z inicjatywy Andrzeja „Pudla” Bieniasza i Franza Dreadhuntera. Geneza Püdelsów sięga zespołu Düpą, który przestał istnieć po samobójczej śmierci lidera Piotra Marka.
Pierwszy skład zespołu tworzyli: Andrzej „Pudel” Bieniasz, Franz Dreadhunter, Andrzej Potoczek, Maciej Kowalik, Maciej Biedrzycki, Paweł Mąciwoda i David Rocks. Muzycy postanowili kontynuować idee formacji Düpą, grać teksty Marka. Kilka miesięcy później do zespołu dołączył Maciej Maleńczuk. Püdelsi zostali laureatami Festiwalu w Jarocinie w 1986, czego rezultatem była możliwość nagrania własnego albumu. W 1988 ukazał się debiutancki album zespołu "Bela Pupa", firmowany jako Kora, Püdelsi – wydany przez Polskie Nagrania. Wokalistami na płycie byli Kora i Maleńczuk, a grali na niej Bieniasz, Dreadhunter, Potoczek, Paweł Mąciwoda i Maciej Biedrzycki.
Wkrótce po nagraniu albumu Bieniasz odszedł z zespołu, który rozpadł się na kilka lat.
W 1995, w 10 rocznicę śmierci Marka, Püdelsi reaktywowali się w składzie z Maleńczukiem jako wokalistą, Potoczkiem i Bieniaszem jako gitarzystami, Hajdaszem jako perkusistą oraz grającym na saksofonie Maciejem Biedrzyckim. Zespół nagrał dwie płyty z tekstami Marka i Düpą: "Viribus Unitis" (1996) i "". W 1998 roku ich utwór znalazł się na pierwszej składance "Muzyka Przeciwko Rasizmowi", firmowanej przez Stowarzyszenie „Nigdy Więcej”.
W 1999 Püdelsi w składzie Maleńczuk, Bieniasz, Hajdasz, Olaf Deriglasoff oraz Małgorzata Tekiel nagrali "Psychopop", pierwszą płytę bez tekstów i kompozycji Marka. Płyta była pierwszym komercyjnym sukcesem zespołu, który w międzyczasie ponownie się rozpadł. Bieniasz postanowił jednak kontynuować działalność, wraz z Dreadhunterem przygotowali materiał na nową płytę. Do zespołu dołączył wówczas na krótko Maciej Miecznikowski, jednak wkrótce ponownie powrócił Maleńczuk, który pomógł ostatecznie przygotować i nagrać nowy album. "Wolność słowa" ukazała się w 2003, osiągnęła status złotej płyty i dotarła do 2. miejsca listy OLiS w Polsce. W kolejnym roku zespół wydał płytę ze swoimi największymi przebojami "Jasna strona – Legendarni Pudelsi 1986–2004", która również dotarła do 2. miejsca listy OLiS w Polsce. Był to ostatni album, przy którym Bieniasz współpracował z Maleńczukiem, który w 2005 ostatecznie opuścił zespół. Nowym wokalistą Püdelsów został Szymon Goldberg, z którym Bieniasz i Dreadhunter nagrali dwie płyty: "Zen" (2007) i "Madame Castro" (2008). Po jego odejściu kolejnym wokalistą ściągniętym przez Bieniasza do Püdelsów został Piotr Foryś. W 2013 ukazał się album "Rege Kocia Muzyka – The Best of Püdelsi", na którym obok Forysia śpiewają wszyscy byli wokaliści zespołu: Kora, Maleńczuk, Goldberg, Miecznikowski oraz gościnnie Dario Litwińczuk, Dziun i sam Bieniasz. W 2017 roku zespół wydał swoją najnowszą płytę zatytułowaną Püdelsi / Über Alles. 20 stycznia 2021 w wyniku rzadkiego chłoniaka z komórek płaszcza zmarł Andrzej Bieniasz, lider zespołu.

</doc>
<doc id="83513" url="https://pl.wikipedia.org/wiki?curid=83513" title="Związek Walki Zbrojnej">
Związek Walki Zbrojnej

Związek Walki Zbrojnej (w skrócie ZWZ, krypt. „SSS”) – Siły Zbrojne w Kraju podczas II wojny światowej, w okresie od 13 listopada 1939 do 14 lutego 1942, a następnie przemianowane na Armię Krajową.
ZWZ powstało jako konsekwencja raportu Michała Tokarzewskiego, przekazanego przez marszałka Rydza-Śmigłego gen. Sikorskiemu, w którym Tokarzewski informował o powstaniu Służby Zwycięstwu Polski. Sikorski przypuszczając, że Tokarzewski wiedział w chwili sporządzenia raportu, że Naczelnym Wodzem został już Sikorski, a raport otrzymał najpierw Rydz-Śmigły, uznał, że jest to objaw nielojalności Tokarzewskiego. Obawiając się braku kontroli ze swej strony nad tą organizacją, rozwiązał SZP, a w jej miejsce powołał ZWZ.
Organizacja.
Po rozwiązaniu Służby Zwycięstwu Polski, powołany w jej miejsce Związek Walki Zbrojnej był formalnie dowodzony z Paryża. Na czele ZWZ stanął jako jego Komendant Główny, gen. „Józef Godziemba” Kazimierz Sosnkowski, który po rozbiciu dowodzonych przez niego oddziałów na przedpolach Lwowa, wobec agresji ZSRR na Polskę przekroczył granicę polsko-węgierską i przedostał się do Francji. Jednak dowodzenie z odległej Francji organizacją w okupowanej Polsce, przy braku stałej łączności, było właściwie niemożliwe.
Instrukcję gen. Sosnkowskiego z 4 grudnia 1939 o powołaniu do życia ZWZ przywiózł do Warszawy, na początku stycznia 1940, emisariusz Jerzy Michalewski („Dokładny”). Nakazywała ona przekształcenie istniejących już komórek SZP w myśl zasad organizacyjnych ZWZ. Instrukcja, w połączeniu z instrukcją Komitetu Ministrów dla Spraw Kraju o powoływaniu instytucji mężów zaufania (nigdy nie zostali powołani), odrzucała koncepcję ZWZ jako organizacji wojskowo-politycznej na rzecz organizacji wojskowej. Instrukcja nie wspominała o komisarzach cywilnych przy dowództwach obszarów i okręgów, podkreślała natomiast „ogólno-narodowy, ponadpartyjny i ponadstanowy” charakter organizacji. Została też sprecyzowana po raz pierwszy koncepcja „przygotowania powstania zbrojnego na tyłach armii okupacyjnych, które nastąpi z chwilą wkroczenia regularnych wojsk polskich do kraju”. Twórcy koncepcji nie przewidzieli, że jako pierwsze wkroczą do okupowanej Polski wojska sowieckie.
Komendantowi Głównemu w Paryżu podlegali komendanci Obszarów w kraju.
Po klęsce Francji, depeszą z 18 czerwca 1940 wódz naczelny i premier rządu RP na uchodźstwie gen. Władysław Sikorski mianował płk. Stefana Roweckiego zastępcą komendanta głównego ZWZ z prawem podejmowania samodzielnie pilnych decyzji w przypadku braku łączności z rządem, zaś 30 czerwca Komendantem Głównym, z równoczesnym ustanowieniem Komendy Głównej w kraju. Gen. Sikorski polecił także ścisłą współpracę z Głównym Komitetem Politycznym, który stanowili: Kazimierz Pużak („Bazyli”) – delegowany przez PPS, Aleksander Dębski („Stachurski”) – delegowany przez Stronnictwo Narodowe, Stefan Korboński („Nowak”) – delegowany przez Stronnictwo Ludowe i od maja 1940 Franciszek Kwieciński („Karwat”) – delegowany przez Stronnictwo Pracy. Sekretarzem GKP był emisariusz Jerzy Michalewski („Dokładny”). Rozkaz ten przekazywał władzę wojskową na terenie kraju w ręce oficerów będących w centrum wydarzeń i najlepiej zorientowanych w realiach okupacji.
Komenda Główna podlegała rządowi RP w Londynie uzyskując jednak większą samodzielność w kierowaniu całością życia Polskiego Państwa Podziemnego.
Struktura organizacyjna.
Komenda Główna
Struktura terytorialna
Równocześnie stworzono za granicą bazy dla utrzymywania łączności między komendantem głównym za granicą a komendantami Obszarów w kraju:
W styczniu 1940 Komendant Główny ZWZ swoją „Instrukcją nr 2" zarządził podział całego obszaru Polski na dwie części:
Były to okręgi, które dzieliły się na obwody, te zaś na placówki (odpowiednik gminy).
Najniższą komórką organizacyjną była 5-osobowa sekcja, kilka sekcji stanowiło pluton. Wyższych organizacyjnie jednostek nie przewidywano, choć plutony mogły się łączyć w celu przeprowadzenia akcji bojowej bądź ćwiczeń.
Gdy gen. Tokarzewski-Karaszewicz został aresztowany przez NKWD w drodze z Warszawy do Lwowa, ZWZ na terenach wschodnich został praktycznie bez komendanta.
Teren okupacji sowieckiej w praktyce nigdy nie otrzymał swego komendanta, a tym samym zamysł organizacyjny o podziale kraju na komendy terenów dwu okupacji nie doczekał się realizacji. Po 22 czerwca 1941 cały kraj znalazł się pod okupacją niemiecką.

</doc>
<doc id="83515" url="https://pl.wikipedia.org/wiki?curid=83515" title="Paul N. Adair">
Paul N. Adair

Paul Neal Adair, pseud. Red Adair (ur. 18 czerwca 1915 w Houston, zm. 7 sierpnia 2004 tamże) – amerykański specjalista gaszenia pożarów szybów naftowych.
Służył w armii podczas II wojny światowej. Po wojnie zajął się pracą strażacką, specjalizując się w pożarach szybów naftowych. W 1959 założył przedsiębiorstwo Red Adair Co., wprowadził wiele innowacji i ulepszeń w technice gaśniczej. Wielokrotnie osobiście brał udział w akcjach strażackich, m.in. na platformie wydobywczej „Bravo” na Morzu Północnym (norweskie pole naftowe Ekofisk) w kwietniu 1977 oraz na polach naftowych w Kuwejcie podczas wojny w Zatoce Perskiej w 1991.
Na jego życiu i pracy oparto film "Hellfighters" (1968) z Johnem Wayne’em w roli głównej.

</doc>
<doc id="83516" url="https://pl.wikipedia.org/wiki?curid=83516" title="Międzynarodowy Dzień Świadomości Jąkania">
Międzynarodowy Dzień Świadomości Jąkania

Międzynarodowy Dzień Świadomości Jąkania, Światowy Dzień Świadomości Jąkania, ISAD (od ang. "International Stuttering Awareness Day"), dawniej także: Światowy Dzień Osób Jąkających (się), Międzynarodowy Dzień (Osób) Jąkających się – święto obchodzone 22 października w celu zwrócenia uwagi społeczeństwa na skalę problemu, jakim jest jąkanie. Ustanowione zostało w lipcu 1998 roku z inicjatywy Międzynarodowego Stowarzyszenia Osób Jąkających się (ISA, od ang. "International Stuttering Association"), podczas V Światowego Kongresu Osób Jąkających się w Johannesburgu (RPA). 
Obchody, którym patronuje ISA, odbywają się co roku pod innym hasłem.

</doc>
<doc id="83517" url="https://pl.wikipedia.org/wiki?curid=83517" title="Powinowactwo (prawo)">
Powinowactwo (prawo)

Powinowactwo (łac. "affinitas") – stosunek prawnorodzinny łączący jednego małżonka z krewnymi drugiego. Jest wyłącznie więzią prawną, w odróżnieniu od pokrewieństwa, które jest więzią biologiczno-prawną.
W prawie polskim.
Zgodnie z art. 618 § 1 Kodeksu rodzinnego i opiekuńczego powinowactwo trwa mimo ustania małżeństwa (chyba że zostało ono unieważnione, albowiem wtedy powstaje stan taki, jak gdyby nigdy nie zostało ono zawarte). Art. 618 § 2 k.r.o. stanowi o tym, że "linię i stopień powinowactwa określa się według linii i stopnia pokrewieństwa". W myśl art. 14 k.r.o. powinowactwo w linii prostej jest względną przeszkodą małżeńską (z ważnych powodów sąd może udzielić zgody na takie małżeństwo).
Tak jak w przypadku stopni pokrewieństwa, także i różne stopnie powinowactwa miały niegdyś swoje tradycyjnie ustalone nazwy, jednak we współczesnym języku polskim system nazewnictwa uległ znacznemu uproszczeniu; i tak na przykład:
Powinowactwo zachodzi jedynie między małżonkiem a krewnymi drugiego małżonka (np. wobec siostry żony), nie zachodzi natomiast między małżonkiem a powinowatymi drugiego małżonka (np. wobec szwagra żony). W języku prawniczym taki rodzaj relacji nazywany jest "zimnym powinowactwem", choć nie zachodzi tutaj powinowactwo w rozumieniu przepisów prawa.
Skutki prawne.
Powinowactwo wywołuje szereg skutków prawnych. Jest brane pod uwagę w prawie rodzinnym (możliwość zawarcia małżeństwa, alimenty), w postępowaniach sądowych i administracyjnym (odmowa składania zeznań; wyłączenie pracownika (art. 24 kpa); wyłączenie organu (art. 25 kpa); wyłączenie sędziego (art. 48 kpc, art. 40 kpk, art. 18 prawa o postępowaniu przed sądami administracyjnymi), prawie kanonicznym (małżeństwo).

</doc>
<doc id="83518" url="https://pl.wikipedia.org/wiki?curid=83518" title="Line Oestvold">
Line Oestvold



</doc>
<doc id="83520" url="https://pl.wikipedia.org/wiki?curid=83520" title="Powiat kraśnicki">
Powiat kraśnicki

Powiat kraśnicki – powiat w Polsce (województwo lubelskie), utworzony w 1999 roku w ramach reformy administracyjnej. Jego siedzibą jest miasto Kraśnik. Powiat leży w południowo-zachodniej części województwa lubelskiego, na Roztoczu Zachodnim i na Wzniesieniach Urzędowskich.
Podział administracyjny.
W skład powiatu wchodzą:
W latach 1975–1998 większa część powiatu wchodziła w skład starego województwa lubelskiego, natomiast gminy: Annopol, Gościeradów, Szastarka oraz Trzydnik Duży należały do województwa tarnobrzeskiego.
Demografia.
Według danych z 31 grudnia 2019 roku powiat zamieszkiwało 95 348 osób. Natomiast według danych z 30 czerwca 2020 roku powiat zamieszkiwały 95 064 osoby.
Gospodarka.
Główne gałęzie gospodarki: 
Transport.
Przez obszar powiatu kraśnickiego przebiegają: 

</doc>
<doc id="83521" url="https://pl.wikipedia.org/wiki?curid=83521" title="Bernard Levin">
Bernard Levin

Henry Bernard Levin (ur. 19 sierpnia 1928, zm. 7 sierpnia 2004) — brytyjski dziennikarz i felietonista. 
Studiował w London School of Economics; po studiach podjął pracę dziennikarską, początkowo w „Truth”, gdzie pisał pod pseudonimem A. E. Cherryman. Kolejnymi pismami, w których publikował, były: „The Manchester Guardian”, „The Spectator”, „The Daily Mail”, „The Daily Express” i przede wszystkim „The Times” (1971–1997). Współpracował także z telewizją (cykle "Face the Music" i "That Was The Week That Was"), prowadził wywiady z czołowymi współczesnymi politykami i myślicielami.
W latach 70. XX w. wiele uwagi w swoich artykułach poświęcał sytuacji w krajach bloku komunistycznego, w tym aktywności polskiej opozycji. Został uhonorowany komandorią Orderu Imperium Brytyjskiego (CBE).

</doc>
<doc id="83524" url="https://pl.wikipedia.org/wiki?curid=83524" title="Aife">
Aife



</doc>
<doc id="83527" url="https://pl.wikipedia.org/wiki?curid=83527" title="Emer">
Emer

Emer – w mitologii celtyckiej była żoną Cúchulainna. 
Dała mu wiele trudnych zadań do wykonania, bo bardzo chciał spędzić z nią noc. Uważała, że skoro jest bardzo piękna, to jest tego warta. Cuchulainn przystał na jej warunki. W innej wersji, w pochodzącej z ósmego wieku "Bricriu's Feast", została ona ukazana jako żona Cuchulainna o imieniu Eimher Pięknowłosa (ang. "Eimher of the Beautiful Hair") i córka Forghalla Zwinnego (ang. "Forghall the Dexterous"). W tej wersji mitu Cuchulainn ujrzał ją po raz pierwszy w czasie swego pobytu na dworze najwyższego króla Irlandii w Tarze. Ojciec Emer, naczelnik klanu Meathu był przeciwny małżeństwu. Aby się go pozbyć nakazał mu wyruszyć w podróż w celu udoskonalenia rzemiosła wojennego i po jego powrocie miał dopiero rozważyć czy Cuchulainn będzie mógł zostać jego zięciem. Cuchulainn sprostał wyzwaniu i powrócił po rękę dziewczyny. Zanim doszło do zaręczyn bohater musiał przejść jeszcze jedną próbę - zaatakować potężnie ufortyfikowany zamek Fogalla. Emer była zakochana bez pamięci w swoim przystojnym mężu, ale w ich małżeństwie także nie brakowało kłopotów, gdyż ulsterski bohater podobał się wielu kobietom. Przed ostatnią bitwą Cuchulainna z królową Medb, Emer próbowała przekonać męża aby pozostał w zamku Emain Macha, siedzibie króla Conchobara MacNessy i nie wyruszał samotnie do boju. Wsiadł na rydwan myśląc ciągle o prośbie swojej ukochanej jednak wrogie mu wiedźmy, córki Calatina rzuciły na niego czar, który uniemożliwiał podjęcie mu innej decyzji.

</doc>
<doc id="83529" url="https://pl.wikipedia.org/wiki?curid=83529" title="Fand">
Fand

Fand - postać z mitologii celtyckiej, była królową Elfów i żoną Manannana, pomniejsza bogini morza, jej pierwowzorem było prawdopodobnie starożytne bóstwo z Wyspy Man. Wspólnie ze swoją siostrą o imieniu Liban, były boginiami ziemskich przyjemności i zdrowia.
Opis legendy.
Po sprzeczce z mężem, który ją opuścił na jakiś czas, została napadnięta na swojej wyspie przez Fomorian, walczących o władzę nad Morzem Irlandzkim. Będąc w tak beznadziejnej sytuacji posłała o pomoc bohatera Cúchulainna, który zgodził się jej bronić, ale pod warunkiem, że po pokonaniu wszystkich przeciwników zostaną małżeństwem. Po pokonaniu wrogów Cuchulainn przebywał u niej na wyspie przez miesiąc jako kochanek. Przed wyjazdem bohatera z wyspy uzgodnili, że spotkają się ponownie w Irlandii. Emer, żona Cuchulainna dowiedziała się o planach obojga i na czele pięćdziesięciu uzbrojonych w noże kobiet wyruszyła by zabić Fand. Doszło do chaotycznej dyskusji pomiędzy bohaterami, w której to sprzeczce brał udział także prawowity mąż Fand, Manannan. W końcu Fand zdecydowała się zapomnieć o Cuchulainnie. Manannan rozciągnął nad obojgiem zaczarowany płaszcz, tak że już nigdy nie mogli się zobaczyć a drudzi dali im do wypicia napój zapomnienia. 

</doc>
<doc id="83536" url="https://pl.wikipedia.org/wiki?curid=83536" title="Benny Goodman">
Benny Goodman

Benjamin David „Benny” Goodman (ur. 30 maja 1909 w Chicago, zm. 13 czerwca 1986 w Nowym Jorku) – amerykański muzyk jazzowy, klarnecista, zwany „Królem Swingu”.
Życiorys.
Urodził się w Chicago w rodzinie ubogich żydowskich emigrantów z Imperium Rosyjskiego; syn Davida Goodmana, krawca z Warszawy, i Dory Grisinskiej pochodzącej z Kowna. Nauczył się grać na klarnecie, uczęszczając na zajęcia dobroczynnego klubu muzycznego dla chłopców. Już jako młodzieniec stał się wirtuozem i grał zawodowo w różnych zespołach. Na jego styl gry duży wpływ wywarli klarneciści uprawiający jazz nowoorleański, tacy jak Johnny Dodds, Leon Roppolo czy Jimmy Noone.
Jako 16-latek Goodman dołączył do jednego z lepszych chicagowskich zespołów jazzowych, The Ben Pollack Orchestra. W 1926 dokonał z nim swych pierwszych nagrań. Dwa lata później zaczął już nagrywać pod własnym nazwiskiem.
Pod koniec lat 20. wyjechał do Nowego Jorku i do początku lat 30. pracował jako muzyk sesyjny, zdobywając znakomitą renomę. Grał ze znanymi amerykańskimi zespołami Reda Nicholsa, Ishama Jonesa i Teda Lewisa, a w 1932 stworzył własny band. W 1934 zgłosił się na przesłuchania do programu radiowego "Let’s Dance". Co tydzień potrzebował do niego nowych utworów, w związku z czym jego przyjaciel, John Hammond, podsunął mu pomysł odkupienia nut od Fletchera Hendersona – lidera najpopularniejszego nowojorskiego afroamerykańskiego bandu jazzowego lat 20. i 30.
Połączenie dobrych utworów Hendersona z obyciem muzycznym zespołu i solidnym warsztatem samego Goodmana uczyniły z niego wschodzącą gwiazdę w połowie lat 30. Jednak dopiero występ w sali balowej "Palomar" w Los Angeles 21 sierpnia 1935 przyniósł mu narodową sławę. Nagrania radiowe w Nowym Jorku nadawane były zbyt późno, by przyciągnąć szeroką publiczność na Wschodnim Wybrzeżu, lecz tamtej nocy w Kalifornii po raz pierwszy witał Goodmana rozentuzjazmowany tłum. Wydarzenie zostało nagłośnione na cały kraj i uczyniło zespół Goodmana sławnym w przeciągu jednej nocy. Niektórzy krytycy podają tę datę jako początek "Ery swingu".
Mówi się, że Benny Goodman osiągnął podobny sukces w dziedzinie jazzu i swingu jak Elvis Presley – rock and rolla. Obaj spopularyzowali czarną muzykę wśród młodej białej publiczności. Prawdą jest, że wiele aranżacji Goodmana było granych wcześniej przez lata przez orkiestrę Fletchera Hendersona. Mimo że Goodman publicznie okazywał swą wdzięczność Hendersonowi, wielu młodych fanów swingu nigdy nie słyszało jego orkiestry. Trzeba przyznać, że sam Goodman nie był jedynie odtwórcą. Był klarnecistą o umiejętnościach wirtuozerskich, dużej kreatywności i jednym z najbardziej nowatorskich muzyków jazzowych czasów poprzedzających erę bebopu.
Goodman przyczynił się także do znaczącego kroku w integracji rasowej w Ameryce. We wczesnych latach 30. biali i czarni muzycy nie mogli wspólnie występować w większości klubów i na koncertach. W stanach południowych segregacja rasowa była wymuszona dyskryminującym kodeksem prawnym. Benny Goodman zerwał z tą tradycją, zatrudniając do swego trio – obok perkusisty Gene’a Krupy, Amerykanina polskiego pochodzenia – czarnoskórego Teddy’ego Wilsona. W 1936 do zespołu doszedł wibrafonista Lionel Hampton, a w 1940 pionier gitary elektrycznej, Charlie Christian (wraz z członkami zespołów, z którymi grywał wcześniej), który zmarł na gruźlicę dwa lata później. Sława Goodmana była tak wielka, że nie miał on finansowej potrzeby koncertowania w południowych stanach, w których lwia część jego zespołu zostałaby natychmiast aresztowana z powodu rasistowskiego prawa.
Goodman poznał Alice Hammond Duckworth, siostrę swego przyjaciela Johna Hammonda. Po około trzymiesięcznym spotykaniu się, para wzięła ślub 14 marca 1942. Mieli dwie córki – Benjie i Rachel.
Zależnie od tego, z kim się rozmawia, Goodman był określany jako „wymagający przełożony” lub „arogancki służbista”. Wielu muzyków wspominało o „promieniowaniu”, charakterystycznym spojrzeniu Goodmana, którym obrzucał muzyka nie spełniającego jego wymagań podczas gry. Opowiadali także o nieznośnym skąpstwie artysty, który liczył się z każdym centem, jak za czasów młodości, gdy doświadczał biedy, mimo że dawno osiągnął sławę i bogactwo.
Aż do końca lat 30. miał miejsce ciągły wzrost popularności Goodmana, wraz z jego trio, później kwartetem i sekstetem. 16 stycznia 1938 jego zespół dał słynny koncert w Carnegie Hall. Do połowy lat 40. nastąpił kryzys popularności big bandów. Niektóre przyczyny to służba wojskowa części utalentowanych muzyków, podejmowanie przez nich lepiej płatnej pracy w fabrykach, racjonowanie paliwa i opon podczas II wojny światowej, ograniczenie zysków agentów do 15%, co uczyniło bardziej opłacalną promocję małych grup, wreszcie – pojawienie się wschodzących gwiazd wokalnych, takich jak Frank Sinatra.
Goodman nadal nagrywał płyty i grał z małymi zespołami. Co jakiś czas składał nową grupę i występował na jazzowych festiwalach lub jechał w międzynarodową trasę. Grał aż do swej śmierci w Nowym Jorku w 1986. Pochowany jest na cmentarzu Long Ridge w Stamford w stanie Connecticut.
Dyskografia.
Wybrane płyty długogrające Benny Goodmana z lat 50., 60., 70. i 80.:

</doc>
<doc id="83537" url="https://pl.wikipedia.org/wiki?curid=83537" title="Jean Ping">
Jean Ping

Jean Ping (ur. 24 listopada 1942 w Omboué) – polityk i dyplomata Gabonu.
Pochodzi z mieszanej rodziny: ojciec – Cheng Zhiping (chiń. 程志平) był Chińczykiem, a matka pochodziła z Gabonu. Na Uniwersytecie Paryskim (tzw. Sorbonie) obronił doktorat z ekonomii. W latach 1972–1978 pracował dla UNESCO, następnie był stałym przedstawicielem Gabonu przy ONZ (1978–1984). Od 1984 członek władz państwowych Gabonu – był szefem gabinetu prezydenta, a od 1990 ministrem wielu resortów – informacji, kopalni, zasobów wodnych i energetyki, planowania, środowiska i turystyki; był także wiceministrem w resortach finansów, gospodarki, budżetu i prywatyzacji. Od 1999 minister stanu, szef resortu spraw zagranicznych i współpracy ze Wspólnotą Frankofonii. Od 1996 deputowany do parlamentu.
W 2004 przewodniczący 59. sesji zwyczajnej Zgromadzenia Ogólnego ONZ. Od 2008 do października 2012 przewodniczący Komisji Unii Afrykańskiej.
Autor publikacji ekonomicznych, został wyróżniony honorowymi doktoratami Chińskiego Instytutu Dyplomacji oraz Instytutu Badań Afrykańskich przy Rosyjskiej Akademii Nauk w Moskwie.

</doc>
<doc id="83538" url="https://pl.wikipedia.org/wiki?curid=83538" title="Akbash dog">
Akbash dog

Akbaş (akbasz, oryginalna nazwa "akbaş çoban köpeği") – rasa psa zaliczana do grupy molosów w typie górskim, wyhodowana w zachodniej Turcji jako pies pasterski. Nazwa rasy pochodzi od zbitki słów języka tureckiego "ak" – "biały" i "baş" – "głowa". Takie psy nazywane są w Turcji "çoban köpeği" – "pies pasterski".
Rys historyczny.
Jest to bardzo stara rasa o niejasnym pochodzeniu. Jej przodkowie na teren dzisiejszej Turcji przybyli wraz z Grekami, kiedy w Azji Mniejszej tworzono kolonie greckie. Obecnie akbash występuje na zachód od Ankary. Chroni stada owiec przed wilkami i innymi drapieżnikami.
Prawdopodobnie ma wspólne pochodzenie z większością europejskich białych psów pasterskich takich jak węgierski kuvasz i komondor, słowacki czuwacz, włoski owczarek maremma oraz owczarek podhalański. Od roku 1970 zainteresowali się tą rasą Amerykanie, ponieważ psy te dobrze odganiały kojoty od stad owiec i kóz.
Klasyfikacja.
Międzynarodowa Federacja Kynologiczna (FCI), nie uznaje rasy akbaş, gdyż uwzględnia te psy jako odmianę rasy anatolian.
W 1998 rasa została zarejestrowana w United Kennel Club. Zaliczono ją do Guardian Dog Group.
Wygląd.
Budowa akbasha łączy charakterystyczne cechy molosa i charta. Jest to pies wysoki, długonogi i muskularny, o imponującej wielkości zdradzającej dużą siłę. Długość ciała jest nieznacznie większa od wysokości w kłębie. Głowa szeroka, klatka piersiowa głęboka. Psy są zwykle wyższe i masywniejsze od suk.
Szata i umaszczenie.
Szata jest koloru białego, niekiedy z kremowym nalotem. Sierść gęsta dwuwarstwowa z miękkim poszyciem, włos średnio długi prosty lub lekko falujący. Odmiana krótkowłosa jest bardzo rzadko spotykana.
Zachowanie i charakter.
Odważny i niezależny obrońca zwierząt hodowlanych. Szybki i zwinny. Potrafi bronić stada nawet przed niedźwiedziem. Rozdrażniony lub sprowokowany może być nieobliczalny, a tym samym niebezpieczny. Ma silnie rozwinięty instynkt terytorialny. Jako towarzysz domowy jest wierny i łagodny. Akceptuje dzieci i zwierzęta domowe. Pozostaje powściągliwy i podejrzliwy w stosunku do obcych.
Użytkowość.
Wykorzystywany jest głównie w swojej ojczyźnie jako pies stróżująco-obronny.
Zdrowie i pielęgnacja.
Potrzebuje ciągłego zajęcia, nie nadaje się do trzymania w warunkach miejskich. Bardzo odporny na niekorzystne warunki klimatyczne, rzadko choruje i ma niewielkie wymagania bytowe.
Prawo.
W Polsce akbash dog został ujęty w wykazie ras psów uznawanych za agresywne.

</doc>
<doc id="83539" url="https://pl.wikipedia.org/wiki?curid=83539" title="Geis">
Geis

Geis (irl., wym. /ˈɡɛʃ/, l.mn. "geasa") – w mitologii irlandzkiej złożona przez osobę, przeważnie bohatera (takiego jak Cúchulainn), przysięga, lub nałożony nań obowiązek. Według tradycji, złamanie "geis" (zwykle przez przypadek) sprowadzało na niego zły los. 
Istnieje podobieństwo pomiędzy pojęciem "geis", które należy wyłącznie do mitologii irlandzkiej, a typową dla mitologii walijskiej przepowiednią śmierci bohatera, co zresztą nie powinno dziwić, biorąc pod uwagę wspólne i bardzo bliskie pochodzenie wszystkich odłamów mitologii celtyckiej.

</doc>
<doc id="83548" url="https://pl.wikipedia.org/wiki?curid=83548" title="Ethlinn">
Ethlinn

Ethlinn – córka Balora, boga śmierci w mitologii goidelskiej, bogini księżyca.
Postać mitologiczna.
Według przepowiedni Balor miał zostać zabity przez swojego wnuka. Uwięził więc swoją córkę Ethlinn w kryształowej wieży, aby nie zaszła w ciążę. Mimo to jeden z Tuatha Dé Danann o imieniu Cian z pomocą druidki Birog dostał się do wieży. Ethlinn urodziła mu syna, Balor jednak wrzucił go do morza. Birog uratowała go i oddała go pod opiekę Manannan mac Lira (który został jego zastępczym ojcem). Dziecko zostało przyjęte do ludu Tuatha Dé Danann i otrzymało imię Lugh Lamhfhada (Lug Długoręki).
Ethlinn jest centralną postacią w mitologii, ponieważ powiązanych z nią jest wielu bogów i bohaterów. Jej ojcem był Balor, jej teściem Dagda, jej mężem – Cian Mac Diancecht, synem – Lugh Lamhfada, a wnukami – Cúchulainn i Fionn Mac Cumhaill. Dzięki więzom rodzinnym Ethlinn, jej potomostwo jednoczyło w sobie trzy odrębne rasy – Fomorian, Tuatha Dé Danann i Milesian.
Choć większość tekstów podaje, iż była ona córką Balora, starożytny tekst 'Baile in Scáil' wskazuje na dwa różne jej rodowody. Jedna wersja stwierdza więc, iż Lugh Lámhfada to "Lug mac Ethlend maic Tigernmais", a druga – "Ethnen m.Smretha m.Tigernmais". W swojej książce "Irish Druids and Old Irish Religions" (1894), James Bonwick zrównuje Tigernmasa z Balorem. Zdaje się to wynikać z lektury "Baile in Scáil". A ponieważ Tigernmasowi przypisuje się wprowadzenie kultu boga o imieniu Crom Cruaich, więc mogłoby to świadczyć o jakimś powiązaniu pomiędzy Balorem i Cromem.
Imię.
Ethlinn to przykład trudności w przeprowadzaniu badań nad mitologią irlandzką; istniały przeróżne wersje wymowy jej imienia: "Ethlinn", "Ethnea", "Eithliu", "Ethlend", "Ethnen", "Ethlenn", "Ethniu", "Ethnenn", "Ethne", "Aithne", "Enya", "Eithne", "Aine", "Ena", "Etney", "Eithnenn", "Eithlenn", "Eithna", "Ethni", "Edlend" czy "Edlenn". Wynika to z braku standardu wymowy w starożytnej Irlandii oraz ze zmian, jakie przechodził język irlandzki – od archaicznego irlandzkiego, przez staroirlandzki, średnioirlandzki do nowoirlandzkiego.
Kultura popularna.
Imię "Ethlinn" stało się słynne w dzisiejszych czasach dzięki irlandzkiej piosenkarce Enyi. Imię to występuje w sadze o wiedźminie Andrzeja Sapkowskiego. W powieści tej występuje władczyni brokilońskich driad, nosząca imię Eithne.

</doc>
<doc id="83553" url="https://pl.wikipedia.org/wiki?curid=83553" title="Birog">
Birog

Birog – według mitologii celtyckiej (goidelskiej) druidka, która pomogła Cianowi wdrapać się na kryształową wieżę Balora, więżącego w niej swoją córkę Ethlinn. Gdy po jego wizycie Ethlinn urodziła syna, Lugha, Balor wyrzucił go do morza. Birog uratowała Lugha i oddała Manannan mac Lirowi na wychowanie.

</doc>
<doc id="83568" url="https://pl.wikipedia.org/wiki?curid=83568" title="Moskiewski stróżujący">
Moskiewski stróżujący

Moskiewski stróżujący (oryginalna nazwa ros. московская сторожевая [moskowskaja storożewaja]) – rasa psa zaliczana do grupy molosów w typie górskim. Nie podlega próbom pracy. 
Rys historyczny.
Po II wojnie światowej wraz z powracającą Armią Czerwoną napłynęła do Związku Radzieckiego znaczna liczba psów jako zdobycz wojenna. W drugiej połowie lat 40. XX wieku władze radzieckie dążyły do uzyskania rodzimych ras dla potrzeb wojska i milicji. W kilku ośrodkach rozpoczęto prace hodowlane w oparciu o doświadczenia radzieckich kynologów i genetyków. W ten sposób powstał między innymi czarny terier rosyjski, dog moskiewski oraz moskiewski stróżujący. 
"Moskowskaja storożewaja" to efekt krzyżówek międzyrasowych owczarka kaukaskiego i bernardyna z kilkoma innymi rasami. Użycie bernardyna motywowano jego inteligencją, podatnością na szkolenie oraz eksterierem, a kaukaza – wszechstronnością i odpornością na klimat ostrych radzieckich zim. Spośród osobników potomnych bezwzględnie eliminowano te, które wykazywały niepożądane cechy ras wyjściowych: charakterystyczne dla bernardynów luźne powieki, problemy ze stawami i flegmatyczny temperament, oraz nadmierną agresję i pobudliwość owczarków kaukaskich.
Klasyfikacja.
W 1985 roku opracowano wzorzec rasy i moskiewski stróżujący został oficjalnie uznany przez organizację zrzeszającą hodowców psów (РКФ – Российская кинологическая федерация) jako rasa psa. Od tej pory zaprzestano jego krzyżowania z psami innych ras. W kwietniu 1992 roku wprowadzono zmiany we wzorcu rasy. Aktualnie obowiązujący wzorzec zatwierdzono w 1997 roku. 
Wygląd.
Pies dużego wzrostu, masywny, w typie mastifa. Muskulatura dobrze rozwinięta. Głowa masywna i szeroka, z wyraźnie zaznaczonym stopem. Psy mają masywniejszą budowę niż suki. 
Szata i umaszczenie.
Barwa to przewaga koloru białego w płowe (różne odcienie) i brązowe łaty. Chroni go długa, dwuwarstwowa szata.
Zachowanie i charakter.
Moskiewski stróżujący jest psem aktywnym i zwinnym, posłusznym, ale pewnym siebie. Ma zrównoważony temperament i silnie rozwinięty instynkt terytorialny.
Pies tej rasy powinien koniecznie przejść przynajmniej podstawowe szkolenie w zakresie posłuszeństwa. Nie toleruje osób obcych ani obcych psów. Sprowokowany będzie walczył do upadłego. Ma dobry kontakt z dziećmi, ale muszą to być koniecznie dzieci właściciela czy przewodnika.
Użytkowość.
Zarówno dawniej, jak i dziś, jest to pies stróżująco-obronny. Nie jest to jednak pies polecany do miasta, bo najlepiej czuje się na ogrodzonym terenie podmiejskim lub na wsi. Dobrze wyszkolony, może służyć jako pies-towarzysz, pies obronny i stróżujący.
Zdrowie i pielęgnacja.
Odporny na zmienne warunki klimatyczne, może przebywać poza domem przez cały rok. W upalne dni, schronienie przed słońcem jest konieczne, gruba sierść izoluje ciepło.
Popularność.
Do końca XX wieku rasa znana była jedynie w krajach byłego Związku Radzieckiego. Obecnie zyskuje popularność poza ich granicami. Dotarła także do Stanów Zjednoczonych. Rosyjska federacja kynologiczna podjęła starania o zarejestrowanie moskiewskiego stróżującego w Międzynarodowej Federacji Kynologicznej (FCI).
Prawo.
W Polsce moskiewski stróżujący został ujęty w wykazie ras psów uznawanych za agresywne.

</doc>
<doc id="83569" url="https://pl.wikipedia.org/wiki?curid=83569" title="Seksmisja">
Seksmisja

Seksmisja – polska fantastycznonaukowa komedia filmowa z 1983 w reżyserii Juliusza Machulskiego, według scenariusza napisanego wraz z Jolantą Hartwig i Pavlem Hajnym. Bohaterami filmu są zahibernowani w 1991 roku mężczyźni Maks (Jerzy Stuhr) oraz Albert (Olgierd Łukaszewicz), którzy budzą się w 2044 roku po wojnie w totalitarnym świecie pozbawionym mężczyzn i starają się przetrwać w nim za wszelką cenę.
"Seksmisja" została wyprodukowana przez Zespół Filmowy „Kadr” za 70 milionów ówczesnych złotych. Film po premierze odniósł zauważalny sukces frekwencyjny, stając się przebojem także w Niemieckiej Republice Demokratycznej oraz Związku Socjalistycznych Republik Radzieckich. "Seksmisja" została również nagrodzona Srebrnymi Lwami Gdańskimi na Festiwalu Polskich Filmów Fabularnych i Złotą Kaczką w plebiscycie czasopisma „Film”. "Seksmisja" dosłużyła się z czasem miana filmu kultowego, aczkolwiek ze względu na utożsamienie emancypacji kobiet z komunistyczną dyktaturą epoki Polskiej Rzeczypospolitej Ludowej była obiektem krytyki feministycznej.
Fabuła.
Akcja filmu, który niesie zauważalne podobieństwo do słuchowiska "Matriarchat" (1978) Marcina Wolskiego, rozpoczyna się w sierpniu 1991 roku. Telewizja transmituje eksperyment, w którym dwaj śmiałkowie, Maks i Albert, dobrowolnie poddają się hibernacji w ramach eksperymentu prowadzonego przez profesora Wiktora Kuppelweisera. Budzą się dopiero w roku 2044. Opiekująca się nimi doktor Lamia zawiadamia ich, że podczas ich snu wybuchła na Ziemi wojna, w której użyto bomby M. Broń ta miała czasowo paraliżować geny męskie, jednak w wyniku błędu geny męskie zostały zniszczone, przez co bohaterowie zostali jedynymi mężczyznami na planecie. Tymczasem kobiety dzięki partenogenezie od dawna „produkują” w warunkach laboratoryjnych same dziewczynki. Maks i Albert są zszokowani. Wkrótce uświadamiają sobie, że egzystują w całkowicie sztucznym, ulokowanym pod ziemią świecie, w którym stali się królikami doświadczalnymi w rękach ciekawych ich odmienności kobiet.
Zaniepokojona obecnością samców jest dyktatorka Jej Ekscelencja. Dochodzi do procesu, na którym głosowana jest naturalizacja (przymusowa, operacyjna zmiana płci) bądź likwidacja samców. Ostatecznie przewagą jednego głosu wygrywa opcja naturalizacji. Tymczasem Maks i Albert uciekają. Gdy zostają ujęci, kobiety uznają ich za bardziej niebezpiecznych, niż zakładały, i postanawiają zamiast naturalizacji zlikwidować obu samców, przeznaczając ich narządy do przeszczepów, a ciała do eksperymentów. Z pomocą przychodzi im Lamia, która w wyniku intryg sióstr z działu Genetix (odpowiedzialnego za kwestie genetyczne) utraciła prawo prowadzenia badań samców.
Razem z Lamią i śledzącą ich Emmą Maks i Albert wydostają się na powierzchnię, odkrywając mistyfikację – wbrew oficjalnej wersji na Ziemi nie ma żadnego skażenia radioaktywnego, a Jej Ekscelencja okazuje się ocalałym mężczyzną. Albert i Maks dokonują w „wylęgarni noworodków” biologicznego sabotażu, wskutek którego zamiast dziewczynek rodzą się pierwsi od czasu wojny chłopcy.
Obsada.
"Źródło: Filmpolski.pl"
Produkcja.
Prace przygotowawcze.
Pierwszy pomysł "Seksmisji" pojawił się u Juliusza Machulskiego jesienią 1977 roku, kiedy ten szlifował scenariusz do filmu "Vabank". Wówczas przyszły reżyser odnalazł w książce poświęconej prognozom w nauce XXI wieku informację, iż komórkę jajową kobiety można zapłodnić bez udziału plemnika, a więc i bez mężczyzn. Już wówczas Machulski „miał w głowie ostatnią scenę – zbliżenie wiadomego organu noworodka płci męskiej”. W trakcie odbywania stypendium rządu francuskiego w Paryżu Machulski znalazł dogodne warunki do pisania scenariusza. Zarysowawszy wstępną koncepcję planowanego filmu, Machulski udał się z nim do Zespołu Filmowego „Kadr”, którego dyrektor artystyczny Jerzy Kawalerowicz przyjął projekt. Pierwotny scenariusz filmu miał nadany tytuł "Lamia", ale kierownik literacki Krzysztof Teodor Toeplitz proponował inny – "Pierwiastek żeński". Ostatecznie stanęło na tym, że Machulski wymyślił tytuł "Seksmisja". Toeplitz zasugerował Machulskiemu, aby kobiety ze scenariusza „były bardziej opresyjne”, puentując ową poradę słowami: „Wie pan, trzeba przyłożyć kobietom za wszystkie nasze niedole”.
Pierwsza wersja scenariusza została ukończona we wrześniu 1981 roku. Złożony w Naczelnym Zarządzie Kinematografii scenariusz został początkowo zaaprobowany przez kierownictwo, ale dopiero w połowie lutego 1982 roku – ze względu na tymczasowe wstrzymanie wszelkiej produkcji filmowej tuż po wprowadzeniu stanu wojennego – można było go skierować do produkcji. Machulskiemu zezwolono na reżyserię "Seksmisji", ponieważ należała ona do garstki filmów, które nie miały antyradzieckiej wymowy. "Seksmisja" została pierwotnie zaplanowana jako koprodukcja polsko-czechosłowacka, więc do ekipy Machulskiego dołączył czeski scenarzysta Pavel Hajny. Jednak Czesi ze studia Barrandov odrzucili propozycję współpracy, gdyż planowany czas akcji – rok 2044 – oznaczał dla nich zbyt szybki koniec komunizmu. Kawalerowicz wstrzymał więc projekt do czasu, gdy w lipcu 1982 roku Machulski mu zasugerował, że odejdzie z „Kadru” i będzie kręcił dla Zespołu Filmowego „Zodiak” Jerzego Hoffmana. Wówczas produkcja ruszyła w ramach „Kadru”.
Obsada i zdjęcia.
Początkowo w roli Maksa Machulski zamierzał obsadzić Jana Englerta, który mógłby „stworzyć fajny duet z Olgierdem Łukaszewiczem”. Jednakże reżyser potrzebował kontrastu, gdyż jego zdaniem „jeden z bohaterów powinien być fajtłapą, a drugi cwaniakiem”. Dlatego w ramach kontrapunktu dla postaci Łukaszewicza rolę Maksa reżyser zaproponował Jerzemu Stuhrowi. Był to ostatni aktor, który dołączył do obsady. Żona Machulskiego, Bożena Stryjkówna, otrzymała rolę Lamii. Emmę zagrała Bogusława Pawelec, poza tym w obsadzie znalazły się, między innymi, Beata Tyszkiewicz oraz Dorota Stalińska, występująca w filmach Barbary Sass. Ekscelencję personifikował Wiesław Michnikowski. Część nazwisk głównych bohaterów kryła w sobie żartobliwe odniesienia do kultury masowej. Emma Dax otrzymała nazwisko po francuskim pułkowniku ze "Ścieżek chwały" Stanleya Kubricka, Albert Starski – po bohaterach powieści Alberta Camusa i Bolesława Prusa, natomiast Maks Paradys wziął się z „nieziemskości”. Jak twierdził Machulski: „Chciałem, żeby Maks był «nieziemski» – stąd Paradys = Raj”.
Zdjęcia rozpoczęły się w październiku 1982 roku od sceny przyjazdu profesora Kuppelweisera do jego ośrodka badawczego. Na potrzeby scen podziemnych wykorzystano halę w Łodzi i kopalnię soli w Wieliczce. Operatorem przy "Seksmisji" został Jerzy Łukaszewicz, natomiast scenografami – Janusz Sosnowski i Wiesława Chojkowska. Kostiumy do filmu opracowała Małgorzata Braszka, a kierownikiem produkcji został Andrzej Sołtysik. Przyszłościową muzykę do "Seksmisji" opracował Henryk Kuźniak, który współpracował przedtem z reżyserem przy "Vabanku". Za montaż odpowiadała Mirosława Garlicka. Łączny budżet "Seksmisji" wyniósł 70 milionów złotych, jak później komentował Machulski: „tyle co pięć "Vabanków"”.
Większość zdjęć nakręcono do marca 1983 roku, natomiast do maja ekipa filmowa czekała na pogodę, aby nakręcić sceny plenerowe. Jednakże już wówczas Machulski wraz z Garlicką uzgadniał montaż scen. Wnętrze czapy powstało w Łodzi, natomiast rozcięcie plandeki i wyjście na zewnątrz – w Łebie. Scena z laskiem została nakręcona w Rudzie Pabianickiej. Ostatnia scena – z noworodkami – została nakręcona w maju 1983 roku.
Cenzura i kolaudacja.
W filmie pojedyncze sceny zostały poddane cenzurze. Specjalnie dla cenzury powstała scena, w której Maks pozdrawia miłośników hibernacji znakiem V. Reżyser sądził, że cenzorzy, skupiając się na tej scenie, pominą resztę filmu. Pomiędzy reżyserem a urzędnikiem był spór o scenę, w której miała zostać wypowiedziana kwestia „paszporty proszę”. Według scenariusza miała ona paść w języku czeskim, ale cenzor się sprzeciwił. Ostatecznie urzędnik zgodził się na język niemiecki, zastrzegając, że będzie to „zachodnioniemiecki”.
Na kolaudacji "Seksmisja" została przyjęta bezproblemowo. Kierujący komisją Krzysztof Zanussi chwalił Machulskiego, dziwiąc się, że „biedna polska kinematografia była w stanie wyprodukować taki film”. Jedynie Wanda Jakubowska nalegała, żeby przyciąć część finałową, jednak nie znalazła aprobaty ze strony pozostałych członków komisji.
Po premierze filmu pierwotnie dopuszczony fragment, gdy Maks mówi: „Kierunek: wschód. Tam musi być jakaś cywilizacja!”, który stanowił aluzję do zależności władz PRL od ZSRR, ze względu na wybuchy śmiechu wśród polskiej widowni, został usunięty z planowanych do dystrybucji taśm na żądanie obecnego na premierze Witolda Nawrockiego, kierownika Wydziału Kultury w Komitecie Centralnym PZPR.
Odbiór.
Frekwencja i opinie krytyków.
"Seksmisja" odniosła w Polsce olbrzymi sukces frekwencyjny. W pierwszym miesiącu rozpowszechniania obejrzało ją 1 073 000 widzów, a łączna szacowana liczba widzów wyniosła 12 milionów. Była również popularna w Związku Socjalistycznych Republik Radzieckich (gdzie była wyświetlana pod tytułem "Nowe amazonki" w wersji skróconej o około 25 minut) oraz Niemieckiej Republice Demokratycznej. Także w Czechosłowacji szacowana liczba widzów sięgnęła pułapu 3,7 miliona.
Krytyka polska początkowo przeważnie bagatelizowała antyfeministyczne przesłanie "Seksmisji". Z jednej strony Maciej Zalewski na łamach „Kina” twierdził, że Machulski zasypuje widza cytatami z „najbardziej utartego zestawu damsko-męskich dowcipasów, które zaczynamy opowiadać sobie na przerwach w podstawówce”. Z drugiej zaś – Małgorzata Dipont na łamach „Życia Warszawy” skomentowała "Seksmisję" jako „doskonałą kpinę z ruchów feministycznych, jakie były, są i będą”, doceniając gwiazdorską kreację Jerzego Stuhra. Andrzej Kołodyński, nazywając hasła feministek z końca XX wieku „ekstremistycznymi”, stwierdził, że słusznie „dwójka bohaterów […] przeciwstawia im zdrowy, męski szowinizm”. Sam film Kołodyński określił mianem „widowiska inteligentnego i dowcipnego”. Jan F. Lewandowski uznał "Seksmisję" za „najlepszą polską komedię w scenerii przyszłościowej”, która „braki techniczne nadrabia wyjątkową pomysłowością”. Zdaniem Jerzego Płażewskiego ta „topless-Apokalipsa z roku 2044”, utrzymana w klimatach prozy George’a Orwella, przyniosła Machulskiemu „największy, zasłużony sukces”. Rosyjski krytyk filmowy Miron Czernienko stwierdził, że wprawdzie Machulski nie jest „zbawicielem kina”, ale rzemieślnikiem, który „zna dokładnie swoje miejsce w kinie, wie, że to miejsce jest jego własne”. Zdaniem Czernienki film jest przesiąknięty „wieloma aktualnymi politycznymi aluzjami, aluzjami i skojarzeniami”, które jednak „nie przysłużyły się filmowi, pozbawiając go, o dziwo, tej nieposkromionej jowialności i bezgranicznej powagi, które były atutami "Vabanku"”. Aleksandr Fiodorow podkreślał, że "Seksmisja" w momencie premiery w ZSRR trafiła w swój czas, gdyż zapewne nie mogłaby otrzymać zgody na wyświetlanie w latach 70. XX wieku.
Kostium historyczny oraz kwestia feminizmu i antyfeminizmu.
Pomimo rzekomo antytotalitarnej wymowy "Seksmisja" nie wzbudziła zauważalnych protestów politycznych ani w Polsce, ani w ZSRR, lecz w Stanach Zjednoczonych. Po specjalnym pokazie "Seksmisji" w Minneapolis w 1984 roku feministki orzekły, że wymowa filmu jest „antyfeministyczna, faszystowska, szowinistyczna i seksistowska”. Machulski tłumaczył później w wywiadzie dla Polskiego Radia, iż tamtejsze feministki „nie odebrały tego filmu jako krytyki ustroju totalitarnego. Dla nich była to opowieść o wyższości mężczyzn nad kobietami”, po czym odniósł wrażenie, że "Seksmisja" na Zachodzie nadal zmaga się z takim odbiorem.
Dzieło Machulskiego było w Polsce powszechnie odczytywane jako alegoria komunistycznych rządów w Polsce, na co zdaniem Ewy Mazierskiej i Evy Näripei nałożyło się kilka czynników. Film Machulskiego ukazywał świat łudząco podobny do Polski okresu stanu wojennego, w którym nasilona była indoktrynacja oraz fałszywie prezentowana wizja rzeczywistości, a także przejawy oporu wobec państwa totalitarnego. Zdaniem Mazierskiej i Näripei wybór kobiet jako głównych wrogów bohaterów "Seksmisji" był powodowany mizoginistyczną reakcją na ideologię równości płci, która w okresie PRL-u przyczyniła się do awansu społecznego kobiet. Film Machulskiego postawił znak równości pomiędzy feminizmem a komunizmem, przyczyniając się w powszechnej świadomości do utrwalenia analogii pomiędzy nimi. Marta Komsta stwierdziła, że "Seksmisja" „jest przykładem tego, jak starannie zmanipulowana narracja staje się antyfeministyczną dystopią, w której państwo żeńskie jest równie fałszywe jak zanieczyszczenia na powierzchni ziemi”. W optyce Machulskiego, zdaniem Komsty, „podział władzy w pozornie całkowicie kobiecym świecie powinien faworyzować nie kobiety, ale tych, którzy od początku byli naturalnymi władcami […] – mężczyzn”.
Ewa Moskalówna dla „Głosu Wybrzeża” ironicznie pisała, iż „fantastyczny świat przyszłości, z matriarchatem jako efektem katastrofy nuklearnej, jest odwzorowaniem sfeminizowanego świata współczesnego [...]. W życiu młody człowiek otoczony jest kobietami i poddany ich presji [...]. Mizoginizm tego filmu apeluje do wiecznego chłopca, pocieszającego się, że wstrętne baby czegoś tam jednak nie mają”. Leigh E. Rich i Michael A. Ashby zauważyli, że "Seksmisja" dąży do udowodnienia, iż świat bez mężczyzn nie jest możliwy, a kobiety nie powinny rządzić światem ze względu na rzekomą niezdolność do pełnienia tego obowiązku. Katarzyna Waligóra pisała, że kobiece bohaterki "Seksmisji" są „mściwe, głupie, słabe, niezaspokojone seksualnie, ale przede wszystkim nieudolne. Dystopia, którą tworzą, nie jest przerażająca – jest śmieszna”. Waligóra dowodziła, że "Seksmisja" w momencie wpuszczenia na ekrany kin „skanalizowała lęki przed feminizmem, którego nadejście w latach osiemdziesiątych bardziej przeczuwano, niż doświadczano”. Paulina Młynarska-Moritz w wywiadzie dla Onet.pl z 2017 roku stwierdziła, że film Machulskiego jest „niebywale śmieszny, inteligentny, świetnie zagrany, ale z tezą, że świat rządzony przez kobiety to piekło”. Agnieszka Graff pisała, że film wywarł destrukcyjny wpływ na emancypację kobiet u schyłku PRL-u: „Tak jak komunizm stał się w zbiorowej świadomości okresem "Seksmisji", haniebnego uwięzienia w świecie odwróconych ról […] [tak] w zbiorowej pamięci, »Solidarność« była wielkim męskim rytuałem przejścia”. Natalia Lemann dopowiadała, że "Seksmisja" wpisała się w ogólny trend polskiej fantastyki lat 80.: „Fantastyka socjologiczna, która odegrała tak znaczącą rolę w walce z systemem komunistycznym w Polsce, czyniła to kosztem kobiet”.
Padające wobec Machulskiego zarzuty antyfeministycznej wymowy filmu odpierała część filmoznawców. Monika Talarczyk-Gubała stwierdziła, że ideę planety zamieszkanej wyłącznie przez kobiety reżyser „wywiódł wprost z amerykańskiego kina gatunków, które od lat pięćdziesiątych [XX wieku] eksploatowało wizję świata bez mężczyzn”. Zdaniem Artura Majera antyfeminizm nie jest głównym tematem "Seksmisji", gdyż „służy raczej zabawie, komizmowi oraz [...] oswojeniu wątku głównego, czyli satyrze na władzę totalitarną”. Ponadto, jak zaznacza Majer, to profesor Kuppelweiser – mężczyzna szaleniec – tak naprawdę jest odpowiedzialny za zniszczenie genów męskich i zagładę „gatunku męskiego”. Dodatkowo biograf Machulskiego zauważył, iż świat przedstawiony "Seksmisji" jest pozbawiony feminizmu (rozumianego jako walka o równouprawnienie kobiet), gdyż po zdobyciu władzy kobiety nie musiały pokonać mężczyzn ani zrównać się z nimi, lecz po prostu ich zastąpiły. W związku z tym główny konflikt dotyczy nie walki kobiet z mężczyznami, ale władzy z podporządkowanymi jej więźniami. Podobnym interpretacjom sprzeciwiał się Krzysztof Kornacki, który pisał: „Czyniąc przekaz niejednoznacznym, Machulski nie pozbawia go jednak antyfeministycznej perspektywy, co najwyżej umożliwia odczytanie zarówno z kulturowego, jak i politycznego punktu widzenia. Film Machulskiego jest [...] reprezentatywny dla ekranowego mizoginizmu peerelowskiego kina erotyzującego”.
Niedoszły sequel.
Machulski nosił się z zamiarem sfilmowania kontynuacji "Seksmisji", jednak scenariusz opracowany wraz z Ryszardem Zatorskim w 1996 roku uznał za niezadowalający. W 2002 roku scenariusz do nienakręconego filmu, zatytułowany "Seksmisja 3, czyli graniasta cytryna", został opublikowany w wersji książkowej. Reżyser uzasadniał swoją decyzję następującymi słowy: „Doszedłem do wniosku, że nie chcę wystawiać na szwank legendy "Seksmisji 1". I odpuściłem. Może gdyby powstała wcześniej…, ale po latach uznałem, że to nie ma sensu”.

</doc>
<doc id="83570" url="https://pl.wikipedia.org/wiki?curid=83570" title="Peter Stuyvesant">
Peter Stuyvesant

Peter Stuyvesant (ur. ok. 1612 w Peperdze, zm. sierpień 1672 w Nowym Jorku) – dyrektor generalny Nowej Holandii w latach 1647-1664.
Wiadomości ogólne.
Był synem duchownego z Fryzji. Służył w Indiach Zachodnich, następnie został gubernatorem Curaçao, stracił nogę w nieudanym ataku na portugalską wyspę St. Martin. Do Holandii wraca w 1644 r. Mianowany dyrektorem generalnym Nowej Holandii, składa przysięgę na swój urząd 28 lipca 1646, i przybywa do Nowego Amsterdamu 11 maja 1647. Wkrótce po inauguracji, 27 maja organizuje Radę i zakłada „Sąd Sprawiedliwości”. Ogłasza także powszechne wybory 18 delegatów, z których gubernator i jego Rada wybierają zarząd złożony z 9 członków o charakterze doradczym.
Nowa Holandia.
Wśród jego pierwszych obwieszczeń była odezwa o ścisłym przestrzeganiu Niedzieli jako dnia świętego, zakazanie sprzedaży alkoholu i broni palnej Indianom, ochrona dochodów kolonii poprzez zwiększenie podatku na towary importowane. Próbował także wznosić domy i oberże o wyższym standardzie, zorganizował coroczne targi bydła, zaangażował się także w założenie szkół publicznych. Jednym z pierwszych poczynań nowego gubernatora było wejście w porozumienie z innymi koloniami poprzez wzgląd na ważną kwestię osadnictwa na terenach przygranicznych; Nowa Anglia nie zgodziła się na warunki zaproponowane przez Stuyvesanta. Został także uwikłany w kontrowersyjną sprawę gubernatora Connecticut Teophilusa Eatona, co było związane z żądaniami Holendrów dotyczącymi problemu holenderskiej jurysdykcji na tym terenie. 
W roku 1648 narasta konflikt pomiędzy nim a Brantem Arentem Van Slechtenhorstem, komisarzem młodych właścicieli ziemskich z rejonu Rensselaerswyek i Beverswick, Stuyvesant był człowiekiem nie respektującym feudalnych przywilejów stojących w sprzeczności z jego władzą a zagwarantowanych statutem z 1629 r. W roku 1649 Stuyvesant wkracza do Fortu Orange z ochroną w postaci oddziału wojska, i nakazuje wyburzenie niektórych domów w celu zapewnienie lepszej obronności w wypadku ataku Indian, rozkazuje także zabranie tarcicy ze składów drewna właścicieli ziemskich na naprawę wałów obronnych. Van Slechtenhorst odmawia wykonania polecenia Stuyvesanta, więc gubernator wysyła pluton żołnierzy w celu wyegzekwowania nakazu. W rezultacie tego zajścia komisarz zachował swoje uprawnienia a nowy gubernator traci na swojej popularności Pierwsze dwa lata jego rządów były raczej nieudane. Miał on nadal poważne problemy z właścicielami ziemskimi którzy przeszkadzali w handlu i nie uznawali władzy dyrektora generalnego, uwikłał się także w spory z Radą, która wysłała delegację do Hagi aby złożyć Stanom Generalnym oświadczenie o stanie kolonii. To oświadczenie zostało opublikowane w „ Vertoogh van Nieuw Netherlandt” (Haga, 1650). Stany Generalne nakazują Stuyvesantowi aby się udał do kraju osobiście; co nie zostało jednak zatwierdzone przez Amsterdamską izbę handlową, i Stuyvesant odmówił zastosowania się do polecenia.
Nowa Szwecja.
We wrześniu 1650 r. w Hartford odbyło się spotkanie komisarzy granicznych, na które udał się też Stuyvesant. Linie graniczne tam ustalone nie usatysfakcjonowały jednak Holendrów, którzy twierdzili, że gubernator odstąpił terytoria na których można by założyć 50 kolonii o powierzchni 50 mil kwadratowych każda. Stuyvesant stawał się coraz bardziej wyniosły w traktowaniu swoich oponentów i zagroził nawet rozwiązaniem Rady. Kształt rady miejskiej został ostatecznie ustalony w Holandii i nazwa nowego miasta Nowy Amsterdam została oficjalnie ogłoszona 2 lutego 1653 r. Stuyvesant wygłosił mowę na tę okazję, wiedząc dobrze że jego władza pozostanie nie umniejszona. Gubernator został teraz wezwany znowu do Holandii, ale rozkaz został wkrótce odwołany z powodu wypowiedzenia wojny Anglii. Stuyvesant przygotował się do ataku nakazując podwładnym budowę kanału od North River do East River i postawienie nowych wałów. W 1655 r. udaje się on do Delaware na czele floty złożonej z siedmiu transportowców i bierze w posiadanie kolonię Nowa Szwecja, którą nazywa Nowy Amstel.
Koniec rządów.
Podczas jego nieobecności Nowy Amsterdam został zdewastowany przez Indian, ale jego powrót przywrócił pewność kolonistom. Mimo że zorganizował milicję i ufortyfikował miasto, uspokoił wrogie plemiona głównie dzięki łagodnemu traktowaniu. W roku 1653 zebranie, w skład którego wchodziło po dwóch delegatów z każdej miejscowości w Nowej Holandii, zażądało reform. Stuyvesant nakazuje rozejść się zgromadzeniu mówiąc „wywodzimy swoją władzę od Boga i od Kompanii a nie od kilku poddanych”. Duch oporu mimo tego wzrasta jeszcze bardziej i narusza inne kolonie z pustymi zasobami pieniężnymi, co zaczyna niepokoić gubernatora. W roku 1664 Karol II odstępuje bratu księciu Yorku duże terytoria zawierające Nową Holandię; następnie pojawiają się cztery angielskie statki z 450 ludźmi dowodzonymi przez kapitana Richarda Nichollsa, które biorą w posiadanie zatokę. 30 sierpnia sir George Cartwright dostarcza gubernatorowi wezwanie do poddania się obiecując zachowanie życia, majątku i wolności tym wszystkim, którzy uznają władzę króla angielskiego. Stuyvesant przeczytał list przed dostarczeniem go Radzie a następnie podarł go obawiając się jednomyślności jej członków. Tłum, który zebrał się wokół ratusza pozdrowił go okrzykami „List!, list!” wtedy Stuyvesant wrócił do sali obrad Rady, zebrał kawałki listu który podarł, a następnie podał je burmistrzowi i polecił mu zrobić to co życzą sobie ludzie. Wysłał do Nichollsa wyzywającą odpowiedź i nakazał oddziałom przygotować się do ataku, ale krzyknął do delegacji obywateli aby nie przelewali niewinnej krwi i podpisał 9 września 1664 r. w swoim domu w Bouwerie traktat oddający Nową Holandię w posiadanie królowi angielskiemu Karolowi II. Burmistrz ogłosił Nichollsa gubernatorem a miasto zostało nazwane Nowy Jork. 
Starość.
W 1665 r. Stuyvesant wyjeżdża do Holandii aby złożyć raport z oddania kolonii i pracuje nad tym by król podpisał traktat wraz z szóstym artykułem który gwarantował wolny handel. W czasie jego rządów obroty handlowe bardzo wzrosły, kolonia dostała przywilej handlu z Brazylią w 1648 r., z Afryką w celu dostarczenia niewolników w 1652 r., i z innymi portami zagranicznymi w 1659 r. Stuyvesant bez powodzenia próbował wprowadzić nowe monety do obiegu i założyć mennicę w Nowym Amsterdamie. Był konserwatystą zarówno w sprawach kościelnych jak i państwowych oraz nietolerancyjny co wyrażało się w odmowie wprowadzenia wolności religijnej. Nie pozwolił na posiadanie własnego domu spotkań luteranom, którzy tworzyli w Nowym Amsterdamie dużą społeczność, wydalił ich przywódcę z kolonii, często karał za przestępstwa religijne stosując grzywny i kary więzienia. Gdy wrócił z Holandii po kapitulacji zamieszkał i spędził resztę swojego życia na swojej 62-akrowej farmie poza miastem która nosiła nazwę „Bouwerie”, za którą rozciągały się lasy i bagna aż do małej wioski Haarlem.

</doc>
<doc id="83571" url="https://pl.wikipedia.org/wiki?curid=83571" title="Within Temptation">
Within Temptation

Within Temptation – holenderski zespół muzyczny, grający muzykę z pogranicza metalu symfonicznego i rocka, utworzony w 1996 roku przez wokalistkę Sharon den Adel i gitarzystę Roberta Westerholta.
Wczesne płyty zespołu można zaliczyć do gothic metalu (na "Enter" także z elementami doom metalu), późniejsze do metalu symfonicznego. Gatunek muzyczny prezentowany na ostatnich wydawnictwach członkowie zespołu określają jako rock symfoniczny.
Według informacji podanych w lipcu 2011 roku przez wytwórnię Roadrunner Records, zespół sprzedał na całym świecie ponad trzy miliony płyt.
Historia zespołu.
Formowanie się zespołu.
Zespół został założony w 1996 roku w Holandii przez Roberta Westerholta, który na wokalistkę wybrał swoją partnerkę, Sharon den Adel. Duet dołączył do składu zespołu The Portal, w którym grali Jeroen van Veen i Michiel Papenhove, będący członkami poprzedniej kapeli Westerholta – The Circle (działającej później pod nazwą Voyage). W międzyczasie dołączył do nich perkusista Dennis Leeflang oraz grający na klawiszach Martijn Westerholt, młodszy brat Roberta. Przed rozpoczęciem nagrań materiału na płytę demo zespół zmienił nazwę na Within Temptation.
1997–1999: "Enter".
W 1996 roku zespół wysłał płyty demo z kilkoma piosenkami („The Gatekeeper”, „Candles”, „Enter” i „Pearls of Light”) do czołowych wytwórni płytowych. Ostatecznie muzycy podpisali kontrakt płytowy z wytwórnią płytową DSFA Records, a po tygodniu od nawiązania współpracy zaczęli tworzyć materiał na debiutancki album studyjny. W międzyczasie nowym perkusistą zespołu został Ivar de Graaf. Nagrania płyty odbyły się na przełomie listopada i grudnia tego samego roku. Album, zatytułowany "Enter", miał swoją premierę w kwietniu 1997 roku, jego producentem został Lex Vogelaar, gitarzysta zespołu Orphanage, z którym wcześniej Within Temptation mieli okazję zagrać kilka koncertów. Wokalista tegoż zespołu, George Oosthoek, zaśpiewał gościnnie w utworze „Deep Within”.
17 maja 1997 roku zespół zagrał na festiwalu "Dynamo'97", zaliczając jeden z pierwszych dużych koncertów w karierze. W listopadzie muzycy pojechali na niewielką dwutygodniową trasę koncertową po Austrii i Niemczech. Pod koniec roku z zespołu odszedł de Graff, który zrezygnował z dalszego grania, ponieważ „chciał poświęcić więcej czasu innym rzeczom”. Nowym perkusistą Within Temptation został Ciro Palma, z którym zespół zagrał na festiwalu "Noorderslag", a potem na "Dynamo'98". 21 lipca 1998 roku ukazała się pierwsza EP-ka zespołu zatytułowana "The Dance".
W ciągu kolejnych miesięcy muzycy zwolnili tempo pracy, skupili się na zakończeniu studiów i stworzeniu własnego studia nagraniowego. W międzyczasie do składu wrócił de Graaf.
2000–2003: "Mother Earth".
Na początku 2000 roku zespół został zaproszony na wiele znaczących festiwali w krajach Beneluksu. W grudniu pojawiła się ich kolejna płyta studyjna zatytułowana "Mother Earth", którą wyprodukował Anthony Van den Berg. Album spotkał się z pozytywnymi recenzjami ze strony dziennikarzy muzycznych, zapewniła też muzykom większą rozpoznawalność. W 2001 roku muzycy udali się w światową trasę koncertową, obejmującą występy m.in. w Paryżu, Meksyku, a także na festiwalu "Pinkpop". Zespół wydał trzy single: „Our Farewell”, „Mother Earth” i „Ice Queen”, który dotarł na szczyt list przebojów w Holandii i Belgii. Sam album osiągnął status platynowej płyty w Holandii i złotej płyty w Belgii. Zespół otrzymał także nagrody na gali TM/MTV Awards.
W kolejnych miesiącach zespół zagrał na wielu festiwalach muzycznych, takich jak np.: "Ozzfest, Lowlands, Dynamo, Rock Werchter, Pukkelpop", "Parkpop, Rock im Park, Bizarre" i "Summerbreeze". W 2003 roku, po zakończeniu trasy koncertowej, ukazała się płyta DVD z zapisem kilku koncertów Within Temptation oraz bonusowymi materiałami (ujęcia zza kulis, wywiad z członkami zespołu).
2004–2005: "The Silent Force".
Przez większość 2004 roku zespół pracował nad materiałem na nowy album studyjny zatytułowany "The Silent Force", który ukazał się w październiku tegoż roku. Płyta była tworzona w Szwecji, Rosji, Belgii i Holandii, a wyprodukowana przez Daniela Gibsona. Pierwszym singlem z płyty został utwór „Stand My Ground”, osiągnął sukces komercyjny i trafił na pierwsze miejsce list przebojów w Holandii, Finlandii i Hiszpanii, dotarł też do pierwszej trzydziestki na listach w: Niemczech (5. miejsce), Belgii (10. miejsce), Austrii i Szwajcarii (20. miejsce) czy Grecji (30. miejsce). Singiel otrzymał też status złotej płyty w Hiszpanii, Finlandii, Belgii, Luksemburgu, Niemczech i Portugalii. W listopadzie 2005 roku zespół otrzymał platynową płytę w Holandii.
Na początku 2005 roku odnotowano sprzedaż albumu "The Silent Force" na poziomie 400 tys. egzemplarzy. Zespół otrzymał wówczas m.in. nagrodę Conamus dla najbardziej eksportowego zespołu oraz nagrodę TMF dla „najlepszego zespołu rockowego”. Drugim singlem z płyty został piosenka „Memories”, a trzecim – „Angels”. W ciągu kolejnych miesięcy muzycy wyruszyli w kolejną, europejską trasę koncertową, zagrali też na "Dubai Desert Rock Festival" na Bliskim Wschodzie. W tym czasie zagrali m.in. jako support przed koncertami Iron Maiden w Paryżu i Zurichu. W sierpniu muzycy otrzymali Światową Nagrodę Muzyczną, jako najlepiej sprzedający się holenderski artysta na świecie. Pod koniec roku album "The Silent Force" został wydany w Japonii, Australii oraz Wielkiej Brytanii.
W listopadzie 2005 roku zespół wydał album DVD "The Silent Force Tour", zawierający materiały filmowe zarejestrowane w trakcie koncertów oraz specjalnie zaplanowanym "Java Island" w Amsterdamie. Płyta zawierała także materiały z występów na "Rock Werchter" (Belgia) i "Live 05" (Finlandia), jak również klipy spoza sceny.
2006–2010: "The Heart of Everything".
W lutym 2007 roku zespół ogłosił współpracę z twórcami gry "The Chronicles of Spellborn". W celu promocji gry muzycy nagrali dwa utwory: „Sounds of Freedom” i „The Howling”. Druga piosenka znalazła się na ich kolejnej płycie zatytułowanej "The Heart of Everything", która została wydana 12 marca. Album zadebiutował na 1. miejscu holenderskiej listy sprzedaży, uplasował się na 2. miejscu w Belgii i Finlandii oraz trafił do pierwszej dziesiątki w ośmiu innych krajach. Pierwszym singlem promującym płytę został utwór „What Have You Done”, w którym gościnnie zaśpiewał Keith Caputo z zespołu Life of Agony. Utwór trafił na 1. miejsce w Holandii i Finlandii. Na drugi singiel w Europie wybrano utwór „Frozen”, dochód ze sprzedaży którego został przeznaczony na cele charytatywne. W Wielkiej Brytanii drugim singlem został utwór „The Howling”, do którego nakręcono drugi teledysk (pierwszy klip powstał na potrzeby promocji gry "The Chronicles of Spellborn").
1 maja 2007 roku w Stanach Zjednoczonych ukazała się EP-ka zatytułowana "The Howling", która była dostępna w sieci sklepów Hot Topic. Oprócz utworu tytułowego, na minialbumie znalazły się wybrane utwory z albumu "The Silent Force". Wydanie albumu "The Heart of Everything" w Stanach Zjednoczonych poprzedziła trasa koncertowa "The Hottest Chicks in Metal Tour 2007", w trakcie której zespół występował na scenie obok zespołów, takich jak: Lacuna Coil, The Gathering, Stolen Babies, In This Moment i Kylesa. Premiera albumu "The Heart of Everything" na amerykańskim rynku odbyła się 24 lipca. Płyta zadebiutowała na 106. miejscu listy Billboard "Top 200".
W listopadzie 2007 roku zespół wydał specjalną edycję albumu pt. "The Heart of Everything", promowaną przez singel „All I Need”. W tym czasie wyruszył w europejską część trasy koncertowej, w której ramach zagrał koncert m.in. w warszawskim klubie „Stodoła” (16 stycznia 2008). 7 lutego 2008 roku zespół zagrał koncert w Ahoy Rotterdam u boku 60-osobowego Metropole Orchestra i 30-osobowego chóru klasycznego Pa’dam Choir. Występ obejrzała publiczność licząca ok. 10 tys. osób. Zapis z koncertu ukazał się 22 września 2008 na podwójnym koncertowym DVD, podwójnym koncertowym CD i dysku Blu-ray zatytułowanym "Black Symphony". Na DVD, oprócz koncertu w Ahoy, znalazły się także fragmenty koncertu zagranego w Beursgebouw w Eindhoven (24 listopada 2007 roku) oraz dodatkowe materiały bonusowe (m.in. teledyski, zapis wręczenia nagrody „Pop Prize”, zapisy z prywatnych kamer członków zespołu z tournée po USA i Japonii).
Pod koniec 2008 roku zespół zapowiedział rozpoczęcie pracy nad materiałem na nowy album studyjny. W listopadzie 2009 roku zespół wydał płytę zatytułowaną "An Acoustic Night at the Theatre", zawierającą akustyczne wersje piosenek nagranych w trakcie trasy teatralnej z 2008 roku. Wydawnictwo promowane było przez singiel „Utopia”, w którym gościnnie zaśpiewał Chris Jones.
W 2010 roku na oficjalnej stronie zespołu ukazała się informacja, że z zespołu odchodzi perkusista, Stephen van Haestregt, który zdecydował się na współpracę z grupą My Favourite Scar.
2011–2012: "The Unforgiving".
18 listopada 2010 roku zespół ogłosił szczegóły nowego albumu studyjnego zatytułowanego "The Unforgiving", który (jako album koncepcyjny) został oparty na serii komiksów Stevena O’Connella ilustrowanych przez Romano Molenaara. Poza komiksem nagrano trzy krótkie filmy ("Mother Maiden", "Sinead" oraz "Triplets"), które jednocześnie stanowiły rozbudowane teledyski do utworów „Faster”, „Sinead” i „Shot in the Dark”. Album został wydany 25 marca 2011 roku i zadebiutował na 2. miejscu w Holandii, trafił do pierwszej dziesiątki list sprzedaży w Belgii, Portugalii, Finlandii, Niemczech, Szwecji, Szwajcarii, Czechach, Polsce i Austrii, a także zadebiutował na 50. miejscu amerykańskiej listy Billboard Top 200.
Na początku września 2011 roku album otrzymał status złotej płyty w Polsce. W ramach trasy koncertowej promującej album, która rozpoczęła się 10 sierpnia 2011 roku występem na Sziget Festival na Węgrzech, zespół zagrał ponad sto koncertów w Europie, Stanach Zjednoczonych, Kanadzie i Ameryce Południowej. W ramach światowej trasy zespół czterokrotnie zagrał w Polsce (22 października 2011 w Krakowie, 23 października w Warszawie, 21 lipca 2012 roku na Festiwalu w Jarocinie i 18 maja 2013 roku na krakowskich Czyżynaliach). 13 listopada 2012 roku w belgijskiej Sportpalais zespół zagrał specjalny koncert zatytułowany "Elements" z okazji 15-lecia istnienia. W trakcie koncertu zespołowi towarzyszyła Il Novecentro Orchestra i specjalni goście, wśród których byli m.in. byli członkowie Within Temptation.
Od 2013: "The Q-Music Sessions" i "Hydra".
19 kwietnia 2013 roku ukazał się kolejny album studyjny Within Temptation zatytułowany "The Q-Music Sessions", na którym znalazły się covery nagrywane przez zespół na zamówienie belgijskiej rozgłośni radiowej Q-Music. Przez piętnaście tygodni na antenie radia w ramach piątkowej audycji "Within Temptation Friday" publikowano wybrany cover stworzony przez muzyków. Po tym, jak audycja spotkała się z przychylnością słuchaczy, muzycy zdecydowali się na wydaniu pełnego albumu z autorskimi interpretacjami piosenek innych wykonawców. Pierwotnie planowano, by na krążku znalazły się też cztery dodatkowe piosenki („Skyfall” Adele, „Somebody That I Used to Know” Gotye, „Paradise” Coldplay oraz „Little Lion Man” Mumford &amp; Sons), jednak zespołowi nie udało się pozyskać praw do ich publikacji.
27 września 2013 roku muzycy wydali EP-kę zatytułowaną "Paradise (What About Us?)", zawierającą trzy utwory w wersji demo („Let Us Burn”, „Dog Days” i „Silver Moonlight”), a także tytułową piosenkę. W utworze „Paradise (What About Us?)” gościnnie zaśpiewała Tarja Turunen, była wokalistka grupy Nightwish. 20 grudnia zespół wydał drugi singiel zapowiadający nową płytę, którym została piosenka „Dangerous”, w którym gościnnie zaśpiewał Howard Jones.
Album, zatytułowany "Hydra", miał swoją premierę 31 stycznia 2014 roku. Płyta zadebiutowała na szesnastym miejscu listy Billboard 200 w Stanach Zjednoczonych oraz na szóstym miejscu na liście albumowej w Wielkiej Brytanii. Trzy dni przed premierą płyty, zespół zaprezentował dwie wersje teledysku do singla „Whole World Is Watching”: w międzynarodowej wersji w klipie wystąpił Dave Pirner z zespołu Soul Asylum, a w wersji polskiej pojawił się Piotr Rogucki z zespołu Coma.
20 lutego 2014 roku zespół zainaugurował światową trasę koncertową "Hydra World Tour", występując w holenderskim Eindhoven. W maju został wydany minialbum grupy zatytułowany "And We Run", na którym gościnnie pojawił się amerykański raper Xzibit. W październiku 2014 w Wielkiej Brytanii jako radiowy singiel promocyjny został wydany utwór „Edge of the World”. W listopadzie zespół wydał dwupłytowy koncertowy album zatytułowany "Let Us Burn – Elements &amp; Hydra Live In Concert", zawierający zapis jubileuszowego koncertu "Elements" z listopada 2012 roku oraz zapis koncertu, który został rozegrany w Amsterdamie w maju 2014 roku w ramach trasy koncertowej "Hydra World Tour". W tym samym czasie wytwórnia Nuclear Blast wydała na amerykańsko-kanadyjskim rynku pierwsze albumy Within Temptation: "Enter" i "The Dance"

</doc>
<doc id="83574" url="https://pl.wikipedia.org/wiki?curid=83574" title="Łęczna">
Łęczna

Łęczna – miasto we wschodniej Polsce, w centrum województwa lubelskiego, w powiecie łęczyńskim, siedziba powiatu łęczyńskiego i gminy miejsko-wiejskiej Łęczna. Położone na Wyżynie Lubelskiej w widłach dwóch rzek: Wieprza, która wyznacza jego zachodnią granicę i Świnki, będącą północną granicą miasta. Stanowi część aglomeracji lubelskiej.
Według danych GUS z 31 grudnia 2019 r. miasto miało 18 820 mieszkańców.
Położenie.
Łęczna położona jest na skraju historycznej Małopolski, początkowo należała do ziemi sandomierskiej, a następnie do ziemi lubelskiej. Od 1474 r. należała do województwa lubelskiego. Prywatne miasto szlacheckie położone było w drugiej połowie XVI wieku w powiecie lubelskim województwa lubelskiego. W latach 1975–1998 miasto administracyjnie należało do małego woj. lubelskiego.
Łęczna jest siedzibą władz gminy miejsko-wiejskiej Łęczna oraz powiatu łęczyńskiego.
Podział administracyjny.
Łęczna składa się z ośmiu osiedli:
Środowisko naturalne.
Łęczna leży na styku trzech różnych jednostek fizycznogeograficznych, których naturalne granice wyznaczają rzeki Wieprz i Świnka.
Tereny po wschodniej stronie Wieprza należą do makroregionu Polesia Lubelskiego, na północ od rzeczki Świnki jest to obszar Pojezierza Łęczyńsko-Włodawskiego, na południe jest to Kotlina Dorohucka. Na zachód od doliny Wieprza rozpościera się Równina Łuszczowska należąca do makroregionu Wyżyny Lubelskiej.
Geologia.
Złożoność budowy geologicznej rejonu Łęcznej, zwłaszcza zróżnicowanie ukształtowania powierzchni podłoża utworów czwartorzędowych zbudowanych ze skład kredowych, znajduje swoje odbicie w rzeźbie powierzchni terenu. Najważniejszą formą podłoża w dorzeczu środkowego Wieprza jest wał kredowy Lublin-Łęczna. W poprzek tego wału przebija się rzeka Wieprz młodą doliną przełomową między Ciechankami Krzesimowskimi na południu, a Kijanami na północy. Zbocza są strome, a ich wysokość dochodzi na północ od Łęcznej – do dwudziestu kilku metrów. W zboczach przełomu odsłaniają się skały kredowe. Dno doliny jest na tym odcinku bardzo wąskie, osiąga zaledwie 200-300 metrów szerokości. Doliny rozcinają liczne wąwozy.
Na południe i wschód od Ciechanek Krzesimowskich cechy morfologiczne doliny Wieprza ulegają zmianie. Rzeka na tym odcinku silnie meandruje, a sama dolina jest znacznie szersza – od kilkuset metrów do ok. 2 kilometrów. Zbocza doliny zaznaczają się bardzo wyraźnie i mają znaczne nachylenie.
Drugim elementem kształtującym strukturę przestrzenną tego obszaru jest dolina rzeki Świnki. Wcina się ona na głębokość ok. kilku do kilkunastu metrów. Dno jej charakteryzuje się niewielką szerokością 50–150 metrów. Zbocza doliny są strome, porozcinane licznymi wąwozami i suchymi dolinkami. U podnóży zboczy występują źródła.
Obydwie doliny wyraźnie zaznaczają się w rzeźbie rejonu Łęcznej. Oprócz walorów estetyczno-krajobrazowych, stanowią one obszary, gdzie występują liczne cenne zbiorowiska roślinne, wykształcone w ekosystemach łąkowych, bagiennych, torfowiskowych i leśnych oraz miejsca retencji wód, dzięki czemu w bardzo dużej mierze kształtują warunki wodne i bioklimatyczne całego obszaru.
Przeważającymi formami rzeźby okolic Łęcznej są równiny denudacyjne płaskie lub lekko faliste, zbudowane z różnych utworów. Na zachód od przełomu zbudowane są ze skał kredowych. Na wschód – powierzchnia kredy zanurza się gwałtownie pod utwory czwartorzędowe i obszar między dolinami Wieprza i Świnki stanowią równiny zbudowane z utworów lessopodobnych, o zróżnicowanej miąższości, uzależnionej od podłoża kredowego.
Na północny zachód od Łęcznej powierzchnię kredy pokrywają niewielkiej miąższości osady pochodzenia lodowcowego i wodnolodowcowego. Z glin zwałowych oraz piasków zbudowane są płaskie równiny, natomiast z osadów pylastych, piaszczystych i piaszczysto-żwirowych – wały o łagodnych zboczach i rozległych płaskich powierzchniach grzbietowych.
Charakterystyczną cechą równin jest występowanie licznych zagłębień bezodpływowych o różnej genezie.
Gleba.
Przeważają gleby w I-II klasie bonitacyjnej. W najbliższym sąsiedztwie Łęcznej jedynie na północny zachód od miasta w kierunku Zawieprzyc występują gleby słabsze klasy IV i V.
Wody.
Wody zarówno powierzchniowo otwarte, jak i podziemne oraz retencjonowane w dnach dolin i obniżeń, na obszarach łąkowych i w torfowiskach. Łęczna i jej okolicy leżą w całości w zlewni Wieprza i jego dopływów, z których największą rolę odgrywa Świnka. Tereny położone na północ i północny wschód oraz jezioro Dratów znajdują się w zasięgu oddziaływania Kanału Wieprz-Krzna. Wody podziemne o znacznych zasobach i kwalifikacji wód pitnych występują w szczelinach i spękaniach utworów kredowych w podłożu całego terenu, a także w utworach czwartorzędowych wypełniających doliny większych rzek.
Wody retencjonowane w torfowiskach w obrębie rozległych obniżeń wokół jeziora Dratów w dnach dolin mają bezpośredni wpływ na kształtowanie się reżimu termiczno-wilgotnościowego powietrza i gleb w najbliższym sąsiedztwie. Kształtują pośrednio warunki bioklimatyczne i hydrologiczne całego regionu.
Przyroda.
Najcenniejsze walory biotyczne w okolicy Łęcznej występują w obrębie doliny Wieprza i Świnki w ekosystemach leśnych, łąkowo-bagiennych, torfowiskowych i lokalnie murawowych w obrębie skarp. Liczne zespoły roślinności naturalnej bądź w niewielkim stopniu przekształconej.
Fragmenty zboczy doliny Wieprza z roślinnością kserotermiczną (Witanów, Ciechanki), rzadkie okazy roślinności łęgowej (Zakrzów, Łańcuchów).
Fragment doliny Wieprza (od Milejowa do Zawieprzyc na północy) z unikalnymi zespołami roślinności łąkowej, bagiennej, zaroślowej i leśnej.
Dwa parki dworskie (Łęczna i Ciechanki) z licznymi gatunkami drzew egzotycznych i sędziwych. W parku w Łęcznej 8 pomników przyrody.
Historia.
Wraz z aktem lokacyjnym miastu nadano królewski przywilej na organizowanie dwóch jarmarków. W 1582 r. kolejni właściciele Łęcznej, Firlejowie, uzyskali od króla Stefana Batorego przywilej na dwa następne jarmarki, na Boże Ciało, w czerwcu, i na św. Mikołaja, w grudniu. Dzięki królewskim przywilejom oraz korzystnemu położeniu na ruchliwym szlaku handlowym w kierunku Rusi i Litwy nastąpił szybki rozwój miasta, którego nie powstrzymały groźne pożary nękające je w XVI w.
W pierwszej połowie XVII w. Łęczna przeżywała okres najwyższego rozkwitu. Jego właścicielem był wówczas podkomorzy lubelski Adam Noskowski, który w 1647 r. u króla Władysława IV wystarał się o przywilej na trzy nowe jarmarki. W tym czasie powstało wiele budowli murowanych istniejących do dziś (mansjonaria, kościół, synagoga).
Na łęczyńskie targi ściągało wtedy tysiące sprzedawców, kupców i pośredników nawet z najdalszych krain – z Rosji, Niemiec, Austrii, ziem Królestwa Polskiego. Obroty sięgały zawrotnych wówczas milionowych sum. Targi, rozwój przestrzenny miasta, okazałe budownictwo (zamek, ratusz, kamienice rynku), zwiększająca się stale liczba mieszkańców sprawiły, że miasto rozwinęło się w silny ośrodek miejsko-handlowo-rzemieślniczy na skalę krajową.
Regres w życiu miasta zapoczątkowały wojny nękające Rzeczpospolitą od połowy XVII w., a także epidemie (1693 – kiedy wymarli prawie wszyscy mieszkańcy i 1710 – gdy wybuchła epidemia dżumy). Co prawda w 1723 r. Łęczna uzyskała nowe przywileje targowe i przeniesiono tu nawet z Lublina targi na konie i bydło, ale rozwój miasta uległ zatrzymaniu.
W XIX w., na skutek upadku Rzeczypospolitej, walk niepodległościowych, wytyczenia nowych dróg handlowych i linii kolejowych, które ominęły Łęczną oraz kolejnych pożarów, które w latach 1846 i 1881 zniszczyły całą zabudowę centrum, jarmarki łęczyńskie straciły swój międzynarodowy charakter, a Łęczna już nie powróciła do dawnej świetności.
W XX w. Łęczna była miastem o charakterze rolniczo-handlowym. W latach 60. Państwowy Instytut Geologiczny odkrył w rejonie Łęcznej złoża węgla kamiennego. W 1975 r. w pobliżu miasta, w Bogdance, podjęto budowę pierwszej w Lubelskim Zagłębiu Węglowym „pilotującej” kopalni, a Łęczną wytypowano na stolicę powstającego Zagłębia.
Od stycznia 1999 r. Łęczna po raz pierwszy w historii została siedzibą powiatu.
Włodarze Łęcznej na przestrzeni lat.
Burmistrzowie:
1811 – 1816: Mikołaj Śmielski
1816 – Jan Bosakiewicz ("p.o.")
1817 – Jan Kocurzyński ("jako zastępca," "p.o.")
1817 – 1823: Grzegorz Grabowiecki ("w latach 1817 – 1819 jako zastępca, od 1825 r. do śmierci 9 stycznia 1836 r. burmistrz Puchaczowa")
1823 – 1824: Kasper Włoszczewski ("jako zastępca, 1824 – 1828 burmistrz Zamościa, 1828-1830 – burmistrz Kozienic, 1843 – 1844 – burmistrz Końskowoli")
1825 – 1831: Stanisław Kawecki
1831 – 1832: Marcin Zakrzewski
1832 – 1839: Adam Schybille ("w 1839 r. przeniesiony na urząd burmistrza Horodła, które piastował do śmierci w 1852 r., ponadto w 1840 i 1842 r. pełnił obowiązki burmistrza Hrubieszowa")
1839 – 1855: Augustyn Marenicz ("p.o., w 1838 r. był zastępcą burmistrza Komarowa, zaś w 1839 r. Horodła, w 1856 r. powołany na urząd burmistrza Lubartowa, zaś w kwietniu 1860 r. – burmistrza Białej")
1855 – 1858: Ludwik Dornsztein ("1858 – 1859 burmistrz Markuszowa")
1858 – 1874: Jan Brzyski ("1850 – 1858? p.o. burmistrza Markuszowa")
1874 – 1876: Bronisław Dudziński ("1876 – 1879 burmistrz Biłgoraja")
1876 – 1881: Apolon Kurowski
1881 – 1883: Ludwik Izenberg (Inzeberger)
1883 – 1912: Wojciech Antoni Nowakowski
1912 – 1915: Wasilij Dobrynin
1992 – 2000: Jerzy Blicharski ("złożył rezygnację, po czym wystartował jeszcze w wyborach w 2002 r.")
2002 – 2018: Teodor Kosiarski
2018 – ...: Leszek Włodarski
Architektura.
Rynki.
Miasto posiada charakterystyczny układ urbanistyczny Starego Miasta z trzema rynkami, który kształtował się od XV do początku XIX wieku.  
Zabudowa Starego Miasta.
W czasach odrodzenia stawiano liczne karczmy, pensjonaty i domy zajezdne – te ostatnie z XIX w. zachowały się m.in. przy ul. 3 maja 26 i 36 oraz placu Kanałowym 18 i 26.&amp;nbsp.
Demografia.
Według danych z 26 czerwca 2015 r. miasto miało 23 883 mieszkańców.
Symbole.
Źródło.
Transport.
Transport drogowy.
Przez Łęczną przebiegają 4 drogi krajowe i wojewódzkie:
Kultura.
Łęczyński Odyniec Kultury.
Nagroda Burmistrza Łęcznej za osiągnięcia w dziedzinie twórczości artystycznej, upowszechniania i ochrony dóbr kultury. Nagrodę przyznaje Burmistrz Łęcznej po zaopiniowaniu przez Kapitułę Nagrody, którą tworzą: przedstawiciel Komisji Kultury, Sportu, Turystyki i Spraw Młodzieży Rady Miejskiej, dyrektorzy Centrum Kultury i Miejsko-Gminnej Biblioteki Publicznej oraz laureaci nagrody z lat ubiegłych.
Laureaci nagrody:
Teatr.
Pierwsze wzmianki o teatrze w Łęcznej pochodzą z lat 1817–1835.
Turystyka.
Lokalne Centrum Informacji Turystycznej znajduje się na parterze budynku Starostwa Powiatowego w Łęcznej przy al. Jana Pawła II 95a, czynne jest od poniedziałku do piątku w godz. 7.00–15.00, wtorek w godz. 8.00–16.00. W punkcie można uzyskać informacje na temat atrakcji turystycznych, bazy noclegowej i gastronomicznej, oferty kulturalnej oraz zaopatrzyć się w bezpłatne materiały promocyjne. Niezbędne turystom informacje udostępniane są również na prowadzonej przez Lokalne Centrum Informacji Turystycznej stronie internetowej Pojezierza Łęczyńsko-Włodawskiego.
Łęczna stanowi punkt wypadowy na Pojezierze Łęczyńsko-Włodawskie, krainę 68 jezior o powierzchni powyżej 1 ha, tworzących razem powierzchnię 2726 ha. Większość jezior ma regularny, zbliżony do koła zarys linii brzegowej, różnią się natomiast pod względem biologicznym. Istnieją tu jeziora eutroficzne (zasobne w ryby) oraz dystroficzne (zanikowe). Niską trofią charakteryzuje się 1-2 jeziora, które można określić jako mezotroficzne. Wraz z różnorodnością wód występuje bogactwo flory i fauny, a na zróżnicowanym terenie zachowały się siedliska lęgowe i bytowe rzadkich gatunków ptaków.
Nieistniejące muzeum w Łęcznej. Budynek synagogi, w którym znajdowała się siedziba Muzeum Regionalnego (oddziału zamiejscowego Muzeum Lubelskiego), został decyzją Komisji Regulacyjnej ds. Gmin Wyznaniowych Żydowskich oddany Gminie Wyznaniowej Żydowskiej w Warszawie. 30 kwietnia 2014 r. muzeum odwiedzili ostatni zwiedzający.
Izba regionalna
Izba regionalna prowadzona przez Towarzystwo Przyjaciół Ziemi Łęczyńskiej mieści się przy ulicy Tysiąclecia 10 w Łęcznej. W izbie są prezentowane zbiory eksponatów związanych z Ziemią Łęczyńską. W skład kolekcji wchodzą przedmioty pozyskane przez Towarzystwo od darczyńców, w tym od mieszkańców Łęcznej i okolic. W izbie można obejrzeć m.in. przedmioty codziennego użytku, monety, książki, obrazy, zabytkowe kafle, urządzenia domowe. Izba czynna jest w środy w godz. 13.00–15.00 (zwiedzanie bezpłatne).
Łęczyńska Dolina dinozaurów znajduje się w Podzamczu k. Łęcznej. Tworzy ją 8 betonowych rzeźb wielkości od 2 do 8 m. Jej pomysłodawcą i twórcą jest lokalny rzeźbiarz Bogumił Brodzisz. Pierwsze figury powstały w połowie lat 70. XX w. – ostatnie w 2013 r.
Wspólnoty wyznaniowe.
Na terenie miasta działalność religijną prowadzą następujące wspólnoty:
Sport i rekreacja.
Klub GKS Górnik Łęczna.
Klub sportowy założony 20 września 1979 roku z inicjatywy pracowników Kombinatu Budownictwa Górniczego Wschód.
Górnik Łęczna.
Klub piłkarski mężczyzn (jednosekcyjny) z siedzibą w Łęcznej, założony 20 września 1979, jako sekcja piłki nożnej GKS Górnik Łęczna. 1 stycznia 2007 nastąpiło oddzielenie męskiej sekcji piłkarskiej od wielosekcyjnego GKS Górnik Łęczna.

</doc>
<doc id="83580" url="https://pl.wikipedia.org/wiki?curid=83580" title="Sharon den Adel">
Sharon den Adel

Sharon Janny den Adel (ur. 12 lipca 1974 w Waddinxveen) – holenderska wokalistka znana z występów w grupie muzycznej Within Temptation. Wcześniej była członkinią The Circle (1996) - grupy, z której wywodzi się Within Temptation. Znana jest również z gościnnych występów m.in. w grupach Ayreon oraz Avantasia. Den Adel dysponuje mezzosopranem. Wokalistka jest absolwentką studiów projektanckich.
Życie prywatne.
Sharon Janny den Adel urodziła się 12 lipca 1974 r. w Waddinxveen w Holandii. W młodości dużo podróżowała mieszkając w co najmniej dziesięciu różnych krajach, w tym w Indonezji od pierwszego do szóstego roku życia. Według den Adel niektóre ruchy, które wykonuje podczas koncertów, są inspirowane balijskimi tancerzami. Po powrocie z Surinamu do Holandii zaczęła być zastraszana przez szkolnych kolegów ze względu na jej odmienny styl ubioru, fryzurę i ciemniejszą karnację w tamtym czasie. W liceum poznała Roberta Westerholta, z którym w 1996 r. założyła zespół o nazwie The Portal, choć przed ich debiutanckim albumem nazwa została zmieniona na Within Temptation. 
Jest związana z gitarzystą grupy Within Temptation Robertem Westerholtem, z którym ma córkę Evę Lunę (ur. 7 grudnia 2005) oraz dwóch synów: Robina Aidena (ur. 1 czerwca 2009) i Logana Arwina (ur. 30 marca 2011).

</doc>
<doc id="83581" url="https://pl.wikipedia.org/wiki?curid=83581" title="Robert Westerholt">
Robert Westerholt

Robert Jaap Westerholt (ur. 2 stycznia 1975 w Waddinxveen) – holenderski muzyk. Założyciel i gitarzysta zespołu metalu symfonicznego Within Temptation. Początkowo w grupie występował wraz z młodszym bratem Martijnem, który grał na instrumentach klawiszowych.
Razem z wokalistką zespołu Sharon den Adel, są rodzicami Evy Luny (ur. 7 grudnia 2005), Robina Aidena (ur. 1 czerwca 2009) oraz Logana Arwina (ur. 30 marca 2011). W 2011 roku Westerholt zrezygnował z występów scenicznych wraz z Within Temptation ze względów rodzinnych. Również w 2011 roku zadebiutował jako kierowca wyścigowy w pucharze GTC Renova M3 w Zandvoort. Karierę zakończył w 2013 roku ukończywszy dwadzieścia pięć wyścigów, dziesięciokrotnie stając na podium. 

</doc>
<doc id="83582" url="https://pl.wikipedia.org/wiki?curid=83582" title="Puna">
Puna



</doc>
<doc id="83583" url="https://pl.wikipedia.org/wiki?curid=83583" title="Ruud Jolie">
Ruud Jolie

Ruud Jolie, właśc. Rudolf Adrianus Jolie (ur. 19 kwietnia 1976 w Tilburgu) – holenderski muzyk, gitarzysta grupy metalowej Within Temptation. Od 2006 roku Ruud stał się oficjalną twarzą reklamową polskiej firmy Mayones Guitars &amp; Basses, producenta gitar elektrycznych i basowych.

</doc>
<doc id="83585" url="https://pl.wikipedia.org/wiki?curid=83585" title="Puna (biogeografia)">
Puna (biogeografia)

Puna – wysokogórska formacja roślinna o suchym i chłodnym klimacie, występująca w Andach na wysokości 3200–6600 m n.p.m. od Peru przez Boliwię po Chile i Argentynę. Wykształca się na obszarze o powierzchni ok. 550 tys. km². Typową roślinnością są murawy kępkowe, podobne do stepów zbiorowiska traw oraz niskie, wrzosowiskopodobne zarośla. Puna na północy jest wilgotna, a na południu sucha i często pustynna. W obrębie formacji występują rozległe solniska zwane tu salarami, rzadko obecne są tu także słodkowodne mokradła i niskie, świetliste lasy.
Nazwa formacji pochodzi z języka keczua, w którym stanowić może derywat od czasownika „pu” oznaczającego 'piąć się/wchodzić/rosnąć' itp. z partykułą „na” oznaczającą 'rzecz do, miejsce do'. Oznacza tereny wysoko położone, nieurodzajne i zimne.
Warunki kształtowania się.
Formacja występuje w Andach powyżej rzędnej 3200–3400 m n.p.m. (lokalnie w suchych dolinach schodzi nawet do 3000 m n.p.m.), sięgając do 4500, a miejscami nawet 6600 m n.p.m. Dzieli się na: 
Formacja zajmuje rozległe obszary zwłaszcza na wyżynach śródgórskich (Altiplano). Panuje tu klimat chłodny, suchy i wietrzny. Temperatury średnioroczne wynoszą tu od 3 °C do 10 °C w zależności od wysokości i odległości od równika (rzadziej do 15 °C), przy czym bardzo rzadko spadają poniżej -10 °C, choć przymrozki poniżej 0 °C zdarzają się tu regularnie nocami od marca do października. Opady roczne wynoszą zwykle od 250 do 500 mm (w bardzo suchych obszarach od 100 mm, a w punie wilgotnej sięgają 700 mm). Śnieg pada tu rzadko, przy czym zdarza się to latem, w efekcie szybko się topi dając roślinom wilgoć. Zima jest okresem suchym. Relatywnie wyższe opady i wilgotność panują w północnej części zasięgu formacji, podczas gdy południowa jej część jest bardzo sucha. Ze względu na dużą wysokość występuje tu intensywne promieniowanie słoneczne i rozrzedzona atmosfera.
W kierunku północnym puna zastępowana jest przez paramo z pośrednią formacją jalca występującą w północnym Peru. Puna wilgotna od wschodu sąsiaduje z Montanią pokrytą selwą i płatami sawann, od zachodu z pustynią Sechura. Dalej na południu puna od zachodu sąsiaduje z mezofitycznymi zaroślami na stokach Andów i pustynią Atakama, a od wschodu z lasem tukumańsko-boliwijskim. Jeszcze dalej na południe puna przechodzi w stepy południowoandyjskie.
Zróżnicowanie roślinności.
Roślinność w obrębie formacji tworzona jest przez zbiorowiska z dominacją traw, najczęściej o pokroju kępiastym, rzadziej tworzących ruń o charakterze łąkowym, i przypominającą stepy. Typowe dla formacji są także zarośla zwane tola tworzone przez niskie krzewy i krzewinki. Rozległe obszary w obrębie formacji zajmują też solniska, zwane tu salares. Występują tu poza tym półpustynie, wysokogórskie jeziora, a w niższych położeniach też słodkowodne mokradła z roślinami poduszkowymi i niskie, reliktowe lasy, głównie z "Polylepis". Około 40 rodzajów roślin występujących na punie to endemity tej formacji.
W kępowych zbiorowiskach trawiastych dominują rośliny z rodzajów: trzcinnik "Calamagrostis", kostrzewa "Festuca" i ostnica "Stipa". W zbiorowiskach podobnych do łąk dominują "Pannisetum chilense" i "Festuca scirpifolia". Częste są tu też trawy z rodzajów mietlica "Agrostis" i "Paspalum", w punie wilgotnej miejscami też kortaderia "Cortaderia" i "Chusquea". Wśród traw rozwijają się inne rośliny zielne, zwykle krótkotrwałe, częste są astrowate i miejscami kandelabrowe kaktusy. Do częściej spotykanych należą tu przedstawiciele rodzajów: azorella "Azorella", "Baccharis", marchew "Daucus", głodek "Draba", "Echinopsis", goryczka "Gentiana", bodziszek "Geranium", łubin "Lupinus", "Nototriche", "Plettekea", kozłek "Valeriana", "Werneria", rzeżucha "Cardamine", "Lysipomia", piaskowiec "Arenaria", rogownica "Cerstium", acena "Acaena", przywrotnik "Alchemilla", pięciornik "Potentilla", przytulia "Galium" i pantofelnik "Calceolaria".
Na wyższych wysokościach dominują trawy: "Festuca dolichopylla", "Stipa ichu", trzcinniki "Calamagrostis" oraz nisko rosnące rośliny zielne i krzewinki, ścielące się po ziemi lub z liśćmi rozetowymi.
W suchej punie trawom towarzyszą kseromorficzne niskie krzewy z rodzajów "Adesmia", "Baccharis", "Fabiana" i starzec "Senecio".
Zbiorowiska zaroślowe w obrębie formacji, zwane tola/tolares, tworzone są przez krzewy i krzewinki aromatyczne, żywiczne, z twardymi, drobnymi lub igłowatymi liśćmi. Dominują rośliny z rodzajów: "Lepidophyllum", "Baccharis" i "Micromeria". Nazwę zawdzięczają krzewowi zwanemu tola – "Parastrephia lepidophylla". Niskie krzewy "Margyricarpus" tworzą zbiorowiska zwane cangllares, skupienia "Azorella yarita" zwane są yaretales, a pui Raimondiego "Puya raimondii" – rodales. Reliktowe, niskie lasy tworzą głównie rośliny z rodzaju "Polylepis", miejscami też twardziczka "Escallonia" i budleja "Buddleja". Na stokach wulkanu Sajama występują unikatowe lasy na wysokości aż 5000 m n.p.m. z "Polylepis tomentella" i "P. tarapacana".
Mokradła z roślinami poduszkowymi w obrębie formacji puna tworzą się na niższych wysokościach, zwykle ok. 4000 m n.p.m. i mniej. Dominują na nich "Oxychloe andina", "Patosia clandestina", "Plantago rigida", rośliny z rodzajów: "Oreobolus", sit "Juncus", turzyca "Carex", sitowie "Scirpus", goryczka "Gentiana", poryblin "Isoetes", ouryzja "Ourisia", "Hypsela", "Lilaeopsis".
Na solniskach, zwłaszcza na obrzeżach salarów występują zbiorowiska halofitów z udziałem takich rodzajów i gatunków jak: "Anthobryum", "Atriplex atacamensis", "Distichlis humilis", "Muhlenbergia fastigiata", "Parastrephia lucida", "Salicornia pulvinata", "Senecio clivicola", "Suaeda foliosa", "Tessaria absinthioides", świbka morska "Triglochin maritima".
Fauna.
Występujące tu zwierzęta roślinożerne, jak wikunia andyjska i gwanako andyjskie, ze względu na panujące niskie temperatury i rozrzedzenie powietrza, cechują się bardzo gęstą sierścią i specyficzną budową układu sercowo-naczyniowego. Formacja wyróżnia się bogactwem i specyfiką fauny gryzoni, m.in. występuje tu szynszyla krótkoogonowa "Chinchilla chinchilla", do endemitów należy punowiec zachodni "Punomys lemminus". Na bardzo suchych obszarach jedynymi kręgowcami są tu często tylko gryzonie i jaszczurki, żyjące zwykle w głębokich norach. Do endemitów formacji należy też ptak – nandu plamiste "Pterocnemia pennata". Do zagrożonych gatunków ptaków należą: trzęsiogon grubodzioby "Cinclodes aricomae", prostodziobek rdzawobrewy "Conirostrum tamarugense", flaming krótkodzioby "Phoenicopterus jamesi" i łyska wielka "Fulica gigantea". Drapieżnikami na punie są puma "Felis concolor" i nibylis pampasowy "Lycalopex gymnocercus".

</doc>
<doc id="83587" url="https://pl.wikipedia.org/wiki?curid=83587" title="Martijn Spierenburg">
Martijn Spierenburg

Martijn Spierenburg, właśc. Martinus Johannes Everardus Spierenburg (ur. 30 stycznia 1975) – holenderski muzyk, klawiszowiec w zespole metalowym Within Temptation. Był także członkiem zespołów The Circle i Voyage.

</doc>
<doc id="83588" url="https://pl.wikipedia.org/wiki?curid=83588" title="Chaparral">
Chaparral

Chaparral (wym. "czaparal"; z hiszp. "chaparro" – niski) – zimozielona, zaroślowa formacja roślinna stanowiąca charakterystyczny składnik roślinności twardolistnej w zachodniej części Ameryki Północnej (w Kalifornii i północno-zachodnim Meksyku). Jest zachodnioamerykańskim odpowiednikiem makii z basenu Morza Śródziemnego.
Nazwą chaparral nazywane są także zarośla z krzewami rodzaju "Curatella" (hiszp. "chaparra") wykształcające się na skalistych glebach w Górach Karaibskich.
Warunki kształtowania się.
Chaparral kształtuje się na obszarach znajdujących się pod wpływem klimatu śródziemnomorskiego. Opady są tu niezbyt wysokie – od 300 do 650 mm rocznie i przypadają na okres zimowy, podczas gdy lato jest tu suche. W okresie zimowym częste są mgły. Formacja wykształca się zwykle na stromych zboczach wzdłuż wybrzeży Oceanu Spokojnego, na zachodnich stokach Gór Nadbrzeżnych i Sierra Nevada, a nawet na zboczach Kordylierów dalej w głębi lądu – w Arizonie i zachodniej części Nowego Meksyku (położone w głębi lądu zbiorowiska roślinne są podobne, ale tworzą się pod wpływem dwóch okresów deszczowych w ciągu roku). 
Chaparral jest formacją, w której istotną rolę ekologiczną pełnią pożary. Pierwotnie zarośla te płonęły prawdopodobnie co kilkadziesiąt lat (pożary powtarzające się nawet co kilkanaście lat nie powodują ich degeneracji) i szereg gatunków roślin tworzących te zbiorowiska jest wręcz zależnych od oddziaływania ognia. Wiele z nich związanych jest z jego fazą regeneracyjną po wypaleniu – ich kiełkowanie pobudzane jest przez ogień, młode rośliny korzystają z powstałego wówczas dostępu do światła i substancji odżywczych. Z kolei rośliny drzewiaste zaadaptowane są do szybkiej regeneracji – łatwo tworzą odrosty korzeniowe lub szybko odnawiają się z nasion. Rozwój zabudowy w obszarze występowania formacji spowodował ograniczanie występowania pożarów, co skutkuje większym akumulowaniem się drewna w zaroślach i w sytuacji, gdy już dochodzi do pożaru – ma on bardzo niszczycielskie rozmiary. 
W górach, w obszarach o większej ilości opadów, zaroślowy chaparral tworzy kompleks roślinności twardolistnej wspólnie z suchymi lasami dębowymi i mieszanymi, natomiast na obszarach bardziej suchych krzewy i drzewa ustępują krzewinkowym formacjom szałwiowo-bylicowym ("sagebrush"), a w miejscach już całkiem pustynnych – zbiorowiskom sukulentów ("maritime succulent scrub"). Występujące pierwotnie w regionie zbiorowiska trawiaste (preria kalifornijska – "California prairie"), prawdopodobnie tworzone przez kępiaste trawy, rośliny jednoroczne i geofity, zostały zniszczone i zastąpione przez zbiorowiska introdukowanych traw, często współwystępujących z luźno rosnącymi dębami. Inne zbiorowiska związane z kompleksem kalifornijskich formacji „śródziemnomorskich”, także niemal całkowicie wyniszczone, kształtowały się w sezonowych, płytkich mokradłach.
Szata roślinna.
Chaparral to trudne do przebycia zbiorowiska gęsto rosnących średnich i dużych krzewów. Do dominantów, istotnie wpływających na klasyfikację zbiorowisk zaroślowych należą: "Adenostoma fasciculatum" (tzw. "chamise chaparral"), prusznik "Ceanothus" i mącznica "Arctostaphylos" (oba rodzaje są tu bardzo zróżnicowane), garia "Garrya", dąb "Quercus", szakłak "Rhamnus", ogoniastek "Cercocarpus", "Diplacus". Do charakterystycznych i okazałych składników tej formacji należą także: różanecznik zachodni "Rhododendron occidentale", "Fremontodendron californicum", "Aesculus californica" i "Arbutus menziesii".
Szereg gatunków runa pojawia się w ogromnej ilości dopiero po pożarach – m.in. liczne gatunki z rodzajów trójednik "Calochortus" i facelia "Phacelia" oraz maki – "Papaver californicum" i "P. heterophyllum".
Zbiorowiska chaparralu są bogate gatunkowo co tłumaczone jest brakiem istotnego wpływu zlodowaceń plejstoceńskich i zachowaniem tu flory plioceńskiej. Rośliny tu występujące cechują się głębokimi systemami korzeniowymi co z jednej strony związane jest z koniecznością sięgania głęboko do zasobów wody trudno dostępnej w czasie suchego lata, a z drugiej pozwala przetrwać pożary. Rośliny tworzące chaparral tworzą z reguły mykoryzę, a liczne także brodawki korzeniowe wchodząc w symbiozę z bakteriami brodawkowymi.
Klasyfikacja.
Według International Vegetation Classification formacja wyróżniana jest jako 2.B.1.Na "Californian Scrub" w ramach śródziemnomorskich formacji zaroślowych i trawiastych ("Mediterranean Scrub &amp; Grassland") wchodzących w skład biomu formacje trawiaste i zaroślowe strefy umiarkowanej i borealnej.
W klasyfikacji World Wide Fund for Nature (WWF) formacja dzielona jest na trzy ekoregiony:

</doc>
<doc id="83589" url="https://pl.wikipedia.org/wiki?curid=83589" title="Frygana">
Frygana

Frygana – formacja roślinna niskich krzewów i roślin zielnych występująca na suchych i skalistych siedliskach we wschodniej części obszaru śródziemnomorskiego. Na fizjonomię formacji kluczowy wpływ mają rzadko rosnące, poduchowate krzewinki zwykle o wysokości do 0,3 m (wysokość roślinności nie przekracza 0,6 m). Jest odpowiednikiem garigu kształtującego się w zachodniej części obszaru śródziemnomorskiego w podobnych warunkach (zwykle jednak z nieco wyższą roślinnością). W niektórych ujęciach zbiorowiska te opisywane są zbiorczo pod nazwą garig (wówczas frygana stanowi regionalne określenie niskich, suchych zarośli, analogicznie jak tomillares w Hiszpanii, batha w Palestynie). Jednak ze względu na odmienną kompozycję florystyczną zbiorowisk garig i frygana są klasyfikowane do innych klas zespołów lub grup rzędów zespołów roślinnych typowych dla odpowiednio zachodniej i wschodniej części basenu śródziemnomorskiego. 
Warunki geograficzno-klimatyczne i edaficzne.
Frygana występuje od wschodnich wybrzeży Morza Adriatyckiego i Jońskiego (Dalmacja, Albania, Grecja), poprzez cały pozostały obszar Grecji, w tym jej północną część, dalej na wschód po Cypr i wybrzeża południowej części Azji Mniejszej. Wykształca się także w północnej Afryce na wybrzeżach Cyrenajki.
Formacja w formie typowej rozwija się na skałach wapiennych, ale zaliczane są do niej też zbiorowiska powstające na kwarcowych skałach kwaśnych i ultrazasadowych. Charakterystyczne dla tej formacji są wysokie temperatury i susza w okresie letnim. W niektórych ujęciach zaliczana jest do formacji typowych dla półpustyń.
Szata roślinna.
W obrębie frygany nie rosną drzewa, krzewy są obecne, ale niskie, zwykle do wysokości 0,3 m. Dominują aromatyczne byliny z rodziny jasnotowatych oraz kolczaste i cierniste suchorośla. Liczne rośliny wieloletnie przybierają formę poduszkową – ich pędy są silnie rozkrzewione i w zarysie półkuliste. Wczesną wiosną licznie rozwijają się tu także rozmaite rośliny bulwiaste. Flora frygany jest bardzo zróżnicowana, tylko w Grecji formację tworzy ponad 200 gatunków. Szczególnie bogate florystycznie zbiorowiska frygany występują na obszarach w pobliżu brzegów morskich. Pokrycie roślinności jest jednak często niewielkie – na dużych powierzchniach występuje naga gleba lub skały.
Większość roślin rosnących we fryganie kwitnie wiosną (często nawet zaczyna już zimą) – wtedy rozwijają się i rozkwitają pędy roślin bulwiastych z takich rodzajów jak: szafran, śniedek, szafirek, złoć, szachownica, "Romulea". Wówczas też kwitną liczni w tej formacji przedstawiciele storczykowatych, zwłaszcza z rodzaju dwulistnik i storczyk. Wczesnym latem masowo rozkwitają we fryganie liczne gatunki roślin jednorocznych. Z początkiem lata (koniec czerwca) liczba roślin kwitnących dramatycznie spada. Kwitną latem jednak niektóre krzewy i krzewinki (zwłaszcza szczodrzenica sitowata i "Genista acanthoclada"), liczne w tych zbiorowiskach gatunki powoju i bardzo liczne w tej formacji gatunki jasnotowatych: "Thymbra capitata" i inne macierzanki, lawenda, szałwia. Do roślin kolczastych należą często dominujące w zbiorowiskach takie gatunki jak: krwiściąg ciernisty, kapary cierniste, wilczomlecz kłujący, "Calicotome villosa", "Globularia alypum". We wschodniej części zasięgu formacji częstym dominantem jest "Lithodora hispidula".
Syntaksonomia.
W klasyfikacji syntaksonomicznej roślinności zespoły tworzące fryganę zaliczane są do specyficznej dla wschodniej części basenu Morza Śródziemnego klasy "Cisto-Micromerietea" lub do grup rzędów typowych dla tego obszaru w ramach zbiorczej klasy "Ononido-Rosmarinetea", obejmującej zbiorowiska zaroślowe całego obszaru śródziemnomorskiego, rozwijające się na skałach wapiennych. Do rzędów zespołów typowych dla frygany należą: 
Na kwarcowych skałach kwaśnych i ultrazasadowych formują się w obszarze śródziemnomorskim zbiorowiska zaliczane do klasy "Cisto-Lavanduletea stoechadis", które w obszarze wschodniośródziemnomorskim klasyfikowane są do rzędu:
Zobacz też.
Inne zaroślowe i zaroślowo-leśne formacje śródziemnomorskie:

</doc>
<doc id="83590" url="https://pl.wikipedia.org/wiki?curid=83590" title="Garig">
Garig

Garig (z francuskiego "garigue" lub "garrigue") – formacja roślinna występująca w klimacie śródziemnomorskim. Składa się głównie z zimozielonych, liściastych krzewów lub małych drzew. Kształtuje się na obszarach z podłożem skalistym lub wapiennym. Wiele z występujących tu krzewów jest kolczastych oraz aromatycznych (mięta, mirt czy wawrzynowate).
Garig tworzą rośliny dorastające zwykle do 1 (–2) m wysokości i rosnące w rozproszeniu. Niektóre kompleksy garigu są naturalne, inne powstały w wyniku degradacji lasów i makii.
Dla garigu charakterystyczne są takie gatunki jak: "Thymus capitatus", "Anthyllis hermanniae", "Teucrium fruticans", "Erica multiflora", "Euphorbia dendroides", "Convolvulus oleifolius" oraz "Euphorbia melitensis" – endemiczny w Malcie. Często towarzyszą im geofity oraz terofity. 
Istnieje kilka typów garigu. Mogą występować kompleksy z przewagą między innymi wrzośców, macierzanki, przelotu lub mniej powszechne z dominacją wilczomleczu. Poza dominantami płaty te różnią się także strukturalnie i wysokością.

</doc>
<doc id="83591" url="https://pl.wikipedia.org/wiki?curid=83591" title="Fynbos">
Fynbos

Fynbos – formacja roślinna, południowoafrykański odpowiednik makii. Występuje na południowo-zachodnim wybrzeżu Afryki pomiędzy górskimi stokami i nizinami nadmorskimi, w krainie fitogeograficznej Państwie Przylądkowym. Nazwa "fynbos" nadana została przez Holendrów i oznacza ona "wspaniały busz". Dominującą rolę w zbiorowiskach roślinnych odgrywają różne gatunki rześci ("Restio"), srebrników ("Protea"), wrzośców ("Erica") i pelargonii ("Pelargonium"). Rośliny w znacznej części mają twarde, skórzaste liście, zwykle wąskie. Przystosowane są do częstych suszy i pożarów. Bardzo duży udział we florze tej formacji mają endemity (ok. 70%) – gatunki nie spotykane nigdzie indziej. 
Zobacz też.
makia, garig, frygana, chaparral

</doc>
<doc id="83592" url="https://pl.wikipedia.org/wiki?curid=83592" title="Bolson">
Bolson

Bolson – forma ukształtowania powierzchni ziemi: rozległa, bezodpływowa kotlina w strefie śródgórskiej, w warunkach klimatu suchego, pochodzenia tektonicznego lub denudacyjno-tektonicznego. Wypełniają ją aluwia (pyły, iły, piaski, żwiry), pochodzące z niszczenia otaczających bolson gór. W związku z tym, że w klimacie suchym ma miejsce bardzo intensywne wietrzenie mechaniczne, u podnóży gór gromadzą się duże ilości materiału zwietrzelinowego, który później transportowany jest przez cieki okresowe i osadzany u wylotu ich dolin w postaci licznych rozległych stożków napływowych. Tworzą one równinę lekko nachyloną w stronę środka bolsonu, zwaną "bajada". W centralnej części bolsonu występuje zazwyczaj tzw. playa, wypełniona nieprzepuszczalnymi osadami, a w jej obrębie bezodpływowe słone jezioro lub bagnisko.

</doc>
<doc id="83593" url="https://pl.wikipedia.org/wiki?curid=83593" title="Aluwium">
Aluwium

Aluwium (l. mn. aluwia, od – obmywać, oblewać) – osady powstające w procesie akumulacji na skutek działalności wód płynących.
Aluwia wypełniają większość dolin rzecznych i w przypadku osadów deponowanych bezpośrednio przez działalność rzeki odnosi się do nich węższe określenie „osady fluwialne”. W wąskich dolinach górskich strumieni osady aluwialne ograniczone są praktycznie tylko do bezpośredniego sąsiedztwa koryta. W przypadku szerokich dolin dużych rzek budują rozległe płaskie dna z terasami. Na tarasie zalewowym, po którym wody płyną wolniej, osadza się materiał drobniejszy, zwykle zawierający dużo substancji organicznej. Stąd bardzo urodzajna żyzność gleb aluwialnych – mad.
Podłużne nasypy wielometrowej długości, ułożone dłuższą osią równolegle do kierunku prądu – to tzw. mielizny korytowe (inne określenie: łachy), które przy niższym stanie wody mogą stać się wyspami aluwialnymi. W rzekach, które meandrują, powstają mielizny i wały odsypowe (odsypy meandrowe) na wewnętrznych stronach meandrów, gdzie prąd jest wolniejszy. Przy ujściach rzek do większych dolin, gdzie następuje spadek prędkości wody i maleje nachylenie koryta, dochodzi do gwałtownej depozycji niesionego materiału i powstaje stożek napływowy. Połączone stożki u podnóża pasma górskiego tworzą nasyp akumulacyjny zwany nasypem piedmontowym. W jeziorach lub morzach do których uchodzą rzeki, na skutek spadku prędkości wody do zera powstawać może delta.
W piaszczystych osadach rzecznych występują niekiedy ripplemarki – drobne fale piaskowe w postaci grzbiecików i dolinek, powstałe w wyniku działania prądów lub fal. 
Aluwia mogą składać się z różnorodnego materiału, jaki transportowany jest przez wodę. Począwszy od najdrobniejszych części ilastych i pylastych, poprzez piaski i żwiry aż po głazy. Frakcja materiału, jaki może być transportowany przez rzekę zależna jest od energii płynącej wody (a więc m.in. od nachylenia koryta, ilości wody). Transport ten odbywa się w postaci zawiesiny, unoszenia przerywanego lub poprzez wleczenie materiału po dnie. Maksymalną masę obciążenia, jaką mogą transportować rzeki, określamy mianem zdolności transportowej rzeki, zaś maksymalną wielkość okruchów skalnych, jakie może przenosić - wydolnością rzeki. Im mniejsza średnica transportowanych ziaren, tym mniejsza jest prędkość wody, przy której następuje ich osadzanie.
W miarę spadku energii przepływu (np. na skutek zmniejszenia nachylenia koryta) osadzają się najcięższe elementy osadu. Stąd też najgrubsze frakcje (żwiry i głazy) pojawiać się mogą najczęściej tylko w górskich odcinkach rzek i strumieni, gdzie silne wezbrania oraz duże spadki hydrauliczne dostarczają energii do transportu grubszego materiału. W dolnych odcinkach rzek o niewielkich nachyleniach koryta w osadach aluwialnych dominują piaski jedynie z domieszką grubszego materiału, który transportowany jest podczas okresowych powodzi. W rzekach, których dolny odcinek jest długi, do ujścia transportowany jest jedynie najdrobniejszy materiał.
Ilość materiału niesionego przez rzeki może być olbrzymia. Szacuje się, że w przypadku Missisipi transportowane rocznie jest 406 milionów ton osadu, w przypadku Rzeki Żółtej 796 milionów ton na rok. Stąd niektóre z form akumulacji rzecznej osiągają znaczne rozmiary (delta Nilu).
Oprócz materiału okruchowego przez rzeki transportowany (a następnie osadzany) może być materiał pochodzenia organicznego.
Zmiany prędkości przepływu wody prowadzić mogą do sortowania niesionego materiału. Powstawać mogą w ten sposób nagromadzenia minerałów o większej masie właściwej. Dotyczy to głównie złota rodzimego, kasyterytu i platyny rodzimej. Nagromadzenia takie określane są jako złoża aluwialne.

</doc>
<doc id="83594" url="https://pl.wikipedia.org/wiki?curid=83594" title="Debrza">
Debrza

Debrza lub debra – forma ukształtowania powierzchni ziemi: wąska, płytka, V-kształtna dolina sucha o znacznym i niewyrównanym spadku. 
Samuel Linde w "Słowniku języka polskiego" podaje, że debrza to "dolina wązka między górami, obrosła drzewami, wodą oblana" 
Aleksander Brückner wymienia jeszcze formę "debrz" (dawny drugi przypadek: "dbrzy"), co oznacza tyle co "wertep", "dół" z lit. "duburas".
Powstaje zazwyczaj na stromym zboczu w obrębie mało spoistego podłoża w wyniku erozyjnej działalności wód okresowych i spełzywania zboczy. W dalszym etapie rozwoju, w wyniku zasypywania osadami, a więc wypłycania, debrza może przechodzić w dolinę wciosową, parów lub wądół.

</doc>
<doc id="83595" url="https://pl.wikipedia.org/wiki?curid=83595" title="Jeroen van Veen">
Jeroen van Veen

Jeroen van Veen, (ur. 26 października 1974 w Boskoop) – basista holenderskiej grupy metalowej Within Temptation.
Szkolny kolega Roberta Westerholta i Martijna Spierenburga; grał z nimi w zespołach The Circle i Voyage, a od 1996 występuje z Within Temptation.

</doc>
<doc id="83596" url="https://pl.wikipedia.org/wiki?curid=83596" title="Trzęsienia ziemi na ziemiach polskich">
Trzęsienia ziemi na ziemiach polskich

Trzęsienia ziemi na ziemiach polskich – terytorium Polski pod względem występowania zjawisk sejsmicznych można zaliczyć do obszarów asejsmicznych i pensejsmicznych, na których trzęsienia ziemi zdarzają się dość rzadko; dodatkowo nie są to zbyt silne wstrząsy. Strefami o wyższej aktywności sejsmicznej są obszary polskich gór: Karpaty i Sudety, a także obszary działalności górniczej, gdzie częstym zjawiskiem są tzw. tąpnięcia.
Wstęp.
Największym historycznie odnotowanym zdarzeniem sejsmicznym na terenach Polski jest trzęsienie ziemi z dnia 5 czerwca 1443 roku. Współcześni badacze posiadają dość szczegółowy opis tego zjawiska (m.in. dzięki zapiskom kronikarskim Jana Długosza). Sejsmolodzy siłę tego wydarzenia szacują na co najmniej 6,0 magnitudy, choć w kwestii konkretnej lub przybliżonej wartości wciąż występują rozbieżności (patrz – tabela niżej).
Kolejnymi wartymi odnotowania są wstrząsy, do jakich doszło w latach 80. XVIII wieku w Karpatach, a których magnituda przekraczała 5,0.
Oba wymienione wyżej zdarzenia stanowią przykłady typowych wstrząsów pochodzenia czysto tektonicznego na terenach Polski.
Polska leży na granicy trzech dużych struktur geologicznych budujących kontynent europejski: prekambryjskiej platformy wschodnioeuropejskiej, paleozoicznej platformy zachodnioeuropejskiej oraz strefy kenozoicznych fałdowań alpejskich. Platformę wschodnioeuropejską od zachodnioeuropejskiej dzieli strefa szwu transeuropejskiego.
Sejsmolodzy wyróżniają na terenie Polski jedenaście odrębnych jednostek (regionów) sejsmicznych: Zachodniopomorski, Białostocki, Polski Centralnej i Pogranicza, Gór Świętokrzyskich, Karkonoszy i Kotliny Kłodzkiej, Strzelińsko-Hronowski, Śnieżnika, Opawski, Cieszyński, Pieniński oraz Krynicki.

</doc>
<doc id="83597" url="https://pl.wikipedia.org/wiki?curid=83597" title="Wądół">
Wądół

Wądół – forma ukształtowania powierzchni ziemi: niewielka dolina o płaskim i zwykle podmokłym dnie oraz stromych zboczach, odwadniana okresowo. Powstaje w wyniku przeobrażenia debrzy lub doliny wciosowej w wyniku akumulacji osadów na ich dnie. Zwykle jest to następstwem wylesienia. Pokryte tylko darnią zbocza spełzają ku dnu wądołu. Forma często spotykana w Karpatach.

</doc>
<doc id="83598" url="https://pl.wikipedia.org/wiki?curid=83598" title="Asymetria dorzecza">
Asymetria dorzecza

Asymetria dorzecza - w hydrologii: znaczne zróżnicowanie wielkości prawej i lewej części dorzecza (zarówno pod względem powierzchni jak i liczby dopływów).

</doc>
<doc id="83599" url="https://pl.wikipedia.org/wiki?curid=83599" title="Awen">
Awen



</doc>
<doc id="83600" url="https://pl.wikipedia.org/wiki?curid=83600" title="Studnia krasowa">
Studnia krasowa

Studnia krasowa, awen – forma krasu podziemnego: pionowy lub prawie pionowy kanał biegnący w dół, często rodzaj jaskini krasowej lub jej część, łącząca korytarze jaskini położone na różnych głębokościach.
Studnia krasowa powstaje w wyniku rozpuszczania skał krasowiejących przez wodę opadową, wzdłuż pionowych szczelin. Szerokość do kilkunastu metrów, głębokość do kilkuset metrów. Czasami studnia jest dalszą częścią ponoru, występującą w jaskiniach krasowych, przez studnię woda przepływa do korytarza, a następnie do jaskini krasowej.
Studnię krasową należy odróżnić od kominu krasowego. Odbiega on od stropu jaskini w górę i nie posiada otworu lub jeśli jest, to tak mały, że dla człowieka niedostępny, co uniemożliwia dalsze przejście. Jeśli jest dla człowieka dostępny, wówczas należy używać określenia studnia. 
Najgłębsza znana studnia krasowa to jaskinia Vrtoglavica w Słowenii o głębokości ponad 600 metrów.

</doc>
<doc id="83602" url="https://pl.wikipedia.org/wiki?curid=83602" title="Biometeorologia">
Biometeorologia

Biometeorologia, bioklimatologia – interdyscyplinarna nauka na styku biologii, medycyny, geografii, klimatologii i in., zajmująca się generalnie wpływem warunków atmosferycznych na fizjologię organizmów żywych oraz ich rozmieszczenie na kuli ziemskiej.
Nauki wyodrębniane w zależności od przedmiotu badań to:
Stosowany jest podział na kilka dyscyplin badawczych, wśród nich najistotniejsze są meteorofizjologia i meteoropatologia. Pierwsza z nich zajmuje się wpływem tych czynników na organizm zdrowego człowieka i wyróżniamy w niej m.in.:
Meteoropatologia bada zaś wpływ czynników meteorologicznych na patogenezę, przebieg i epidemiologię chorób. Meteoropatologia geograficzna jest nauką o przestrzennym rozpowszechnianiu chorób, zajmuje się np. badaniem występowania danej choroby w zależności od temperatury, wilgotności powietrza, kierunków wiatrów itp. Praktycznym efektem badań meteoropatologicznych jest rozwój klimatoterapii – stosowania różnych klimatów (morskiego, górskiego) i różnych czynników klimatycznych dla uzyskania efektu leczniczego itp.

</doc>
<doc id="83603" url="https://pl.wikipedia.org/wiki?curid=83603" title="Geograficzne systemy informatyczne">
Geograficzne systemy informatyczne



</doc>
<doc id="83605" url="https://pl.wikipedia.org/wiki?curid=83605" title="Gospodarka narodowa">
Gospodarka narodowa

Gospodarka narodowa – całokształt zjawisk gospodarczych na terytorium danego państwa.
Dzieli się na działy, do których zaliczamy: przemysł, rolnictwo, budownictwo, transport, łączność, handel itp. Niektóre działy dzielą się na gałęzie, w których skład wchodzą różne przedsiębiorstwa.
Podział na sektory.
Gospodarka narodowa dzieli się na pięć sektorów:

</doc>
<doc id="83607" url="https://pl.wikipedia.org/wiki?curid=83607" title="Handel">
Handel

Handel – proces gospodarczy polegający na sprzedaży, czyli na wymianie dóbr i usług na pieniądze, bądź na inne towary lub usługi (handel wymienny). Proces ten jest realizowany przez zawodowych pośredników w celu osiągnięcia zysku.
Do podstawowych funkcji handlu zalicza się:
W zależności od zakresu i rodzaju działalności wyróżnia się handel hurtowy i detaliczny. Odmianą handlu jest handel zagraniczny (międzynarodowy), czyli międzynarodowa wymiana towarowa pomiędzy przedsiębiorstwami pochodzącymi z różnych państw.

</doc>
<doc id="83608" url="https://pl.wikipedia.org/wiki?curid=83608" title="Inwestycja">
Inwestycja

Inwestycja – w ujęciu ekonomicznym nakład gospodarczy poniesiony na utrzymanie, tworzenie lub zwiększanie kapitału (np. maszyn i urządzeń, budynków czy zapasów). Zgodnie z inną definicją inwestycja to wyrzeczenie się obecnych, pewnych korzyści na rzecz niepewnych korzyści w przyszłości.
Przeciwieństwem inwestycji jest konsumpcja.
W świetle art. 3 ust. 1 pkt 17 ustawy o rachunkowości poprzez inwestycje rozumie się aktywa posiadane przez jednostkę w celu osiągnięcia z nich korzyści ekonomicznych wynikających z przyrostu wartości tych aktywów, uzyskania przychodów w formie odsetek, dywidend (udziałów w zyskach) lub innych pożytków, w tym również z transakcji handlowej, a w szczególności aktywa finansowe oraz te nieruchomości i wartości niematerialne i prawne, które nie są użytkowane przez jednostkę, lecz są posiadane przez nią w celu osiągnięcia tych korzyści. W przypadku zakładów ubezpieczeń i zakładów reasekuracji przez inwestycje rozumie się lokaty.
Rodzaje inwestycji.
Ze względu na czas realizacji wyróżnia się:
Ze względu na cel wyróżnia się:
Ze względu na przedmiot inwestycji:
Cechy inwestycji.
W oparciu o definicję inwestycji można wyróżnić 4 główne cechy inwestycji:
Determinanty poziomu inwestycji.
Przedsiębiorstwa podejmują decyzje inwestycyjne w oparciu o trzy czynniki:

</doc>
<doc id="83612" url="https://pl.wikipedia.org/wiki?curid=83612" title="Reprywatyzacja w Polsce">
Reprywatyzacja w Polsce

Reprywatyzacja w Polsce – proces restytucji mienia w Polsce rozpoczęty po upadku PRL.
Przebieg.
Nacjonalizacja w Polsce została dokonana na szeroką skalę po II wojnie światowej najpierw na mocy aktów normatywnych wydanych przez PKWN i Krajową Radę Narodową (KRN), a następnie na podstawie ustaw Sejmu PRL.
W Polsce nie podjęto się całościowego rozwiązania problemu reprywatyzacji. Od upadku PRL odbywa się ona na podstawie decyzji administracyjnych i orzeczeń sądu. Jednakże dotyczy to jedynie tych przypadków, gdy przejęcie mienia było bezprawne (np. brak podstawy prawnej czy przekroczenie granic nacjonalizacji).
Polska pozostaje jedynym krajem byłego bloku sowieckiego, w którym nie przeprowadzono reprywatyzacji. Wobec nieefektywnej gospodarki mieszkaniami komunalnymi skutkuje to licznymi konfliktami społecznymi i sięganiem po pozaprawne metody odzyskiwania nieruchomości. Nieuregulowany stan własnościowy wielu nieruchomości skutkuje także blokowaniem inwestycji i planowania przestrzennego.
Próby ustawowego uregulowania reprywatyzacji.
W Ministerstwie Skarbu Państwa od 1990 prowadzone były prace nad projektami prawnej regulacji, który bliski był rozwiązania w 2001 w związku z uchwaleniem 26 stycznia 2001 Ustawy o reprywatyzacji. Została ona jednak zawetowana przez Prezydenta RP Aleksandra Kwaśniewskiego. Kolejna tego typu próba miała miejsce w 2008 (Ustawa o zadośćuczynieniu z tytułu krzywd doznanych w wyniku procesów nacjonalizacyjnych w latach 1944–1962), ale również zakończyła się niepowodzeniem.
Mała ustawa reprywatyzacyjna.
25 czerwca 2015 uchwalono Ustawę o zmianie ustawy o gospodarce nieruchomościami oraz ustawy – Kodeks rodzinny i opiekuńczy (), tzw. mała ustawa reprywatyzacyjna, której zadaniem było uporządkowanie wybranych kwestii związanych z realizacją roszczeń byłych właścicieli gruntów warszawskich. Jednak sama ustawa, mimo 30-dniowego vacatio legis, weszła w życie dopiero 17 września 2016, co było spowodowane skierowaniem jej do Trybunału Konstytucyjnego przez prezydenta Bronisława Komorowskiego oraz opóźnianie publikacji orzeczenia w związku z kryzysem wokół Trybunału.
Powołanie Komisji reprywatyzacyjnej.
5 maja 2017 weszła w życie Ustawa z dnia 9 marca 2017 o szczególnych zasadach usuwania skutków prawnych decyzji reprywatyzacyjnych dotyczących nieruchomości warszawskich, wydanych z naruszeniem prawa (), która powołała Komisję do spraw usuwania skutków prawnych decyzji reprywatyzacyjnych dotyczących nieruchomości warszawskich, wydanych z naruszeniem prawa (Komisję Weryfikacyjną) będącą organem administracji publicznej podejmującym sprawy w zakresie postępowań w przedmiocie wydania decyzji reprywatyzacyjnych dotyczących nieruchomości na terenie m.st. Warszawy. Ministerstwo Sprawiedliwości w 2017 przedstawiło projekt ustawy o zrekompensowaniu niektórych krzywd wyrządzonych osobom fizycznym wskutek przejęcia nieruchomości lub zabytków ruchomych przez władze komunistyczne po 1944 nazywanej dużą ustawą reprywatyzacyjną. 14 sierpnia 2020 Sejm uchwalił ustawę nowelizującą ustawę o Komisji Weryfikacyjnej oraz ustawę o gospodarce nieruchomościami, która wprowadza m.in. zakazu reprywatyzacji nieruchomości zamieszkanych przez lokatorów. Ustawa weszła w życie po upływie 14 dni od dnia ogłoszenia w Dzienniku Ustaw, czyli 20 października 2020, z wyjątkiem art. 8 i art. 9, które weszły w życie po upływie 30 dni od dnia ogłoszenia, czyli 5 listopada 2020.
Nowelizacja kodeksu postępowania administracyjnego z 2021 roku.
25 marca 2021 roku wpłynął do Sejmu komisyjny projekt ustawy o zmianie ustawy – Kodeks postępowania administracyjnego, który dotyczył dostosowania systemu prawa do wyroku Trybunału Konstytucyjnego z dnia 12 maja 2015 roku, w którym orzekł, że art. 156 par. 2 kpk w zakresie, w jakim nie wyłącza dopuszczalności stwierdzenia nieważności decyzji wydanej z rażącym naruszeniem prawa, gdy od wydania decyzji nastąpił znaczny upływ czasu, a decyzja była podstawą nabycia prawa lub ekspektatywy, jest niezgody z art. 2 Konstytucji RP. 24 czerwca 2021 roku na jego podstawie Sejm uchwalił ustawę zmieniającą Kodeks postępowania administracyjnego (za głosowało 309 posłów, nikt nie był przeciw, wstrzymało się 120 posłów). 23 lipca 2021 Senat uchwalił nowelizację Kodeksu postępowania administracyjnego wprowadzając do niej poprawki, z których część została przyjęta przez Sejm 11 sierpnia 2021 roku, a 14 sierpnia 2021 roku prezydent RP Andrzej Duda podpisał ustawę. Ustawa weszła w życie po upływie 30 dni od dnia ogłoszenia w Dzienniku Ustaw, czyli 16 września 2021 roku i wprowadziła, że po upływie 30 lat od wydania decyzji administracyjnej niemożliwe będzie wszczęcie postępowania w celu jej zakwestionowania, np. w sprawie odebranego przed laty mienia. Zdaniem warszawskiego stowarzyszenia Miasto Jest Nasze nowelizacja ta bardzo mocno ograniczy reprywatyzację, bo po wejściu w życiu ustawy nie będzie możliwe stwierdzenie nieważności decyzji – nawet jeżeli została wydana z rażącym naruszeniem prawa lub bez podstawy prawnej – jeżeli od dnia jej doręczenia lub ogłoszenia upłynęło dziesięć lat, a także gdy decyzja wywołała nieodwracalne skutki prawne – przynajmniej w stosunku do nieruchomości przejętych przez państwo na podstawie Dekretu Bieruta i Reformy Rolnej z 1944 wszczynanie nowych postępowań reprywatyzacyjnych.
Sposoby fałszywej reprywatyzacji.
Beata Siemieniako w książce "Reprywatyzując Polskę" opisała dziesięć sposobów, w jaki dochodziło do nieprawidłowych reprywatyzacji w Polsce:
Metoda „W podziękowaniu za pomoc w czasie wojny”
Dochodziło do sfałszowania testamentu, w którym rzekomy właściciel przekazuje własność w podziękowaniu za pomoc w czasie wojny (od Żyda) lub za „dożywotnią posługę” (od argentyńskiej służącej). Śledczy często nie korzystali z dostępnych metod weryfikacji testamentów (np. przez grafologa) ze względu na niedbałość lub brak pieniędzy. Fakt, że spadkobiercy byli osobami obcymi dla spadkodawców, nie wzbudzał wątpliwości sądów. Przykładem jest przypadek z 1993 dotyczący kamienicy przy ulicy Jabłonowskich 9 w Krakowie. Była właścicielka przepisała w 1966 w Londynie cały swój majątek. Jan O. skserował dokument, dopisując na końcu siebie jako spadkobiercę. Dokument nie wzbudził wątpliwości sędziego. Dzięki czujności lokatora sprawa trafiła do prokuratury, jednak postępowanie zostało umorzone ze względu na przedawnienie samej sprawy oraz możliwości wszczęcia postępowania dyscyplinarnego wobec sędziego.
Metoda „Na Żyda w getcie”
Polegała na sprzedaży przed sądem polubownym działającym przy Radzie Żydowskiej kamienicy Polakowi przez Żydów, którzy mieli potem trafić do getta. Nowy właściciel odsprzedawał ją kolejnym osobom. Po latach spadkobiercy kolejnych nabywców starali się o zwrot kamienicy. Wątpliwości wzbudzało, czy taka transakcja nie była oparta na wyzysku, naruszała dobre obyczaje lub wykorzystywała trudne położenie sprzedającego. Od 1933 umowy sprzedaży nieruchomości musiały być sporządzane w formie aktu notarialnego. Sąd Najwyższy już od 1948 w wyrokach zastanawiał się nad kwestią legalności umów sprzedaży zawieranych w czasie okupacji bez zachowania tej formy – okupant zabraniał sprzedaży ziemi. Notariat podczas II wojny światowej znajdował się częściowo pod nadzorem niemieckim. Sądy polubowne działające na terenie gett nie mieściły się w strukturze sądownictwa na terenie Generalnego Gubernatorstwa, gdzie obowiązywał podział na sądy polskie i niemieckie. Sprzedaże nieruchomości na podstawie sfałszowanych aktów własności zdarzały się także w czasach współczesnych.
Metoda „Na bliźniaka”
Metoda polegała na wykorzystaniu popularności niektórych nazwisk. W niektórych księgach wieczystych (np. z zaboru austriackiego) nie zapisywano części danych identyfikujących taką osobę (np. imion rodziców czy dokładną datę urodzenia). Za pomocą książki telefonicznej wyszukiwano ludzi, którzy nazywali się tak samo, jak właściciel. Przykładowo emeryt Jan K. z Nowej Huty w 1999 sprzedał Jerzemu Sz. swoje domniemane udziały w kamienicy za 100 tys. złotych. Sprawa trafiła do prokuratury, gdyż Jan K., by być prawdziwym właścicielem nieruchomości, musiałby ją nabyć w 1933 jako niemowlęcie.
Metoda „Na zmartwychwstanie”
Polegała na posłużeniu się fikcyjnym pełnomocnictwem lub podrobionym dowodem osobistym albo paszportem przy jednoczesnym braku dociekliwości notariusza. Przykładowo notariusz nie zwrócił uwagi, że przedwojenna właścicielka kamienicy przy ulicy Wenecja w Krakowie udzielając rzekomemu pełnomocnikowi, musiała mieć 120 lat i że sprzedawała nieruchomość za cenę trzykrotnie niższą od rynkowej.
Metoda „Korupcyjna”
W przeciwieństwie do „zwykłej” korupcji polegała na zyskaniu przychylności urzędników dzięki uprzejmości oraz przygotowywanie uporządkowanych pism i dokumentacji w sprawie, nie wymagających od urzędu lub sądu. Można także wykorzystywać pozycję urzędnika w celach prywatnych.
Metoda „Na handlarza roszczeń”
Polegała na zakupieniu po zaniżonej cenie roszczeń do nieruchomości od prawowitych właścicieli. Przykładowo w 1999 Marek M. przejął prawa i roszczenia do nieruchomości w połowie za 550 złotych. Transakcja została unieważniona. Wyszła na jaw, gdyż handlarz, oprócz odzyskania działki, domagał się także wypłaty przez miasto odszkodowania w wysokości 1 mln zł za to, że nacjonalizacja uniemożliwiła mu czerpanie zysku z nieruchomości przez 10 lat.
Metoda „Na kuratora”
Kurator prowadzi sprawy osób nieobecnych i reprezentuje ich interesy. Kurator spadku może być powołany przez sąd, gdy nie jest znany spadkobierca majątku. Za wynagrodzenie wyjaśnienia, kto jest spadkobiercą, szuka tych osób, powiadamia ich o tym, że toczy się sprawa spadkowa i zarządza majątkiem, który pozostawiła zmarła osoba. W przypadku Warszawy czy Łodzi na kuratora de facto zgłaszano się, wskazując niezreprywatyzowaną, wybraną przez siebie kamienicę. Następnie należało przekonać sąd, że spadek można sprzedać, zamiast go utrzymywać, bądź zarządzać nieruchomością i czerpać z niej dochód. Innym przykładem jest ustanowienie kuratora osób nieobecnych, który dba o interesy spadkobierców, którzy nie są nieznani, ale nieznane jest ich miejsce pobytu i nie biorą udziału w sprawie. W przykładowej sprawie sąd ustanowił kuratorami osób mających mieć 128 i 138 lat kolegów wnioskującego adwokata. Kuratorzy, nie mogąc znaleźć spadkobierców, przekonywali sąd, żeby te udziały sprzedać: znieść prawa roszczeń spadkobierców do nieruchomości w zamian za zapłatę odpowiedniej sumy pieniężnej. Sąd wyrażał zgodę na dokonanie transakcji za cenę od 2% do 3% wartości nieruchomości. Wskutek tego handlarze roszczeń otrzymali prawa do całości nieruchomości wartej nawet kilkadziesiąt milionów.
Metoda „Z Saint Kitts i Nevis”
Reprywatyzacja poprzez kuratora spadku na przykładzie nieruchomości przy ulicy Królewskiej w Warszawie, do której ułamkowe roszczenie kupił łowca roszczeń. W imieniu reszty właścicieli działał na Karaibach kurator Stevyn L. Barlette, który przesłał swoje pełnomocnictwo nowemu właścicielowi nieruchomości. Możliwe to było dzięki uzyskiwanej w jednym z tamtejszych państw klauzuli apostille – na podstawie konwencji haskiej dokument poświadczony tą klauzulą może być przedłożony urzędom z pominięciem dodatkowych procedur.
Metoda „Na Polaka”
Możliwa dzięki zawartym przez PRL układom indemnizacyjnym. Na kilkanaście państw jedynie w przypadku USA, Szwajcarii i Liechtensteinu jest pewność, za które adresy i którym osobom wypłacono odszkodowania. Metoda „na Polaka” polega na tym, by przekonać, że osoba, której jest się rzekomym spadkobiercą lub od której się kupiło roszczenia, była Polakiem. W ten sposób, na „Duńczyka, który był Polakiem”, zreprywatyzowano nieruchomość na Chmielnej 70 w Warszawie. Od ujawnienia tej sprawy rozpoczęła się afera reprywatyzacyjna w Warszawie.
Metoda „Na reaktywowaną spółkę przedwojenną”
Polegała na reaktywacji przedwojennej spółki na podstawie akcji, zwykle kupowanych w antykwariatach. Przykładowo kilka osób, posługując się papierami wartościowymi przedwojennej śląskiej spółki Giesche, w 2007 zażądało od prezydenta Katowic, Katowickiego Holdingu Węglowego oraz Hutniczo-Górniczej Spółdzielni w Katowicach wypłaty odszkodowania lub zwrotu majątku firmy wartego 341 mln złotych (tj. 30% zurbanizowanej powierzchni Katowic, na której mieści się 10 tys. budynków). Zeznali oni w trakcie postępowania, że dokumenty można było nabyć w latach 80. i 90. za cenę kilkuset złotych.
Za pomocą dokumentów wypożyczonych z muzeum próbowano reaktywować Towarzystwo Akcyjne Fabryki Garbarskiej Temler i Szwede.
Sposoby „oczyszczania” kamienic.
Wśród przykładowych metod mających zmusić lokatorów (zwanych „wkładką mięsną”) do wyprowadzki znajdowały się: instalowanie na poddaszu gołębnika, zerwanie dachu, głuche telefony, wrzucanie do skrzynek wstęg „Ostatnie pożegnanie”, robactwa na schody, śmieci na podjazd dla samochodów, czy przebijanie opon. Prowadzono także głośne i długotrwałe remonty w godzinach nocnych, doprowadzano do pękania ścian lub rur, wymontowano okien, odcinano od mediów, podwyższano czynsz. Remontem można także uzasadnić wypowiedzenie umowy najmu (przy zapewnieniu lokalu zamiennego). Czynsz podnoszono także, w celu osiągnięcia tzw. „godziwego zysku”, którego ścisłe znaczenie nie istnieje.
Z 1 stycznia 2016 do Kodeksu karnego wprowadzono przepis art. 191 § 1a, zgodnie z którym nękanie lokatorów nawet w sposób niebezpośredni jest zagrożone karą do 3 lat pozbawienia wolności. Pierwszy nieprawomocny wyrok za popełnienie ww. przestępstwa zapadł w 2017. Poznański właściciel kamienicy, pozorując remont, wymontowywał okna, odcinał wodę, prąd i gaz, wyrzucał śmieci na klatkę schodową i robił podkopy pod fundamentami. Za te praktyki został skazany na rok pozbawienia wolności w zawieszeniu na 3 lata, 20 tys. złotych do zapłaty nękanym i 10 tys. grzywny.

</doc>
<doc id="83613" url="https://pl.wikipedia.org/wiki?curid=83613" title="Bres">
Bres

Bres lub Bres mac Ealathain – mityczny król Irlandii w latach 1213-1206 p.n.e. Syn Elathy z ludu Fomorian.
W pierwszej bitwie na Mag Tured (Moytura) Nuada, król ludu Tuatha Dé Danann stracił rękę. Pomimo że zwyciężył w niej Fir Bolgów, został złożony z tronu z powodu kalectwa uniemożliwiającego mu sprawowanie władzy. Jego miejsce zajął Bres, król Fomorian, który połączył oba ludy pod swą władzę. Brigid z ludu Dananian została wówczas jego żoną. Dananianie nie byli jednak zadowoleni z nowego króla. Bowiem gdy wracali z uczt organizowanych na dworze, „"noże ich nie były zatłuszczone od mięsiwa, oddech ich piwem nie woniał"”. Nie patronował jak należy ich poetom i grajkom. Dananianie postanowili wówczas doprawić Nuadzie srebrną dłoń. Bres z tego powodu został wygnany po siedmiu latach rządów. Nuada poprowadził swój lud do walki z Fomorianami, wydając im drugą bitwę na Mag Tured. Fomorianie zostali w niej pokonani. Bres został ochroniony przez Luga Długorękiego, gdyż obiecał nauczyć Dananian sztuki rolnictwa.
Został sportretowany, jako piękny z wyglądu, jednak szorstki i niegościnny. Wiersz dindsenchas chwali Bresa, jako „uprzejmego” i „szlachetnego” charakteru oraz nazywa go „kwiatem” ludu Tuatha Dé Danann. Opowiedział także o jego śmierci z ręki Luga Długorękiego. Ten postanowił wykonać trzysta drewnianych krów i napełnić je gorzkim, toksycznym czerwonym płynem, który „wydojono” do wiader. Zaoferowano wówczas Bresowi, by wypił to. Ten, będąc zobowiązany do gościnności, wypił bez drgnięcia powieki i zmarł.

</doc>
<doc id="83616" url="https://pl.wikipedia.org/wiki?curid=83616" title="Ułaskawienie">
Ułaskawienie

Ułaskawienie – indywidualny akt ingerencji odpowiedniego organu władzy wykonawczej lub ustawodawczej w kompetencje władzy sądowniczej polegający najczęściej na całkowitym darowaniu kary lub też częściowym złagodzeniu postanowień wyroku sądowego.
Ułaskawienie w Polsce.
Ułaskawienie w Rzeczypospolitej Obojga Narodów.
W okresie I Rzeczypospolitej uprawnieniem zbliżonym do prawa łaski dysponował sąd sejmowy sprawowany przez Izbę Poselską. Mógł odwołać wyrok innych sądów szlacheckich nie tylko z powodów proceduralnych, ale też, jeśli uznał go za niesłuszny lub nazbyt surowy. Król nie miał wpływu na tę instytucję, co było praktyką odmienną od większości ówczesnych monarchii europejskich.
Konstytucja 3 maja w rozdziale VII głosiła „Król, któremu wszelka moc dobrze czynienia zostawiona być powinna, mieć będzie "ius agratiandi" [prawo łaski] na śmierć wskazanych, prócz "in criminibus status" [zbrodni stanu]”.
Późniejsze czasy.
Konstytucja Księstwa Warszawskiego mówiła w art. 78 „"Ius agratiandi" służy królowi: on tylko może darować lub zwolnić karę.” Podobnie stanowiła Konstytucja Królestwa Polskiego w art. 43.
Konstytucja marcowa w art. 47 stanowiła „Prawo darowania i złagodzenia kary, oraz darowania skutków zasądzenia karno-sądowego w poszczególnych wypadkach – przysługuje Prezydentowi Rzeczypospolitej.” Konstytucja kwietniowa w art. 13 j) zaliczała stosowanie prawa łaski do "prerogatyw" Prezydenta.
Ułaskawienie po 1945.
W okresie Polskiej Rzeczypospolitej Ludowej prawem tym dysponowała Rada Państwa.
Prawo łaski stosował także Prezydent RP na uchodźstwie (np. wobec oficera Polskich Sił Zbrojnych, skazanego podczas II wojny światowej wyrokiem wojskowego sądu polowego).
W Polsce obecnie prawem łaski dysponuje na podstawie art. 139 Konstytucji Prezydent RP – jest ono jednak aktem bezskutecznym wobec osób skazanych przez Trybunał Stanu, orzeczeń trybunałów międzynarodowych, a także rozstrzygnięć w sprawach cywilnoprawnych. Poza tym Konstytucja nie zawiera żadnych szczegółowych zasad stosowania prawa łaski, zatem prezydent dysponuje pełną swobodą decydowania o kryteriach zastosowania tego prawa, a akty łaski mają charakter dyskrecjonalny. Głowa państwa nie ma zatem obowiązku uzasadnienia aktu łaski, a on sam dla swojej ważności nie wymaga nawet zgody osoby ułaskawionej. Stosowanie prawa łaski nie może być kontrolowane przez żaden organ państwowy, a decyzja o jego zastosowaniu jest niezaskarżalna. Prezydent, stosując prawo łaski, nie jest też związany dyrektywami ustawowymi zawartymi w Kodeksie postępowania karnego (art. 563), gdyż o zastosowaniu konstytucyjnie przyznanej kompetencji nie mogą decydować przepisy niższej rangi. Art. 139 Konstytucji stanowi bowiem podstawę prawną bezpośredniego stosowania prawa łaski i nie przewiduje delegacji upoważniającej do szczegółowego uregulowania tej kwestii w ustawie, jak ma to miejsce w wypadku niektórych innych kompetencji prezydenta, np. w zakresie zwierzchnictwa nad Siłami Zbrojnymi (art. 134 ust. 6 Konstytucji).
W 2017 Sąd Najwyższy orzekł, że prawo łaski jako uprawnienie Prezydenta może być stosowane wyłącznie wobec osób, których winę stwierdzono prawomocnym wyrokiem sądu, a jego zastosowanie przed datą prawomocności wyroku nie wywołuje skutków procesowych. W 2018 Trybunał Konstytucyjny orzekł, że prawo łaski może być stosowane wobec osób nieskazanych prawomocnym wyrokiem.
Warunkiem rozpatrzenia przez prezydenta prośby o ułaskawienie jest poparcie jej przez sąd lub prokuratora generalnego (chyba że za skazanym specjalnie wstawia się sam prezydent). O ułaskawienie może wnioskować nie tylko skazany, ale także jego bliscy. Jeżeli w sprawie, w której została wniesiona prośba o ułaskawienie, orzekał oprócz sądu I instancji również sąd odwoławczy, wówczas warunkiem jej rozpatrzenia przez prezydenta jest pozytywne zaopiniowanie przez chociaż jeden z dwóch sądów orzekających. Rozpoznając prośbę o ułaskawianie sąd bierze pod uwagę m.in. zachowanie się skazanego po wydaniu wyroku, rozmiary wykonanej już kary, stan zdrowia skazanego i jego warunki rodzinne, naprawienie szkody wyrządzonej przestępstwem, a przede wszystkim szczególne wydarzenia, jakie nastąpiły po wydaniu wyroku.
Aktem łaski władzy ustawodawczej jest amnestia.

</doc>
<doc id="83619" url="https://pl.wikipedia.org/wiki?curid=83619" title="Stolik przedmiotowy">
Stolik przedmiotowy

Stolik przedmiotowy - element mikroskopu - stolik służący do położenia na nim szkiełka podstawowego wraz z obiektem przeznaczonym do obserwacji. Posiada zwykle dwa sprężynujące "zaczepy" uniemożliwiające przypadkowe przemieszczanie się na nim szkiełka podstawowego. Jest czworoboczny lub okrągły z otworem w środku (na światło), nieruchomy lub przesuwany za pomocą dwóch śrub osadzonych poziomo. 
&lt;br&gt;Istnieją też stoliki grzejne, które umożliwiają kontrolowanie temperatury analizowanego obiektu, dzięki czemu można zaobserwować wpływ zmian temperatury na dany organizm.

</doc>
<doc id="83622" url="https://pl.wikipedia.org/wiki?curid=83622" title="Człowiek rozumny">
Człowiek rozumny

Człowiek rozumny ("Homo sapiens") – gatunek ssaka naczelnego, współtworzący z szympansami, gorylami i orangutanami rodzinę człowiekowatych (Hominidae, "wielkie małpy"). Jedyny występujący współcześnie przedstawiciel rodzaju "Homo". Występuje na wszystkich kontynentach. Charakteryzuje się wyprostowaną postawą, dwunożnością, wysoko rozwiniętą sprawnością manualną i umiejętnością używania ciężkich narzędzi w stosunku do innych gatunków zwierząt, używaniem języka bardziej złożonego niż języki zwierzęce, większym i bardziej złożonym mózgiem niż te u innych zwierząt oraz wysoko rozwiniętym instynktem społecznym.
Ewolucja.
Pokrewieństwo i ewolucja ludzi badana jest m.in. za pomocą antycznego DNA, wyekstrahowanego z kości wczesnych hominidów.
Teoria Leakeyów.
Małżeństwo paleontologów, Louis Leakey i Mary Leakey, w latach 60. XX w. postawiło hipotezę, że przed ok. 1,9 miliona lat temu "Homo habilis" ("człowiek zręczny") dał początek gatunkowi "Homo erectus" ("człowiek wyprostowany"), z którego mniej więcej 190 tys. lat temu wyewoluowali obecni ludzie. Korzystali oni z odkryć dokonanych w wykopaliskach prowadzonych przez ich synów, Jonathana i Richarda Leakeyów w Wąwozie Olduvai w Tanzanii. Obecnie większość naukowców zgadza się, że "Homo habilis" jest przodkiem wszystkich późniejszych gatunków z rodzaju "Homo", w tym również – choć nie bezpośrednio – człowieka rozumnego.
W 2007 roku z Ileret w Kenii opisano niekompletną kość szczękową (KNM-ER 42703) "H. habilis" liczącą około 1,44 mln lat, a więc pochodzącą z okresu, w którym żył już "H. erectus", co najprawdopodobniej oznacza, że "H. erectus" nie wyewoluował z "H. habilis" na drodze anagenezy. W tamtym obszarze odnaleziono również drugą czaszkę (KNM-ER 42700), którą Spoor i inni naukowcy przypisali do "H. erectus". W związku z tym postawiono tezę, że dymorfizm płciowy jest słabszy u współczesnych ludzi, niż był u "H. erectus", co wskazuje, że nie przypominał on "H. sapiens" w tak dużym stopniu, jak wcześniej sądzono. Przynależność tej skamieniałości do "H. erectus" została jednak zakwestionowana przez Karen Baab, która uznała ją za należącą do nieokreślonego gatunku z rodzaju "Homo". Ponadto szczątki "H. erectus" z Dmanisi wykazują te same plezjomorfie co skamieniałości "H. habilis", co wspiera hipotezę, że pochodzi on od "H. habilis". "H. erectus" jest z kolei przez większość naukowców uznawany za przodka "H. sapiens" – prawdopodobnie początek linii ewolucyjnej obejmującej neandertalczyka i człowieka współczesnego dała jedna z populacji "H. erectus" ("sensu lato", przez część naukowców zaliczana do odrębnego gatunku "Homo ergaster") żyjących w Afryce. Afrykański "H. erectus" (czyli "H. ergaster") mógł być również przodkiem lub taksonem siostrzanym dla azjatyckich "H. erectus".
Według teorii R. Leakeya z lat 60. "H. erectus" tworzył społeczność podobną do tej, jaką tworzą ludzie obecnie. Miała się ona charakteryzować monogamicznymi związkami i zbieracko-łowieckim trybem życia. Jedyne, co miało różnić gatunek "Homo erectus" od "Homo sapiens" według paleontologa, to mniejszy mózg. Zapostulowany w 2007 r. przez "Koobi Fora Research Project" silniejszy niż do tamtej pory sądzono dymorfizm płciowy u "H. erectus" oznacza, że samce tego gatunku, podobnie jak gatunku "H. habilis", posiadały "harem" mniejszych od siebie samic, tak jak ma to miejsce u goryli. Przynależność czaszki KNM-ER 42700 do "H. erectus" – mniejszej od czaszek innych przedstawicieli tego gatunku – jest jednak kwestionowana, a potwierdzenie występowania u niego wyraźnego dymorfizmu płciowego wymaga odnalezienia większej liczby skamieniałości z różnych stanowisk o podobnym wieku geologicznym.
Teorie poligeniczne.
Istnieją też teorie poligeniczne, według których niezależne było powstanie "Homo sapiens" w różnych miejscach, także w Azji i Europie. Mniej więcej 100 tysięcy lat temu dotarł na Bliski Wschód, ok. 60 tys. lat temu do Australii, a prawie 40 tys. lat temu do Europy (był to tzw. kromaniończyk, czyli człowiek z Cro Magnon – od nazwy stanowiska archeologicznego we Francji).
Do tego gatunku czasami zalicza się następujące podgatunki:
Trwają również spory, czy człowiek neandertalski, który zamieszkiwał Europę podczas ostatniego zlodowacenia, jest podgatunkiem człowieka rozumnego (i należy go nazywać "Homo sapiens neanderthalensis"), czy osobnym gatunkiem ("Homo neanderthalensis"). Wstępnie zsekwencjonowany genom neandertalczyka jest bardziej podobny do genomu ludzi żyjących obecnie na terenach Eurazji niż żyjących w Afryce subsaharyjskiej, co sugeruje, że przepływ genów od neandertalczyków do przodka nie-Afrykańczyków nastąpił jeszcze przed zróżnicowaniem się poszczególnych grup Eurazjatów.
Anatomia i morfologia.
Wielkość.
Wedle badań z 1928 przeprowadzonych przez Martina, dorosły zdrowy człowiek osiąga wzrost w przedziale 1,21–2,00 m; mężczyzna osiąga przeciętnie 1,65 m, kobieta zaś 1,54 m (93% wzrostu mężczyzny), zaznacza się więc dymorfizm płciowy. Maksymalny średni wzrost badacz ten zaobserwował u Szkotów (1,746 m). Spotyka się jednakże osobniki niemieszczące się w tych granicach, określane mianem karłów bądź olbrzymów. Przypadki takie mogą być powodowane zmianami w kościach, chrząstkach lub zaburzeniami hormonalnymi, np. nadczynnością przedniego płata przysadki (tzw. gigantyzm przysadkowy). Wzrost olbrzymi zdarza się częściej niż karłowaty. Najwyższy odnotowany wzrost dorosłego człowieka wynosił 2,72 m (Robert Wadlow), najniższy zaś 0,67 m (Pojawiają się doniesienia o osobnikach niższych, mierzących 0,55 m.)
Typy konstytucjonalne.
Biorąc pod uwagę ludzką sylwetkę, wyróżnia się kilka typów konstytucjonalnych budowy ciała:
Prócz tego mogą występować też typy patologiczne zwane dysplastycznymi.
Budowa ogólna.
Budowa ciała ludzkiego przypomina tę spotykaną u innych ssaków, szczególnie zaś u naczelnych, choć występują pewne odrębności niespotykane u innych gatunków. Zwłaszcza w obrębie układu kostnego, ale też np. unerwienia zaznaczają się jeszcze ślady pierwotnej metamerii, zwłaszcza w przypadku zarodka.
Za specyficzną cechę ludzką uchodzi postawa spionizowana. Łączy się z nią budowa stopy, a także kończyn górnych, które dzięki zmianie pozycji nabyły zwiększonych możliwości manipulacyjnych. Dzięki temu rozwinęły się chwytne ręce i stopy przystosowane do chodu. Kończyny ludzkie cechują się charakterystyczną proporcją długości, odbiegającą od spotykanej u innych naczelnych. Wskaźnik długości kończyn górnych w odsetkach dolnych wynosi u człowieka jedynie 78 (u szympansa 106, goryla 117). Sam kręgosłup cechują specyficzne dla człowieka krzywizny (kifozy i lordozy). Ich zadanie stanowi zwiększenie sprężystości, a więc amortyzacja i ochrona mózgowia przed wstrząsami. Liczba kręgów ludzkich nie jest stała, wynosi zwykle 33 lub 34. Składają się na nią:
Pierwsze 3 grupy zaliczane są do kręgów przedkrzyżowych, czyli prawdziwych, dwie ostatnie zaś do rzekomych. U człowieka kręgi guziczne są silnie uwstecznione. Pionizacja przyniosła też ze sobą zmiany w budowie klatki piersiowej, spotykane też u małp człekokształtnych. Zmiana położenia środka ciężkości, który pierwotnie (u zwierząt czworonożnych) leżał pod kręgosłupem, a u człowieka znajduje się przed nim, wymusiła skrócenie wymiaru strzałkowego klatki piersiowej, zwiększenie jej wymiaru poprzecznego i wciągnięcie kręgosłupa do przodu, by zbliżyć go do środka ciężkości. W okresie życia płodowego zmiany te nie zachodzą w zauważalnym stopniu, zmiany proporcji wymiarów klatki dokonują się po urodzeniu.
Czaszka ludzka inaczej niż małpia łączy się z kręgosłupem. U innych naczelnych spotyka się podtrzymujące ją silnie rozwinięte mięśnie barkowe, u człowieka ich brak i bardziej swobodne ułożenie czaszki na kręgosłupie daje jej szersze możliwości wzrostu. Twarzoczaszka w stosunku do mózgoczaszki uległa skróceniu, a nawet wsunięciu pod większą od niej mózgoczaszkę.
Występowanie.
Gatunek człowieka rozumnego występuje bardzo szeroko, nie dorównuje mu w tym względzie żaden inny ssak. Zamieszkuje on wszystkie kontynenty, choć na Antarktydzie nie osiedlił się na stałe. Dodatkowo niewielkie grupy ludzi niekiedy podróżują w pojazdach napędzanych silnikami rakietowymi w kosmos, gdzie okresowo zamieszkują Międzynarodową Stację Kosmiczną.
"H. sapiens" zasiedla różnorodne środowiska. Posiada zdolność przekształcenia siedlisk na bardziej odpowiadające swym potrzebom dzięki użyciu technologii. Tworzy miasta, w których od 2008 roku żyje przeszło połowa osobników. W ujęciu ekologicznym niezrównoważone wykorzystywanie zasobów środowiska klasyfikuje człowieka jako wysokiego szczeblem drapieżnika.
Genetyka.
Genom jądrowy człowieka rozumnego liczy sobie około 3*109 par zasad, jego masę cząsteczkową szacuje się na 3*1012 D. Jego długość wynosi około 1 m. Geny zajmują w nim około 5%, z czego 3% koduje białka, a pozostałe 2% pełni funkcje regulatorowe. Telomerom przypada w udziale 10%.
Występują 22 pary autosomów i jedna heterosomów, oznaczanych symbolami X i Y. Chromosomy człowieka podzielono na grupy w zależności od ich wielkości, położenia centromeru i rozmieszczenia prążków.
Występuje 10 organizatorów jąderek.
Jego strukturę rozpracował w 1952 James D. Watson. Cały czas trwają prace nad jego poznaniem, w których przodujący wydaje się Projekt Poznania Ludzkiego Genomu (HGP, "Human Genome Project"), zrzeszający naukowców z 18 państw.
Prócz genomu jądrowego ma on także mitochondrialny DNA. Dziedziczy się inaczej niż jądrowy: prawie w całości po matce (udział genów ojca szacuje się 0,1%). W komórce somatycznej człowieka znajduje się przeciętnie około tysiąca mitochondriów. DNA mitochondrialny to cząsteczka naga i kolista, składająca się u człowieka z 16569 par zasad, w związku z czym nie stanowi nawet 1% całkowitego DNA komórki. Znajdują się tu nieliczne geny:
W przeciwieństwie do DNA jądrowego nie występują tu introny. W regionie intercistronowym leży nie więcej niż 87 par zasad, od których rozpoczyna się replikacja. Zdarza się też zjawisko nadpisania. Genom ten, wystawiony na działanie tlenu i wolnych rodników tlenowych, a dysponujący niewielkimi możliwościami naprawy po uszkodzeniach, ulega mutacji dziesięciokrotnie częściej od DNA jądrowego. Zmiany te mogą być przyczyną wielu chorób (encefalomiopatie).
Liczebność.
Całkowitą liczebność tego gatunku szacowano 15 listopada 2022 roku na 8 miliardów. Stale się ona zwiększa.

</doc>
<doc id="83624" url="https://pl.wikipedia.org/wiki?curid=83624" title="Pranie mózgu">
Pranie mózgu

Pranie mózgu (nazywane także "kontrolą umysłu", "reformą procesu myślenia" albo "reedukacją") – termin używany na określenie działań przymusowych albo o charakterze dobrowolnym, mających na celu zmianę poglądów lub zachowań jednej lub większej liczby osób. Dyskusyjne jest to, od jakiego momentu działanie nakierowane na zmianę osobowości należy uznać za pranie mózgu.
Zazwyczaj pranie mózgu stosuje się dla celów politycznych, religijnych lub marketingowych.
Geneza.
Po raz pierwszy termin "pranie mózgu" pojawił się w obiegu społecznym w USA w czasie wojny koreańskiej w latach 50. XX wieku jako wyjaśnienie zachowania amerykańskich żołnierzy, którzy po okresie przebywania w niewoli przechodzili na stronę komunistów. Pranie mózgu wykorzystywane było przez chińskich komunistów do spowodowania głębokich i trwałych zmian w zachowaniu ludzi z ich szeregów, którzy następnie mieli w podobny sposób wpływać na zachodnich jeńców wojennych w Chinach, jak i do pozbawiania ich zdolności do skutecznego organizowania się i stawiania oporu. W Korei pranie mózgu u więźniów z krajów zachodnich przyniosło pewne sukcesy propagandowe, jednak głównym celem armii chińskiej było zmniejszenie liczby strażników potrzebnych do pilnowania więźniów, dzięki czemu więcej żołnierzy mogło być skierowanych na pole bitwy.
Również po aresztowaniu Patrycji Hearst zarówno ona sama, jak jej adwokaci utrzymywali, że stała się ofiarą prania mózgu, co miałoby rzutować na jej odpowiedzialność sądową, co ławy przysięgłych nie przekonało.
Współcześnie.
Obecnie termin "pranie mózgu" jest stosowany także do innych metod perswazji, a nawet do skutecznego użycia zwykłej propagandy. Termin ten często jest używany na określenie metod „nawracania” stosowanych przez ruchy religijne.

</doc>
<doc id="83626" url="https://pl.wikipedia.org/wiki?curid=83626" title="Cethlion">
Cethlion



</doc>
<doc id="83627" url="https://pl.wikipedia.org/wiki?curid=83627" title="29. Festiwal Polskich Filmów Fabularnych w Gdyni">
29. Festiwal Polskich Filmów Fabularnych w Gdyni

29. Festiwal Polskich Filmów Fabularnych odbył się w Gdyni w dniach 13-18 września 2004. W konkursie głównym Festiwalu Polskich Filmów Fabularnych o Złote Lwy walczyło 20 filmów. Jury, któremu przewodniczył Jerzy Stuhr (pozostali członkowie: Sławomira Łozińska,
Agnieszka Różycka, Dariusz Gajewski, Sławomir Idziak, Andrzej Korzyński, Andrzej Płocki) za najlepszy film festiwalu uznało "Pręgi" debiutantki Magdaleny Piekorz. Uznanie wśród jurorów znalazły także filmy: "Wesele" Wojciecha Smarzowskiego, "Mój Nikifor" Krauzego oraz "Długi weekend" Glińskiego.

</doc>
<doc id="83628" url="https://pl.wikipedia.org/wiki?curid=83628" title="Gae Bulg">
Gae Bulg

Gae Bulg („nacięta włócznia”) – według mitologii celtyckiej włócznia Cuchulainna, podarowana mu przez Scathach.
Włócznia ta była nacięta w taki sposób, aby spowodować ogromne rany podczas wyrywania z ciała. Została zrobiona z kości pewnego morskiego potwora, który zginął po walce z inną morską bestią. W niektórych wersjach legendy miała ona siedem grotów z zadziorami.
Tą włócznią Cuchulainn zabił swojego syna, Connlę, i bliskiego przyjaciela Ferdiada, który go zdradził. Gdy stracił Gae Bulg rzucając ją w prześmiewcę, Cuchulainn zginął.

</doc>
<doc id="83630" url="https://pl.wikipedia.org/wiki?curid=83630" title="Cian">
Cian

Cian – w mitologii goidelskiej ojciec Lugha; należał do ludu Tuatha Dé Danann.
Według przepowiedni bóg śmierci Balor miał zostać zabity przez swojego wnuka. Uwięził więc swoją córkę Ethlinn w kryształowej wieży, aby nie zaszła w ciążę. Cian z pomocą druidki Birog dostał się do wieży. Ethlinn urodziła mu syna, którego nazwała Lugh. Balor jednak wrzucił go do morza. Birog uratowała go i oddała go pod opiekę Manannan mac Lira (który został jego zastępczym ojcem). 

</doc>
<doc id="83634" url="https://pl.wikipedia.org/wiki?curid=83634" title="Monizm">
Monizm

Monizm (gr. "mónos" „jedyny”) – filozoficzny pogląd według wąskiej definicji uznający naturę wszelkiego bytu za jednorodną: materialną (materializm, monizm materialistyczny), duchową (spirytyzm, monizm spirytystyczny) lub materialno-duchową (np. panteizm, choć nie tylko). Taki monizm jest poglądem przeciwstawnym do dualizmu i pluralizmu.
W szerszym znaczeniu (tzw. monizm atrybucyjny) monizm pozwala na istnienie wielu substancji, jednak głosi, że ich natura jest taka sama. Przykładowo atomizm albo monadyzm Leibniza to pluralizm niemieszczący się w wąskim rozumieniu monizmu, ale mieszczący się w szerokiej definicji.
Ontologiczne stanowisko monistyczne było reprezentowane przez takich filozofów i kierunki jak:

</doc>
<doc id="83635" url="https://pl.wikipedia.org/wiki?curid=83635" title="Międzynarodowa Stacja Kosmiczna">
Międzynarodowa Stacja Kosmiczna

Międzynarodowa Stacja Kosmiczna, MSK (ang. "International Space Station", ISS; ros. Международная Космическая Станция, МКС; trb.: "Mieżdunarodnaja Kosmiczeskaja Stancyja", MKS) – pierwsza stacja kosmiczna wybudowana z założenia przy współudziale wielu krajów. Składa się z 16 głównych modułów (docelowo ma ich liczyć 17) i umożliwia jednoczesne przebywanie siedmiorga członków stałej załogi (trojga do roku 2009, do 2020 w praktyce sześciorga ze względu na ograniczenia transportowe). Pierwsze moduły stacji zostały wyniesione na orbitę i połączone ze sobą w 1998 roku. Pierwsza stała załoga zamieszkała na niej w roku 2000.
Źródłem zasilania ISS są baterie słoneczne, transportem ludzi i materiałów do 19 lipca 2011 zajmowały się amerykańskie wahadłowce programu STS (od lutego 2003 do 26 lipca 2005 wstrzymane z powodu katastrofy promu Columbia) oraz rosyjskie statki kosmiczne Sojuz i Progress. Po zakończeniu amerykańskiego programu wahadłowców w 2011 roku, przewoźnikiem astronautów stały się rosyjskie rakiety Sojuz i od 2020 roku amerykański statek Crew Dragon amerykańskiej firmy SpaceX.
Na stacji znajduje się sprzęt radiowy na potrzeby krótkofalarstwa (projekt ARISS). Ma ona także przydzielone własne znaki wywoławcze: amerykańskie NN1SS oraz NA1SS, rosyjski RZ3DZR oraz niemiecki DL0ISS.
Administracja prezydenta George’a W. Busha planowała wstrzymać finansowanie stacji po 2015 roku, co skutkowałoby zdjęciem stacji z orbity na początku 2016. Planom tym przeciwstawiła się administracja prezydenta Obamy, która przedłużyła finansowanie do 2020 roku, a potencjalnie nawet do 2028.
Stacja jest na tyle duża, a jej moduły baterii słonecznych odbijają tyle światła słonecznego, że jest widoczna z Ziemi jako obiekt poruszający się po niebie (w perygeum przy 100% oświetleniu) z jasnością do -5,1 lub -5,9 magnitudo.
Powstanie.
Międzynarodowa Stacja Kosmiczna powstała w wyniku połączenia projektów budowy rosyjskiej stacji Mir-2, amerykańskiej Freedom oraz europejskiej Columbus. Miały one na celu spełnienie marzenia o stałym pobycie ludzi w kosmosie. Udaje się je realizować od 2 listopada 2000, kiedy to na ISS dotarła pierwsza stała załoga w składzie: William Shepherd, Jurij Gidzenko oraz Siergiej Krikalow (misja Sojuz TM-31). Pierwotnie stacja miała nazywać się Alfa (pierwsza), jednak sprzeciwiła się temu strona rosyjska, twierdząc, że pierwszy był radziecki Salut 1 z 1971 roku. W zamian zaproponowała nazwę „Atlant”, co z kolei nie spodobało się Amerykanom ze względu na zbytnie podobieństwo do zatopionej w morzu Atlantydy. Wobec braku innych pomysłów Międzynarodowa Stacja Kosmiczna do dziś nie posiada własnego imienia.
Pierwsze plany budowy stacji kosmicznej wspólnie przez Stany Zjednoczone, Japonię i Europejską Agencję Kosmiczną pojawiły się jeszcze w latach 80. XX wieku przy projekcie stacji Freedom. Projekt ten został ostatecznie zarzucony, na rzecz budowy stacji międzynarodowej. Od 1991 roku w prace włączyła się także Kanada, a w 1993 – Rosja. Wykorzystano przy tym niezrealizowane koncepcje stacji Freedom, rosyjskiej Mir-2 (której planowany moduł bazowy, DOS-8 stał się elementem segmentu rosyjskiego) oraz europejskiej stacji Columbus (z projektu wykorzystano jedynie moduł laboratorium orbitalnego wyniesiony na orbitę w 2008). Projekt miał być realizowany w trzech etapach:
Początkowo budżet programu na okres od roku 1994 do ukończenia budowy miał zamknąć się w kwocie 17,4 miliarda USD, lecz do momentu wystrzelenia pierwszego modułu w końcu 1997 roku wzrósł ponad dwukrotnie, do 40 miliardów USD. W 1998 roku do projektu dołączyła Brazylia. Pierwszy element stacji, rosyjski moduł Zaria, został wyniesiony na orbitę 20 listopada 1998. Do przybycia pierwszej załogi ISS wzbogaciła się o kolejne dwa moduły – amerykański Unity i rosyjski Zwiezda.
Eksploatacja.
Głównym zadaniem Międzynarodowej Stacji Kosmicznej ma być prowadzenie badań naukowych w warunkach mikrograwitacji, niemożliwych do osiągnięcia na Ziemi w sposób długotrwały. Mają one pozwolić na udoskonalenie metod prowadzenia upraw, lepsze poznanie działania ludzkiego organizmu (a więc i możliwość wynalezienia nowych leków) oraz pomóc rozwiązać wiele innych problemów na Ziemi. Do tej pory nie dokonano jednak na ISS żadnego przełomowego odkrycia.
Loty do ISS.
Dotychczas odbyto do stacji 37 lotów amerykańskich wahadłowców (program STS został zakończony w 2011 roku), 41 załogowych lotów rosyjskich Sojuzów (stan na grudzień 2014), a także od maja 2020 roku statki crew dragon firmy SpaceX. Od 2000 roku ISS zaopatrywana jest przez rosyjskie promy towarowe Progress M, w kwietniu 2008 do stacji po raz pierwszy zadokował ATV – pojazd transportowy skonstruowany przez ESA, we wrześniu 2009 odbył się pierwszy lot japońskiego HTV, a od października 2012 stacja zaopatrywana jest także przez statki towarowe Dragon.
W 2020 Sojuz-MS-17 startując z kosmodromu Bajkonur dotarł do ISS w rekordowym czasie ok. 3 godzin.
Stałe załogi.
Począwszy od 1998 roku na ISS przebywało 170 osób, z tego 50 było członkami stałych załóg w ramach 20 ekspedycji. Dla porównania – rosyjską stację Mir w ciągu 14 lat odwiedziło łącznie 137 ludzi. Niemal 1/4 wszystkich astronautów stanowiło załogę Międzynarodowej Stacji Kosmicznej lub pojazdów ją obsługujących.
Pierwotnie stałe załogi składały się z trzech osób, wymienianych amerykańskimi wahadłowcami, jednakże po unieruchomieniu amerykańskich wahadłowców po katastrofie Columbii czasowo zmniejszono ich liczebność do dwóch. Do trzyosobowych załóg powrócono w 2006 r.; trzeci członek załogi był wymieniany przez wahadłowce. Natomiast od 2009 roku na stacji przebywają pełne, 6-osobowe załogi. Po wycofaniu wahadłowców z użytku wymiana załóg odbywała się wyłącznie za pomocą rosyjskich Sojuzów. 16 listopada 2020 roku podczas misji SpaceX Crew-1 po raz pierwszy załogę dostarczyła na stacje firma SpaceX (wcześniej odbył się załogowy lot demonstracyjny). Razem z załogą Sojuz MS-17 utworzyli oni po raz pierwszy siedmioosobową ekspedycję 64.
Członkowie załóg ISS otrzymują następujące funkcje: dowódca ekspedycji (amer. CDR lub ros. KOM), inżynier pokładowy (amer. FE lub ros. BI), dowódca statku ratunkowego Sojuz (zawsze Rosjanin, KK) oraz pracownik naukowy ISS (SO, wprowadzone we wrześniu 2002).
Kosmiczni turyści.
W 2001 roku na ISS gościł pierwszy w historii kosmiczny turysta. Amerykański milioner Dennis Tito zapłacił 20 milionów dolarów za niecałe osiem dni (7 dni 22 godziny 4 minuty) pobytu w kosmosie w dniach od 28 kwietnia do 6 maja. Drugim turystą był Mark Shuttleworth z RPA. Trzecim turystą został Gregory Olsen w 2005 roku, który poleciał na Międzynarodową Stację Kosmiczną pomimo złego stanu zdrowia. Pierwszą kobietą-turystką w kosmosie została Amerykanka pochodzenia irańskiego Anousheh Ansari. Pierwotny kandydat do lotu Sojuz TMA-9 Daisuke Enomoto został odsunięty z powodów medycznych.
ISS była także miejscem pierwszego kosmicznego ślubu. 10 sierpnia 2003 roku rosyjski kosmonauta Jurij Malenczenko ożenił się z Ekateriną Dimitriewą, która przebywała wówczas w Teksasie.
30 września 2009, na pokładzie statku kosmicznego Sojuz TMA-16, Kanadyjczyk Guy Laliberté jako siódmy turysta kosmiczny udał się na Międzynarodową Stację Kosmiczną. Za swój lot zapłacił 35 milionów dolarów.
Moduły stacji.
Po zakończeniu budowy, stacja będzie liczyć 16 hermetyzowanych modułów, o łącznej objętości około 1000 m³. Są to moduły laboratoryjne, dokujące, śluzy, łączniki. Obecnie 15 z tych modułów zostało dołączonych do stacji. Są one wynoszone na orbitę za pomocą wahadłowców, rakiet Proton lub Sojuz.
Rozbudowa stacji po 2003 roku.
Katastrofa Columbii 1 lutego 2003 roku, której konsekwencją było wstrzymanie lotów wahadłowców, rzuciła cień na przyszłość ISS. Najważniejsze moduły stacji, jak np. w pełni gotowe europejskie laboratorium Columbus, były zbyt ciężkie, aby mogły zostać wyniesione na orbitę za pomocą innych pojazdów czy rakiet. Wymiana załóg odbywała się wyłącznie za pomocą statków kosmicznych Sojuz, zaś wyposażenie dostarczały wyłącznie niewielkie statki Progress, co wymusiło ograniczenie stałej załogi ISS do dwóch osób.
26 lipca 2005, po ponad 2-letniej przerwie, wystartował wahadłowiec Discovery z misją testowo-logistyczną STS-114. Lot, mimo histerycznego nastawienia mediów, przebiegł pomyślnie. Stało się tak, mimo iż powtórzył się problem z odpadającą z kadłuba Discovery pianką. Program wahadłowców znów wstrzymano, aby rozwiązać ten problem.
Kolejny lot Discovery (też testowo-logistyczny), przewidziany początkowo na 1 lipca 2006 roku, rozpoczął się 4 lipca 2006 roku. Misja STS-121 się powiodła. Prom Discovery wylądował 17 lipca 2006 roku o godzinie 15:14 czasu polskiego w Centrum Kosmicznym Kennedy’ego na Florydzie.
9 września 2006 wahadłowiec Atlantis wystartował do misji konstrukcyjnej STS-115. Misja, podczas której do ISS dołączone zostały nowe baterie słoneczne, trwała do 21 września.
10 grudnia wystartował do ostatniej w 2006 roku, logistyczno-konstrukcyjnej misji STS-116, wahadłowiec Discovery wraz z siedmioosobową załogą. Misja, trwająca do 22 grudnia, zakończyła się pełnym sukcesem.
9 czerwca 2007 wahadłowiec Atlantis wystartował do misji konstrukcyjnej STS-117. Miała ona na celu zamontowanie nowych paneli słonecznych.
W styczniu 2010 roku załodze ISS udostępniono bezpośrednie połączenie z Internetem.
Ostatnia misja wahadłowca do ISS miała miejsce w lipcu 2011 (STS-135) Była to misja zaopatrzeniowa, a zarazem ostatnia misja całego programu STS.
Statki zaopatrzeniowe.
Oprócz wymiany załóg niezbędne jest zaopatrywanie stacji w żywność, części zapasowe, materiały, aparaturę badawczą. W wyniku perspektywy wycofania z użytku w 2011 roku amerykańskich wahadłowców, już pod koniec pierwszej dekady XXI w. niezbędne stało się znalezienie innych możliwości zaopatrywania stacji. Rosyjskie statki transportowe Progress ze względu na małą ładowność nie były w stanie w całości wypełnić tego zadania. W związku z tym partnerzy użytkujący stację, europejska ESA oraz japońska JAXA, podjęli się budowy nowych, większych statków transportowych wynoszonych na orbitę ich rakietami nośnymi, którym nadano nazwy odpowiednio ATV i HTV (Kounotori). Statki ATV po wykonaniu pięciu udanych lotów zaopatrzeniowych w latach 2008–2015 zostały wycofane z eksploatacji, natomiast statki HTV, które wykonały w latach 2009–2015 również pięć lotów, będą w eksploatacji jeszcze do 2019 roku. Ponadto w ramach programu Commercial Resupply Services do ISS docierają komercyjne statki budowane przez prywatne firmy astronautyczne: Cygnus firmy Orbital Sciences Corporation oraz Dragon firmy SpaceX. Dotychczas odbyły się 22 starty tych statków, z których 20 pomyślnie dostarczyło zaopatrzenie na stację w ramach programu Commercial Resupply Services.
Disaster camera.
Kamera ISERV’s Pathfinder została dostarczona do ISS na pokładzie japońskiego statku zaopatrzeniowego HTV-3 w lipcu 2012 r.
Kamera została zainstalowana w styczniu 2013 na pokładzie laboratorium Destiny. Została umieszczona w okrągłym oknie o średnicy 50 cm, skierowanym w kierunku Ziemi. Pierwsze zdjęcie wykonała 16 lutego 2013. Oprogramowanie systemu ISERV’s Pathfinder jest w stanie na podstawie informacji o lokalizacji ISS, wysokości, trajektorii, obliczyć kiedy nastąpi kolejny przelot stacji nad danym regionem. Wówczas kamera wykona serię zdjęć o wysokiej rozdzielczości z częstotliwością od trzech do siedmiu klatek na sekundę. Kamera jest w stanie wykonać nawet 100 zdjęć podczas jednego przejścia nad danym regionem, jej nominalna rozdzielczość wynosi 2,8 m.
Kamera będzie wykonywała zdjęcia obszarów zagrożonych przez powodzie, osunięcia ziemi, pożary lasów lub inne katastrofy naturalne i wywołane przez działalność człowieka. ISERV jest przeznaczony do zdobywania doświadczenia przed uruchomieniem przyszłego systemu operacyjnego monitorującego katastrofy.
Zagrożenia.
Największym zagrożeniem dla stacji jest możliwość zderzenia z osiągającymi ogromne prędkości meteoroidami. Proponowanym zabezpieczeniem jest „laserowa miotła”, która mogłaby błyskawicznie niszczyć owe odłamki. Jej wprowadzenie będzie jednak wymagało zmiany przepisów zabraniających używania broni laserowej w kosmosie. Ponadto istnieje możliwość zderzenia stacji z kosmicznym odpadkiem o średnicy ponad 1 cm. Innym niebezpieczeństwem związanym z przebywaniem w przestrzeni kosmicznej są strumienie naładowanych cząstek powstających podczas wybuchów na Słońcu. Powodują one awarie instalacji elektrycznych nawet na Ziemi i mogłyby poważnie uszkodzić stację kosmiczną, którą jedynie częściowo ochrania ziemska magnetosfera.
Wirusy komputerowe kilkakrotnie atakowały laptopy, z których korzystają astronauci. Najbardziej znany przypadek został ujawniony przez specjalistów z firmy, która zajmuje się cyberbezpieczeństwem. W 2008 roku na stację zostało zawleczone szkodliwe oprogramowanie ("malware") w postaci wirusa komputerowego o nazwie W32.Gammina.AG. Dostał się na ISS prawdopodobnie wraz z należącą do rosyjskiego kosmonauty pamięcią USB, która zainfekowała przynajmniej dwa laptopy załogi. Po tym zdarzeniu na laptopach astronautów zastąpiono podatny na infekcje system operacyjny Windows XP systemem Linux.
Plany na przyszłość.
Na konferencji szefów agencji kosmicznych, która odbyła się 23 lipca 2003 roku, ustalono ostateczny kształt stacji. Zdecydowano m.in. rozbudować ją do wielkości pozwalającej na zwiększenie stałej załogi do sześciu osób oraz dołączyć dodatkowe moduły. NASA zamierza prowadzić rozbudowę, podczas gdy Rosja będzie przewozić kolejne załogi. Po ukończeniu całej konstrukcji stacja będzie mieć 1160 m³ pomieszczeń hermetyzowanych, masę 419 ton oraz wymiary 108,4 m rozpiętości baterii słonecznych i 74 m długości, umożliwiając pracę sześcioosobowej załogi. Moc generowana przez baterie słoneczne wyniesie 110 kW, z czego 50 kW będzie służyć funkcjonowaniu stacji, reszta ma być przeznaczona na badania naukowe.
Na przełomie 2007 i 2008 roku konsorcjum brytyjskich naukowców i inżynierów zaproponowało skonstruowanie dwóch modułów mających przejąć funkcje zarzuconego modułu mieszkaniowego. Wielka Brytania do tej pory nie uczestniczy w projekcie ISS ani bezpośrednio, ani poprzez ESA.
W 2016 roku ówczesny szef NASA, Charles Bolden, przedstawił plany otwarcia ISS dla sektora prywatnego. Plan zakłada, że prywatne firmy będą mogły dołączać własne moduły do Międzynarodowej Stacji Kosmicznej, co finalnie będzie prowadziło do powstawania nowych prywatnych stacji kosmicznych. Działanie to ma na celu zmniejszenie olbrzymich kosztów utrzymania stacji oraz przyspieszenie eksploracji kosmosu.
W kwietniu 2021 Rosjanie ogłosili wycofanie się z projektu Międzynarodowej Stacji Kosmicznej. Opuszczą ją w 2024 roku, zaprzestając tym samym wsparcia finansowego.
Kwestie prawne.
Na pokładzie w module należącym do danego państwa obowiązuje jurysdykcja tego państwa, tak jakby dane laboratorium było przyłączone do odpowiedniego narodowego terytorium.
Opłacalność.
Szacuje się, że łączny koszt budowy, utrzymywania i wysyłania kolejnych ekspedycji na Międzynarodową Stację Kosmiczną przekroczy 100 miliardów USD. Wobec zużywania tak ogromnych środków rośnie liczba przeciwników projektu, którzy widzą w nim stratę czasu i pieniędzy, jakie mogłyby umożliwić wysłanie wielu tańszych i efektywniejszych misji bezzałogowych. Na przykład Kosmiczny Teleskop Hubble’a (koszt 2 miliardy USD) przyniósł więcej odkryć niż jakiekolwiek inne przedsięwzięcie, zaś roboty Spirit i Opportunity (razem 800 mln USD) dowiodły obecności wody na Marsie. Nie brak również głosów krytykujących eksplorację kosmosu w ogóle – według nich za 100 miliardów USD można by rozwiązać wiele problemów na Ziemi. Zwolennicy podboju kosmosu odpowiadają, że jego krytyka jest krótkowzroczna i pozbawiona jakichkolwiek podstaw. Z kolei entuzjaści lotów załogowych argumentują, że opracowane podczas ich przygotowywania i realizacji technologie przyniosły miliardy dolarów realnego zysku. Według niektórych prognoz, pośrednie korzyści ekonomiczne odniesione w wyniku komercjalizacji tych technologii siedmiokrotnie przekraczają zainwestowany kapitał (inne prognozy mówią o trzykrotnym zysku) inne z kolei o stukrotnej stracie. To, czy tego rodzaju korzyści wynikną również z programu ISS, jest przedmiotem intensywnej dyskusji.

</doc>
<doc id="83636" url="https://pl.wikipedia.org/wiki?curid=83636" title="Alikwoty">
Alikwoty



</doc>
<doc id="83639" url="https://pl.wikipedia.org/wiki?curid=83639" title="Jadwiga Skórzewska-Łosiak">
Jadwiga Skórzewska-Łosiak

Jadwiga Kazimiera Skórzewska-Łosiak (ur. 24 stycznia 1943 w Piotrkowie Trybunalskim, zm. 22 listopada 2021 w Konstancinie-Jeziornie) – polska prawniczka, sędzia Trybunału Konstytucyjnego.
Życiorys.
Córka Witolda i Jadwigi. Ukończyła studia na Wydziale Prawa i Administracji Uniwersytetu Warszawskiego. Od 1971 była sędzią Sądu Powiatowego w Warszawie, pracowała także w Ministerstwie Sprawiedliwości. Od 1975 do 1987 zajmowała stanowisko sędziego Sądu Wojewódzkiego w Warszawie, w okresie 1987–1989 wykonywała zawód adwokata.
W latach 80. działała w „Solidarności”. Była uczestniczką prac Centrum Obywatelskich Inicjatyw Ustawodawczych Solidarności. Z ramienia „Solidarności” brała udział w obradach Okrągłego Stołu w zespole ds. prawa i wymiaru sprawiedliwości. W latach 1989–1990 pełniła funkcję dyrektora Biura Prawnego Kancelarii Senatu, następnie do 1995 sprawowała urząd podsekretarza stanu w Ministerstwie Sprawiedliwości, odpowiadając za problematykę funkcjonowania sądów i legislację.
W lipcu 1995 Sejm wybrał ją na stanowisko sędziego Trybunału Konstytucyjnego (po śmierci Janiny Zakrzewskiej). Kadencję zakończyła w 2003, jej miejsce w TK zajął Adam Jamróz.
Odznaczenia.
Odznaczona Krzyżem Komandorskim Orderu Odrodzenia Polski (2003).

</doc>
<doc id="83642" url="https://pl.wikipedia.org/wiki?curid=83642" title="Artur Partyka">
Artur Partyka

Artur Jerzy Partyka (ur. 25 lipca 1969 w Stalowej Woli) – polski skoczek wzwyż.
Kariera sportowa.
Syn Polki i Algierczyka (imię ojca Mamar). Absolwent XXVI Liceum Ogólnokształcącego w Łodzi.
Wychowanek ŁKS, podopieczny szefa działu szkolenia PZLA Marka Biskupskiego oraz trenera Edwarda Hatali. Jako junior zdobył złote medale zarówno na mistrzostwach Europy jak i świata, nie mając sobie równych wśród rówieśników.
Trzykrotny olimpijczyk (Seul 1988, Barcelona 1992, Atlanta 1996), zdobył dwa medale olimpijskie (brąz w 1992, srebro w 1996), a także trzy medale mistrzostw świata na otwartym stadionie. Należał do najskuteczniejszych lekkoatletów lat 90. XX wieku – w latach 1992–1998 stawał na podium wszystkich międzynarodowych zawodów rangi mistrzowskiej, w których brał udział. Należał do najpopularniejszych polskich sportowców ostatniej dekady XX wieku – był laureatem Plebiscytu Przeglądu Sportowego nieprzerwanie w latach 1992–1998. Sześciokrotnie zdobywał "Złote Kolce", nagrodę dla najlepszego lekkoatlety sezonu w Polsce (1991–1995, 1998). Ośmiokrotnie (1991–1998) był notowany w dziesiątce rankingu światowego "Track and Field News".
12-krotny mistrz Polski (1989–2000), trzykrotny mistrz kraju w hali (1990, 1991, 1993), trzykrotny rekordzista Polski, aktualny do dziś rekordowy wynik 2,38 m ustanowił w szczytowym sezonie kariery, 18 sierpnia 1996 w Eberstadt.
W 2000 uzyskał w hali wynik 2,37 m, dający mu miejsce w czołówce tabel światowych. W sezonie letnim nie potrafił jednak zbudować formy, gwarantującej zdobycie kolejnego olimpijskiego medalu i zrezygnował z udziału w igrzyskach. 27 lipca 2002 na zawodach w Gdańsku zakończył oficjalnie karierę sportową.
Kariera pozasportowa.
Mieszka w Łodzi. Współpracuje z grupą lekkoatletyczną Elite Cafe skupiającą czołowych polskich lekkoatletów, jest organizatorem zawodów sportowych, specjalistą od marketingu i promotorem.
W styczniu 2009 został członkiem zarządu PZLA.
Brał udział w programie "Just the Two of Us. Tylko nas dwoje", w parze z Paullą zajął piąte miejsce.
Życie prywatne.
Jego teściami są Grażyna Osmańska-Kostrzewińska i Zdzisław Kostrzewiński.

</doc>
<doc id="83643" url="https://pl.wikipedia.org/wiki?curid=83643" title="Czapeczka (genetyka)">
Czapeczka (genetyka)

Czapeczka, kapturek, kap (od – „czapka”) – charakterystyczna dla jądrowców modyfikacja występująca na końcu 5' informacyjnego RNA (mRNA), a także małego jądrowego RNA (snRNA). Struktura czapeczki składa się z nietypowego nukleozydu: 7-metyloguanozyny, przyłączonej, również nietypowym dla kwasów nukleinowych, wiązaniem 5',5'-trójfosforanowym do końca 5' łańcucha RNA.
Biosynteza.
Charakterystyczną cechą czapeczki jest to, że jest ona dołączana do końca 5' cząsteczki mRNA, a nie do końca 3', jak przy wydłużaniu łańcucha RNA podczas transkrypcji. Proces ten zachodzi kotranskrypcyjnie i rozpoczyna się, gdy w wyniku działania polimerazy RNA II łańcuch RNA osiągnie długość 20–30 par zasad.
W pierwszym etapie transferaza guanylowa przenosi resztę guanylową z GTP na koniec 5' RNA. W rezultacie powstaje wiązanie 5'-5' trójfosforanowe. Między resztami rybozy znajdują się trzy reszty fosforanowe, z których jedna pochodzi od GTP, a dwie z macierzystego łańcucha RNA. Następnie metylotransferaza guaninowa przenosi resztę metylową na atom azotu w pozycji 7 guaniny. Podczas syntezy czapeczki 1 dodatkowo metylacji ulega grupa 2'-hydroksylowa rybozy w pierwszym nukleotydzie pochodzącym z łańcucha mRNA. Proces ten jest katalizowany przez inny enzym z grupy metylaz.
W przypadku czapeczki 2 metylacja obejmuje również grupę 2'-hydroksylową drugiego nukleotydu.
Rola w komórce.
Rolą czapeczki jest prawdopodobnie ochrona mRNA przed występującymi w komórce nukleazami. Zabezpiecza ona mRNA przed degradacją przez niektóre enzymy, przyczyniając się (przynajmniej częściowo) do większej stabilności cząsteczki w komórkach eukariotycznych, w porównaniu z komórkami prokariotycznymi, gdzie takie modyfikacje struktury mRNA nie mają miejsca, a sama cząsteczka mRNA charakteryzuje się znacznie mniejszą stabilnością. Przykładowo u eukariontów okres półtrwania mRNA wynosi od 30 minut do 24 godzin, natomiast dla większości typów mRNA bakteryjnych tylko dwie minuty. Ponadto czapeczka umożliwia rozpoznawanie mRNA przez kompleks inicjujący translację. W procesie tym kluczową rolę odgrywa białko EIF-4E, bezpośrednio wiążące się z czapeczką. Wyjątkiem od tej reguły są transkrypty mające sekwencję wewnętrznego miejsce wejścia rybosomu (IRES, od ang. "internal ribosome entry site"), których translacja jest od czapeczki niezależna. Czapeczka jest również potrzebna do hamowania translacji w procesie interferencji RNA.

</doc>
<doc id="83645" url="https://pl.wikipedia.org/wiki?curid=83645" title="Haplont">
Haplont

Haplont, haplobiont – organizm, którego każda komórka zawiera tylko jeden zestaw chromosomów homologicznych (oznaczany jako n). W przypadku organizmów, u których istnieje również diplofaza, haploidalność powstaje w wyniku mejozy.
Haplontami są: niektóre zielenice ("Chlorophyta"), krasnorosty ("Rhodophyta") oraz niektóre dżożdżowce ("Saccharomycetes").

</doc>
<doc id="83646" url="https://pl.wikipedia.org/wiki?curid=83646" title="TAG">
TAG



</doc>
<doc id="83649" url="https://pl.wikipedia.org/wiki?curid=83649" title="Rick James">
Rick James

Rick James, właśc. James Ambrose Johnson, Jr. (ur. 1 lutego 1948 w Buffalo, Nowy Jork, zm. 6 sierpnia 2004 w Los Angeles) – amerykański muzyk funky, kompozytor, autor tekstów, producent nagrań.
Po dezercji z marynarki ukrywał się w latach 1967-1977; przebywał głównie w Kanadzie i Wielkiej Brytanii. Był liderem zespołu soulowego The Mynah Birds (z udziałem m.in. Neila Younga) w Toronto oraz grupy bluesowej The Main Line w Londynie. Od 1977 r. związany kontraktem z firmą Gordy (filią Motown) nagrywał płyty indywidualne, z towarzyszeniem zespołu instrumentalnego The Stone City Band, a także zespołów wokalnych The Punk Funk Chorus i The Mary Jane Girls. W późniejszym okresie pomagał tym zespołom, m.in. nagrał razem z The Stone City Band płytę "In’n’Out" (1980).
Nagrywał muzykę taneczną, opartą na rytmach funky i disco. W tekstach utworów dominowała erotyka, pojawiała się również problematyka społeczna środowisk murzyńskich w USA. Jego największym przebojem był utwór "Super Freak" z płyty "Street Songs", którego sampling wykorzystał później MC Hammer w utworze "U Can’t Touch This" (nagrodzonym Nagrodą Grammy w 1991 roku). Jako producent współpracował m.in. z Bobbym Taylorem, Eddiem Murphym oraz The Spinners i The Marvelettes.
Rick James miał problemy z nałogiem narkotykowym (kokaina) i z tym związane były jego kłopoty z prawem. Skazany za napad, lata 1993-1995 spędził w więzieniu, odsiadując wyrok. Później zaczęły się także problemy ze zdrowiem: cukrzyca, udar mózgu, a także zaburzenia pracy serca wymagające zastosowania rozrusznika serca. 6 sierpnia 2004 został znaleziony martwy przez dozorcę w domu w Los Angeles; koroner uznał przyczynę śmierci za naturalną, mimo że w organizmie muzyka znaleziono także niewielkie ilości kokainy.

</doc>
<doc id="83655" url="https://pl.wikipedia.org/wiki?curid=83655" title="Nikifor">
Nikifor



</doc>
<doc id="83656" url="https://pl.wikipedia.org/wiki?curid=83656" title="Robert Owen">
Robert Owen

Robert Owen (ur. 14 maja 1771 w Newtown, Montgomeryshire, zm. 17 listopada 1858) – walijski działacz socjalistyczny, pionier ruchu spółdzielczego. Odrzucał własność prywatną. Uważał, że robotnicy z danego terenu powinni łączyć się w organizacje związkowe bądź spółdzielcze i w ich ramach rozdysponowywać między siebie owoce swej pracy.
Znana jest również jego działalność filantropijna – w zorganizowanej przez siebie kolonii robotniczej uwzględniał potrzeby dzieci robotników i zapewniał im wzorową opiekę.
Życie.
Od 1790 kierownik przędzalni wełny w Lancashire, później w New Lanark, poprawił położenie swoich robotników dzięki budowie tanich i zdrowych mieszkań, podwyżce płac, skróceniu dnia roboczego, urządzeniu szkół itd. W swoich pismach domagał się reformy wychowania i stworzenia dla każdego pomyślnych warunków zewnętrznych: „A New View of Society, or Essays on the Principle of the Formation of the Human Character...” (1812). W ten sposób doszedł Owen do projektu komunistycznego ustroju społecznego, w którym skupia się całe życie w gminach, składających się najwyżej z 1.200 członków, przy wspólnym systemie wychowania dzieci. Poglądy swe wyraził w „Report to the Committee of the House of Commons on the Poor Law” (1817) oraz w głównym dziele: „The Book of the New Moral World” (1820). Po nieudanych próbach w Anglii, Owen, dążąc do wprowadzenia w życie swych zamiarów, założył 1825 gminę komunistyczną w Indianie (New Harmony), przedsięwzięcie to jednak zakończyło się fiaskiem. 1827 powrócił O. do Londynu, gdzie rozwijał ożywioną działalność w kierunku zaprowadzenia nowoczesnego ustawodawstwa robotniczego. Jego syn Robert Dale Owen był angielskim spirytystą.
Poglądy.
Krytykował wolną konkurencję, własność prywatną, wadliwy podział pracy, struktury klasowe, ubóstwo robotników i kapitalizm. Twierdził, że do zmiany człowieka, trzeba przebudować ówczesny system, a najlepiej stworzyć ustrój komunistyczny. Postulował uspołecznienie środków produkcji, centralizację zarządzania produkcją i zatrudnieniem. Wychowaniem i kształceniem obywateli powinno jego zdaniem zajmować się państwo. Wysunął również postulat emancypacji kobiet. Głosił koncepcję pieniądza pracy, która miała zlikwidować niesprawiedliwość społeczną.
Twierdził, że człowiek jest produktem społecznym, a źle zorganizowane społeczeństwo kształtuje ludzi złych, którzy popełniają przestępstwa; złe społeczeństwo to złe instytucje polityczne. Mówił, że w złym społeczeństwie rozdział dóbr jest nieracjonalny. Racjonalny podział dóbr miał w jego opinii zapewnić szczęście ludziom a racjonalnie zorganizowane społeczeństwo ma zlikwidować przestępczość.
Jest uważany za ojca spółdzielczości.
Owen krytykował system fabryczny, zwłaszcza za wczesne zatrudnianie dzieci do ciężkiej pracy. Za źródło zła uważał własność prywatną, która rodzi konkurencję i chciwość. Był zaciekłym wrogiem indywidualizmu – głosił zniesienie instytucji małżeństwa, wspólne wychowywanie dzieci, likdwidację ulic i wybudowanie dużych placów i blokowisk (w skrupulatnie zaplanowanych tzw. wioskach owenowskich, czyli małych, samowystarczalnych wspólnotach) oraz ujednolicenie ubioru, odpowiedniego na każdą porę roku, co miałoby zapobiec wyróżnianiu się osoby z tłumu innych.
Robert Owen jest twórcą idei „Nowej Harmonii”.

</doc>
<doc id="83658" url="https://pl.wikipedia.org/wiki?curid=83658" title="Tomasz Piątek (pisarz)">
Tomasz Piątek (pisarz)

Tomasz Piątek (ur. 16 marca 1974 w Pruszkowie) – polski pisarz, dziennikarz i copywriter.
Życiorys.
Uczęszczał do II Liceum Ogólnokształcącego im. Stefana Batorego w Warszawie; w 1993 zdał maturę. Ukończył lingwistykę na Uniwersytecie w Mediolanie.
W latach 1995–1999 pracował jako dziennikarz w „Polityce”, RMF FM, „La Stampa”, Inforadiu, Radiostacji oraz jako ekspert psycholingwista. Publikował felietony w miesięczniku „Film” i w dzienniku „Życie Warszawy”, od lutego 2009 do września 2013 pisał do „Krytyki Politycznej”. Został stałym felietonistą dziennika „Gazeta Wyborcza”. Pracował również w reklamie.
Jego debiutancka powieść "Heroina" (2002), częściowo oparta na własnych doświadczeniach życiowych, została nagrodzona honorową nagrodą „Książka lata 2002” przyznaną przez Bibliotekę Raczyńskich w Poznaniu, zaś Piątek został za nią nominowany do nagrody Paszport „Polityki”. Drugą jego książką była powieść kryminalna "Kilka nocy poza domem" (2002), zaś w 2003 rozpoczął trylogię fantasy "Ukochani poddani cesarza". Anty-thriller "Bagno" został nominowany do nagrody Wielki Kaliber dla najlepszych powieści kryminalnych. "Heroina" została wydana po rosyjsku (w Rosji i na Ukrainie) oraz serbsku, "Kilka nocy poza domem" – po hiszpańsku (w Argentynie i innych krajach Ameryki Łacińskiej), "Bagno" i "Przypadek Justyny" – po włosku.
W latach 2007–2012 mieszkał w Łodzi.
W 2009 za powieść "Pałac Ostrogskich" (2008) został nominowany do Nagrody Literackiej „Nike”. W 2011 otrzymał nominację do nagrody Paszport „Polityki” za powieść "Wąż w kaplicy" (2010).
Od 2012 mieszka w Warszawie. W lutym 2012 podjął pracę copywritera w agencji reklamowej Brasil.
Jego książka "Macierewicz i jego tajemnice" (2017) w ciągu miesiąca od ukazania się została sprzedana w liczbie 100 tysięcy egzemplarzy. W swojej książce Piątek opisuje powiązania Antoniego Macierewicza z osobami, które są zgodnie ze znalezionymi przez Piątka dokumentami powiązane z rosyjskim wywiadem. W odpowiedzi na tę publikację Macierewicz złożył zawiadomienie do prokuratury, zarzucając Piątkowi przemoc i groźby wobec funkcjonariusza państwowego. Tydzień później przedstawiciele organizacji pozarządowych, m.in. Reporterzy bez Granic, International Press Institute, Freedom House i Global Editors Network, w liście do Macierewicza nazwali to działanie elementem kampanii dławienia wolności wypowiedzi w Polsce.
W listopadzie 2017 otrzymał za napisanie książki Nagrodę Wolności Prasy, przyznawaną przez międzynarodową organizację Reporterzy bez Granic we współpracy z telewizją TV5 Monde. W październiku 2018 otrzymał Nagrodę Wolności i Przyszłości Mediów przyznawaną przez Medienstiftung der Sparkasse Leipzig z siedzibą w Lipsku za odwagę i dociekliwość dziennikarską. Do rezygnacji z przyznania tej nagrody namawiał jej fundatora ambasador Andrzej Przyłębski.
W latach 2019–2020 był dziennikarzem radia internetowego Halo.Radio, gdzie prowadził audycję autorską. Od 2021 prowadzi program "Dochodzenie prawdy" na kanale Reset Obywatelski w serwisie internetowym YouTube.
Życie prywatne.
Przez kilka lat zmagał się z uzależnieniem od narkotyków (w tym heroiny) i alkoholu; uzależnienia te były jedną z przyczyn rozpadu jego pierwszego małżeństwa (z Hanną Gill-Piątek).
Jest członkiem Kościoła Ewangelicko-Reformowanego.

</doc>
<doc id="83664" url="https://pl.wikipedia.org/wiki?curid=83664" title="Tailtiu">
Tailtiu

Tailtiu – w mitologii goidelskiej bogini ziemi. Wychowywała Lugha. Jej mężem był Eochaid mac Eirc, mityczny król Irlandii.

</doc>
<doc id="83665" url="https://pl.wikipedia.org/wiki?curid=83665" title="Dobra substytucyjne">
Dobra substytucyjne

Dobra substytucyjne – dobra i usługi, które dzięki podobnym cechom, funkcjom czy właściwościom zastępują się wzajemnie w zaspokajaniu określonej potrzeby. Dobro substytucyjne konkuruje z danym dobrem i może je zastępować Nieformalnie, dobra substytucyjne, w przeciwieństwie do dóbr komplementarnych i niezależnych, w wyniku zmiany warunków mogą się wzajemnie zastępować w użytkowaniu (lub konsumpcji).
Formalnie, dobro formula_1 jest substytutem dobra formula_2 wtedy, kiedy przy wzroście ceny formula_2 wzrasta popyt na dobro formula_4 Niech pi będzie ceną dobra formula_5 Wtedy formula_1 jest substytutem formula_2 jeśli:
Przykładem są ziemniaki z różnych farm: jeśli cena ziemniaków z jednej farmy wzrasta, wtedy (przy innych czynnikach niezmienionych) mniej osób kupi ziemniaki na tej farmie; kupią oni ziemniaki z farmy, która ma niższe ceny. Inne przykłady dóbr substytucyjnych to między innymi: margaryna i masło, kawa i herbata, piwo i wino.
Wzrost ceny dobra (ceteris paribus) zwiększa popyt na substytut tego dobra. Natomiast spadek jego ceny zmniejsza popyt na jego substytut. Bardziej formalnie, związek między wielkościami popytu określa czy dobro jest klasyfikowane jako substytucyjne czy komplementarne. Substytut to dobro o dodatniej krzywej elastyczności cenowej popytu. To oznacza, że jeśli dobro formula_1 jest substytutem dla dobra formula_2 wzrost ceny formula_11 powoduje ruch w lewo wzdłuż krzywej popytu na dobro formula_11 i przesuwa krzywą popytu formula_1 na zewnątrz. Spadek ceny formula_11 powoduje przesunięcie w prawo wzdłuż krzywej popytu formula_11 i przesuwa krzywą popytu formula_1 do wewnątrz.
Typy substytucyjności.
Doskonałe i niedoskonałe substytuty.
Jeśli dwa dobra są wysoce substytucyjne, zmiana popytu w związku ze zmianą cen jest większa niż kiedy są mniej substytucyjne. Na przykład wzrost ceny produktów jednej marki detergentów prawdopodobnie doprowadzi do znacznego zwiększenia popytu na detergenty innej marki, podczas gdy zmiana w cenie samochodów będzie miała dużo mniejszy wpływ na zmianę popytu na rowery.
Dobro jest doskonałym substytutem drugiego dobra, jeśli może ono być zużyte w dokładnie ten sam sposób. Użyteczność koszyka dwóch dóbr jest rosnącą funkcją sumy ilości każdego dobra. Teoretycznie, jeśli ceny dóbr doskonale substytucyjnych różniły by się, nie byłoby popytu na droższe dobro. Długopisy od różnych producentów mogą być postrzegane jako doskonałe substytuty. Kiedy rośnie cena jednej marki długopisu, należy się spodziewać, że konsumenci będą substytuować je produktami innego producenta w skali 1:1. Całkowita liczba zakupionych długopisów nie zmieni się. Co oznacza, że substytuty doskonałe mają liniową funkcję użyteczności i stałą krańcową stopę substytucji.
Substytuty niedoskonałe są zastępowane w mniejszym stopniu, zatem wzdłuż krzywej obojętności konsumenta wykazują zmienną krańcową stopę substytucji. Wszystkie punkty na tej samej krzywej obojętności wykazują tą samą użyteczność, ale wielkość wymiany jednego dobra na drugie zależy od punktu wyjścia substytucji. Przykładem są napoje cola. Kiedy zwiększy się cena Coca-Coli, należy się spodziewać, że konsument będzie ją substytuował Pepsi. Jednak, wielu konsumentów woli jedną markę coli od drugiej. Konsument, który preferuje jedną markę nad drugą, nie będzie wymieniał ich w skali 1:1. Najprawdopodobniej, konsument, który woli Coca-Colę będzie skłonny do zamiany większej ilości Pepsi za mniejszą ilość Coca-Coli.
Stopień substytucyjności zależy od tego jak precyzyjnie dane dobro jest zdefiniowane. Na przykład różne typy płatków śniadaniowych generalnie są swoimi substytutami, ale płatki Cini Minis, które są szczegółowo zdefiniowanym dobrem, porównując ogólnie z płatkami śniadaniowymi, mają mniej lub nawet nie mają żadnych doskonałych substytutów.
Substytuty brutto i netto.
Ekonomiści rozróżniają substytuty brutto i netto. Dobra nazywamy substytutami brutto, kiedy wzrost ceny jednego z nich skutkuje w zwiększeniu popytu na drugie. Na przykład kiedy wzrośnie cena kawy, można się spodziewać wzrostu zapotrzebowania na herbatę. Definicja sugeruje, że każdy substytut jest substytutem brutto, jednak obecność efektu dochodowego może spowodować paradoksalne wyniki, że dane dobra są substytutami niezależnymi.
Z kolei substytucyjność netto skupia się tylko na efekcie substytucyjnym.
Dobro formula_11 oraz formula_1 są substytutami netto, jeśli:
Ta definicja jest perfekcyjnie symetryczna:
Substytuty śródkategroryczne i międzykategroryczne.
Substytuty różnią się od siebie ze względu na przynależność do kategorii. Substytuty śródkategoryczne są dobrami należącymi do tej samej taksonomicznej kategorii, dzielącej wspólne cechy (np. czekolady, krzesła, samochody kombi). Substytuty międzykategoryczne to dobra będące członkami różnych kategorii taksometrycznych, ale pozwalających osiągnąć te same cele. Na przykład osoba, która ma ochotę na czekoladę, ale nie mogąca jej nabyć, może kupić lody, aby zaspokoić potrzebę zjedzenia deseru.
Ludzie wykazują ścisłe preferencje substytutów śródkategorycznych względem międzykategorycznych. Przeprowadzono badanie udowadniające to stwierdzenie-konsumenci mając do wyboru 10 różnych potraw, w 79,7% wierzyło, że śródkategoryczne substytuty będą lepiej zaspakajały ich pragnienie na daną potrawę niż międzykategoryczne substytuty. Na przykład nie mogąc nabyć upragnionej czekolady Milka, większość osób wolałoby zjeść czekoladę innej firmy (śródkategoryczny substytut) niż batonik musli z kawałkami czekolady (międzykategoryczny substytut).
Dobra o popycie jednostkowym.
Dobra o popycie jednostkowym to kategoria dóbr, w której konsument chce tylko jedno z nich. Jeśli konsument ma dwie jednostki tego dobra, wtedy jego użyteczność wynosi tyle co maksymalna z użyteczności tylko jednego z tych dóbr. Na przykład rozważmy konsumenta, który potrzebuje środek transportu, który może być albo samochodem, albo rowerem. Konsument preferuje samochód nad rowerem. Jeśli ma oba, wtedy używa tylko samochodu. Dobra o popycie jednostkowym są zawsze substytutami
Substytucyjność a struktura rynku.
Jednym z wymagań dla konkurencji doskonałej jest to, że dobra konkurencyjnych firm powinny być doskonałymi substytutami. Kiedy ten warunek nie jest spełniony, wtedy rynek charakteryzuje się różnicowaniem produktów.
Wiele rynków powszechnie używanych dóbr cechuje to, że dobra te są doskonale substytucyjne, ale wprowadzane na rynek pod innymi markami, stan ten nazywamy konkurencją monopolistyczną. Przykładem są lekarstwa- jedno marki Ibuprom, drugie marki Ibum. Dobra te posiadają tę samą substancję czynną, ale opakowanie jest inne. Ze względu na to, że są takie same, jedyna różnica między nimi to fakt, że sprzedawane są po innej cenie i są inaczej oznakowane. Ich producenci polegają przede wszystkim na cenie i efektywnej sprzedaży. Konsument zazwyczaj przy wyborze kieruje się ceną. Chcąc zachować konkurencyjność, drożsi producenci polegają na poczuciu ekskluzywności stworzonym przez logo. Innymi przykładami dóbr na rynku konkurencji monopolistycznej są benzyna (paliwo), mleko, łącza internetowe (usługi dostaw Internetu), elektryczność, telefonia czy bilety lotnicze.
Doskonała substytucyjność jest znacząca w erze deregulacji, ponieważ przeważnie na rynku jest wielu konkurujących dostawców (np.: usługi transportowe), sprzedających to samo dobro. Skutkuje to zazwyczaj w agresywnej konkurencji cenowej pomiędzy sprzedawcami.

</doc>
<doc id="83666" url="https://pl.wikipedia.org/wiki?curid=83666" title="Francuska kolonizacja Ameryki Północnej">
Francuska kolonizacja Ameryki Północnej

Francuska kolonizacja Ameryki Północnej
Obszary kolonizacji francuskiej.
Francuzi zakładali kolonie w Nowym Świecie głównie w ciągu XVII wieku, spodziewając się korzyści gospodarczych. Miały dostarczać cukru, skór oraz innych dóbr niedostępnych w Europie. Odkrywcy i osadnicy francuscy osiedlali się głównie w obecnej Kanadzie – (Nowa Francja i Akadia – okolice Zatoki Św. Wawrzyńca) oraz dolinie Missisipi, wzdłuż wybrzeża Zatoki Meksykańskiej, w obecnych stanach Alabama i Luizjana, zakładając takie miasta jak: Quebec, Montreal, Detroit, Saint Louis, Mobile i Nowy Orlean.
Wyprawy badawcze.
Pierwszy kontakt Francji z ziemiami Ameryki Północnej to ekspedycja wysłana przez króla Franciszka I 20 kwietnia 1534 r. z Saint-Malo w Bretanii, pod wodzą Jacques’a Cartiera, w skład której wchodziło 61 ludzi. Cartier wylądował w okolicach Zatoki de Chaleurs na półwyspie Gaspé. Nie założył on jednak stałej bazy, tylko wrócił do Francji, zabierając ze sobą dwóch miejscowych Indian. O wiele większe sukcesy osiągnęła wyprawa Samuela de Champlain z 1603 r., wysłana przez króla Henryka IV, który spłynął Rzeką św. Wawrzyńca aż do okolic obecnego Montrealu (on także w 1608 r. założył Quebec).
Początki kolonizacji.
Pierwsza próba kolonizacji podjęta została przez Francuzów w 1598 r. na Sobolej Wyspie (Sable Island), na południowy wschód od obecnej Nowej Szkocji (Nova Scotia). Kolonia ta nie przetrwała długo, ponieważ występowały kłopoty z jej zaopatrzeniem i 12 osób, które przetrwały, powróciło do Francji w 1605 r. Następną kolonię o nazwie Akadia (Acadia) założono w 1603 r. z ośrodkiem w Port Royal (obecnie Annapolis).
Cele kolonizacji.
Francuzi interesowali się głównie handlem skórami, kupując je od miejscowych Indian (głównie Huronów i z plemienia Ottawa), z którymi zawierali przymierza. Włączali się także aktywnie w wojny z tradycyjnymi ich wrogami Irokezami (zobacz: wojny bobrowe). Duże znaczenie dla rozwoju handlu miało założenie przez kardynała Richelieu w 1627 r. kompanii handlowej o nazwie Nowa Francja (La Compagnie des Cent-Associés). Francuzi, odwrotnie niż Brytyjczycy, koncentrowali się na handlu, nie mieli zamiaru się tam osiedlać na stałe. Drugim obszarem ich działalności było ewangelizacja Indian i rozprzestrzenianie katolicyzmu poprzez liczne misje jezuickie.
Luizjana.
Kolonia Luizjana (nazwana tak od imienia Ludwika XIV) została założona w 1682 r., kiedy to La Salle dotarł do ujścia Missisipi. W 1714 r. Louis Juchereau de St. Denis zakłada Fort St. Jean Baptiste (obecnie Natchitoches), pierwsze stałe osiedle w Luizjanie. W 1718 r. de Bienville rozpoczyna budowę Nowego Orleanu.
Upadek Nowej Francji.
W wyniku wojny z Wielką Brytanią (1759–1763) (zobacz Brytyjska wojna z Indianami i Francuzami) całe francuskie terytorium w Ameryce Północnej zostało podzielone pomiędzy Wielką Brytanię i Hiszpanię. Jedynym wyjątkiem pozostały wyspy Saint-Pierre i Miquelon na kanadyjskim wybrzeżu, zatrzymane jako baza rybacka. Francja na krótko objęła w posiadanie część posiadłości hiszpańskich w czasie rządów Napoleona. Nie była jednak w stanie ich utrzymać i odpowiednio zaopatrzyć, ponieważ nie posiadała rozbudowanej marynarki. Dlatego też, aby jej kolonie nie wpadły w ręce Brytyjczyków, Napoleon sprzedał Luizjanę Stanom Zjednoczonym.
Karaiby.
Obecność Francuzów w Ameryce Północnej zaznaczyła się także na wyspach karaibskich:
Haiti – nazywane przez Francuzów wyspą św. Dominika zostało zasiedlone po raz pierwszy w 1625 r., a prawa Francji do tej wyspy potwierdzone zostały przez traktat z Ryswick w 1697 r. Haiti uzyskało niepodległość w 1804 r.
Martynika – pierwsi osadnicy francuscy pojawili się tam w lipcu 1635 r. pod przywództwem normandzkiego szlachcica Pierre’a Belain d’Esnambuc. Dziś wyspa pozostaje nadal francuskim departamentem zamorskim.
Gwadelupa – w skład której wchodzą wyspy: św. Bartłomieja (St. Barthélemy), św. Marcina (St. Martin), Les Saintes, La Désirade, Marie-Galante i Gwadelupa została zasiedlona przez Francuzów około 1635 r. po nieudanej hiszpańskiej próbie kolonizacji tych wysp. Pozostaje ona nadal departamentem zamorskim Francji.
Gwadelupa i Martynika zostały przejęte przez Wielką Brytanię w czasie wojny z 1759 r. i ponownie zwrócone Francji wraz z jej końcem w 1763 r. w czasie wymiany, w wyniku której Francuzom zwrócono właśnie te wyspy, a Wielka Brytania zatrzymała byłe francuskie posiadłości w Kanadzie.
Saint Lucia – przejęta przez Francję w 1650 r. Do 1814 r. zmieniała 14-krotnie właścicieli zanim ostatecznie przeszła w posiadanie Anglików.
Grenada – stała się francuską kolonią w 1650 r. i pozostawała nią do 1762 r., kiedy zdobyli ją Anglicy w czasie wojny siedmioletniej. Przejęta ponownie przez Francuzów w czasie wojny kolonii amerykańskich z Wielką Brytanią w 1779 r., została zwrócona Wielkiej Brytanii przez traktat paryski w 1783 r.
Tobago – było francuską kolonią do 1762 r., kiedy to zdobyli je Anglicy.

</doc>
<doc id="83670" url="https://pl.wikipedia.org/wiki?curid=83670" title="Dobra komplementarne">
Dobra komplementarne

Dobra komplementarne – dobra, które wzajemnie się uzupełniają i są w związku z tym najczęściej konsumowane razem (np. komputer i oprogramowanie). 
Dla dóbr komplementarnych istnieje odwrotna zależność pomiędzy zmianami ceny jednego z nich a popytem na drugie. Wzrost (spadek) ceny jednego dobra powoduje spadek (wzrost) popytu na drugie. Przykładem jest np. załamanie się rynku silników z dużymi pojemnościami podczas kryzysu paliwowego w USA, kiedy to cena benzyny drastycznie wzrosła. Wartość mieszanej elastyczności popytu na dobra komplementarne jest ujemna.
Dobra, dla których krzywe obojętności są załamane pod kątem prostym, to dobra doskonale komplementarne. 

</doc>
<doc id="83671" url="https://pl.wikipedia.org/wiki?curid=83671" title="BOFH">
BOFH

BOFH (ang. "Bastard Operator From Hell", w wersji polskiej: POPR, czyli Pieprzony Operator z Piekła Rodem) – fikcyjny bohater wymyślony przez Simona Travaglię. 
BOFH jest administratorem, który wyładowuje swoją złość na użytkownikach. Jest to jedna z najbardziej znanych w środowisku hakerów humoresek.
Określenie to bywa używane również przez użytkowników względem administratorów używanych przez nich systemów, jeżeli ci ostatni wykazują tendencje do niesprawiedliwego traktowania użytkowników wedle własnego uznania, podejrzewanego o jawną złośliwość.

</doc>
<doc id="83675" url="https://pl.wikipedia.org/wiki?curid=83675" title="Ruchy Browna">
Ruchy Browna

Ruchy Browna – chaotyczne ruchy cząstek w płynie (cieczy lub gazie), wywołane zderzeniami zawiesiny z cząsteczkami płynu.
W 1827 roku szkocki biolog Robert Brown obserwując przez mikroskop pyłki kwiatowe w zawiesinie wodnej dostrzegł, iż znajdują się one w nieustannym, chaotycznym ruchu. Ruchy Browna obserwuje się dla mikroskopijnych, mniejszych niż mikrometr, cząstek zawiesiny bez względu na ich rodzaj. Cząsteczki poruszają się ciągle, a ich ruch nie słabnie. Prędkość ruchu jest większa dla mniejszych cząstek i wyższej temperatury.
Opis ruchów Browna.
Wyjaśnienie ruchów Browna przez termiczne ruchy cząsteczek wody zasugerował w 1877 Joseph Delsaulx. Matematyczny opis ruchów Browna podali niezależnie Albert Einstein (1905) i Marian Smoluchowski (1906). Obaj naukowcy zauważyli, że przypadkowe błądzenie pyłków jest wywołane bombardowaniem ich przez cząsteczki wody. Cząsteczki wody są dużo mniejsze, jest ich wiele oraz poruszają się bardzo szybko. Różnice w prędkości ruchu oraz liczby uderzających cząsteczek z poszczególnych stron są przyczyną ruchów drobin pyłku w cieczy. Smoluchowski stwierdził jednak, że za przesunięcia cząsteczek odpowiedzialne jest nie tyle bombardowanie, ile raczej fluktuacje ich gęstości w bezpośrednim sąsiedztwie zawiesiny. Na tej drodze Paul Langevin rozwinął dynamikę stochastyczną.
Matematycznym modelem fizycznego zjawiska ruchów Browna jest proces Wienera, który może być zastosowany do modelowania również w innych dziedzinach wiedzy, np. ekonomii.
Przykłady ruchów Browna.
Ruchy Browna można zaobserwować np. w przypadku:

</doc>
<doc id="83679" url="https://pl.wikipedia.org/wiki?curid=83679" title="II zasada termodynamiki">
II zasada termodynamiki



</doc>
<doc id="83680" url="https://pl.wikipedia.org/wiki?curid=83680" title="I zasada termodynamiki">
I zasada termodynamiki



</doc>
<doc id="83681" url="https://pl.wikipedia.org/wiki?curid=83681" title="III zasada termodynamiki">
III zasada termodynamiki



</doc>
<doc id="83682" url="https://pl.wikipedia.org/wiki?curid=83682" title="Kodowanie polskich znaków">
Kodowanie polskich znaków

Początkowo stosowanie polskich znaków było ograniczone technicznymi możliwościami urządzeń wejścia-wyjścia, potem również nieprzystosowaniem zagranicznego oprogramowania do języka polskiego. Z czasem pojawiły się Polskie Normy, były one jednak mało praktyczne, podobnie jak normy międzynarodowe. W konsekwencji w użyciu było wiele nieoficjalnych standardów. Problem można uznać obecnie za rozwiązany przez standard Unicode.
Kodowanie polskich liter ze znakami diakrytycznymi w różnych standardach:
Legenda:
"#xx" – zapis w systemie szesnastkowym

</doc>
<doc id="83683" url="https://pl.wikipedia.org/wiki?curid=83683" title="IV zasada termodynamiki">
IV zasada termodynamiki



</doc>
<doc id="83684" url="https://pl.wikipedia.org/wiki?curid=83684" title="Lugh">
Lugh

Lugh Lamhfhada („Lug Długoręki”) – mityczny król Irlandii rzekomo w latach 1186–1146 p.n.e. Syn Ciana z ludu Tuatha Dé Danann, potomka Nemeda, oraz Ethlinn (Eithne), córki Balora Jednookiego.
Lug, którego imię oznacza „lśniący”, był także celtyckim bogiem słońca. Był przystojny, wiecznie młody i pełen życia i energii. Energia ta przejawiała się szczególnie w multum posiadanych przezeń umiejętności, które opanował do mistrzostwa. Był bogiem-patronem miejscowości Lugdunum (obecnie jest to Lyon, we Francji).
Legendy.
Według przepowiedni Balor, bóg śmierci, miał zostać zabity przez swojego wnuka. Uwięził więc swoją córkę Ethlinn w kryształowej wieży, aby nie zaszła w ciążę. Mimo to jeden z Tuatha Dé Danann o imieniu Cian z pomocą druidki Birog dostał się do wieży. Ethlinn urodziła mu syna, którym był właśnie Lugh. Balor jednak wrzucił go do morza. Birog uratowała go i oddała go pod opiekę Manannan mac Lira (który został jego zastępczym ojcem). Dziecko zostało przyjęte do ludu Tuatha Dé Danann i otrzymało imię "Lugh Lamhfada". Jego opiekunką została Tailtiu.
Lugh był też czasem uważany za syna Danu i Beli.
Lugh był pomysłowy. Jedna z opowieści irlandzkich opowiada o tym, jak Lugh podróżował do Tary i przybył tam w czasie uczty na dworze królewskim. Lugh podszedł do strażnika bramy, który zapytał go, jakim talentem on dysponuje, gdyż istniała tam tradycja stanowiąca, że tylko osoby obdarzone specjalnymi umiejętnościami mogą wejść do pałacu. Lugh powiedział, że jest snycerzem, lecz strażnik odparł „mamy już snycerza, więc nie potrzebujemy twoich usług”. „Jestem kowalem” – naciskał Lugh. I znów strażnik nie dał się przekonać. Lugh powiedział wtedy, że jest też siłaczem, niezrównanym szermierzem, harfistą, bohaterem, poetą, historykiem, czarnoksiężnikiem i rzemieślnikiem. Strażnik potrząsał tylko głową, i twardo oświadczył, że wszystkie te fachy miały już swoich reprezentantów spośród Tuatha Dé Danann. „Rozumiem; czy macie jednakże kogoś, kto jednocześnie posiada je wszystkie razem?” – zapytał sprytnie Lugh. Strażnik był zmuszony przyznać się do porażki i tak Lugh wstąpił w progi pałacu i przyłączył się do świętowania.
Lugh przewodził Tuatha w drugiej bitwie pod Magh Tuireadh, gdzie walczyli przeciw Fomorianom. Podczas tej bitwy, Balor zabił wzrokiem króla Nuadę, a następnie został zabity włócznią przez Lugha, który cisnął ją w jego jedyne, zabójcze oko.
Lugh był mężem Rosmerty. Został przywódcą Tuatha Dé Danann po tym, jak król Nuada stracił ramię w Drugiej Bitwie pod Magh Tuireadh i był zmuszony do abdykacji (bo nie był już doskonały).
Od imienia Lugha pochodzi nazwa pogańskiego święta Lughnasadh (lub "Lughnasa"), która w języku irlandzkim oznacza również miesiąc sierpień.
Był ojcem Cuchulainna, którego matką była Dechtere. Jego córką była Ebliu, która potem wyszła za Fintana.
Inne formy imienia Lugha to: "Lleu", Lug (staroirlandzkie) i Lugos (galijskie).
Jego epitety i nazwiska: Lamfhada (irl. "długoręki"), Samildanach (irl. „wszechstronny w każdej sztuce”).
Miejscowości Lugha.
Niektóre miejsca nazwane od imienia "Lugh" to:
Uchwyt Luga to rodzaj spłaszczonej gałki dołączanej od strony naczynia. Lugi mogą mieć małe dziurki, przez które przepchnięta jest linka. Czasem znajduje się je w prehistorycznej ceramice, takiej jak przedmioty z Hembury.

</doc>
<doc id="83685" url="https://pl.wikipedia.org/wiki?curid=83685" title="Kod odpowiedzi HTTP">
Kod odpowiedzi HTTP

Kod odpowiedzi HTTP – numeryczna dana wysyłana przez serwer HTTP do aplikacji klienta. Informuje o sposobie realizacji (bądź jej braku) zapytania klienckiego. Znajduje się na początku odpowiedzi, tuż za wersją protokołu HTTP i przed słownym opisem kodu odpowiedzi, np. codice_1

</doc>
<doc id="83686" url="https://pl.wikipedia.org/wiki?curid=83686" title="Lug">
Lug

Zobacz też:

</doc>
<doc id="83689" url="https://pl.wikipedia.org/wiki?curid=83689" title="Federacja">
Federacja

Federacja ( „przymierze”), in. państwo związkowe, państwo federalne () – państwo składające się z części obdarzonych autonomią (stanów, krajów związkowych, prowincji, kantonów lub emiratów), ale posiadających wspólny (federalny) rząd.
Części tworzące federację posiadają zwykle szeroką autonomię wewnętrzną oraz tworzą w niektórych kwestiach własne prawa; wspólna jest waluta oraz polityka zagraniczna i obronna.
Historyczne znaczenie federacji.
Federacja w starożytnej Grecji była formą uzależnienia polis. Był to związek polityczny greckich polis z Macedonią, w którym polis musiały całkowicie podporządkować się Filipowi II w polityce zagranicznej, lecz zachowały samodzielność w swojej polityce wewnętrznej.
Cechy federacji.
Profesor Konstanty Wojtaszczyk na podstawie powtarzających się rozwiązań stosowanych w państwach federacyjnych i ich właściwości, wyróżnił następujące cechy federacji:

</doc>
<doc id="83690" url="https://pl.wikipedia.org/wiki?curid=83690" title="Pierre Clostermann">
Pierre Clostermann

Pierre Clostermann (ur. 28 lutego 1921 w Kurytybie, zm. 22 marca 2006 w Montesquieu-des-Albères) – francuski lotnik, as myśliwski okresu II wojny światowej.
Życiorys.
Urodził się 28 lutego 1921 w Kurytybie w Brazylii jako syn dyplomaty francuskiego. Zafascynowany lataniem, w wieku 16 lat (w 1937) ukończył kurs pilotażu.
II wojna światowa.
Po wybuchu II wojny światowej w 1939, próbował dostać się do lotnictwa francuskiego, lecz został uznany za zbyt młodego. Po klęsce Francji przedostał się do Wielkiej Brytanii, gdzie następnie w 1942 przeszedł szkolenie myśliwskie. Po ukończeniu szkolenia, został przydzielony w stopniu sierżanta pilota do 341. dywizjonu myśliwskiego Wolnych Francuzów „Alsace”, stacjonującego w Leicester w Anglii i używającego samolotów Spitfire.
Pierwsze i drugie zwycięstwo powietrzne odniósł 27 lipca 1943 w czasie lotu dywizjonu nad Francją, zestrzeliwując myśliwiec Focke-Wulf Fw 190, a następnie drugiego Fw 190 w tym samym locie. Kolejne dwa zwycięstwa odniósł w sierpniu i wrześniu. 28 września 1943 został przeniesiony do angielskiego 602. dywizjonu myśliwskiego RAF „City of Glasgow”, w którego składzie w dalszym ciągu wykonywał loty nad Francję, uzyskując kilka zestrzeleń. W czerwcu 1944 zestrzelił trzy samoloty niemieckie, a 2 lipca zestrzelił trzy samoloty Fw 190 podczas jednej walki powietrznej. 7 lipca 1944 został odznaczony brytyjskim orderem Distinguished Flying Cross i odsunięty od latania, otrzymując przydział do pracy sztabowej.
Na swoją prośbę powrócił jednak na front, otrzymując 4 marca 1945 przydział do angielskiego 274. dywizjonu myśliwskiego (wchodzącego w skład 122. Skrzydła Myśliwskiego), bazującego w Holandii, latającego na nowych myśliwcach Hawker Tempest Mk V. Pomimo braku doświadczenia z tym typem samolotu, został od razu mianowany dowódcą eskadry ("flight") A. 5 marca 1945 zestrzelił jeden myśliwiec Bf 109, a 14 marca jeden Bf 109 na pewno i jeden prawdopodobnie. Raniony 24 marca lądował przymusowo w uszkodzonym samolocie. W połowie marca został przeniesiony do 56. dywizjonu RAF, w składzie tego samego Skrzydła, a od 8 kwietnia 1945 został dowódcą 3. dywizjonu myśliwskiego RAF, też w składzie 122. Skrzydła (latając w 3. dywizjonie na samolotach z oznaczeniem JF-E). W tym czasie odniósł też kilka dalszych zwycięstw powietrznych - 20 kwietnia zestrzelił dwa myśliwce Fw 190, ale sam też musiał przymusowo lądować na skutek uszkodzeń. Od 27 kwietnia 1945 przejściowo dowodził całym 122. Skrzydłem Myśliwskim.
27 sierpnia 1945 wystąpił ze służby wojskowej. Wojnę ukończył w stopniu podpułkownika RAF i podporucznika rezerwy Wolnych Francuskich Sił Powietrznych.Odniósł ogółem 33 zwycięstwa powietrzne.
Po wojnie.
Po wojnie pracował w przemyśle lotniczym, zakładając przedsiębiorstwo Reims Aviation. Był wiceprezesem zakładów lotniczych Cessna, działał także w Air France i Renault. Napisał kilka wspomnieniowych książek, z których największą sławę zyskał „Wielki cyrk” ("Le Grand Cirque"). Służył jeszcze ponownie bojowo przez krótki okres w wojnie w Algierii. Był deputowanym do francuskiego parlamentu w latach 1946–1969. Zajmował się z upodobaniem wędkarstwem.
Zwycięstwa powietrzne.
Podczas wojny wykonał 432 loty bojowe, większość w osłonie wypraw bombowych. Zaliczono mu oficjalnie w Wielkiej Brytanii 23 pewne zwycięstwa powietrzne oraz 5 prawdopodobnych, liczby te także on sam podawał (11 zwycięstw na Spitfire i 12 na Tempest). Zniszczył także liczne samoloty i sprzęt podczas ataków na cele naziemne. Po wojnie jednak według reguł we francuskim lotnictwie, przyjmując inne kryteria, zaczęto podawać liczbę 33 zwycięstw pewnych (w tym 19 myśliwców Fw 190 i 7 Bf 109) i 12 prawdopodobnych. Z drugiej zaś strony, nowsze analizy potwierdzają 11 zwycięstw i możliwe, że dalsze 7.
Odznaczenia.
Lista pełna:
Zewnętrzne witryny.
(oficjalna strona) pierre.clostermann.org

</doc>
<doc id="83691" url="https://pl.wikipedia.org/wiki?curid=83691" title="Zegar wahadłowy">
Zegar wahadłowy

Zegar wahadłowy – zegar mechaniczny z napędem mechanicznym, elektrycznym lub elektronicznym wykorzystujący wahadło jako regulator chodu do odmierzania czasu. Do wskazywania czasu w zegarach wahadłowych wykorzystuje się zwykle wskaźnik analogowy w postaci tarczy i wskazówek. Jako napęd zegarów wahadłowych wykorzystuje się obciążnik, sprężynę (zwykle płaską) lub elektromagnes.
Zegar wahadłowy jest bardzo wrażliwy na zakłócenia pracy wynikające ze zmian temperatury, ciśnienia, niewłaściwe ustawienie oraz drgania pochodzące z otoczenia. Dlatego zegary te budowane są wyłącznie jako stacjonarne. Mają one obudowy w postaci szafki, najczęściej drewnianej o zróżnicowanych wymiarach. Duże zegary z długim wahadłem ustawiane są na podłodze, mniejsze wieszane na ścianie lub ustawiane na półce (zegar kominkowy). Najczęściej spotykane zegary wahadłowe to zegary bijące (wybijające pełne godziny, półgodziny i kwadranse), kukułki (poza mechanizmem bicia jest zastosowany system piszczałek), wygrywające melodie (kuranty), oraz wskazujące czas (chodziki).
Pierwszy zegar wahadłowy został zbudowany przez Christiaana Huygensa, który około roku 1657 zastosował w praktyce prawo ruchu wahadłowego sformułowane przez Galileusza. Ówczesne zegary posiadały jedynie wskazówkę godzinową, jednak od ok. roku 1600 zaczęto stosować także wskazówkę minutową. Rozwój konstrukcji wychwytów powodował dalsze usprawnienie pracy zegarów wahadłowych do momentu skonstruowania przez George’a Grahama wychwytu spoczynkowego (w r. 1715), który pod nazwą wychwytu Grahama jest stosowany do dziś. Przed skonstruowaniem zegara przez Huygensa, wahadło wykorzystywano do mierzenie czasu przy ręcznym podtrzymywani jego ruchu -np. w 1654 r. Jan Heweliusz podczas swoich obserwacji astronomicznych, który potem z powodzeniem używał też wahadła w konstruowanych przez siebie zegarach.
Najdokładniejszy zegar wahadłowy jest jednocześnie zegarem elektronicznym. Czas odmierza wahadło poruszające się w rurze w której zapewnione jest stałe niskie ciśnienie i stała temperatura. Wahadło nie napędza mechanizmu a jego wahnięcia są zliczane przez fotokomórkę, a te są prezentowane na monitorze komputera. Ruch wahadła jest podtrzymywany przez kulkę o masie 4 g spadającą z wysokości 5 cm, raz na 10 minut na boczną powierzchnię wahadła. Zegar został skonstruowany przez pracowników Muzeum Zegarów Wieżowych w Gdańsku. Jest on kilkunastokrotnie dokładniejszy od innych konstrukcji, wskazania zegara kształtują się w zakresie kilkudziesięciu mikrosekund odchylenia na dobę.

</doc>
<doc id="83692" url="https://pl.wikipedia.org/wiki?curid=83692" title="Cena równowagi">
Cena równowagi



</doc>
<doc id="83694" url="https://pl.wikipedia.org/wiki?curid=83694" title="Manannan">
Manannan

Manannan mac Lir – według mitologii celtyckiej bóg morza i pogody. Był jednym z Tuatha de Danaan, choć uważano go za starszego od nich. Jego ojcem był Lir, matką Penarddun, a żoną – Fand (córka Flidais). Jego imię pochodzi od wyspy Man. Był ojcem Niam Złotowłosej. Był władcą Ziemi obiecanej, jednej z krain w zaświatach celtyckich, gdzie mieszkał w Emhain - "Miejsce Jabłoni". Jego siedzibę lokalizowano również na zachód od wybrzeża Irlandii w miejscu utożsamianym z Błogosławionymi Wyspami. Rządził także światem umarłych, Mag Mell.
Manannan miał wiele magicznych przedmiotów. Podarował Cormacowi swój magiczny "kielich prawdy". Miał magiczny statek, który nie potrzebował załogi do sterowania, płaszcz, który dawał mu niewidzialność, płonący hełm oraz miecz, który nigdy nie chybiał celu.
Manannan porzucił swoją żonę, Fand, która z wzajemnością zakochała się w Cuchulainnie. Ponieważ śmiertelnik (którym był Cuchulainn) i elfowa kobieta (którą była Fand) nie mogli zostać razem (bo elfy zostałyby zniszczone), Manannan usunął ich sobie nawzajem z pamięci.
Miał dwóch synów : Gaiara i Mongána.
Na Wyspie Man Manannan mac Lir był znany jako Mannan. Podczas Midsummer Eve jej mieszkańcy ofiarowali zieloną trawę Mannan-beg-mac-y-Leirowi i modlili się o błogosławieństwo w podróżach morskich i połowach ryb. Wierzono, że Manannan jest magiem, który może stworzyć iluzję floty ze strączków grochu, aby odstraszyć potencjalnych najeźdźców.
Inne imiona: Manawyddan ap Llyr (walijskie), Barinthus, Manannan, Manawydan, Mannan (manx).

</doc>
<doc id="83695" url="https://pl.wikipedia.org/wiki?curid=83695" title="Mannan">
Mannan

Mannan – rodzaj polisacharydów pochodzenia roślinnego zbudowanych z reszt mannozy. Mannan w ostatnim etapie biosyntezy streptomycyny indukuje działanie streptymycynazy - enzymu rozkładającego streptomycynę B (produkt uboczny) do streptomycyny A (pożądany produkt - antybiotyk).

</doc>
<doc id="83696" url="https://pl.wikipedia.org/wiki?curid=83696" title="Manannan Mac Lir">
Manannan Mac Lir



</doc>
<doc id="83698" url="https://pl.wikipedia.org/wiki?curid=83698" title="Egobail">
Egobail

W mitologii goidelskiej Egobail był przyrodnim
synem Manannan mac Lira i ojcem Aine.

</doc>
<doc id="83699" url="https://pl.wikipedia.org/wiki?curid=83699" title="Manannan mac Lir">
Manannan mac Lir



</doc>
<doc id="83701" url="https://pl.wikipedia.org/wiki?curid=83701" title="Rosmerta">
Rosmerta

Rosmerta – w mitologii celtyckiej bogini dóbr i obfitości, występująca w postaci matki karmicielki, szafarki darów.
Na ogół uznawana za małżonkę boga płodności i śmierci Smertulusa lub Smertosa (Smertriosa). W synkretyzmie północno-wschodniej Galii występowała później jako towarzyszka Merkurego. 
Także w Brytanii włączona do rzymsko-brytańskiego kultu tego boga, gdzie wśród atrybutów przejęła jego kaduceusz, zachowując swój symbol obfitości (róg lub kosz owoców albo wiadro bądź kadź darów). Funkcję takiego naczynia wyjaśnia się jako prawdopodobnie symbolizującego regenerację, podobnie jak tzw. kocioł odnowy w mitologii irlandzko-walijskiej.
W mitologii galijskiej uważana za jedną z postaci Epony. Dla obu poświadczony jest kult na terytorium celto-germańskich Trewerów.
Jej teonim pochodzi od celtyckiego "smer" („przypominać”, „przewidywać”), a rdzeń "smert" nasuwa skojarzenie ze słowiańskim słowem oznaczającym „śmierć” i wyrażałby cechę tego bóstwa nieuwidocznioną w symbolice Epony. O jej popularności świadczy częstotliwość występowania imienia w inskrypcjach z obszaru cywilizacji celtyckiej. W sztuce sakralnej przedstawiana w długiej szacie, często z rogiem obfitości, niekiedy z innymi atrybutami (trzos/sakiewka, czara, podwójny topór, wąż). 

</doc>
<doc id="83703" url="https://pl.wikipedia.org/wiki?curid=83703" title="Madeleine Robinson">
Madeleine Robinson

Madeleine Robinson, właśc. Madeleine Yvonne Svoboda (ur. 5 listopada 1917 w Paryżu, zm. 1 sierpnia 2004 w Lozannie) – francuska aktorka filmowa.
Życiorys.
Córka Francuzki i Czecha. Osierocona w wieku 14 lat, musiała pracować, aby utrzymać siebie i dwóch młodszych braci. W ciągu swojej pięćdziesięcioletniej kariery wystąpiła w ponad stu filmach kinowych i telewizyjnych.
Zdobywczyni Pucharu Volpiego dla najlepszej aktorki na 20. MFF w Wenecji za rolę w filmie "Na dwa spusty" (1959) Claude'a Chabrola. Zasiadała w jury konkursu głównego na 11. MFF w Cannes (1958).

</doc>
<doc id="83707" url="https://pl.wikipedia.org/wiki?curid=83707" title="Efekt Slashdota">
Efekt Slashdota

Efekt Slashdota – termin określający znaczne spowolnienie działania lub całkowite zablokowanie jakiegoś serwisu internetowego spowodowane nagłym wzrostem liczby odwiedzających ten serwis, gdyż pojawiające się tam informacje zostały zacytowane lub podlinkowane w jakimś innym, dużym i popularnym serwisie internetowym. Mniejsze serwisy internetowe są często uruchamiane na komputerach i łączach nieprzygotowanych do obsługi wielkiej liczby odwiedzających - nagły wzrost popularności powoduje znaczny wzrost ruchu sieciowego skierowanego do takiego serwisu, co pociąga za sobą znaczne wydłużenie czasu odpowiedzi i często zupełne zablokowanie.
Nazwa pochodzi od serwisu Slashdot, który jest na tyle popularny, że umieszczenie w nim notki odwołującej się do jakiegoś mniejszego serwisu często powodowało jego zablokowanie w opisany wyżej sposób. Efekt Slashdota bywa nazywany w Polsce „efektem wykopu”, co jest odpowiednikiem angielskiego "Digg effect" (ang. „efekt Digga”), od nazw popularnych serwisów służących ocenianiu i promowaniu informacji umieszczonej na stronach WWW przez czytelników.
Duże serwisy internetowe są zazwyczaj przygotowane na przyjęcie znacznej liczby odwiedzających i związanego z tym ruchu internetowego. Mniejsze serwisy mogą ulec zablokowaniu z wielu przyczyn: publikowanie dużych plików (np. filmów lub innych multimediów), łącze o zbyt niskiej przepustowości, niewydajne oprogramowanie zastosowane do publikacji poszukiwanych treści lub przekroczenie limitu przesyłanych danych przydzielonego przez dostawcę usług internetowych. Znaczny ruch internetowy wygenerowany przez komputery wielkiej liczby czytelników powoduje skutek odmowy działania usługi (ang. "Denial of Service"), podobnie do umyślnego, rozproszonego ataku sieciowego.
Jedną z form pomocy oblężonym serwisom jest tworzenie kopii ich zawartości na tzw. mirrorach.

</doc>
<doc id="83708" url="https://pl.wikipedia.org/wiki?curid=83708" title="Festiwal Polskich Filmów Fabularnych">
Festiwal Polskich Filmów Fabularnych

Festiwal Polskich Filmów Fabularnych (1974–2011, od 2017), organizowany też pod nazwą Gdynia Film Festival (2012) i Gdynia – Festiwal Filmowy (2013–2016) – festiwal filmowy, który odbywa się co roku w Gdyni (w latach 1974–1986 odbywał się w Gdańsku), podczas którego prezentowane są polskie filmy fabularne, powstałe w ciągu roku od poprzedniego festiwalu; główną nagrodą festiwalu są „Złote Lwy”.
Od kilku lat obok Konkursu Głównego organizowany jest Konkurs Kina Niezależnego, a także Konkurs Młodego Kina.

</doc>
<doc id="83709" url="https://pl.wikipedia.org/wiki?curid=83709" title="Arturo Tolentino">
Arturo Tolentino

Arturo M. Tolentino (ur. 19 września 1910 w Manili, zm. 2 sierpnia 2004 w Quezon City) – polityk filipiński.
Prawnik, prof. kilku uczelni (m.in. Uniwersytetu Filipińskiego), autor cenionych książek prawniczych. Sprawował wiele funkcji publicznych – był deputowanym do parlamentu (1949–1957), senatorem (1957–1972), przewodniczącym Senatu (1965–1967). W latach 1984–1985 pełnił funkcję ministra spraw zagranicznych; został wybrany przez prezydenta Marcosa na kandydata na wiceprezydenta w wyborach w lutym 1986. Po początkowym ogłoszeniu wyborczego zwycięstwa pary Marcos-Tolentino przez komisję wyborczą wybuchły demonstracje społeczne; w atmosferze oskarżeń o fałszerstwo wyborcze Marcos został zmuszony do ustąpienia na rzecz Corazon Aquino.
W lipcu 1986 Marcos, przebywający od lutego na emigracji, usiłował ponownie przejąć władzę; w oczach zwolenników obalonego prezydenta Tolentino uchodził w tym okresie za p.o. prezydenta (ponieważ legalnie wybrany Marcos przebywał poza Filipinami). Próba przewrotu zakończyła się niepowodzeniem, ale nie załamała pozycji Tolentino w życiu politycznym. W latach 1992–1995 ponownie zasiadał w Senacie.
W 1995 odznaczony filipińskim Krzyżem Wielkim Gawad Mabini.

</doc>
<doc id="83711" url="https://pl.wikipedia.org/wiki?curid=83711" title="Złote Lwy">
Złote Lwy

Złote Lwy – główna nagroda na Festiwalu Polskich Filmów Fabularnych w Gdańsku, a od 1987 roku w Gdyni. Przyznawane są w konkursie głównym przez jury festiwalu dla najlepszego polskiego filmu od pierwszej edycji, czyli od 1974 roku.
W latach 1974–1978 nagroda nosiła nazwę Lwy Gdańskie, od 1979 do 1993 – Złote Lwy Gdańskie, a obecna obowiązuje od 1994 roku. Pierwszym autorem statuetki był artysta rzeźbiarz Piotr Solecki. Po jego śmierci jej adaptacji dokonał artysta rzeźbiarz Czesław Gajda. Statuetka jest wykonana z mosiądzu na drewnianej podstawie.
Filmy w reżyserii Krzysztofa Kieślowskiego i Agnieszki Holland trzykrotnie wygrywały rywalizację o nagrodę dla najlepszego obrazu i jest to rekord w historii festiwalu. Po dwa razy zwyciężali Robert Gliński, Krzysztof Krauze, Kazimierz Kutz, Paweł Pawlikowski, Stanisław Różewicz, Andrzej Wajda i Krzysztof Zanussi.
Nagrodą dla zwycięzcy jest 50 tysięcy złotych. Nagrodę odbiera reżyser filmu.

</doc>
<doc id="83713" url="https://pl.wikipedia.org/wiki?curid=83713" title="Złote Lwy Gdańskie">
Złote Lwy Gdańskie



</doc>
<doc id="83714" url="https://pl.wikipedia.org/wiki?curid=83714" title="WTO">
WTO



</doc>
<doc id="83715" url="https://pl.wikipedia.org/wiki?curid=83715" title="Absamat Masalijew">
Absamat Masalijew

Absamat Masalijewicz Masalijew ros. Абсамат Масалиевич Масалиев (ur. 10 kwietnia 1933 w Ałyszu w obwodzie oszyńskim, zm. 31 lipca 2004 w Biszkeku) – polityk Kirgistanu, wcześniej ZSRR.
W 1953 skończył Moskiewski Instytut Górniczy, a w 1966 Wyższą Szkołę Partyjną w Ałmaty. 1972-1974 przewodniczący obwodowego komitetu partyjnego w mieście Frunze (obecnie Biszkek), 1974-1979 sekretarz KC Komunistycznej Partii Kirgiskiej Socjalistycznej Republiki Radzieckiej. Od 2 listopada 1985 do 6 kwietnia 1991 był pierwszym sekretarzem Komunistycznej Partii Kirgiskiej Socjalistycznej Republiki Radzieckiej; od 10 kwietnia do 10 grudnia 1990 zajmował także stanowisko przewodniczącego Prezydium Rady Najwyższej Kirgiskiej SRR (głowy republiki). Od lipca 1990 do kwietnia 1991 członek Biura Politycznego Komitetu Centralnego Komunistycznej Partii Związku Radzieckiego. Od 1995 roku do śmierci był deputowanym. Zmarł na skutek zawału serca.

</doc>
<doc id="83716" url="https://pl.wikipedia.org/wiki?curid=83716" title="Magdalena Piekorz">
Magdalena Piekorz

Magdalena Piekorz (ur. 2 października 1974 w Sosnowcu) – polska reżyserka i scenarzystka filmowa i teatralna, doktor sztuki filmowej.
Życiorys.
Piekorz ukończyła reżyserię na Wydziale Radia i Telewizji Uniwersytetu Śląskiego. Zajmowała się głównie realizacją filmów dokumentalnych, nagradzanych później na różnych festiwalach. Przygotowała też 25-odcinkową telenowelę dokumentalną "Chicago". W 2004 powstał jej debiut fabularny – "Pręgi" – oparty na prozie Wojciecha Kuczoka. Film ten zdobył główną nagrodę Złotych Lwów na 29. Festiwal Polskich Filmów Fabularnych w Gdyni, był też polskim kandydatem do Oscara w 2005.
Od września 2018 roku jest dyrektorem artystycznym Teatru im. Adama Mickiewicza w Częstochowie.

</doc>
<doc id="83717" url="https://pl.wikipedia.org/wiki?curid=83717" title="Islandzki szpic pasterski">
Islandzki szpic pasterski

Islandzki szpic pasterski – rasa psa w typie szpica, wyhodowana na Islandii jako pies pasterski do zaganiania zwierząt gospodarskich.
Rys historyczny.
Przodkowie rasy zostali sprowadzeni na Islandię przez wikingów w latach 874–930.. Rasa jest prawdopodobnie spokrewniona z norweskim buhundem. W połowie XX wieku na skutek dziesiątkujących epidemii populacja psów na wyspie uległa gwałtownemu zmniejszeniu. Do tego stopnia, że w latach 60. XX wieku istnienie rasy zostało poważnie zagrożone. W celu jej ratowania w 1969 roku powstała organizacja Icelandic Dog Breeder Association (HRFÍ). Na przestrzeni pół wieku odbudowano populację szpica islandzkiego. Według danych z 2009 roku największa populacja tych psów występowała w Danii (2241), Islandii (1654), Szwecji (1367), Norwegii (774) i Holandii (725). W Polsce jest to ciągle rzadka rasa, ale jednak występująca.
Zachowanie i charakter.
Ma tendencje do szczekania z byle powodu. Przy czym psy przebywające w domostwie (wraz z ludźmi) zachowują się dużo ciszej niż psy trzymane wyłącznie poza domem (w obejściu). Psy strzegące zagrody szczekają bardzo dużo, nawet na daleko oddalone obiekty (rowerzyści, psy, ptaki itd.). Strategia jego stróżowania sprowadza się do systemu wczesnego ostrzegania gospodarzy. Nigdy nie przejawia fizycznej agresji (ataku) względem człowieka, nawet intruza. Szpic islandzki to pies lojalny, lubiący przebywać w centrum zainteresowania, lecz bywa także uparty (zwłaszcza samce).
Klasyfikacja FCI.
W klasyfikacji FCI rasa ta została zaliczona do grupy V – Szpice i psy w typie pierwotnym, sekcja 3 – Nordyckie psy stróżujące i pasterskie. Psy tej rasy nie podlegają próbom pracy.

</doc>
<doc id="83718" url="https://pl.wikipedia.org/wiki?curid=83718" title="Islandzki szpic">
Islandzki szpic



</doc>
<doc id="83719" url="https://pl.wikipedia.org/wiki?curid=83719" title="Abarta">
Abarta

Abarta ("sprawca bohaterskich czynów") – w mitologii celtyckiej jeden z Tuatha Dé Danann.
Opis legendy.
Abarta wszedł do służby pod rozkazami Finna MacCoola, wodza Fenian. Stało się wkrótce po tym jak Finn zastąpił swego ojca w dowodzeniu wojownikami Fianny. W geście dobrej woli, który okazał się podstępem bożka, Abarta podarował wojownikom narowistego siwego konia. Wojownicy z wielkim trudem nałożyli mu uzdę, gdy zaś jeden z nich dosiadł wierzchowca ten nie ruszał się z miejsca. W końcu rumaka dosiadło 14 jeźdźców, zmuszając go do tylko niewielkiego ruchu. Gdy również Abarta dosiadł konia ten nagle zaczął galopem pędzić w nieznaną stronę wlokąc za sobą piętnastego wojownika. Okazało się, że prawdziwym powodem pojawienia się Abarty wraz z koniem na ziemi była chęć zabrania jeźdźców do świata umarłych. Fenianie na zaczarowanym statku ruszyli w pogoń za Abartą. Najlepszym tropicielem okazał się Foltor, pomocnik Finna MacCoola. Udało mu się skierować statek w dobrą stronę i dotrzeć wraz z towarzyszami do poszukiwanej krainy. Tam Abarta został zmuszony do uwolnienia więźniów, a w celu usatysfakcjonowania wojowników miał wrócić do Irlandii trzymając ogon zaczarowanego rumaka. 

</doc>
<doc id="83720" url="https://pl.wikipedia.org/wiki?curid=83720" title="Luigi Accogli">
Luigi Accogli

Luigi Accogli (ur. 16 sierpnia 1917 w Andrano, zm. 21 czerwca 2004) – włoski duchowny katolicki, dyplomata watykański, arcybiskup.
Życiorys.
Otrzymał święcenia kapłańskie 6 marca 1943. 16 października 1967 został mianowany nuncjuszem apostolskim w Chinach, jednocześnie arcybiskupem, ze stolicą tytularną Treba. Sakry biskupiej udzielił mu kardynał Amleto Giovanni Cicognani 26 listopada 1967. Od września 1970 do lipca 1979 był nuncjuszem w Ekwadorze, następnie w Bangladeszu (lipiec 1979 – czerwiec 1988) i w Syrii (czerwiec 1988 – luty 1993). W 1993 przeszedł na emeryturę.

</doc>
<doc id="83721" url="https://pl.wikipedia.org/wiki?curid=83721" title="Kazimierz Makarczyk">
Kazimierz Makarczyk

Kazimierz Tomasz Makarczyk (ur. 1 stycznia 1901 w Warszawie, zm. 27 maja 1972 w Łodzi) – syn Michała i Zofii Augusty z d. Łuk-Rodkiewicz, polski szachista, trener szachowy, złoty medalista olimpijski. Jego żoną była Aniela Lubicz-Lipska, tancerka klasyczna (absolwentka Szkoły Tańca Tacjanny Wysockiej), z którą mieli dwóch synów Wacława i Tomasza.
Życiorys.
Wkrótce po maturze został przydzielony do Sekcji Organizacji, Departamentu I Ministerstwa Spraw Wojskowych, a 1 września 1919 r. został mianowany na stopień kaprala. W 1920 r. był – jako ochotnik – uczestnikiem Bitwy Warszawskiej. W latach 1919–1922 – z przerwą na służbę wojskową (w stopniu kaprala) podczas wojny polsko-sowieckiej, w oddziale zamkowym Komendy Miasta – studiował na Wydziale Prawa UW. Uczestniczył w seminariach prof. Ludwika Krzywickiego i Leona Petrażyckiego, u którego przygotowywał pracę dyplomową z prawa karnego pt. "Prawo i obowiązki laików". Ze względów życiowych zmuszony został do przerwania studiów na kilka lat, a po śmierci profesora Leona Petrażyckiego nie wrócił już na Wydział Prawa, podejmując studia na Wydziale Filozoficznym UW, które ukończył pod kierunkiem prof. Tadeusza Kotarbińskiego w 1938 r. Był autorem książki, zawierającej prekursorskie rozwiązania w dziedzinie podstaw informatyki, pt. "Technika rachunku logicznego", wydanej przez Towarzystwo im. Leona Petrażyckiego, którego był współzałożycielem.
Brał udział w pierwszych indywidualnych mistrzostwach Polski w 1926 roku, które ukończył na dziesiątym miejscu. Rok później odniósł duży sukces zajmując trzecie miejsce w mistrzostwach Polski w Łodzi, za dwoma późniejszymi arcymistrzami, Akibą Rubinsteinem i Ksawerym Tartakowerem (wtedy jeszcze nie istniał tytuł arcymistrza FIDE; obaj byli na światowym poziomie, a Rubinstein w swoim czasie był oficjalnym kandydatem do tytułu mistrza świata). Zdobył Makarczyk także ufundowaną przez marszałka Piłsudskiego nagrodę o wysokości 2000 zł za najładniejszą partię rozegraną podczas turnieju. W 1928 roku był liderem polskiej drużyny na olimpiadzie szachowej w Hadze, na której Polacy zdobyli brązowe medale. Barwy narodowe bronił w następnych czterech, znacznie silniej obsadzonych olimpiadach. Ogółem na pięciu olimpiadach zdobył wraz z drużyną jeden złoty, jeden srebrny i dwa brązowe medale, rozegrał 68 partii, w których zdobył 40½ pkt. (59,6%). W 1936 roku był w składzie polskiej reprezentacji na nieoficjalnej olimpiadzie towarzyszącej Igrzyskom Olimpijskim w Berlinie. Polska drużyna zajęła na niej drugie miejsce, za reprezentacją Węgier.
Podczas II wojny światowej Kazimierz Makarczyk, we wrześniu 1939 r. był internowany na froncie wschodnim, skąd udało mu się po kilku miesiącach uciec do Generalnego Gubernatorstwa. Zaraz po powrocie starał się wstawić u wysokiego urzędnika GG, skądinąd wybitnego szachisty, arcymistrza Bogolubowa, za reprezentacyjnym szachistą polskim żydowskiego pochodzenia – Dawidem Przepiórką, aresztowanym na początku wojny. Niestety interwencja ta okazała się nieskuteczna, a Przepiórka został rozstrzelany w Palmirach w kwietniu 1940 r. Kazimierz Makarczyk, jako kpr. podchorąży ps. „Magister” był uczestnikiem Powstania Warszawskiego w 1944 r. w Batalionie „Kiliński, a po jego upadku był więźniem obozu jenieckiego w Mühlbergu. W rozegranym w tym obozie międzynarodowym turnieju szachowym kierowana przez niego drużyna polska zajęła II miejsce.
Po wojnie Makarczyk zamieszkał w Łodzi. W latach 1945–1949 był adiunktem w Katedrze Logiki Uniwersytetu Łódzkiego, kierowanej przez prof. Tadeusza Kotarbińskiego. Makarczyk był jednym z nielicznych przedwojennych mistrzów, którzy kontynuowali szachową karierę w kraju. W latach 1946–1954 brał udział we wszystkich finałach mistrzostw Polski. W 1948 roku w Krakowie w doskonałym stylu zdobył tytuł mistrza Polski, wyprzedzając Stanisława Gawlikowskiego i Bogdana Śliwę. W 1950 roku ustanowił rekord Polski w grze jednoczesnej (symultanie) na 55 szachownicach, a Międzynarodowa Federacja Szachowa FIDE przyznała mu tytuł mistrza międzynarodowego.
W roku 1952 był bliski ponownego uzyskania tytułu mistrzowskiego, gdy w finale turnieju mistrzowskiego podzielił pierwsze miejsce ze Śliwą. W bezpośredniej sześciopartiowej dogrywce uległ jednak rywalowi 2-4. W turnieju „Expressu Wieczornego”, będącego nieoficjalnymi mistrzostwami Polski w grze błyskawicznej, zajął 1. miejsce. W tymże roku przeżył jedno z największych życiowych rozczarowań. Wspólnie z Gawlikowskim został wykluczony ze składu polskiej reprezentacji na olimpiadę szachową w Helsinkach jako element politycznie niepewny. Byłby w drużynie drugim, obok Kazimierza Platera, mistrzem międzynarodowym, który to tytuł przyznała mu w 1950 roku Międzynarodowa Federacja Szachowa. Prawomyślni zmiennicy, Andrzej Pytlakowski i Władysław Litmanowicz wspólnie zdobyli na olimpiadzie jeden punkt, remisując po jednej partii i przegrywając wszystkie pozostałe.
Po 1954 roku Makarczyk coraz rzadziej występował w turniejach, poświęcając swój czas na szkolenie młodzieży. Ze względu na bogate doświadczenie i sportową klasę był wysoko cenionym trenerem, do jego wychowanków zaliczali się m.in. Stefan Witkowski, Witold Balcerowski i Gedali Szapiro. Jako szachista reprezentował dojrzały, pozycyjny styl gry. Cieszył się dużym autorytetem, budził szacunek niezwykłą skromnością i kulturą osobistą oraz zamiłowaniem do czystej gry. W 1961 r. otrzymał tytuł honorowego członka Polskiego Związku Szachowego, był również Zasłużonym Mistrzem Sportu.
Śmierć.
Zmarł w Łodzi 27 maja 1972 roku. Pochowany został w grobie rodzinnym na Cmentarzu Powązkowskim w Warszawie.
Memoriały Makarczyka.
W latach 1978–2000, w Łodzi, zorganizowane zostały przez Łódzki Związek Szachowy memoriałowe turnieje szachowe im. Kazimierza Makarczyka: w latach 1978–1989 odbywały się jako „turnieje kołowe” (szachy klasyczne), a w latach 1999–2000, jako turnieje „otwarte” (szachy szybkie). Po kilkuletniej przerwie turnieje memoriałowe zostały wznowione staraniem Prezesa ŁKS i rodziny K. Makarczyka. I tak, w latach 2007–2016 zorganizowano w Łodzi:

</doc>
<doc id="83723" url="https://pl.wikipedia.org/wiki?curid=83723" title="Bogdan Śliwa">
Bogdan Śliwa

Bogdan Śliwa (ur. 4 lutego 1922 w Krakowie, zm. 16 maja 2003 w Krakowie) – polski szachista. 
Kariera szachowa.
W 1946 roku Śliwa dość niespodziewanie zdobył pierwszy powojenny tytuł mistrza Polski. Swój talent potwierdził w kolejnym finale mistrzostw, w 1948 roku, zajmując trzecie miejsce za Kazimierzem Makarczykiem i Stanisławem Gawlikowskim. Po ukończeniu studiów inżynierskich na Politechnice Krakowskiej mocniej zaangażował się w rozgrywki szachowe. W latach 1951–1954 cztery razy z rzędu zdobył tytuł mistrza kraju, czego nie udało się dokonać żadnemu innemu polskiemu szachiście. Startował w wielu turniejach międzynarodowych, nabywając doświadczenia w konfrontacji z najsilniejszymi szachistami świata. W 1952 roku bardzo udanie zadebiutował na olimpiadzie szachowej w Helsinkach, zdobywając indywidualnie srebrny medal na czwartej szachownicy (za rezultat 75%). Rok później otrzymał tytuł mistrza międzynarodowego. W 1954 roku odniósł największy sukces w swojej karierze – trzecie miejsce w turnieju strefowym (eliminacji do meczu o mistrzostwo świata) w Mariańskich Łaźniach. Był jedynym polskim szachistą, który awansował do turnieju międzystrefowego, w roku 1955 w Göteborgu zdobywając 5½ punktu z 20 partii. W 1957 roku w Sofii był bardzo bliski powtórzenia sukcesu z Mariańskich Łaźni. Zajął czwarte miejsce (po dogrywce), pierwsze nie premiowane awansem do turnieju międzystrefowego. 
W drugiej połowie lat pięćdziesiątych siła gry Śliwy nieco osłabła, co było skutkiem konieczności godzenia kariery sportowej z pracą zawodową. W 1960 roku po raz szósty zdobył tytuł mistrza Polski. Ogółem w latach 1952–1966 siedmiokrotnie reprezentował Polskę na olimpiadach szachowych, z wynikiem 62½ pkt w 106 partiach. 
W 1964 roku czasie XVI Szachowej Olimpiady w Tel Awiw-Jafa Śliwa uzyskał bardzo dobry wynik (9 pkt z 14 partii, m.in. wygrał z Bisguierem i Tringowem, zremisował z Botwinnikiem) i "otarł się" o wynik arcymistrzowski, ale ówczesne przepisy wymagały, aby zawodnik miał na koncie minimum 15 partii. Gdyby Śliwa zagrał w ostatniej rundzie to Polska miałaby arcymistrza już w 1964 roku. Do dziś pozostają liczne kontrowersje w tej sprawie.
Brał udział w kilkudziesięciu turniejach i meczach międzynarodowych. W swoim dorobku miał wygrane partie z tak silnymi szachistami, jak Borys Spasski, Dawid Bronstein, Salomon Flohr i Miguel Najdorf. W 1987 roku Międzynarodowa Federacja Szachowa przyznała Śliwie tytuł arcymistrza honorowego. Grał w Krakowskim Klubie Szachistów.
Według retrospektywnego systemu Chessmetrics, najwyżej sklasyfikowany był w styczniu 1954 r., zajmował wówczas 63. miejsce na świecie.
Sukcesy odnosił również w szachach korespondencyjnych, m.in. w 1950 r. zdobył srebrny medal indywidualnych mistrzostw Polski. W 1996 r. Międzynarodowa Federacja Szachowej Gry Korespondencyjnej przyznała mu tytuł arcymistrza.

</doc>
<doc id="83725" url="https://pl.wikipedia.org/wiki?curid=83725" title="Dawid Przepiórka">
Dawid Przepiórka

Dawid Przepiórka (ur. 22 grudnia 1880 w Warszawie, zm. w I poł. 1940 w Palmirach) – polski szachista i kompozytor szachowy pochodzenia żydowskiego, złoty medalista olimpijski, mistrz Polski, wicemistrz świata amatorów, działacz szachowy.
Życiorys.
Syn Izraela Przepiórki, bogatego warszawskiego inwestora budowlanego i Dwojry (Debory) Kon, córki lubelskiego rabina Szneura Zalmana Ladiera. Uznawany był za „genialne dziecko” – w 1892 r. rozegrał pokazową partię z mistrzem Janem Taubenhausem, którą wygrał. W 1895 r. opublikował swoje pierwsze zadania (dwuchodówki) w „Kurierze Warszawskim”. Maturę uzyskał eksternistycznie w VI Gimnazjum Męskim w Warszawie. W latach 1903–1905 studiował na wydziale matematyki Uniwersytetu Warszawskiego. W latach 1905–1914 przebywał w Niemczech, kontynuując studia na uniwersytecie w Getyndze, a następnie w Monachium. Lata I wojny światowej spędził w Szwajcarii. Uzyskany na turnieju w Coburgu w 1904 r. tytuł mistrza pozwolił mu uczestniczyć w turniejach międzynarodowych.
W pierwszych dekadach XX wieku był uczestnikiem prestiżowych turniejów czołówki światowej. Największe indywidualne sukcesy odniósł w 1926 roku. Wygrał wówczas turniej w Monachium (przed Jefimem Bogolubowem i Rudolfem Spielmannem) oraz zwyciężył w pierwszych mistrzostwach Polski w Warszawie. W 1928 r. zajął II miejsce (za Maxem Euwe) podczas oficjalnych mistrzostw świata amatorów w Hadze, zdobywając tytuł wicemistrza świata.
Był członkiem polskiej „złotej” drużyny olimpijskiej, która w 1930 r. w Hamburgu zdobyła złote medale, a rok później w Pradze – srebrne. Przepiórka osiągnął bardzo dobre rezultaty, odpowiednio 9 pkt (z 13 partii) i 10 pkt (z 17 partii).
Wśród miłośników szachów na całym świecie Przepiórka jest znany głównie jako autor kompozycji szachowych, specjalizujący się zwłaszcza w wielochodówkach. Opublikował około 160 zadań. Wychował wielu znanych problemistów, jego uczniami byli m.in. Marian Wróbel, Leon Tuhan-Baranowski i Aleksander Goldstein.
Był również działaczem szachowym, stał na czele Komitetu Organizacyjnego, który doprowadził do powstania Polskiego Związku Szachowego. Był wieloletnim wiceprezesem Polskiego Związku Szachowego i mecenasem, który wspierał finansowo PZSZach.
Został odznaczony Złotym Krzyżem Zasługi za zasługi w organizacji szachowej olimpiady w Warszawie w 1935 roku. W 1936 r. został pierwszym w historii Polakiem, który otrzymał tytuł Honorowego Członka Międzynarodowej Federacji Szachowej.
W styczniu 1940 r. wraz z innymi miłośnikami szachów (ok. 30 osób) został aresztowany przez gestapo w kawiarni szachowej mieszczącej się w prywatnym mieszkaniu Franciszka Kwiecińskiego przy ulicy Marszałkowskiej 76 (róg Hożej). Cała grupa przebywała w areszcie śledczym przy ul. Daniłowiczowskiej. Tam Przepiórka wygłosił swój ostatni wykład poświęcony końcówkom: król i pion przeciwko królowi. Aresztowany wraz z Przepiórką Zygmunt Szulce kilka lat po wojnie opublikował wspomnienie o tych wydarzeniach. Podsumowując wywody Przepiórki, Szulce stworzył termin „linia Przepiórki”. Część szachistów aresztowanych na Daniłowiczowskiej została po kilku dniach wypuszczona. Osoby pochodzenia żydowskiego zostały przewiezione do więzienia Pawiak i w okresie styczeń–kwiecień 1940 rozstrzelane przez Niemców podczas masowych egzekucji w Palmirach. Najbardziej prawdopodobna data śmierci Dawida Przepiórki to 22 stycznia 1940.
Prócz niego w Palmirach zostali zabici również inni aresztowani u Kwiecińskiego szachiści: Stanisław Kohn, Achilles Frydman, Mojżesz Łowcki, Moryc Abkin i inż. Jakub Rabinowicz (zięć Dawida Przepiórki).
Według retrospektywnego systemu Chessmetrics, najwyżej sklasyfikowany był w lipcu 1929 r., zajmował wówczas 15. miejsce na świecie.
Turnieje pamięci Dawida Przepiórki.
Polski Związek Szachowy zorganizował turnieje szachowe (memoriały) pamięci Przepiórki w latach:

</doc>
<doc id="83727" url="https://pl.wikipedia.org/wiki?curid=83727" title="Jacques Mieses">
Jacques Mieses

Jacques Mieses (ur. 27 lutego 1865 w Lipsku, zm. 23 lutego 1954 w Londynie) – niemiecki szachista, dziennikarz, sędzia i działacz szachowy, autor podręczników i opracowań teoretycznych.
Życiorys.
Mieses pochodził z kupieckiej rodziny. Studiował nauki przyrodnicze w rodzinnym Lipsku i Berlinie. W wieku siedemnastu lat zwyciężył w szachowych mistrzostwach Berlina. Na arenie międzynarodowej zadebiutował w 1888 roku, zajmując drugie miejsce za Siegbertem Tarraschem na turnieju w Norymberdze. Brał udział w jednym z najsilniejszych turniejów szachowych w historii, w Hastings w 1895 roku, zajmując dwudzieste miejsce. Największe sukcesy turniejowe odniósł w pierwszej dekadzie XX wieku. W 1907 roku zwyciężył w Wiedniu o cały punkt przed Oldřichem Durasem i o półtora punktu przed Ksawerym Tartakowerem, Milanem Vidmarem i Gézą Maróczym. W 1909 roku pokonał w meczu Carla Schlechtera (+2 -0 =1), w 1915 roku - Tarrascha (+7 -2 =4). Był organizatorem turnieju światowej czołówki w San Sebastian w 1911 roku, w którym sam nie wziął udziału.
W późniejszych występach w prestiżowych turniejach nie udało mu się powtórzyć sukcesu porównywalnego ze zwycięstwem w wiedeńskim turnieju w 1907 roku, często jednak zdobywał nagrody za najpiękniejszą partię turnieju. Wynikało to z jego stylu gry. Był mistrzem kombinacji, stosował najbardziej agresywne i mało znane otwarcia, piękno gry upatrując w niespodziewanych poświęceniach i taktycznych komplikacjach. Wiele czasu i uwagi poświęcał szachowemu dziennikarstwu. Współpracował z wieloma czasopismami w całej Europie. Specjalizował się w sprawozdaniach z turniejów, w których często sam brał udział. Był autorem wielu publikacji o tematyce szachowej, wśród których najbardziej znane są: "Moderne Endspielstudien" ("Nowoczesne studia gry końcowej") i napisany wspólnie z Jeanem Dufresne "Lehrbuch des Schachspiels" ("Podręcznik gry szachowej").
W 1939 r. Mieses w obawie przed nazistami wyemigrował do Wielkiej Brytanii. Wkrótce otrzymał brytyjskie obywatelstwo. Do późnego wieku brał udział w międzynarodowych turniejach. W 1946 r., w wieku osiemdziesięciu lat, otrzymał nagrodę za najpiękniejszą partię turnieju w Hastings. W 1950 r. Międzynarodowa Federacja Szachowa przyznała mu tytuł arcymistrza.
Według retrospektywnego systemu Chessmetrics, najwyższy ranking osiągnął w sierpniu 1907 r., z wynikiem 2660 punktów zajmował wówczas 9. miejsce na świecie. Był jednym z ostatnich żyjących szachistów o liczbie Morphy’ego równej dwa.

</doc>
<doc id="83729" url="https://pl.wikipedia.org/wiki?curid=83729" title="Niamh">
Niamh

Niamh, inaczej Niam Złotowłosa – w mitologii celtyckiej była córką Manannan mac Lira i królowej Tír na nÓg. Jej imię oznacza "Piękna".
Zakochała się w bardzie o imieniu Oisín i przyjechała na swym koniu Embarr do Irlandii, aby z nim być. 
Oisín należał do "fianna" i, choć zakochał się w Niamh i przybył z nią do Tír na nÓg, czuł się źle w jej magicznym świecie i zaczął tęsknić za domem i błagał ją, aby mógł znowu ujrzeć swoją ojczyznę. Niamh użyczyła mu Embarra, który mógł biec ponad ziemią i morzem. Ostrzegła go jednak, by nie ważył się dotknąć ziemi stopami. Czas który Oisín spędził na wyspie Tír na nÓg płynął wolniej niż w świecie ludzi. W Irlandii minęło wiele lat, a dawni bogowie zostali odrzuceni. Nastała era chrześcijaństwa. W pewnym momencie Oisín spadł z konia i nagle stał się starym człowiekiem. W tym czasie Niamh urodziła mu córkę, Plur nam Ban co znaczy "Kwiat Kobiecości", która przyjechała do Irlandii, by go odnaleźć, jednak nie udało się jej to, bo Oisín zmarł wiele lat wcześniej, będąc ochrzczonym na krótko przed swoją śmiercią przez św. Patryka.

</doc>
<doc id="83731" url="https://pl.wikipedia.org/wiki?curid=83731" title="Barwy ochronne">
Barwy ochronne

Barwy ochronne – polski film fabularny z 1976 roku w reżyserii Krzysztofa Zanussiego zaliczany do nurtu kina moralnego niepokoju. Osią filmu jest pojedynek postaw dwóch językoznawców, idealistycznego asystenta Jarosława Kruszyńskiego (Piotr Garlicki) i cynicznego docenta Jakuba Szelestowskiego (Zbigniew Zapasiewicz) podczas studenckiego obozu językoznawczego. Jakub próbuje uświadomić Jarkowi, że ten nie dostrzega powszechnego kunktatorstwa oraz korupcji panującej na wyższej uczelni.
Zrealizowany przez Zespół Filmowy „Tor” film Zanussiego spotkał się z powszechnym uznaniem, co wiceminister kultury Janusz Wilhelmi usiłował wykorzystać do rozgrywki politycznej przeciwko równolegle wyświetlanemu "Człowiekowi z marmuru" (1976) Andrzeja Wajdy. "Barwy ochronne" zdobyły Grand Prix Festiwalu Polskich Filmów Fabularnych, na którym doceniono również scenariusz Zanussiego oraz rolę Zapasiewicza. W recenzjach krytycznych przeważnie przyznawano moralną wyższość rozczarowanemu życiem uczelnianym docentowi Szelestowskiemu.
Fabuła.
Akcja "Barw ochronnych" toczy się podczas studenckiego obozu językoznawczego, którego kierownikiem jest preferujący partnerską współpracę ze studentami młody asystent Jarosław Kruszyński. Dopuszcza do konkursu spóźnioną pracę badawczą z Torunia, mimo że prorektor jest niechętny temu ośrodkowi badawczemu. Jarosław nie potrafi wyjaśnić studentom, dlaczego ich koledzy z Torunia zostali wyłączeni z obozu. Wyręcza go docent Jakub Szelestowski, który zakazuje dyskusji na ten temat.
Podczas trwającego konkursu na najlepsze prace naukowe rozprawa toruńskiego studenta Raczyka spotyka się z entuzjazmem słuchaczy, lecz uczelniani pedagodzy są wobec niej sceptyczni. Jarosław, rozczarowany konformizmem kadry akademickiej, brata się z młodszymi kolegami. Szczególną sympatią darzy angielską stypendystkę Nelly, jednak nie zdobywa się na zbliżenie miłosne. Jako sekretarz jury Jarosław wywalcza wyróżnienie dla Raczyka, jednak główną nagrodę otrzymuje praca konwencjonalna. Gdy przybywa prorektor z żoną i dzieckiem, sarkastyczny docent Jakub dzieli się z Jarosławem swą opinią o przełożonym. Prorektor zdaniem Szelestowskiego jest oszustem, który w swojej rozprawie habilitacyjnej dokonał plagiatu pracy autora zmuszonego do wyjazdu za granicę. Jarosław chce zweryfikować rewelacje docenta, jednak ten zręcznie wycofuje się z zarzutu.
Uroczystość wręczenia nagród zostaje zakłócona przez Raczyka, który gryzie rektora w ucho. Ten nakazuje usunąć Raczyka z obozu. Jarosław bezskutecznie próbuje mediacji, a Raczyk zostaje wyprowadzony przez milicję. Jakub, szydząc z Jarosława, przedstawia nową wersję habilitacji prorektora, wedle której sam ją napisał pod przymusem. Nocą podczas spaceru Jakub celowo pokazuje Jarosławowi Nelly, która uprawia seks z jednym ze studentów. Jarosław w furii uderza śmiejącego się Jakuba, który pada bez ruchu. Asystent obawia się, że zabił docenta, lecz okazuje się, że to kolejny żart Jakuba. Jarosław rzuca się na Szelestowskiego i próbuje go utopić, jednak w ostatniej chwili puszcza go. Obaj naukowcy, uspokajając się, wpatrują się w niebo.
Obsada.
Źródło: FilmPolski.pl
Produkcja.
Na pomysł stworzenia "Barw ochronnych" Zanussi wpadł podczas powrotu samolotem z Australii. Wtedy też napisał zarys przyszłego projektu. Kierownik artystyczny Zespołu Filmowego „Tor”, Stanisław Różewicz, bez wątpliwości zaakceptował scenariusz Zanussiego i skierował film do produkcji.
Okres zdjęciowy "Barw ochronnych" trwał 20 dni. Film kręcono w pośpiechu, a Różewicz i Zanussi mieli wątpliwości, czy dialog „dwóch facetów, którzy chodzą i gadają”, nie nadaje się bardziej do telewizji aniżeli do kina. Odgrywający rolę Szelestowskiego Zbigniew Zapasiewicz łączył udział w zdjęciach z intensywną pracą w Teatrze Dramatycznym. Zanussi improwizował, nakazując obsadzie i ekipie filmowej iść wzdłuż wyznaczonej alejki, a spontaniczny charakter produkcji komentował następująco: „Czułem się jak amator”. Autorem zdjęć do "Barw ochronnych" był Edward Kłosiński, który uważał się za spadkobiercę takich operatorów jak Jerzy Wójcik i Witold Sobociński. W "Barwach ochronnych" Kłosiński zmierzał ku możliwie największemu „unaturalnieniu” fotografii, ów efekt osiągając za pomocą naturalnych plenerów, oświetlenia oraz techniki kręcenia ujęć „z ręki”.
Ukończywszy film, Zanussi musiał się ustosunkować do uwag cenzury, która próbowała go zmusić do wycięcia nagrań z Haliną Mikołajską, ówczesną członkinią opozycyjnego Komitetu Obrony Robotników. Minister kultury i sztuki Józef Tejchma wstawił się jednak za Zanussim, dzięki czemu film mógł wejść na ekrany.
Cenzura wprowadziła jednak zapis cenzorski obowiązujący media: „W dniu 27.1.1977 r. odbędzie się premiera filmu K. Zanussiego «Barwy ochronne». Nie należy podawać żadnych informacji o tej imprezie, jak również wzmianek, omówień, reklamy filmu, zarówno przed, jak i po premierze”. Ów zapis ujawnił w tym samym roku Tomasz Strzyżewski w "Czarnej księdze cenzury PRL".
Zanussiego uwikłano potem w intrygę następcy Tejchmy, Janusza Wilhelmiego, wiceministra kultury i sztuki. Po dymisji ministra Tejchmy spowodowanej dopuszczeniem do ukończenia produkcji "Człowieka z marmuru" (1976) Andrzeja Wajdy, Wilhelmi usiłował przeciwstawić rzekomo nieudanemu filmowi Wajdy właśnie "Barwy ochronne". W trakcie Forum Filmowców, poprzedzającego rozdanie nagród na Festiwalu Polskich Filmów Fabularnych, Zanussi wraz z częścią reżyserów przypuścił otwarty atak na Wilhelmiego.
Wiedząc, że Zanussi solidaryzuje się z Wajdą, Wilhelmi przysłał rządowy samolot, którym reżyser "Barw ochronnych" miał przylecieć na uroczystość wręczenia nagród. Na prośbę Zanussiego pilot samolotu zaaranżował „poważne problemy przy starcie”, dzięki czemu reżyser uniknął udziału w rozgrywce wiceministra. Po premierze "Barw ochronnych" zdymisjonowany Tejchma doradził jednak Zanussiemu, aby ten na pewien czas wyjechał z kraju.
Wydania.
W 1988 roku "Barwy ochronne" zostały wydane w Stanach Zjednoczonych na kasetach VHS z podtytułem "Satyra obyczajowa" ("Camouflage: A Contemporary Satire"). Dystrybutorem nagranych kopii filmu była spółka Contal International. W 2004 roku spółka Vision Film Distribution opublikowała wersję filmu na płyty DVD. Natomiast w 2011 roku "Barwy ochronne" zostały poddane rekonstrukcji cyfrowej, dodatkowo oryginalny jednokanałowy dźwięk zastąpiono formatem 5.1. Zrekonstruowana wersja filmu w Polsce ukazała się w 2015 roku na Blu-rayu nakładem warszawskiego wydawnictwa Di Factory, a do wydania dołączono relację z rekonstrukcji filmu oraz zwiastun sporządzony przedtem na potrzeby festiwalu polskich filmów .
Odbiór.
Odbiór "Barw ochronnych" był pozytywny, a film wzbudził szereg różnorodnych interpretacji. Nawet na ogół krytyczny wobec twórczości Zanussiego Zygmunt Kałużyński (który wymyślił epitet „Krzysztof Zanudzi”), uznał "Barwy ochronne" za jedyny film reżysera, który mu się faktycznie podobał. Rafał Marszałek wyraził opinię, iż "Barwy ochronne" są „znakomitym filmem, [...] pierwszym tak bezwzględnym w twórczości Zanussiego”. Aleksander Jackiewicz rozpoznał w filmie formę dialogu pomiędzy mistrzem a uczniem: „Mistrz uczy ucznia umiejętności przystosowywania się wobec zła: wobec kostnienia starych, koniunkturalizmu młodych, wygodnictwa społeczeństwa okresu stabilizacji. A uczeń, z początku buntujący się, w końcu – rozsądny – ulega”. Również Dobrochna Dabert przychyliła się do opinii, iż film Zanussiego nawiązuje do konwencji dialogów platońskich, a Szelestowski odgrywa rolę „filozoficznego akuszera”. Marek Radziwon stwierdził, że Szelestowski w wydaniu Zapasiewicza „jako człowiek w istocie rzeczy nieszczęśliwy wzbudza naszą sympatię”, lecz jego tryumf jest „pozorny, ponieważ zostaje okupiony cierpieniem”. Mariola Marczak pisała, iż „reżyser wskazuje na indywidualną odpowiedzialność moralną za kształt środowiska i państwa, w którym się żyje, oraz na transcendentne źródło etyki”. W opinii Marczak docent jest postacią tragiczną, „człowiekiem w pełni świadomym swojego upadku, Faustem, którego korzyści paktu z diabłem już nie cieszą” i który dąży do przyspieszenia swojej śmierci. Sebastian Jagielski zaproponował zupełnie inną interpretację w duchu teorii queer, twierdząc, iż docent Szelestowski przejawia skłonności homoerotyczne i uwodzi Kruszewskiego, dążąc równocześnie do bycia uwiedzionym. Zdaniem Jagielskiego homoerotycznym wyrazem owego zauroczenia jest finałowa tarzanina, po której Szelestowski mówi Jarosławowi: „wylazło z ciebie zwierzę”.
Również za granicą film spotkał się z uznaniem. Leonard Maltin ocenił "Barwy ochronne" jako „ostrą, zabawną satyrę na zepsucie moralne i hierarchię komunistyczną”. Ronald Bergan pisał, iż „Zanussi z charakterystycznym niedopowiedzeniem i inteligencją zaznacza swoje terytorium, pokazując w serii przenikliwych dialogów zderzenie dwóch pokoleń”. Zdaniem Mike’a Walsha z serwisu „Senses of Cinema” "Barwy ochronne" są jednym z najlepszych filmów Zanussiego, a szczególne pochwały zebrały dialogi będące siłą napędową filmu. Ela Bittencourt z magazynu „Slant” szczególnie chwaliła kreację Zapasiewicza. Dzięki aktorstwu Zapasiewicza oraz zabiegom Zanussiego – jak twierdziła Bittencourt – „nikczemność Jakuba jest zabawna i na tyle złożona, że można ją przeciwstawić Jarkowi, którego pycha we własnym, lepszym osądzie moralnym zaczyna wyglądać na samozadowolenie, a nawet jest nieszczera”. Drew Hunt z „Chicago Readera” umieścił w 2014 roku "Barwy ochronne" na czwartym miejscu na liście najlepszych polskich filmów wszech czasów.
Nagrody i festiwale.
"Barwy ochronne" zostały nagrodzone Grand Prix 4. Festiwalu Polskich Filmów Fabularnych w Gdańsku; nagroda za scenariusz powędrowała do Krzysztofa Zanussiego, a Zbigniew Zapasiewicz otrzymał również nagrodę za pierwszoplanową rolę męską. Na Międzynarodowym Festiwalu w Teheranie Zanussi zdobył Złotego Koziorożca za reżyserię, a na MFF w Rotterdamie – nagrodę dziennikarzy. W plebiscycie przeprowadzonym przez pismo „Film” Piotr Garlicki został uhonorowany Złotą Kamerą za debiut aktorski. Amerykański reżyser Martin Scorsese uznał dzieło Zanussiego za jedno z arcydzieł polskiej kinematografii i w 2014 roku wytypował je do prezentacji w Stanach Zjednoczonych oraz Kanadzie w ramach festiwalu polskich filmów .
Nawiązania.
"Barwy ochronne", wespół z "Człowiekiem z marmuru" Wajdy, są uznawane za dzieło założycielskie kina moralnego niepokoju, nurtu krytycznego wobec przemian społecznych zachodzących w Polsce. Formułę filmową, która zdaniem Sławomira Bobowskiego polegała na zestawieniu ze sobą postaw „uczciwej” i „oportunistycznej”, Zanussi powielił w swoich kolejnych filmach, takich jak "Constans" (1980) oraz "Kontrakt" (1980). Grany przez Tadeusza Bradeckiego bohater "Constansu" po śmierci matki odrzuca całkowicie postawę konformistyczną, za co płaci wysoką cenę. Natomiast w "Kontrakcie" nawet młodzi kontestatorzy rzeczywistości ulegają skorumpowanym rodzicom, osuwając się w hedonizm. W dużo późniejszym filmie Zanussiego, "Życiu jako śmiertelnej chorobie przenoszonej drogą płciową" (2000), Zapasiewicz powtórzył swoją kreację cynicznego, spragnionego śmierci człowieka z wyższym wykształceniem. Do "Barw ochronnych" reżyser nawiązał jeszcze w filmie "Rewizyta" z 2008 roku, którego jeden z wątków dotyczył ponownego spotkania Jarosława z Jakubem. W obu rolach wystąpili aktorzy z oryginalnego filmu. Podobieństwo do "Barw ochronnych" przejawiał jeszcze film "Jak żyć" (1977) w reżyserii Marcela Łozińskiego, również nakręcony metodą 
improwizacji, ze współudziałem naturszczyków oraz obsady aktorskiej.

</doc>
<doc id="83733" url="https://pl.wikipedia.org/wiki?curid=83733" title="Embarr">
Embarr

Embarr ("wyobraźnia") – w mitologii celtyckiej koń Niamh. Mógł biec ponad morzem lub lądem nie dotykając ich powierzchni.

</doc>
<doc id="83734" url="https://pl.wikipedia.org/wiki?curid=83734" title="Cormac Ulfada">
Cormac Ulfada

Cormac Ulfada („Długobrody”) lub Cormac mac Airt – na wpół legendarny zwierzchni król Irlandii z dynastii Milezjan (linia Eremona) w latach 254-277, syn zwierzchniego króla Irlandii Arta III Aonfera („Samotnika”) i Echtach, córki kowala Olc Achy (Alchataiga).
Cormac jest prawdopodobnie najbardziej znanym z dawnych zwierzchnich królów i mógł być autentyczną postacią historyczną, chociaż dużo legend przywiązało się do niego. Panowanie jego jest rozmaicie datowane, od II wieku do IV wieku n.e. Mówi się o nim, że za jego panowania w Tarze, siedzibie władców Irlandii, kraj zakwitnął. O bohaterze Fionnie mac Cumhaill przypuszcza się, że żył w czasach Cormaca. Większość historii cyklu Fionna, czyli osjanicznego, umieszcza go podczas panowania Cormaca.
Urodzenie i dzieciństwo.
Ojcem Cormaca był dawny arcykról Art III mac Cuinn, natomiast matką była Echtach (Achtan), córka Alchataiga (Olc Achy), kowala (albo druida) z Connachtu. Według legendy Olc Acha ugościł Arta noc przed bitwą pod Maigh Mucruimhe. Zgodnie z proroctwem, które otrzymał kowal, że wielka godność pochodziłaby z jego linii, postanowił zaoferować arcykrólowi swą córkę na noc. Tej nocy Cormac miał być poczęty. Następnego dnia Art został pokonany i zabity w bitwie pod Magh Mucruimhe, przez siostrzeńca Lugaida MacConna i jego cudzoziemskich wojowników. Lugaid stał się nowym arcykrólem. Cormac, jako niemowlę, został zabrany przez wilczycę i wychowywany z jej młodymi. Myśliwy znalazł go i przyniósł go do jego matki. Wówczas Echtach wzięła go do Fiachry Cassána, który był dawnym opiekunem Arta.
Rządy.
Rządy Lugaida były niepopularne w Irlandii. Gdy wydał niesprawiedliwy wyrok, dom zaczął się walić. Za jego panowania trawa nie rosła na łąkach, zboże na polach i liście na drzewach. Z tego powodu niezadowoleni poddani postanowili wypędzić Lugaida. Ale Cormac był niezdolny do objęcia zwierzchniej władzy nad Irlandią. Bowiem został wyparty do Connachtu przez Ulatów, mieszkańców Ulsteru, oraz zmuszony do dania zakładników. Arcykrólem został król Ulaidu, Fergus III Duibdedach. Cormac obrażony podczas uczty zorganizowanej przez Ulatów, postanowił podąrzyć do Munsteru, by zaciągnąć najemników, zwanych fianna. Ich wodzem był Tadg mac Céin, dziadek Fionna mac Cumhaill. Cormac obiecał mu tyle ziemi na równinie zwanej Brega, ile zdoła objechać swym rydwanem przed końcem dnia, jeżeli mu pomoże w zdobyciu tronu. Cormac pomaszerował z nimi przeciw Fergusowi. W bitwie pod Crinna rozgromił z ich pomocą armię Ulatów. Tadg postanowił objeżdżając równinę Brega, objąć także samą Tarę. Jednak był mocno zraniony i mdlał podczas objazdu. Kiedy przyszedł i poprosił swego woźnicę, czy by podjechał jeszcze do Tary. Kiedy woźnica odmówił, Tadg zabił go, przed skończeniem przez niego objazdu. Cormac natknął się na niego i rozkazał, żeby lekarze wyleczyli jego rany. Leczenie Tadga zajęło cały rok. Cormac, mając wolną drogę, objął zwierzchni tron Irlandii, zaś Tadg objął wraz ze swymi zaciężnymi osiedlił się na równinie Brega.
Cormac posiadał cudowny złoty puchar podarowany przez boga morza Manannana mac Lir w Krainie Żywych. Jeśli wypowiedziano nad nim trzy kłamstwa, puchar pękał na trzy części; aby go znów scalić, trzeba było powiedzieć trzy rzeczy prawdziwe. Używał go, by odróżnić kłamstwo od prawdy. Kiedy zmarł, puchar zniknął, tak jak przepowiedział Manannan. Panowanie Cormaca przebiegało na walkach w wielu bitwach. Poskromił Ulaid i Connacht oraz prowadził rozwlekłą kampanię przeciw Munsterowi. W czternastym roku swego panowania pożeglował do Brytanii, gdzie dokonał podbojów. Mówi się o nim, że zapoczątkował coroczne zgromadzenia w Tarze. Obok obrad politycznych odbywały się także targi oraz igrzyska. Miał po abdykacji opracować Teagusc-na-Righ (Królewskie Instytucje), by zachować zwyczaje, obyczaje i zarząd w królestwie. Był sławnym autorem w dziedzinie prawa, synchronizmów oraz historii. Jego zbiór praw przetrwał przez wiele wieków. Cormac był tym, który rozkazał zebranym w Tarze kronikarzom irlandzkim, by napisali kroniki Irlandii w jednym woluminie. Książka zwana Psałterzem z Tary, zawierała współczesne czyny oraz synchronizację królów Irlandii z królami i cesarzami świata oraz królów prowincji z monarchami Irlandii. Zamieszczono tam upoważnienia monarchów Irlandii w stosunku do prowincjonalnych królów oraz czynsze i opłaty tych prowincjonalnych królów z ich ziem, od pana wielkiego rodu do młodszego rangą. Opisano tam także granice i podziały ziem Irlandii.
"Wygnanie Déisi", tekst z VIII w., opisuje wrogość pomiędzy Cormacem a plemieniem Déisi, potomków pradziadka Cormaca, Fedlimida Rechtmara, zamieszkującym Tarę. Cellach, syn Cormaca uprowadził Forach, córkę wodza Déisi. Jej stryj Óengus Gaíbúaibthech przybył, by uratować ją. Cellach odmówił wypuszczenia jej. Wówczas Óengus pobiegł na niego ze swą „straszną włócznią”, która miała przymocowane trzy łańcuchy; te łańcuchy raniły jednego z doradców Cormaca oraz oślepiły Cormaca na jedne oko. Cormac walczył z plemieniem Déisi w siedmiu bitwach. Ostatecznie wygnał ich z Tary. Wygnańcy powędrowali częściowo do Walii południowej, częściowo do Leinsteru południowego. Cormac, straciwszy oko, wyruszył do Tech Cletig na wzgórzu Achall. Bowiem, jako oszpecony, nie mógł być królem zasiadającym w Tarze. Jego obowiązki króla przejął syn Cairbre II Liffechair.
Śmierć.
Cormac Ulfada, po dwudziestu trzech lub czterdziestu latach panowania, zmarł w Cleitach nad rzeką Boyne. Udławił się ością łososia, który utkwił mu w gardle. Podobno miał umrzeć jako chrześcijanin. Przed swą śmiercią dał instrukcje, dotyczące jego pochówku. Zamiast w Brugh, sławnym miejscu pochówku przedchrześcijańskich królów Irlandii, chciał być pogrzebany w Ross-na Ri [Rosnaree] w pobliżu Slane-both w hrabstwie Meath. Wyraził także życzenie zwrócenia jego twarzy ku Wschodowi — z powodu poważania jakiego żywił dla Zbawiciela Świata, o którym wiedział, że był tam urodzony oraz ukrzyżowany. Jego następcą na tronie został król Ulsteru Eochaid III Gonnat z dynastii Dál Fiatach.
Rodzina.
Według sagi „Melodia Domu Bucheta”, Cormac miał poślubić Eithne Tháebfotę, córkę Cathaira Mora i przybranej córki Bucheta, bogatego właściciela bydła z Leinsteru, którego gościnność była tak wykorzystana, że zubożał. Jednak w innych tradycjach Eithne to żona dziadka Cormaca, Conna Cédcathacha. Geoffrey Keating mówi, że przybrana córka Bucheta, którą Cormac poślubił to była inna Eithne, Eithne Ollamda, córka Dúnlainga (Dunlanga), króla Leinsteru. Według Keatinga, Cormac wziął drugą żonę, Ciarnait, córkę króla ludu Cruithni. Eithne, zazdroszcząc jej piękna, zmuszała ją do mielenia dziewięciu miar ziarna dziennie. Cormac uwolnił ją od tej pracy przez zbudowanie pierwszego w kraju młyna wodnego.
Cormac miał z żoną Eithne Ollamda sześciu synów i dziesięć córek (tylko dwie znane z imienia): 

</doc>
<doc id="83735" url="https://pl.wikipedia.org/wiki?curid=83735" title="Cormac mac Airt">
Cormac mac Airt



</doc>
<doc id="83736" url="https://pl.wikipedia.org/wiki?curid=83736" title="Aktorzy prowincjonalni">
Aktorzy prowincjonalni

Aktorzy prowincjonalni – polski psychologiczny film obyczajowy z 1978 roku w reżyserii Agnieszki Holland, na podstawie scenariusza napisanego wraz z Witoldem Zatorskim. Treścią filmu są obsesyjne starania młodego aktora teatralnego (Tadeusz Huk) o otrzymanie głównej roli w spektaklu "Wyzwolenie" Stanisława Wyspiańskiego; podczas tych starań aktor zaniedbuje swoją żonę pracującą w teatrzyku dla dzieci (Halina Łabonarska). Debiut kinowy Holland był wielokrotnie nagradzany; doceniano rolę Łabonarskiej oraz reżyserię, za którą Holland otrzymała nagrodę FIPRESCI na Festiwalu Filmowym w Cannes.
Opis fabuły.
Głównym bohaterem "Aktorów prowincjonalnych" jest Krzysztof Malewski, dość młody aktor, którego marzeniem jest angaż do roli Konrada w inscenizowanym właśnie "Wyzwoleniu" Stanisława Wyspiańskiego. Marzenia te nie spełniają się, gdyż reszta trupy aktorskiej odnosi się do przedstawienia jako typowej chałtury. Jednakże sposób postępowania Krzysztofa bynajmniej nie dowodzi jego idealizmu i czystości moralnej. Próbując osiągnąć upragniony sukces artystyczny, Krzysztof próbuje po prostu dostać się do lepszego teatru i opuścić znienawidzoną przez siebie prowincję. Tymczasem jego żona Anka, pracująca jako lalkarka w teatrze dla dzieci, czuje się odtrącona przez męża, zagubiona i osamotniona. Obsesja, z jaką Krzysztof próbuje zrealizować zamierzony cel, kończy się rozpadem związku.
Obsada aktorska.
"Źródło: Internetowa Baza Filmu Polskiego"
Produkcja.
Film "Aktorzy prowincjonalni" był debiutem kinowym reżyserki Agnieszki Holland, dotąd kręcącej filmy telewizyjne. Swój zamiar stworzenia filmu Holland objaśniała następująco: „w "Aktorach prowincjonalnych" mniej mi chodziło o ukazanie mechanizmu manipulacji, a bardziej o przedstawienie właśnie ludzkiego losu, w całym jego uwikłaniu i splątaniu. To znaczy starałam się bardziej wydobyć aspekt egzystencjalny niż publicystyczny”. Za produkcję filmu odpowiadał Michał Szczerbic, który musiał zmierzyć się z brakiem przychylności decydentów: „Mówiono mi, że w tym składzie ten film nie może się udać. Agnieszka zawali, ja zawalę finanse. Pomimo tych kłód, które rzucano nam pod nogi, udało się”. Zdjęcia do filmu nakręcono w Łodzi i Piątku.
Odbiór.
Premiera "Aktorów prowincjonalnych" odbyła się 10 sierpnia 1979 roku; na seanse filmu tłumnie przychodziła młoda publiczność, co po latach Holland odnotowywała następująco: „Film zdmuchnął wszystkich, wzbudził ogólny entuzjazm. Widownia to byli głównie młodzi ludzie. Właśnie wtedy pierwszy raz poczułam taki niebywały smak radości, że się coś zrobiło, co ludzie przyjmują z jakimś entuzjazmem, emocjami, wdzięcznością”.
Barbara Mruklik w recenzji dla czasopisma „Kino” odczytywała film Holland jako dzieło, w którym „rzecz idzie o interpretację tekstu klasycznej sztuki z wielkiego repertuaru narodowego, a w istocie o obronę podstawowych, autentycznych wartości […] Krzysztof obija się jednak tylko o szklane ściany obojętności, bezmyślności, bezwładu, marazmu, ogólnego niechcenia, niezrozumienia”.
Mariola Jankun-Dopartowa upatrywała w "Aktorach prowincjonalnych" ironicznych nawiązań do dylematów poruszanych w "Wyzwoleniu" Wyspiańskiego:
Manierę epoki zastępuje tu realistyczny obraz środowiska teatralnego z drugiej połowy lat siedemdziesiątych, z całą płycizną intelektualną, miałkością artystyczną, wulgarnością języka i trywialnością. Prywatność jest tylko przedłużeniem tego, co widzimy w teatrze; postulowane przez Wyspiańskiego stopienie się sztuki i życia w jedną całość nabiera tu ironicznego charakteru.
Marcin Maron dostrzegał w filmie Holland dwoistość znaczeniową, wynikającą z nawiązania do "Wyzwolenia. Aktorów prowincjonalnych" można odczytywać jako przypowieść autotematyczną, wyrażającą „problem fałszywego stosunku do kultury, czyli manipulacji, które mogą przesłonić prawdę o sensie sztuki i realiach życia”. Można też – jak zauważa Maron – traktować film Holland jako przenośnię, w której tak jak u Wyspiańskiego „chodzi o pytanie: jak można wyzwolić sztukę i życie z kłamstwa”. Barbara Hollender na łamach „Rzeczpospolitej” dowodziła ponadczasowości filmu, mówiąc, że o ile w momencie premiery filmu „środowisko prowincjonalnego teatru odczytywano jako metaforyczny obraz Polski, dzisiaj można dostrzec w tym filmie opowieść o niespełnieniach artysty, o rozmijaniu się życia i ideałów”. Tomasz Raczkowski z portalu Film.org.pl dowodził, że;
Holland dekonstruuje Polskę i Polaków, rysując przekonujący obraz relacji jednostki ze zbiorowością, sztuki z życiowym znojem, brzemienia historii ze współczesnością i polityki z prywatnym życiem. […] "Aktorzy prowincjonalni" są osiągnięciem nie tylko polskiego, ale i światowego kina społecznego, bezbłędnie wykorzystującym cały potencjał tego nurtu.

</doc>
<doc id="83737" url="https://pl.wikipedia.org/wiki?curid=83737" title="Fort piechoty">
Fort piechoty

Fort piechoty – dzieło fortyfikacyjne zdolne do samodzielnej obrony bliskiej. Uzbrojeniem fortu piechoty były szybkostrzelne działa przeciwszturmowe umieszczane w wieżach pancernych, karabiny maszynowe i miotacze ognia w kaponierach oraz broń ręczna piechoty. Fort piechoty nie posiadał artylerii dalekonośnej, czym różnił się od fortu pancernego czy uniwersalnego. Całość dzieła otoczona była wałem z galeriami strzeleckimi, poprzedzonym fosą o trójkątnym przekroju. W centrum dzieła znajdował się budynek koszarowo-bojowy z zamontowanymi na jego skrzydłach wieżami pancernymi armat szybkostrzelnych. Forty piechoty budowano często w międzypolach fortów głównych jako dodatkowe zabezpieczenie pierścienia obronnego twierdzy fortowej.

</doc>
<doc id="83739" url="https://pl.wikipedia.org/wiki?curid=83739" title="Pierre Le Gloan">
Pierre Le Gloan

Pierre Le Gloan (ur. 6 stycznia 1913, zm. 11 września 1943), francuski lotnik, as myśliwski okresu II wojny światowej.
Życiorys.
Urodził się 6 stycznia 1913 roku w Bretanii. Zafascynowany lataniem, w wieku 18 lat wstąpił do służby wojskowej i do francuskiego lotnictwa wojskowego. Odznakę pilota zdobył w sierpniu 1932. 
W chwili wybuchu II wojny światowej służył w stopniu sierżanta w dywizjonie myśliwskim GC III/6, latającym na myśliwcach Morane-Saulnier MS.406. Już 23 listopada 1939 doszło do pierwszego starcia lecącego w parze Le Gloana z niemieckim bombowcem rozpoznawczym Dornier Do 17, zakończonym zespołowym zestrzeleniem Dorniera. 2 marca Le Gloan z drugim pilotem ponownie zestrzelił Do-17P. Wykonując loty patrolowe po rozpoczęciu kampanii francuskiej 1940, Le Gloan zestrzelił zespołowo dwa bombowce Heinkel He 111. 
1 czerwca 1940 dywizjon GC III/6 został przeniesiony na lotnisko Luc w południowo-wschodniej Francji i przezbrojony w nowe myśliwce Dewoitine D.520. 10 czerwca, po wypowiedzeniu wojny Francji przez Włochy, włoskie lotnictwo rozpoczęło naloty, a trzy dni później Le Gloan zespołowo zestrzelił dwa bombowce włoskie Fiat BR.20. 15 czerwca, atakując w parze samolotów, wraz z kpt. Assolent, grupę 12 włoskich myśliwców Fiat CR.42, Le Gloan zestrzelił 3 z nich (nadto Assolent jeden). Nad swoim lotniskiem, będącym celem nalotu włoskiego, le Gloan zestrzelił czwartego Fiata i rozpoznawczy bombowiec BR-20. Za zestrzelenie 5 samolotów w jednym locie, będące rzadkim wydarzeniem w historii lotnictwa, Le Gloan został awansowany do podporucznika. 
W związku z ogólnym położeniem militarnym Francji, podbijanej przez Niemców, 20 czerwca dywizjon GC III/6 został wycofany do Algierii, będącego kolonią francuską. Tam po upadku Francji wszedł w skład sił podporządkowanych w dalszym ciągu francuskiemu rządowi w Vichy. Poza tym, że Francja i Wielka Brytania znalazły się po przeciwnych stronach, dalsze wydarzenia polityczne (m.in. brytyjski atak na flotę w Mers el-Kebir) pogłębiły wrogość między Francuzami a Brytyjczykami. 24 maja 1941 dywizjon GC III/6 jako jedyna francuska jednostka myśliwska został skierowany do francuskiej kolonii Syrii, która stała się miejscem inwazji wojsk alianckich (z udziałem Wolnych Francuzów). W dniu 8 czerwca nad Damaszkiem Le Gloan zestrzelił swój pierwszy brytyjski myśliwiec Hawker Hurricane, a 9 czerwca dwa dalsze. W czerwcu zestrzelił jeszcze Hurricane i dwupłatowy myśliwiec Gloster Gladiator, został przy tym sam zestrzelony i przymusowo lądował. 5 lipca zestrzelił jeszcze dwa Hurricane'y, po czym wkrótce przetrzebiony w intensywnych walkach dywizjon GC III/6 został wycofany do Algieru. 
Podczas alianckiej inwazji Afryki Północnej w listopadzie 1942 (operacja Torch), dywizjony stacjonujące w Algierze nie wzięły udziału w walkach. Po opanowaniu Algierii i Maroka przez aliantów, oddziały francuskie znajdujące się tam przystąpiły do Wolnych Francuzów, w ich składzie Pierre Le Gloan. W maju 1943 dywizjon GC III/6 otrzymał amerykańskie myśliwce P-39 Airacobra. 11 sierpnia Le Gloan objął dowództwo przeformowanej 3. eskadry ("escadrille") dywizjonu. Rola lotników ograniczała się wówczas do patrolowania nad morzem.
11 września 1943, Pierre Le Gloan wyleciał na patrol z drugim pilotem. Podczas lotu nad morzem, z silnika Airacobry Le Gloana zaczął wydobywać się dym. Le Gloan zawrócił w stronę brzegu, lecz silnik jego samolotu wkrótce przestał pracować. Le Gloan podjął próbę lądowania "na brzuchu" samolotem na brzegu, być może zapominając, że jego Airacobra ma pod kadłubem podczepiony dodatkowy zbiornik paliwa. Po zetknięciu się z ziemią, w samolocie Le Gloana eksplodowało paliwo, powodując śmierć lotnika. 
Podczas swojej, nie z własnej woli skomplikowanej, kariery bojowej, Pierre Le Gloan odniósł 18 zwycięstw powietrznych, zestrzeliwując 4 bombowce niemieckie, 7 samolotów włoskich i 7 myśliwców brytyjskich. Z wynikiem tym był czwartym na liście francuskich asów II wojny światowej.

</doc>
<doc id="83740" url="https://pl.wikipedia.org/wiki?curid=83740" title="Fort łącznikowy">
Fort łącznikowy

Fort łącznikowy – fort łączący dwa zespoły umocnień (np. twierdze) w celu utworzenia wspólnego odcinka obrony. Był dziełem samodzielnym, zdolnym do obrony okrężnej, silnie uzbrojonym i opancerzonym.

</doc>
<doc id="83741" url="https://pl.wikipedia.org/wiki?curid=83741" title="Ombrometr">
Ombrometr



</doc>
<doc id="83742" url="https://pl.wikipedia.org/wiki?curid=83742" title="Pluwiometr">
Pluwiometr



</doc>
<doc id="83743" url="https://pl.wikipedia.org/wiki?curid=83743" title="Pluwiograf">
Pluwiograf

Pluwiograf – urządzenie do automatycznego ciągłego pomiaru opadów, rejestrujące ich ilość, czas trwania i natężenie. Wyróżnia się pluwiografy: pływakowy, w którym w naczyniu znajduje się pływak, wskazujący stan napełnienia oraz wywrotkowy.
Budowa.
Stosuje się również pluwiografy elektroniczne zliczające impulsy elektryczne generowane przez wpadającą do pluwiografu wodę

</doc>
<doc id="83744" url="https://pl.wikipedia.org/wiki?curid=83744" title="Elżbieta Rakuszanka">
Elżbieta Rakuszanka

Elżbieta Rakuszanka (Habsburżanka), niem. "Elisabeth von Habsburg" (ur. w Wiedniu pod koniec 1436 lub początek 1437, zm. 30 sierpnia 1505 w Krakowie) – królowa polska i wielka księżna litewska, posiadaczka starostwa w Koninie (1461–1505) i w Pyzdrach (1461–1505).
Córka króla niemieckiego i węgierskiego Albrechta II Habsburga i Elżbiety Luksemburskiej, córki cesarza Zygmunta Luksemburskiego. Jej babką była Elżbieta pomorska, wnuczka Kazimierza III Wielkiego. Jej bratem był Władysław Pogrobowiec.
Życiorys.
25 lipca 1450 została zaręczona z Fryderykiem, synem księcia saskiego i elektora Rzeszy Niemieckiej Fryderyka II Łagodnego. Ostatecznie małżeństwo nie doszło do skutku. 10 lutego 1454 Elżbieta poślubiła w katedrze krakowskiej polskiego króla Kazimierza IV Jagiellończyka i została koronowana na królową. Małżeństwo pobłogosławił święty Jan Kapistran – założyciel klasztorów obserwanckich w Polsce, zwanych bernardynami. Królowa Elżbieta wywierała znaczny wpływ na politykę męża. Jej pozycja wzrosła w 1457, po śmierci brata Władysława Pogrobowca, gdy stała się spadkobierczynią tronu Czech i Węgier. Jako dziedziczka tych królestw podjęła starania o osadzenie tam Jagiellonów w osobie swego najstarszego syna Władysława.
Zwana jest "matką królów", gdyż czterech z jej synów zostało królami, a córki Elżbiety poprzez swoje małżeństwa zostały skoligacone z większością panujących wówczas dynastii europejskich. Została pochowana w katedrze krakowskiej w kaplicy Świętego Krzyża. W 1973 z inicjatywy arcybiskupa metropolity krakowskiego, kardynała Karola Wojtyły otwarto grób Elżbiety i przeprowadzono badania, które pozwoliły badaczom odtworzyć w przybliżeniu wygląd królowej. Ponowny pogrzeb Elżbiety Rakuszanki odbył się 17 października 1973.
Potomstwo.
Z małżeństwa Elżbiety i Kazimierza pochodziło trzynaścioro dzieci:

</doc>
<doc id="83745" url="https://pl.wikipedia.org/wiki?curid=83745" title="Fiasko (powieść Stanisława Lema)">
Fiasko (powieść Stanisława Lema)

Fiasko – powieść Stanisława Lema z gatunku hard science fiction wydana pierwotnie w języku niemieckim w 1986 w Niemczech przez wydawnictwo S. Fischer Verlag. W Polsce wydana po raz pierwszy w 1987 przez Wydawnictwo Literackie. Jej fabuła obraca się wokół konfrontacji człowieka z naturą kosmosu oraz inteligencją pozaziemską i pozostaje w związku treściowym z wcześniejszym cyklem "Opowieści o pilocie Pirxie" tego samego autora.
W powieści autor wykorzystał fragment własnego opowiadania "Kryształowa kula" ze zbioru "Sezam i inne opowiadania" (1954). Nieukończone opowiadanie o Pirxie pt. "Las Birnam" zostało opublikowane jako pierwszy rozdział powieści.
Powieść była nominowana do nagrody im. Arthura C. Clarke’a w 1988 roku.
Opis fabuły.
Początkowo akcja toczy się na Tytanie, księżycu Saturna, gdzie bohater Angus Parvis poszukując zaginionych budowniczych kopalni oraz komandora Pirxa, który ruszył im na ratunek, sam popełnia błąd w obcym człowiekowi, mieszkańcowi Ziemi, terenie i staje w obliczu nieuchronnej śmierci. W nadziei wskrzeszenia przy pomocy przyszłych zdobyczy nauki, dokonuje aktu szczególnego samobójstwa przez poddanie się hibernacji.
Po około stuleciu, na pokładzie statku kosmicznego zmierzającego w kierunku nieznanej cywilizacji pozaziemskiej z planety Kwinta, zostaje ożywiona jedna z osób, których ciała odnaleziono na Tytanie. Naukowcy przypuszczają, że uratowanym może być Parvis lub Pirx, lecz również po wskrzeszeniu członkom załogi nie udaje się ustalić jego danych personalnych, w związku z czym występuje dalej pod przybranym imieniem i nazwiskiem jako Marek Tempe. Konstrukcja powieści, wykluczająca tzw. narratora wszechwiedzącego, pozostawia czytelnika w niepewności co do możliwego rozwiązania zagadki tożsamości bohatera.
Kiedy statek dolatuje do celu, jedno z najistotniejszych zadań w zakresie kontaktu bezpośredniego z obcą cywilizacją zostaje powierzone wskrzeszonemu. Porozumienie między „braćmi w rozumie” okazuje się jednak ostatecznie niemożliwe na skutek zbyt głębokich różnic biologicznych oraz kulturowych i kończy się tytułowym fiaskiem.
Świat przedstawiony.
Akcja powieści dzieje się w dalekiej przyszłości, w której ludzkość dysponuje niezwykle zaawansowaną technologią. Statek, którym podróżują bohaterowie, zostaje rozpędzony napędem fotonowym, a później korzysta z tzw. – odrzutowego napędu termojądrowego. Jest on wyposażony w tzw. „komputery ostateczne” – zawierające procesory mające największą możliwą moc obliczeniową.
Ocena dzieła.
"Fiasko" to ostatnia powieść Stanisława Lema. Stanowi ona szczególne podsumowanie wielowątkowej beletrystycznej twórczości pisarza. Wielostronnie i dynamicznie przedstawia w niej uwikłanie człowieka we własną naturę, zdeterminowaną ziemskimi warunkami. W ten sposób autor, nie po raz pierwszy, sceptycznie odnosi się do możliwości kontaktu z naszymi „braćmi w Kosmosie”. Ostateczną przeszkodą okazuje się nie sama odległość, lecz odmienność.
W utworze znajduje się wiele podobieństw i nawiązań do pierwszych powieści fantastycznych Lema. Szczegółowe opisy techniczne, motyw pionierskiej wyprawy, załoga statku kosmicznego złożona z samych mężczyzn różnej narodowości, zagłada pozaziemskiej cywilizacji – przywodzą na myśl utwór "Astronauci" (1951). Natomiast opis przyjęcia na pokład po drodze dodatkowego pasażera, wymagającego „wskrzeszenia” i pozbawionego pamięci, wskazuje na analogię do "Obłoku Magellana" (1955). Również w "Obłoku…" pierwsza próba nawiązania kontaktu z obcą cywilizacją kończy się niepowodzeniem, jednak Lem kończy narrację tamże zostawiając optymistyczne nadzieje na dalszy rozwój wydarzeń. Pojawiający się w "Fiasku" dylemat na temat podjęcia decyzji o dokonaniu interwencji w konflikt występujący wśród mieszkańców obcej cywilizacji przypomina fabułę powieści "Eden" (1959). W pisanym wcześniej utworze Ziemianie odlecieli pozostawiając sprawy ich własnemu biegowi.
Utwór można odczytywać jako opinię autora o "fiasku" literatury s-f. Najważniejszy motyw tego gatunku literackiego – kontakt z odmienną cywilizacją – został tutaj wymownie sparodiowany. Najeźdźcą z kosmosu i agresorem staje się człowiek, nie zaś „źli” kosmici opisywani w powieściach Wellsa czy Heinleina. W dodatku motywem agresji okazały się „dobre chęci” nawiązania kontaktu za wszelką cenę.

</doc>
<doc id="83746" url="https://pl.wikipedia.org/wiki?curid=83746" title="Bermyca">
Bermyca

Bermyca (od niem. "Bärenmütze" – niedźwiedzia czapka) – wojskowe nakrycie głowy w kształcie wysokiej czapki, najczęściej wykonane lub przynajmniej pokryte niedźwiedzią skórą w oryginalnym kolorze.
Bermyca była używana w armiach praktycznie wszystkich państw przełomu XVIII i XIX wieku. Nosili ją najczęściej żołnierze oddziałów wyborowych – grenadierzy i strzelcy konni.
Bermyce przybierały różne kształty: różniły się wysokością, były okrągłe lub spłaszczone, mogły mieć daszki albo blachy naczelne z emblematami. Często zdobiły je kity lub flammy (płomienie – ozdoby dna w kształcie stożkowatych worków zakończonych pędzelkowatym chwastem).
Współcześnie bermyca jest noszona przez reprezentacyjne oddziały gwardii brytyjskiej m.in. Gwardię Szkocką, Irlandzką i Walijską.

</doc>
<doc id="83748" url="https://pl.wikipedia.org/wiki?curid=83748" title="Filipp Golikow">
Filipp Golikow

Filipp Iwanowicz Golikow (; ur. we wsi Borisowo w obwodzie kurgańskim, zm. 29 lipca 1980 w Moskwie) – radziecki dowódca wojskowy, marszałek Związku Radzieckiego (1961).
Życiorys.
Urodził się w rodzinie chłopskiej. Od 1918 był członkiem RKP(b), od tegoż roku na służbie w Robotniczo-Chłopskiej Armii Czerwonej. Brał udział w wojnie domowej, po jej zakończeniu do 1931 pracował na różnych stanowiskach partyjnych i państwowych. Następnie był dowódcą pułku strzeleckiego, dywizji, brygady zmechanizowanej, korpusu zmechanizowanego, członkiem Rady Wojskowej Białoruskiego Okręgu Wojskowego. W 1933 ukończył Akademię Wojskową im. Frunzego.
Od listopada 1938 był dowódcą Winnickiej Grupy Armijnej, 17 września przekształconej w 6 Armię (80 834 żołnierzy, 630 dział i moździerzy, 675 czołgów). Na jej czele brał udział w agresji ZSRR na Polskę. Jak podaje rosyjski historyk Władimir Bieszanow, nie posiadając większych sukcesów militarnych, wyróżnił się na „froncie egzekucji”. Podpisał m.in. rozkaz zezwalający szefom wydziałów specjalnych funkcjonującym przy dowództwach korpusów jego armii na rozstrzeliwanie bez sądu wybranych przez nich osób spośród mieszkańców zajmowanych terytoriów „wrogów ludu” (członków polskiej administracji, policjantów, jeńców wojennych, kułaków). Jego rozporządzenia w tej sprawie były wykonywane przez podległych mu dowódców i komisarzy tak gorliwie, że prokurator wojskowy 6 Armii złożył na postępowanie Golikowa skargę do samego Stalina, co zaowocowało naganą ze strony narkoma.
Od 1940 do 1941 był zastępcą szefa Sztabu Generalnego i szefem Głównego Zarządu Wywiadowczego. Generał major. Stał na czele radzieckiej misji wojskowej w Wielkiej Brytanii i USA.
Po ataku Niemiec na ZSRR dowodził 10 i 4 Armią Uderzeniową, Frontami Briańskim i Woroneskim, 1 Gwardyjską Armią. Od kwietnia 1943 był zastępcą ludowego komisarza obrony do spraw kadr, od maja 1943 szefem Głównego Zarządu Kadr Ludowego Komisariatu Obrony ZSRR. Od 1950 dowodził Samodzielną Armią Zmechanizowaną, od 1956 był komendantem Wojskowej Akademii Wojsk Pancernych, w latach 1958–1962 był szefem Głównego Zarządu Politycznego Radzieckiej Armii i Marynarki Wojennej.
Od 1962 był w Grupie Generalnych Inspektorów Ministerstwa Obrony ZSRR. Członek Komitetu Centralnego KPZR w latach 1961–1966.
Został pochowany na Cmentarzu Nowodziewiczym.
Odznaczenia i wyróżnienia.
Według niektórych publikacji był dwukrotnym Bohaterem Związku Radzieckiego, lecz większość źródeł nie podaje takiej informacji.

</doc>
<doc id="83749" url="https://pl.wikipedia.org/wiki?curid=83749" title="Arthur Koestler">
Arthur Koestler

Arthur Koestler (ur. 5 września 1905 w Budapeszcie, zm. 3 marca 1983 w Londynie) – angielski pisarz i dziennikarz, pochodzenia węgierskiego.
Życiorys.
Koestler był z pochodzenia zasymilowanym węgierskim Żydem. Był poliglotą. Już w wieku 10 lat płynnie mówił po węgiersku (po matce), niemiecku (używany przez rodzinę), angielsku i francusku. Znał także jidysz, aby rozmawiać z dziadkiem. Później w Palestynie i ZSRR opanował hebrajski i rosyjski. Wykształcenie inżynierskie zdobył w Wiedniu. Był pracownikiem Wydawnictwa Ullstein. Jako dziennikarz przebywał w Palestynie, ZSRR i Hiszpanii.
W Berlinie w 1931 wstąpił do partii komunistycznej i został agentem Kominternu. W 1932 zadenuncjował w sowieckiej tajnej policji swoją byłą przyjaciółkę Nadieżdę Smirnową, która w wyniku donosu została skazana na śmierć. Był świadkiem głodowej śmierci milionów ludzi podczas wielkiego głodu na Ukrainie, lecz za sprawą ideologii udało mu się zinterpretować fakty nie jako narodową tragedię, lecz krok naprzód w ewolucji ludzkości. Uważał, że konający na ulicach z głodu ludzie są „wrogami ludu, którzy wolą żebrać niż pracować”. Sądził, wraz z mieszkającym z nim w Charkowie fizykiem Aleksandrem Weissbergiem-Cybulskim, że zniszczenie wsi ukraińskiej godzi się z ogólną historią postępu ludzkości. Koestler opuścił ZSRR w 1933, a na jego pożegnanie Weissberg na stacji powiedział: „Cokolwiek by się działo, wysoko dzierż sztandar Związku Radzieckiego!”.
Z partii komunistycznej wystąpił w 1938. Rozczarowanie do komunizmu zrelacjonował w "The God That Failed" w 1950. Swoje przeżycia z lat 1939–1940, kiedy jako podejrzany cudzoziemiec przetrzymywany był w Camp Vernet przez Francuzów i Anglików, przedstawił w "Scum of the Earth" (1941). Jego najgłośniejszą powieścią była "Ciemność w południe" ("Darkness at Noon"), poświęcona wielkiej czystce w ZSRR w latach 1934–1939.
Pod koniec życia zainteresował się parapsychologią. W testamencie przeznaczył fundusze na utworzenie uniwersyteckiej katedry parapsychologii w Edynburgu. Był członkiem Stowarzyszenia Dobrowolnej Eutanazji. W 1976 u Koestlera zdiagnozowano chorobę Parkinsona, a trzy lata później przewlekłą białaczkę limfatyczną w jej stadium terminalnym. Wraz z żoną w 1983 roku w Londynie popełnił samobójstwo.
W 1998 popiersie Koestlera zostało usunięte z budynku Uniwersytetu w Edynburgu po ujawnieniu gwałtów, których się dopuścił.
W 2009 w Budapeszcie na Lövölde tér postawiono pomnik pamięci pisarza autorstwa Imrego Vargi. Koestler do 11. roku życia mieszkał w pobliżu, na Szív utca; w 2005 przyznano mu pośmiertnie tytuł zasłużonego obywatela miasta.
Poglądy.
Uważał, że ludzki stosunek do świata rzeczywistego rozgrywa się na trzech poziomach. Pierwszym są zmysły, drugim jest myślący umysł, a trzecim duch i zdolność pojmowania "uczucia oceanicznego".
Przypisy.
 

</doc>
<doc id="83750" url="https://pl.wikipedia.org/wiki?curid=83750" title="Artur Koestler">
Artur Koestler



</doc>
<doc id="83756" url="https://pl.wikipedia.org/wiki?curid=83756" title="Skala mapy">
Skala mapy

Skala mapy (czasem używany jest również termin "podziałka mapy") – stosunek wielkości liniowych rozmiarów modelu Ziemi, dla jakiego opracowano odwzorowanie kartograficzne danej mapy, do rzeczywistej wielkości tych rozmiarów.
Rodzaj zapisu w zależności od rodzaju mapy.
Poszczególne rodzaje zapisu skal można stosować tylko dla wybranych rodzajów map:

</doc>
<doc id="83757" url="https://pl.wikipedia.org/wiki?curid=83757" title="Maria Dulęba">
Maria Dulęba

Maria Zofia Dulęba l°v. Piotrowska, 2° v. Liefeld, 3°v. Wołoszynowska (ur. 17 października 1881 w Krakowie, zm. 6 maja 1959 w Warszawie) – polska aktorka.
Życiorys.
Występowała m.in. w Teatrze Polskim, Reducie, Teatrze Narodowym. Na jej dorobek artystyczny złożyło się ponad 300 ról teatralnych i 14 ról filmowych.
Pochodziła z rodziny szlacheckiej pieczętującej się herbem Alabanda. W 1955 roku otrzymała Nagrodę Państwową I stopnia za całość działalności aktorskiej.
Pochowana na cmentarzu Powązkowskim w Warszawie (aleja zasłużonych, grób 97).

</doc>
<doc id="83758" url="https://pl.wikipedia.org/wiki?curid=83758" title="Bronisław Taraszkiewicz">
Bronisław Taraszkiewicz

Bronisław Taraszkiewicz (/Branisłaŭ Taraškievič; ur. w Maciuliszkach koło Ławaryszek, zm. 29 listopada 1938 w Mińsku) – białoruski polityk, poseł na Sejm Rzeczypospolitej, przewodniczący Białoruskiego Koła Poselskiego, przywódca Białoruskiej Włościańsko-Robotniczej Hromady, działacz społeczny, językoznawca, tłumacz, jeden z twórców ortografii języka białoruskiego.
Życiorys.
Urodził się na Wileńszczyźnie w rodzinie chłopskiej. W okresie gimnazjalnym, spędzonym w Wilnie należał do polskich organizacji narodowowyzwoleńczych. Określił się jako Białorusin w czasie studiów na Uniwersytecie Petersburskim, który ukończył w 1916 na wydziale historyczno-filologicznym. Pozostał na uniwersytecie przy katedrze języka rosyjskiego i literatury, pracował również jako nauczyciel greki i łaciny (do 1918).
W 1917 został jednym z liderów Białoruskiej Socjalistycznej Gromady, był jej przedstawicielem na I Zjeździe Białoruskich Organizacji i Partii, gdzie wszedł w skład ciała wykonawczego Zjazdu – Białoruskiego Komitetu Narodowego. W 1918 był wykładowcą języka białoruskiego i greckiego w Mińskim Instytucie Pedagogicznym. W tym samym roku wydał pierwszy podręcznik gramatyki języka białoruskiego dla szkół średnich. W 1921 został dyrektorem białoruskiego gimnazjum w Wilnie.
Wszedł razem z Wacławem Iwanowskim w skład Tymczasowej Komisji Rządzącej Litwy Środkowej, powstałej na Wileńszczyźnie po zamachu gen. L. Żeligowskiego, gdzie był dyrektorem do spraw szkół białoruskich (1920–1922). Był delegatem Białoruskiego Komitetu Politycznego na rozmowy z władzami polskimi, Naczelnikiem Państwa Józefem Piłsudskim i premierem Antonim Ponikowskim, gdzie przedstawił postulaty dotyczące oświaty białoruskiej.
W 1922 został wybrany posłem na Sejm Rzeczypospolitej. Został przewodniczącym Białoruskiego Klubu Poselskiego (do 1925). W pracy parlamentarnej w tym okresie optował za autonomią dla Białorusi, walczył z osadnictwem wojskowym, walczył o język białoruski jako urzędowy na ziemiach zamieszkanych przez Białorusinów. M.in. w tym celu prowadził rozmowy z kandydatem na premiera RP Stanisławem Thuguttem. W 1925 wstąpił do Komunistycznej Partii Zachodniej Białorusi, a w listopadzie tegoż roku brał udział w III Konferencji KPZB w Moskwie. W 1925 dokonał rozłamu w Białoruskim Klubie Poselskim tworząc wraz z Szymonem Rak-Michajłowskim Białoruską Włościańsko-Robotniczą Hromadę.
Nowo powstała partia szybko zdobyła wpływy w Białoruskim Komitecie Narodowym w Wilnie, organie koordynującym działalność białoruskich ugrupowań politycznych. W latach 1926–1927 Taraszkiewicz stał na czele komitetu, co wpłynęło na zmianę charakteru organizacji z narodowo-demokratycznego na lewicowy. BWRH szybko rosła w siłę, przejmując kontrolę nad kolejnymi organizacjami białoruskimi. W styczniu 1927 władze polskie zdecydowały się na delegalizację „Hromady” i na uwięzienie jej przywódców, co nastąpiło 15 stycznia 1927. W 1928 Bronisława Taraszkiewicza za działalność komunistyczną skazano na 12 lat więzienia.
Zwolniony z więzienia w 1930, po wyjściu na wolność mieszkał w Gdańsku. 5 lutego 1931 został ponownie aresztowany przez władze polskie, gdy próbował przejechać przez terytorium Polski z Gdańska do Berlina, a w listopadzie 1932 skazany na 8 lat więzienia. W 1933 zgodził się na wyjazd do ZSRR i 3 września 1933 został wymieniony na Franciszka Alachnowicza. W ZSRR pracował jako przedstawiciel krajów bałtyckich w Międzynarodowym Instytucie Rolnym w Moskwie. Aresztowany 6 maja 1937 w czasie „wielkiej czystki”, został rozstrzelany 29 listopada 1938 w Mińsku. Zrehabilitowany 26 stycznia 1957.
Opracowany przez niego system ortografii białoruskiej nazywany jest potocznie taraszkiewicą. Przetłumaczył na język białoruski "Pana Tadeusza" Adama Mickiewicza oraz "Iliadę" Homera.
Był masonem, należał do lóż „Prawda” i „Tomasz Zan”.
Upamiętnienie.
Tablice pamiątkowe poświęcone Bronisławowi Taraszkiewiczowi znajdują się m.in. na ścianach domów, w których mieszkał: na ul. Taraszkiewicza w Mołodecznie i na budynku byłego szpitala w Radoszkowicach.
5 marca 1969 jego imię zostało nadane Liceum Ogólnokształcącemu z BJN w Bielsku Podlaskim.

</doc>
<doc id="83759" url="https://pl.wikipedia.org/wiki?curid=83759" title="Stanisław Bogusławski (komediopisarz)">
Stanisław Bogusławski (komediopisarz)

Stanisław Bogusławski h. Świnka (ur. 28 grudnia 1804 w Warszawie, zm. 10 czerwca 1870 tamże) – polski dziennikarz, aktor i komediopisarz; syn Wojciecha Bogusławskiego i aktorki Konstancji Pięknowskiej, ojciec Władysława.
Do 1827 roku nosił nazwisko matki. Uczył się u pijarów, następnie w 1820 wstąpił do Pułku Grenadierów Gwardii, osiągnąwszy stopień podporucznika (1827). Debiutował w 1829. Uczestnik powstania listopadowego, po którym pracował jako aktor i komediopisarz współpracując do 1860 ze sceną warszawską. Od 1829 pisał do "Kuriera Warszawskiego", w latach 1867-1868 był jego redaktorem. Autor komedii, m.in. "Urojenie" (1829), "Krewni" (1840), "Lwy i lwice" (1846), "Komedie oryginalne" (t. 1-4, wyd. 1846, 1854, 1860, 1866), "Złoty młodzieniec" (1867) oraz libretta do opery Stanisława Moniuszki "Flis".
W 1834 ożenił się z tancerką Katarzyną Fröhlich. Pochowany na Starych Powązkach (kwatera 25-3-10/11).

</doc>
<doc id="83761" url="https://pl.wikipedia.org/wiki?curid=83761" title="Mieczysława Przybylska-Łuczyńska">
Mieczysława Przybylska-Łuczyńska

Mieczysława Przybylska-Łuczyńska, właśc. Mieczysława Kozer-Łuczyńska z domu Przybylska (ur. w 1907 w Puszczy Mariańskiej, zm. 27 grudnia 1972 w Warszawie) – polska pisarka, autorka powieści "Młoty nad kowadłem" i innych powieści i opowiadań z życia wyższych sfer, które w latach międzywojennych cieszyły się dużą popularnością.
Życiorys.
Urodziła się w 1907 w Puszczy Mariańskiej w zamożnej rodzinie Przybylskich. Lata młodości spędziła w Mszczonowie. Przez jakiś czas pracowała na poczcie, tutaj powstały jej pierwsze opowiadania i romanse. Korzystając z powodzenia, przeniosła się do Warszawy, gdzie wyszła za mąż. Utrzymywała bliskie znajomości z wysoko postawionymi osobistościami politycznymi, wojskowymi i gospodarczymi. Okupacyjne i powojenne losy pisarki nie są znane. Wiadomo tylko, że zmarła 27 grudnia 1972 w Warszawie i tam została pochowana na cmentarzu Bródnowskim (kw. 71F-II-18).
Twórczość.
Zadebiutowała opowiadaniem "Rozbite gniazdo" i niemal co roku tworzyła nową powieść, zbiór opowiadań lub tomik poezji, m.in. "W hypnozie" (1928), "Stargane struny" (1929), "Harde dusze" (1930), "W lazurowej toni" (1930), "Nad otchłanią" (2 tomy, 1931), "Jarzmo życia" (1932), "Kozły ofiarne" (1933), "Pod płomiennym sztandarem" (1934), "Romans dyplomatyczny" (1935), "Witman i Ska" (1936), "Fałszywe kamienie", "Błysk szczęścia", "Sąd nad kobietą", "Ugory" (2 tomy), "Płomień na wietrze" oraz "Noc zemsty". Zostawiła po sobie w rękopisie pięć powieści: "Ostatnie piętro", "Czarne krzyże", "Zbrodnia na dwa serca", "Ulice" i "Droga przez piachy", które nadal znajdują się w posiadaniu rodziny. Jej dorobek literacki zawiera łącznie 36 pozycji.

</doc>
<doc id="83762" url="https://pl.wikipedia.org/wiki?curid=83762" title="Franciszek Kanty Łuczyński">
Franciszek Kanty Łuczyński

Franciszek Kanty Łuczyński herbu Samson – astronom i matematyk, polski szlachcic, mieszkał w pierwszej połowie XVIII wieku w Krakowie. Napisał "Questio astronomica de eclipsibus solis et lunae" (1748). W latach 1742–1748 wydawał "Kalendarze krakowskie". W kalendarzu z 1746 podał istotne historycznie informacje o trybunałach koronnych i skarbowych na Litwie.

</doc>
<doc id="83764" url="https://pl.wikipedia.org/wiki?curid=83764" title="Mateusz Dobrucki">
Mateusz Dobrucki

Mateusz Dobrucki (ur. prawdopodobnie w 1520, zm. przed 2 lutego 1602 w Krakowie) – lutnik krakowski.
Życiorys.
Z zachowanego pośmiertnego inwentarza Dobruckiego wynika, że prowadził w Krakowie dużą pracownię, zatrudniając około 6-7 pracowników, gdzie zajmowano się budową cytr, skrzypiec, tenorek i wiolonczel w dużej liczbie. Instrumenty nie były sygnowane, co utrudnia współcześnie identyfikację, jednak aktywność Dobruckiego wskazuje na uznanie, jakim się cieszył jako lutnik.

</doc>
<doc id="83765" url="https://pl.wikipedia.org/wiki?curid=83765" title="Halina Krzanowska">
Halina Krzanowska

Halina Krzanowska (ur. 20 lipca 1926 w Żabiu, zm. 2 sierpnia 2004 w Krakowie) – polska uczona, biolog, profesor Uniwersytetu Jagiellońskiego, członek PAN.
Życiorys.
Była córką Kazimierza Datki (funkcjonariusza Straży Granicznej) i Haliny ze Szczepowskich (secundo voto Safarewiczowej, językoznawcy, profesora UJ). Absolwentka UJ (1948), obroniła doktorat w 1949, habilitowała się w 1962; od 1971 profesor nadzwyczajny, od 1978 z tytułem profesora zwyczajnego. W 1986 została członkiem korespondentem PAN, następnie w 2002 roku członkiem rzeczywistym; od 1990 członek rzeczywisty PAU. Po studiach pracowała jako asystent w Zakładzie Anatomii Porównawczej UJ (do 1952), następnie jako adiunkt w Zakładzie Biologii Eksperymentalnej Instytutu Zootechniki w Puławach (1952–1962); od 1962 ponownie związana z UJ, była wieloletnim kierownikiem Zakładu Genetyki i Ewolucjonizmu w Instytucie Zoologii (od 1964) oraz profesorem uczelni od 1971. W latach 1969–1980 przewodniczyła Komisji Biologii Zwierząt Doświadczalnych PAN.
Autorka około 100 prac z zakresu genetyki zwierząt; zajmowała się analizą zjawiska heterozji, dziedziczeniem nienormalności plemników, genetycznymi czynnikami zapłodnienia oraz hodowlą i genetyką zwierząt laboratoryjnych. Ogłaszała publikacje w pismach naukowych polskich i zagranicznych, była ponadto współautorką książek:
W latach 1973–1987 redaktor naczelny czasopisma "Zwierzęta Laboratoryjne".
Członek honorowy Polskiego Towarzystwa Przyrodników im. Mikołaja Kopernika, laureatka nagród Ministra Edukacji Narodowej, została odznaczona m.in. Krzyżem Kawalerskim Orderu Odrodzenia Polski, Medalem Komisji Edukacji Narodowej oraz odznaką Zasłużony Nauczyciel PRL. Została pochowana na Cmentarzu Rakowickim w Krakowie.

</doc>
<doc id="83768" url="https://pl.wikipedia.org/wiki?curid=83768" title="Uniwersytet Cornella">
Uniwersytet Cornella

Uniwersytet Cornella () – jeden z najbardziej prestiżowych uniwersytetów amerykańskich, należący do Ligi Bluszczowej. Uczelnia została założona w 1865 roku przez Ezrę Cornella (biznesmena i pioniera telegrafii) oraz Andrew Dicksona White’a (naukowca).
Główny kampus uczelni znajduje się w niewielkim mieście Ithaca w stanie Nowy Jork (gdzie mieści się większość wydziałów, w tym renomowany Industrial and Labor Relations). Uczelnia posiada także kampus medyczny, zorganizowany w Nowym Jorku.
Uniwersytet ma 14 wydziałów, 12 centrów uniwersyteckich i ponad 20 tysięcy studentów, z czego około dwie trzecie to studenci studiów licencjackich ("undergraduates"). Jako jedyna uczelnia z Ligi Bluszczowej jest częściowo finansowana przez władze stanowe (wsparcie otrzymują trzy wydziały licencjackie i jeden wydział magisterski – mają one status publiczny).
W 2022 roku Uniwersytet Cornella został sklasyfikowany jako 12. najlepsza uczelnia na świecie według Akademickiego Rankingu Uniwersytetów Świata (rankingu szanghajskiego).

</doc>
<doc id="83769" url="https://pl.wikipedia.org/wiki?curid=83769" title="Ivy League">
Ivy League

Ivy League (pl. Liga Bluszczowa, zwana również jako ang. The Ancient Eight [starożytna ósemka]) – lista obejmująca 8 prywatnych uniwersytetów badawczych w północno-wschodnich Stanach Zjednoczonych uznawanych za najlepsze szkoły na świecie. Termin Ivy League jest zwykle używany poza kontekstem sportowym w odniesieniu do ośmiu szkół jako grupy elitarnych szkół wyższych z konotacjami doskonałości akademickiej, selektywności w rekrutacji i elitarności społecznej. Chociaż termin ten był używany już w 1933 roku, stał się oficjalny dopiero po utworzeniu konferencji lekkoatletycznej NCAA Division I w 1954 roku.
Wszystkie Ivies (członkowie Ivy League) z wyjątkiem Cornell zostały założone w okresie kolonialnym; w ten sposób stanowią siedem z dziewięciu kolegiów kolonialnych czarterowanych przed rewolucją amerykańską. Pozostałe dwie kolonialne uczelnie, Rutgers University i College of William &amp; Mary, stały się zamiast tego instytucjami publicznymi.
Szkoły Ivy League są postrzegane jako jedne z najbardziej prestiżowych uniwersytetów na świecie. Wszystkie osiem uniwersytetów plasuje się w pierwszej 17 rankingu US News &amp; World Report w 2020 roku National Universities, w tym cztery Ivies w pierwszej piątce.
Rekrutacje na studia licencjackie wahają się od około 4500 do około 15 000 studentów, są większe niż większość uniwersytetów wyzwolonych i mniejsze niż większość uniwersytetów państwowych. Całkowita liczba zapisów, która obejmuje absolwentów, waha się od około 6600 w Dartmouth do ponad 20 000 w University of Columbia, Cornell, Harvard i Penn. Dofinansowanie Ivy League waha się od 4,7 miliarda dolarów Browna do 41,9 miliarda dolarów Harvardu, co stanowi największe wyposażenie finansowe jakiejkolwiek instytucji akademickiej na świecie.
Majątek.
Całkowita wartość majątku ("assets") uczelni Ligi Bluszczowej w roku fiskalnym zakończonym 30 czerwca 2014:
W przeliczeniu na jednego studenta:

</doc>
<doc id="83772" url="https://pl.wikipedia.org/wiki?curid=83772" title="Flaga Stanów Zjednoczonych">
Flaga Stanów Zjednoczonych

Flaga Stanów Zjednoczonych Ameryki – jeden z symboli państwowych Stanów Zjednoczonych Ameryki.
Flaga składa się z trzynastu równej wysokości poziomych pasów, na przemian czerwonych i białych (czerwony na początku i końcu). W lewym górnym rogu flagi znajduje się niebieski kanton z pięćdziesięcioma pięcioramiennymi białymi gwiazdami. Są one rozmieszczone w dziewięciu poziomych rzędach po 6 (na górze i dole) i 5 gwiazd przemiennie. 50 gwiazd symbolizuje 50 stanów amerykańskich, zaś 13 pasów – 13 pierwotnych kolonii.
Flaga USA jest potocznie zwana "Stars and Stripes" (Gwiazdy i pasy) lub, mniej powszechnie, "Old Glory" (Dawna chwała). Druga z nazw została ukuta w latach 30. XIX wieku i najczęściej używano jej w czasach 48-gwiazdkowej wersji flagi (w latach 1912–1959).
Historia.
Flaga przeszła aż 26 zmian od czasu przyjęcia jej przez unię 13 stanów. Obecnie obowiązująca flaga 50-gwiazdkowa jest najdłużej używaną wersją. 4 lipca 2008 roku wyprzedziła o rok wersję 48-gwiazdkową, która obowiązywała aż 47 lat.
14 czerwca 1777 roku Drugi Kongres Kontynentalny przyjął rezolucję o fladze, która głosiła: "Postanawia się, że na fladze Stanów Zjednoczonych będzie trzynaście pasów, na przemian czerwonych i białych, a unię symbolizować będzie trzynaście gwiazd, białych na niebieskim polu, reprezentujących nową konstelację." Opisując nową flagę, Kongres napisał: "Biel oznacza Czystość i Niewinność; czerwień – Niezłomność i Męstwo; błękit – Czujność, Wytrwałość i Sprawiedliwość." Dla upamiętnienia postanowień Kongresu, 14 czerwca obchodzone jest "Święto Flagi". Rezolucja o fladze nie określała ułożenia gwiazd. Pierwotnie używano wielu wariantów, jak np. aranżacja ich na linii okręgu, lecz stopniowo skłoniono się ku układowi poziomych rzędów. Wraz z przyłączaniem do Unii kolejnych stanów, dokładano do flagi kolejne gwiazdy i pasy, aż do momentu gdy spowodowało to bałagan. W końcu ustalono, że każdy stan będzie symbolizować osobna gwiazda, jednak liczba pasków będzie wynosić 13, dla upamiętnienia liczby pierwotnych kolonii (por. flaga Synów Wolności). Flaga z 15 pasami i 15 gwiazdami zainspirowała Francisa Scotta Keya do napisania pieśni "The Star-Spangled Banner", będącej obecnie narodowym hymnem USA.
Gdy następują zmiany w wyglądzie flagi, na mocy "the Flag Act" (Ustawy o fladze) z 4 kwietnia 1818 r. są one zawsze zatwierdzane 4 lipca danego roku w Filadelfii (4 lipca jest w USA świętem niepodległości). Ostatnia zmiana miała miejsce w 1960 r., po przyłączeniu do USA Hawajów. Rok wcześniej przyłączono do USA Alaskę, co dało początek krótkiemu żywotowi flagi z 49 gwiazdami.
Amerykańska flaga po raz pierwszy powiewała nad Cooch's Bridge w stanie Maryland podczas wojny o niepodległość 3 września 1777.
Pochodzenie projektu flagi USA nie jest znane. Popularna opowieść głosi, że niejaka Betsy Ross uszyła pierwszą flagę na podstawie szkicu George'a Washingtona, który osobiście zlecił jej tę pracę. Brytyjski historyk, sir Charles Fawcett, sugerował, że projekt flagi mógł być inspirowany flagą i banderą Brytyjskiej Kompanii Wschodnioindyjskiej (ich porównanie czyni ową hipotezę prawdopodobną ). Inna popularna teoria mówi, że flagę zaprojektował Francis Hopkinson. Podobno pierwotnie chciał zaaranżować gwiazdy w czterech rzędach – jeden pionowy, drugi poziomy i dwa ukośne. Według tego samego przekazu, układ ten został odrzucony ze względu na podobieństwo do flagi brytyjskiej.
Projekt.
Prawo Stanów Zjednoczonych nakazuje zachowywać następujące proporcje:
Tradycje.
Podczas gdy instytucje publiczne mają wywieszoną flagę przez cały rok, większość zwykłych mieszkańców wywiesza ją tylko na specjalne okazje. Są to przede wszystkim święta narodowe, takie jak "Memorial Day" (upamiętniające żołnierzy poległych w służbie ojczyźnie, obchodzone w ostatni poniedziałek maja), "Veteran's Day" (święto weteranów wojen, obchodzone 11 listopada), "President's Day" (święto prezydenta, pierwotnie dla upamiętnienia urodzin prezydentów Washingtona i Lincolna, w trzeci poniedziałek lutego) i "Independence Day" (święto niepodległości 4 lipca). W "Memorial Day" powszechne jest umieszczanie małych flag przy pomnikach i grobach ofiar wojen.
Symbolika.
Dla obywateli USA ich flaga symbolizuje wiele rzeczy. Jest np. symbolem wolności i praw zagwarantowanych w konstytucji, wolności jednostki, po raz pierwszy ukonstytuowanej w Deklaracji Niepodległości.
Przyjętą metodą niszczenia starych, podartych flag jest palenie ich podczas specjalnej ceremonii. Palenie flagi jest też jednym z możliwych aktów obywatelskiego nieposłuszeństwa, w celu zaprotestowania przeciwko działaniom rządu, lub dla zamanifestowania postaw antyamerykańskich. Grupy obywateli zaniepokojonych takimi manifestacjami zaproponowały wprowadzenie poprawki do konstytucji, zakazującej palenia flagi w akcie protestu czy nieposłuszeństwa.
Flaga powieszona odwrotnie, dołem do góry, jest sygnałem niebezpieczeństwa. Sygnał ten jest zapisany w regulaminie wojskowym. Można go jednak wykonać tylko w sytuacji skrajnego niebezpieczeństwa.
Wpływ na wygląd innych flag.
Układ graficzny i kolorystyka flagi amerykańskiej zainspirowały projekty wielu innych flag, tak w przeszłości jak i obecnie. Oto kilka przykładów:
Etykieta.
Istnieje szereg wytycznych dotyczących używania i wywieszania flagi amerykańskiej. Są one zawarte w "United States Flag Code" (Kodeksie flagi amerykańskiej) wydanym przez rząd federalny.
Standardy poszanowania.
W przeciwieństwie do powszechnego poglądu, kodeks flagowy nie nakazuje spalenia flagi, która dotknie ziemi. Powinna ona zostać po prostu podniesiona.
Składanie flagi.
Gdy flaga jest nieużywana, powinna być złożona w trójkąt. Po całkowitym złożeniu powinien być widoczny jedynie trójkątny fragment niebieskiego prostokąta z gwiazdami.
Historia układu gwiazd na fladze.
"Flag Act" z roku 1818 zadeklarował, że każda nowa flaga zostanie przyjęta 4 lipca, więc po przyjęciu aktu nie było wariantów flag na 22, 39, 40, 41, 42 i 47 gwiazdek. Wariant 48-gwiazdkowy oficjalnie zaprojektowały władze Stanów Zjednoczonych.
Unikod.
W standardzie Unikod flagę Stanów Zjednoczonych wpisuje się poprzez połączenie dwóch symboli 1F1FA, 1F1F8 🇺🇸 .

</doc>
<doc id="83773" url="https://pl.wikipedia.org/wiki?curid=83773" title="Bob Tisdall">
Bob Tisdall

Robert Morton Newburgh „ Bob” Tisdall (ur. 16 maja 1907 w Nuwara Eliya, Cejlon, obecnie Sri Lanka, zm. 27 lipca 2004 w Nambour, Queensland, Australia) – lekkoatleta irlandzki, mistrz olimpijski w biegu na 400 metrów przez płotki.
Pochodził z usportowionej rodziny, ojciec był biegaczem, matka uprawiała hokej na trawie i golf. Tisdall startował w kilku konkurencjach lekkoatletycznych, osiągając wartościowe rezultaty w pchnięciu kulą, skoku w dal i biegach płotkarskich sprinterskim i na 400 m; reprezentował Irlandię na igrzyskach olimpijskich w Los Angeles w 1932, gdzie w biegu na 400 m przez płotki zdobył złoty medal. Uzyskany przez niego rezultat (51,7 s) był lepszy od rekordu świata, nie został jednak uznany, ponieważ Tisdall przewrócił jeden z płotków; dopiero po tym incydencie zmieniono zasady rejestracji rekordowych wyników w biegach płotkarskich. Medal Tisdalla był drugim złotem olimpijskim dla Irlandii; pierwsze mistrzostwo zdobył cztery lata wcześniej młociarz Pat O’Callaghan (w kilka godzin po sukcesie Tisdalla obronił swój tytuł, zdobywając kolejne złoto). W Los Angeles Tisdall startował również w dziesięcioboju, zajął w rywalizacji 8. miejsce.
W późniejszych latach mieszkał w Południowej Afryce, Tanzanii i Australii, był członkiem sztafety niosącej ogień olimpijski do Sydney (2000).

</doc>
<doc id="83777" url="https://pl.wikipedia.org/wiki?curid=83777" title="Lampa zliczająca">
Lampa zliczająca

Lampa zliczająca to lampa elektronowa licząca impulsy w systemie dziesiętnym (od 0 do 9). Niektóre z nich również wyświetlają wynik zliczania.
Rodzaje lamp zliczających.
Dekatron.
Dekatron to gazowana lampa zliczająca posiadająca dziesięć katod wyświetlających wynik w postaci przesuwającego się punktu świetlnego podświetlającego cyfry rozmieszczone na okręgu. W jednym elemencie realizuje funkcję dekady (licznika) i wyświetlacza.
Liczenie jest realizowane poprzez przykładanie impulsów na zestawy dodatkowych katod, co powoduje przeskakiwanie wyładowania jarzeniowego na następną pozycję. Dekatrony zawierające 2 zespoły dodatkowych elektrod (po 10) poprzez odpowiednią sekwencję impulsów sterujących mogą liczyć w obie strony, pozostałe dekatrony zaś są zbudowane niesymetrycznie, tak aby jarzący się obłok przeskakiwał zawsze tylko w jedną stronę. Dekatrony posiadają dodatkowy element pozwalający na zerowanie licznika oraz wyprowadzenie z dziesiątej katody, generujące przeniesienie do następnej dekady. W zależności od typu lampy maksymalna częstotliwość zliczanych impulsów waha się od kilku kHz do 2 MHz.
Przykładowe typy dekatronów: CGA10G, Z303C.
Selektor.
Selektor to rodzaj dekatronu, który posiada zewnętrzne wyprowadzenia katod. Umożliwia to wykorzystanie go jako lampy przełączającej dodatkowe zewnętrzne obwody elektroniczne, na przykład elektroniczne wybieraki, komutatory lub elementy odczytowe. 
Przykładowe typy selektorów: GSA10G, Z502S.
Trochotron.
Trochotrony to zliczające próżniowe lampy elektropromieniowe. Do zliczania wykorzystuje się w nich wiązkę elektronów emitowanych przez żarzoną katodę. Wiązka porusza się w skrzyżowanych polach elektrycznym i magnetycznym, wytworzonym za pomocą magnesu stałego (umieszczonego wewnątrz lub na zewnątrz lampy). Maksymalna częstotliwość pracy dochodzi do 2MHz.
Przykładowe typy trochotronów: RYG13, 6700 (z magnesem zewnętrznym), BX10000, 6710 (z magnesem wewnętrznym), BX4000 (z niskim napięciem sterującym, przystosowana do współpracy z układami tranzystorowymi).
Lampa elektropromieniowa E1T.
E1T to lampa próżniowa z żarzoną katodą tlenkową, umożliwiająca bezpośredni odczyt na ekranie luminescencyjnym umieszczonym na wewnętrznej powierzchni bańki. Impulsy są przykładane do elektrody odchylającej i powodują przeskok strumienia pomiędzy otworami odpowiednio ukształtowanych anod. Przechodzący przez otwory strumień elektronów trafia na ekran luminescencyjny. Zliczane impulsy muszą mieć ściśle określoną amplitudę i kształt (krótki czas narastania oraz długi czas opadania), co komplikuje układ sterowania. Maksymalna częstotliwość zliczanych impulsów wynosi 100-300 kHz.
Lampy E1T zostały opracowane w firmie Philips i były jedyną konstrukcją działającą na tej zasadzie. W Polsce produkował je Przemysłowy Instytut Elektroniki pod nazwą ELW1.

</doc>
<doc id="83779" url="https://pl.wikipedia.org/wiki?curid=83779" title="Widły (Tatry)">
Widły (Tatry)

Widły, Grań Wideł (słow. "Vidly", "Vidlový hrebeň", "hrebeň Vidiel", "hrebeň Vidlových veží", niem. "Gabelgrat", "Gabelspitzen", węg. "Villa-gerinc", "Villa-csúcsok") – grań urwistych szczytów w słowackich Tatrach Wysokich, łącząca Łomnicę ("Lomnický štít") z Kieżmarskim Szczytem. Grań jest fragmentem długiej południowo-wschodniej grani Wyżniego Baraniego Zwornika. Według Józefa Nyki jest to najpiękniejsza z tatrzańskich grani, a ich przejście stanowi jedną z najpiękniejszych graniówek w Tatrach. Od Łomnicy grań oddziela Wyżnia Miedziana Przełączka ("Medená štrbina"), a od Kieżmarskiego Szczytu ("Kežmarský štít") – Kieżmarska Przełęcz ("Kežmarská štrbina").
Topografia.
Widły oddzielają Dolinę Łomnicką ("Skalnatá dolina") od Doliny Dzikiej ("Veľká Zmrzlá dolina") i Miedzianej Kotliny ("Medená kotlina") – należących do systemu Doliny Kieżmarskiej ("dolina Bielej vody Kežmarskej"). Północne ściany Grani Wideł przecinają tzw. Miedziane Ławki (Wyżnia i Niżnia), używane najprawdopodobniej w latach 1760–1790 przez rodzinę Fábry i zatrudnionych przez nich poszukiwaczy złota (rodzina Fábry wydobywała srebro i malachit z południowych stoków Łomnicy).
W grani Wideł wyróżnia się (w kolejności od Łomnicy):
Turnie tworzące Grań Wideł są zbudowane z granitu. W kierunku południowym opadają przede wszystkim do Łomnickiego Koryta – górnej części Cmentarzyska. Po tej stronie ściany wyraźnie wyodrębniają się od masywu Łomnicy. Inaczej jest po stronie Miedzianej Kotliny – poniżej Miedzianych Ławek ściany tworzą wraz z północną ścianą Łomnicy dość jednolite stoki.
Historia i nazewnictwo.
Pierwsze, odnotowane wejścia:
Z racji dużego znaczenia dla taternictwa Widły były opisywane w licznych relacjach wspinaczkowych, a także w poezji. Roman Kordys w 1908 r. napisał artykuł "Ze wspomnień o Widłach". W 1964 r. Maria Kalota-Szymańska opublikowała natomiast w tomiku "Sezon w Tatrach" wiersz "Na grani Wideł".
Nazwa grani pochodzi od układu trzech turni rozdzielonych przełęczami, szczególnie dobrze układ ten widoczny jest od południowej strony. Niekiedy Widłami określa się Wielki Szczyt Wideł, jednak prawidłowo nazwa ta należy się całej grani. Szczegółowe nazwy pojedynczych turni zostały wprowadzone w „Taterniku” (1907), później zaadaptowali je także Słowacy. Na panoramach autorstwa Georga Buchholtza z lat 1717–1719 turnie te figurują jako "Turres. Die Kesmarker Thürme".

</doc>
<doc id="83785" url="https://pl.wikipedia.org/wiki?curid=83785" title="Spinning">
Spinning

Spinning – metoda sportowego i amatorskiego połowu ryb przy użyciu wędki, kołowrotka i sztucznej przynęty polegająca na naprzemiennym zarzucaniu jej i ściąganiu za pomocą wędziska i kołowrotka. Wędkarz może wykonywać także wabiące ruchy wędziskiem tak, aby ruch przynęty jak najbardziej przypominał ruch chorej, przestraszonej rybki. Metoda spinningowa służy przede wszystkim do połowu ryb drapieżnych (sandaczy, szczupaków, okoni, sumów itd.). Niektórzy wędkarze wyspecjalizowali się też w łowieniu na spinning ryb, które zazwyczaj odżywiają się pokarmem roślinnym i bezkręgowcami (białorybu) np. wzdręg, kleni, jazi.
Spinningiem nazywana jest też wędka używana przy rzutowej metodzie łowienia ryb drapieżnych.
Sprzęt spinningowy.
Podstawowym elementem sprzętu jest wędka. Wędka spinningowa najczęściej składa się ze stosunkowo krótkiego wędziska (od około 1,5 do około 3,3 metra). Do niego przymocowany jest kołowrotek, zazwyczaj o stałej szpuli. Na kołowrotek zaś nawinięta jest żyłka o grubości zależnej od gatunku ryb, jakie ma się zamiar łowić, rodzaju przynęty, sposobu łowienia, wody. Wielu zwolenników ma też tzw. plecionka. Posiada ona zalety, które są nieosiągalne dla zwykłej żyłki wędkarskiej. Jest ona sztywniejsza i mniej rozciągliwa od zwykłej żyłki, przez co lepiej przekazuje wędkarzowi informacje o stanie przynęty. Ma także mniejszą średnicę w porównaniu ze zwykłymi nylonowymi żyłkami, przez co jest mniej widoczna dla ryb i ma mniejszy wpływ na pracę przynęty ale ma też minusy takie jak mniejsza amortyzacja brań szybsze zamarzanie przelotek w minusowych temperaturach i dużo wyższą cene. Jako wabiki najczęściej używa się przynęt sztucznych w postaci gum – twisterów, ripperów, blach (błystek) – wahadłówki, obrotówki oraz woblerów: swimmbaitów, twichbaitów, gliderów i innych jerków, popperów, a także tradycyjnych woblerów ze sterem, zarówno w wersjach tonących ("sinking)", pływających ("floating"), jak i neutralnych ("suspending"). Łowienie na przynęty naturalne w postaci martwych rybek, żab, uzbrojonych we wszelkiego rodzaju systemiki (systemy zbrojenia w haczyki lub kotwiczki, najczęściej druciane) wychodzi z mody i na wielu wodach jest zakazane (w przypadku żab łowienie na nie zabronione jest całkowicie, ponieważ wszystkie płazy są pod ochroną w Polsce). Część spinningistów do końcowego odcinka żyłki przywiązuje przypon stalowy, tytanowy bądź wolframowy. W Polsce jest to uzasadnione przy łowieniu szczupaków lub w wodach obfitujących w te ryby, natomiast używanie go przy połowie innych gatunków mija się z celem i tylko niepotrzebnie pogarsza pracę przynęty. Jedyną rybą bowiem w polskich wodach, która jest w stanie przegryźć żyłkę, jest szczupak. Sandacz, węgorz czy nawet sum mogą tylko ją przetrzeć. Innym rodzajem przyponu jest przypon strzałowy, czyli kilkumetrowy odcinek grubszej żyłki, którego zadaniem jest niedopuszczenie do zerwania żyłki podczas wyrzutu cięższej przynęty, kiedy powstają siły zdolne przerwać cieńsze linki lub przypon z fluorocarbonu głównie do zabezpieczenie żyłki przed przetarciem o np.kamieniste dno poza tym jest też niemal niewidzialny w wodzie.
Elementy pomocnicze zestawu spinningowego.
Oprócz wędziska, kołowrotka z zapasem żyłki lub plecionki, przynęty i ewentualnie jej dociążenia potrzebne są jeszcze drobne akcesoria, które na tyle ulepszają cały zestaw do spinningu, że zaliczane są przez wielu wędkarzy do niezbędnych. Krętlik, zwany czasem karabińczykiem, zapobiega częściowo skręcaniu żyłki, a także jest dobrym łącznikiem na przykład między żyłką i przyponem. Nie wszystkie krętliki są jednakowo sprawne. Za najlepsze uważa się krętliki toczne z wbudowanym miniaturowym łożyskiem kulkowym, mające bardzo małe opory przy obracaniu się. Umocowana na końcu żyłki agrafka (zwykle w połączeniu z krętlikiem) umożliwia szybką, wygodną wymianę przynęty. Agrafka, podobnie jak karabińczyk, musi mieć dobre własności antykorozyjne i odpowiednią wytrzymałość przy jak najmniejszych rozmiarach. Najpewniejsze są agrafki wykonane z samego drutu. Dla lepszej pracy przynęt, szczególnie woblerów i cykad, ważne jest, aby drut agrafki zagięty był łagodnym łukiem. Innymi pomocniczymi elementami zestawu spinningowego są kółeczka łącznikowe. Ich zadaniem jest przede wszystkim łączenie uzbrojenia (kotwic, haków) z przynętą. Należy natomiast unikać bezpośredniego wiązania do nich żyłek lub nawet przyponów z plecionki lub wolframowych, gdyż ostre krawędzie zakończeń drutu mogą być przyczyną uszkodzenia żyłki lub przyponu w miejscu zamocowania. Kółeczka łącznikowe, podobnie jak inne drobne akcesoria, powinny być odporne na korozję. Ich wielkość dobiera się do wielkości przynęty i przewidywanych obciążeń.
Wyposażenie dodatkowe.
Wyposażenie dodatkowe jest indywidualną sprawą każdego spinningisty i nie wpływa bezpośrednio na wynik połowów. Ważnym elementem ubioru są wodery (buty biodrowe), czyli gumowe, sięgają ce do pachwin buty. Są nie tylko potrzebne do forsowania dopływów rzek i wchodzenia do wody w trudnym łowisku, ale także zabezpieczają przed zmoczeniem i zniszczeniem spodni w czasie marszu po zarośniętym dzikim brzegu. Podobną funkcję spełniają spodniobuty, lecz dzięki nim możemy wejść głębiej. Przydatnym elementem ubioru jest wielokieszeniowa kamizelka wędkarska. Zwykle jest wyposażona w akcesoria, takie jak: krętliki, agrafki, kieszenie do przechowywania i transportu przynęt. Okulary polaryzacyjne (polaroidy) ułatwiają ważną przy spinningowaniu obserwację łowiska, szczególnie w słoneczne dni. Podbierak z długą rękojeścią ułatwia lądowanie ryb na łodzi. Pomocna przy wyciąganiu z wody dużych ryb jest osęka. Budzi ona jednak często zastrzeżenia etyczne. Ładownica (skórzane pudełko zawieszone na pasie) może zastąpić kamizelkę.
Sposób połowu.
Sposób połowu ryb metodą spinningową jest w dużej mierze zależny od rodzaju przynęty, typu łowiska, gatunku poławianych ryb, prędkości nurtu, głębokości łowienia itd. Ujednolicając, polega to na naprzemiennym zarzucaniu i przyciąganiu przynęty do siebie za pomocą kołowrotka. Spinningowanie może być tylko wtedy efektywne, gdy zarzuca się szybko, celnie i pewnie. Niezwykle ważna jest odpowiednia prezentacja przynęty. Podczas jej pobytu w wodzie wędkarz wykonuje różne wabiące ruchy wędziskiem. Do takich zalicza się m.in. pukanie w blank palcem, podrygiwanie szczytówka, nierównomierne skręcanie żyłki kołowrotkiem, zakłócanie zwijania żyłki i wiele innych. Ma to na celu zakłócenie pracy przynęty, aby jej ruch był mniej rytmiczny i bardziej przypominał chorą bądź osłabiona rybkę. Popularną metodą jest także dżigowanie. Wymaga to użycia specjalnego rodzaju przynęt – przynęt gumowych bądź „kogutów” z główką jigową. Polega ona na opuszczaniu przynęty na napiętej żyłce (obecnie częściej plecionce) i stukanie nią o dno, po czym następuje poderwanie jej w górę (tzw. łowienie z opadu). Po opuszczeniu na dno może nastąpić przerwa, nawet kilkuminutowa. Poderwanie może być różne – jednym, długim pociągnięciem bądź skokami. Odmianą tej metody jest łowienie kogutem, gdzie wędkarz ma na celu jak najsilniejsze uderzenie o dno przynętą. W taki sposób łowi się np. sandacze i okonie, jest to jednak skuteczne dla wszystkich rodzajów drapieżników występujących w polskich wodach. Wędzisko do tej metody spinningowania powinno się charakteryzować czułą szczytówką i giętkością w fazie holu.
Istnieje wiele metod spinningowania, dobrych dla specyficznego rodzaju przynęt, typu łowiska, gatunku ryb itd. Do technik spinningowych zaliczane jest często także nie tylko typowe łowienie zestawem spinningowym z kołowrotkiem o szpuli stałej, ale również łowienie wędką muchową na streamer prowadzony krótkimi skokami albo dryfujący wachlarzem na napiętej lince.
Odmiany spinningu.
Ze względu na ciężar przynęty wyodrębnia się cztery odmiany spinningu. Idą za tym wszelako różnice w sprzęcie i technice, a także w zakresie stosowania.
Łowiska.
Łowiskiem nadającym się do metody spinningowej jest niemal każda rzeka, jezioro, staw czy torfianka. Jedynym ograniczeniem jest wielkość rzeki i stopień zarośnięcia. Nie dotyczy to oczywiście rzek dużych, ale małych, pstrągowych strumyków. Prawie zawsze są to łowiska trudne technicznie, z dużą ilością drzew i krzewów, a także zwalonych do wody karczy, gałęzi, pni drzew. Na jeziora, nawet tych o brzegu zarośniętym lub z szerokim pasem trzcin, można wypłynąć łódką, podpływając niemal nad samo łowisko, co czyni je praktycznie nieograniczonym łowiskiem dla spinningistów. Łowienie z łodzi daje też możliwość szybkiego przemieszczania się i podążania za ławicą ryb.

</doc>
<doc id="83786" url="https://pl.wikipedia.org/wiki?curid=83786" title="Kieżmarski Szczyt">
Kieżmarski Szczyt

Kieżmarski Szczyt, Kiezmarski Szczyt (, , ) – zwornikowy szczyt o wysokości 2557 m n.p.m. (według wcześniejszych pomiarów 2556 lub 2558 m), położony w długiej południowo-wschodniej grani Wyżniego Baraniego Zwornika w słowackich Tatrach Wysokich, pomiędzy Granią Wideł ("Vidly") na południowym zachodzie a Małym Kieżmarskim Szczytem ("Malý Kežmarský štít") na północy. Jest to jeden z najwyższych tatrzańskich szczytów. Należy do Wielkiej Korony Tatr.
Historia.
Nazwa szczytu pochodzi od spiskiego miasta Kieżmark. Dawniej nazywano go też Huncowskim Szczytem. U Georga Buchholtza seniora szczyt występował jako "Kesmarkter Spitze" (1719). Polska nazwa "Wirch Kiezmarski" pojawiła się w druku w 1845 r., podał ją Ludwik Pietrusiński. Mały Kieżmarski Szczyt otrzymał własną nazwę ("Weberspitze") w 1894 roku.
Kieżmarski Szczyt był jednym z pierwszych wysokich szczytów tatrzańskich, na który wchodzono. Pierwsze wejścia nie są dokładnie odnotowane, być może, że pierwszymi zdobywcami szczytu byli koziarze polujący na kozice. Wiadomo, że szczyt był odwiedzany już na początku XVII wieku. W czerwcu 1615 r. na szczycie był David Frölich (uczeń liceum w Kieżmarku, późniejszy matematyk) ze szkolnymi kolegami i być może przewodnikiem. Kolejne wejście miało miejsce w czerwcu 1654 r. i należało do Daniela Speera, znanego jako Simplicissimus, oraz czterech innych studentów i przewodnika Gärtnera. Wiadomo też, że w północnych stokach Kieżmarskiego Szczytu prowadzono prace górnicze w XVIII wieku. Po pierwszych wejściach nastąpiła przerwa, która trwała do połowy XIX wieku. Z okresu późniejszego pierwsze znane jest wejście botanika Eustachego Wołoszczaka 9 sierpnia 1858 r. Zimą pierwsi na szczycie byli Günter Oskar Dyhrenfurth i Alfred Martin 8 marca 1906. Ważnym osiągnięciem taternictwa było dokonane przez Wincentego Birkenmajera i Kazimierza Dorawskiego pierwsze przejście południowej ściany (jej dolną część pokonali najpierw środkiem, a potem filarem).
Topografia.
W wierzchołku Kieżmarskiego Szczytu grań biegnąca od Łomnicy i Wideł rozwidla się na dwie odnogi. Jedna z nich biegnie na południowy wschód w kierunku Huncowskiej Przełęczy i Huncowskiego Szczytu. Druga grań prowadzi na północ do Małego Kieżmarskiego Szczytu, dawniej uważanego za niższy wierzchołek masywu Kieżmarskiego Szczytu. Pomiędzy Kieżmarskimi Szczytami znajduje się Wyżnia Kieżmarska Przełęcz ("Vyšná Kežmarská štrbina"). W Małym Kieżmarskim Szczycie grań ponownie się rozwidla (p. hasło Mały Kieżmarski Szczyt).
Od Wschodniego Szczytu Wideł – najbliższego wzniesienia w Grani Wideł – Kieżmarski Szczyt jest oddzielony wąską Kieżmarską Przełęczą.
W południowo-wschodniej grani Kieżmarskiego Szczytu, pomiędzy Kieżmarskim Szczytem a Huncowską Przełęczą znajdują się niewybitne kulminacje i przełęcze:
Ściany Kieżmarskiego Szczytu górują nad:
Północno-zachodnia ściana Kieżmarskiego Szczytu opada ponad 500 m do wylotu Miedzianej Kotliny. W 1/3 wysokości przecinają ją najdalej wysunięte na północny wschód fragmenty Miedzianych Ławek. Ściana z lewej strony (patrząc od dołu) ograniczona jest żlebem opadającym z Wyżniej Kieżmarskiej Przełęczy. W jej górnej części położony jest spory taras – Kieżmarska Galeria. Na południowy wschód masyw opada do Świstówki Huncowskiej ścianą, która w górze jest niezbyt stroma, a w dole bardziej urwista. Do Doliny Łomnickiej z Kieżmarskiego Szczytu spadają natomiast dwie ściany (południowo-zachodnia i południowa) o wysokości 500–550 m, odgraniczone od siebie Filarem Mogilnickiego zbiegającym do górnych partii Cmentarzyska. Od południowej ściany sąsiedniej Kieżmarskiej Czuby południowa ściana Kieżmarskiego Szczytu odgraniczona jest głębokim żlebem Wyżniego Kieżmarskiego Przechodu i przedłużającą go rynną. W ścianie południowo-zachodniej wyróżnia się Filar Grósza i Filar Birkenmajera. Nazwy filarów w masywie upamiętniają wspinaczy: Henryka Mogilnickiego, Alfréda Grósza i Wincentego Birkenmajera.
Masyw zbudowany jest z granitów. W jego ścianach znajdują się drogi wspinaczkowe. Dla taterników najciekawsze są ściany schodzące do Doliny Łomnickiej. Sam szczyt dostępny jest także dla turystów, ale tylko w towarzystwie przewodnika. Najdogodniejsze drogi taternickie prowadzą na wierzchołek od strony Kieżmarskiej Przełęczy, od Rakuskiej Przełęczy przez Mały Kieżmarski Szczyt lub przez Świstówkę Huncowską oraz od Huncowskiej Przełęczy.

</doc>
<doc id="83787" url="https://pl.wikipedia.org/wiki?curid=83787" title="Acefalia (medycyna)">
Acefalia (medycyna)

Acefalia (; – ‘bez głowy’), bezgłowie – letalna (śmiertelna) wada wrodzona płodu o charakterze malformacji, polegająca na niewykształceniu głowy lub wykształceniu jej w formie zredukowanej. Występuje rzadko, częściej spotyka się bezmózgowie.

</doc>
<doc id="83791" url="https://pl.wikipedia.org/wiki?curid=83791" title="Huncowski Szczyt">
Huncowski Szczyt

Huncowski Szczyt (słow. "Huncovský štít", niem. "Hunsdorfer Spitze", węg. "Hunfalvi-csúcs") – szczyt o wysokości 2352 lub 2351 m n.p.m. w krótkiej południowo-wschodniej grani odchodzącej od Kieżmarskiego Szczytu ("Kežmarský štít"). Jest najdalej na wschód wysuniętym wysokim szczytem tatrzańskim. Od Małej Kieżmarskiej Czubki – najbliższego wzniesienia w masywie Kieżmarskiego Szczytu – oddziela go Huncowska Przełęcz ("Huncovské sedlo").
Huncowski Szczyt ma dwa prawie jednakowej wysokości wierzchołki, rozdzielone przez Huncowską Szczerbinę ("Huncovská štrbina"). Nieco wyższy jest wierzchołek północno-zachodni, natomiast szersze widoki rozpościerają się z południowo-wschodniego. Masyw wznosi się ponad Doliną Łomnicką na południowym zachodzie i Świstówką Huncowską – górnym piętrem Doliny Huncowskiej – na północnym wschodzie. Szeroki trójkątny stok opadający na południowy wschód ma charakter piarżysty i jest nazywany Jaszczerzycą. Zbocza te są pokryte gołoborzem powstałym w wyniku przyspieszonego wietrzenia skał w pobliżu lodowca (tzw. wietrzenie peryglacjalne). Prowadzi przez nie czerwony szlak na Rakuski Przechód. Przedłużeniem Jaszczerzycy jest rozległa Huncowska Ubocz. Porasta ją las z naturalną górną granicą i interesującymi dla badaczy drzewostanami modrzewiowymi (1550–1630 m).
Stok opadający w stronę Świstówki Huncowskiej jest szeroki i trawiasto-piarżysto-skalisty. Wyróżnia się w nim wyraźny żleb, zanikający w pobliżu północno-zachodniego wierzchołka masywu. W kierunku wschodnio-północno-wschodnim z wierzchołka południowo-wschodniego opada grań stanowiąca orograficznie prawe ograniczenie Świstówki Huncowskiej. Na południe od niej znajduje się wybitny żleb, z drugiej strony otoczony wschodnią grzędą masywu wyodrębniającą się na północnym skraju Jaszczerzycy. To zbocze na południowym zachodzie ogranicza z kolei długa piarżysta grzęda opadająca w stronę Łomnickiego Stawu, łącząca się ze wschodnią w kulminacji nazywanej Jaszczerzycką Kopą. Na stronę Doliny Łomnickiej opadają natomiast z Huncowskiego Szczytu ściana południowa skierowana w stronę Lejkowego Kotła oraz niższa ściana południowo-zachodnia kończąca się w środkowych fragmentach żlebu spadającego z Huncowskiej Przełęczy. W lewej części ściany południowej wyodrębnia się wybitny filar, w dolnej części którego tkwi Huncowska Baszta.
Na szczyt można wejść tylko z uprawnionym przewodnikiem. Najdogodniejsze drogi prowadzą na niego granią od Huncowskiej Przełęczy oraz południowo-wschodnią grzędą od Łomnickiego Stawu. Najciekawszy dla taterników jest lewy filar południowej ściany.
Pierwsze odnotowane wejścia:
Widoki ze szczytu są stosunkowo ograniczone, ale ciekawie wyglądają stąd urwiska w masywach Kieżmarskiego Szczytu i Łomnicy.
Nazwa Huncowskiego Szczytu pochodzi od wsi Huncowce, wcześniej stosowano ją w odniesieniu do Kieżmarskiego Szczytu. Na panoramie Georga Buchholtza juniora (1717–19) masyw Kieżmarskiego Szczytu był podpisany jako "Hunnisvillense Cacumen". Później w druku pojawiały się warianty "Hundsdorffer Spitzen" (Johann Heinrich Zedler, 1733) i "Hundsdorfer Spitze" (Ludwik Zejszner i Ludwik Pietrusiński przed 1850).

</doc>
<doc id="83792" url="https://pl.wikipedia.org/wiki?curid=83792" title="Łasicowate">
Łasicowate

Łasicowate, kunowate (Mustelidae) – najliczniejsza w gatunki rodzina ssaków z rzędu drapieżnych obejmująca zwierzęta małe lub średniej wielkości, o wysmukłym ciele i krótkich nogach, doskonale przystosowane do drapieżnego trybu życia w różnych środowiskach. Zalicza się do niej około 60 gatunków, w tym łasice, kuny, wydry, norki i borsuki. Łasicowate są blisko spokrewnione z pandkami, skunksami i szopami, z którymi są wspólnie zaliczane do drapieżnych ssaków łasicokształtnych (Musteloidea). Są bardzo sprawnymi i wytrwałymi łowcami. Niektóre są hodowane dla futra lub oswajane i trzymane jako zwierzęta domowe. W zapisie kopalnym łasicowate są znane od oligocenu. Analiza zasięgu występowania sugeruje, że współcześnie żyjące łasicowate wywodzą się z Eurazji, a następnie skolonizowały Afrykę, Amerykę Północną, jak i Południową.
Występowanie.
Występują praktycznie na całym świecie, poza Australią, Antarktydą, Madagaskarem i wyspami oceanicznymi, ale preferują strefę klimatów umiarkowanych. Introdukowano je w Nowej Zelandii. Zamieszkują środowiska niemal każdego typu: lasy, tereny skaliste, pustynie, tundrę, rzeki, strumienie górskie, przybrzeżne wody słone, pola, ogrody, a nawet osiedla ludzkie. Gnieżdżą się w norach wydrążonych w ziemi, w dziuplach drzew, w gniazdach ptaków i wiewiórek. Kałany morskie wypływają do 180 km od brzegu.
W Polsce występuje obecnie w stanie dzikim 9 gatunków z tej rodziny. Wydra europejska objęta jest ochroną częściową, a łasica pospolita, gronostaj europejski i tchórz stepowy ochroną ścisłą. Norka europejska od lat 30. XX w. uważana jest za wymarłą na obszarze Polski.
Opis ogólny rodziny.
Rodzina łasicowatych obejmuje gatunki silnie zróżnicowane pod względem wyglądu zewnętrznego, zajmowanych siedlisk oraz preferencji pokarmowych. Większość ma wydłużone, smukłe ciało z elastycznym kręgosłupem, stosunkowo krótkie kończyny oraz długi i silny – często puszysty – ogon. Borsuki i rosomaki mają ciało masywniejsze od pozostałych gatunków. Łasicowate są palcochodne lub półstopochodne. Ich uszy są małe, zwykle zaokrąglone, u kun przyjmują trójkątny kształt. Pięciopalczaste kończyny są zaopatrzone w długie, niewciągalne pazury, u wielu gatunków zakrzywione, przystosowane do kopania norw. Palce wydr są połączone błoną usprawniającą pływanie. W okolicy odbytu znajdują się dobrze rozwinięte gruczoły odbytowe (przekształcone gruczoły łojowe) produkujące wydzielinę o bardzo silnym i przenikliwym zapachu, wykorzystywaną w komunikacji wewnątrzgatunkowej, a czasem jako formę obrony przed wrogiem – podobnie jak to robią skunksowate. Sierść jest delikatna i gęsta, złożona z gęstych włosów wełnistych i długich, sztywniejszych włosów okrywowych. Gatunki żyjące w strefie chłodnej (gronostaj, łasica) zmieniają zimą uwłosienie na białe.
Obojczyk słabo rozwinięty, w uzębieniu wyróżniają się wydłużone i ostre kły oraz silnie rozwinięte łamacze. Łasicowate, jak większość drapieżników, mają znakomity węch, wykorzystywany do lokalizacji ofiary oraz wewnątrzgatunkowej komunikacji zapachowej – zwierzęta te znakują zajmowane terytoria oraz sygnalizują gotowość do rozrodu wydzieliną gruczołów zapachowych. Mają również dobrze rozwinięty wzrok i słuch.
Najmniejszą w rodzinie, a zarazem najmniejszym ssakiem drapieżnym (Carnivora) jest łasica. Masa jej ciała mieści się w przedziale 25-250 gramów. Najmniejsze okazy mierzą 114 mm długości ciała. Rosomak jest największym łasicowatym o typowo lądowym trybie życia, a arirania amazońska i kałan morski osiągają zbliżone, a nawet większe od rosomaka rozmiary. Największe notowane wydry morskie mierzyły 1 m długości i 45 kg masy ciała. Samce są zwykle o ok. 25% większe od samic tego samego gatunku.
Tryb życia.
Większość łasicowatych prowadzi naziemny tryb życia, ale potrafią świetnie pływać i wspinać się na drzewa. Niektóre przystosowały się do życia nadrzewnego, wydry – do ziemnowodnego, a wydra morska większość czasu spędza w wodzie. Największą aktywność wykazują w nocy. Zimą nie zapadają w sen zimowy. Wyjątkiem jest borsuk, który w ostrym klimacie zapada w stan płytkiej hibernacji.
Poza okresem godowym większość łasicowatych prowadzi samotnicze życie, niektóre żyją w grupach o strukturze socjalnej zależnej od gatunku. Zwierzęta zaliczane do tej rodziny są wyjątkowo mobilne. Zajmują bardzo duże areały osobnicze, podejmują bardzo długie wędrówki w poszukiwaniu pokarmu lub partnera seksualnego.
Pożywieniem łasicowatych są drobne kręgowce i zwierzęta bezkręgowe. Łasice i tchórze wyspecjalizowały się w chwytaniu gryzoni, a wydry sprawnie polują na ryby. Niektóre gatunki są padlinożerne, inne chętnie jedzą soczyste owoce. Polują zwykle po zachodzie słońca, znane są jednak gatunki wychodzące na żer w dzień. Wydra morska jest jednym z nielicznych zwierząt, które posługują się narzędziami. Wykorzystuje płaskie kamienie do otwierania muszli skorupiaków.
Gatunki naziemne często polują w norach, podziemnych tunelach lub pod śniegiem. Niektóre łasice chwytają ofiary większe od nich samych. Wśród łasicowatych obserwowano zwierzęta dokonujące nadmiarowego zabijania ofiar (tzw. "surplus killing") – stwierdzono to m.in. u gronostaja, norki amerykańskiej i łasicy.
Rozród.
U wielu gatunków łasicowatych obserwuje się zjawisko ciąży przedłużonej: zaraz po kryciu rozwój zapłodnionych komórek przebiega normalnie przez 2 tygodnie, następnie zostaje zahamowany nawet do 10 miesięcy. W tym czasie zarodki spoczywają swobodnie (nie zaimplantowane) w macicy. Z końcem diapauzy blastocysty zostają zaimplantowane i rozpoczyna się normalny rozwój zarodków trwający 30–65 dni. Młode rodzą się w liczbie od 1 do 14 sztuk, niedołężne i ślepe (wyjątkiem są młode kałana morskiego). Dojrzałość płciową osiągają pomiędzy 8. a 24. miesiącem życia. Żyją 5–20 lat.
Znaczenie dla człowieka.
Wiele gatunków z tej rodziny żywi się gryzoniami uznawanymi przez ludzi za szkodniki, znacząco wpływając na redukcję ich populacji, co stawia łasicowate w pozycji pożytecznych z punktu widzenia gospodarki człowieka. Głównie z tego powodu w wielu krajach łasicowate są obejmowane ochroną prawną. Jednak niektóre z nich – zwłaszcza gatunki synantropijne – wyrządzają szkody wśród drobiu lub są nosicielami chorób bydła, a te, które żywią się ptakami są zagrożeniem dla rzadkich gatunków ptaków. Między ratelem miodożernym, zwanym miodożerem, miodowodem ("Indicator indicator") i człowiekiem wytworzyły się relacje komensalne ułatwiające lokalizację kolonii pszczół.
Łasicowate, a szczególnie wydry, stanowią atrakcję wielu ogrodów zoologicznych.
Futro wielu przedstawicieli tej rodziny było od dawna wysoko cenione. Już w średniowieczu futro z sobola lub gronostaja było symbolem bogactwa. Włosy borsuka były wykorzystywane do wyrobu pędzli do golenia. Intensywne polowania dla futra doprowadziły do całkowitego wytępienia †"Neovison macrodon" i drastycznego zmniejszenia liczebności wydry morskiej – w 1911 pozostało zaledwie 2000 osobników. Człowiek nadal wykorzystuje łasicowate jako zwierzęta futerkowe (głównie gronostaj europejski, soból tajgowy, norki i tchórze).
Tchórze, fretki domowe i tchórzofretki dają się łatwo oswajać i hodować w domu, jednakże wydzielina gruczołów odbytowych ma tak silną i nieprzyjemną woń, że hodowla ta może być uciążliwa. Fretka domowa była w starożytności zwierzęciem hodowanym do polowania na króliki i szczury. Obecnie tchórzofretka – krzyżówka tchórza zwyczajnego z albinotyczną formą fretki domowej – pełni coraz częściej funkcję zwierzęcia domowego.
Oswojone wyderki orientalne i wydry gładkowłose już od wczesnego średniowiecza wykorzystuje się w Azji do łapania ryb.
Systematyka.
W oparciu o cechy morfologiczne poszczególnych gatunków w rodzinie Mustelidae wyróżniano początkowo od czterech do siedmiu podrodzin. Pocock (1921) wyróżnił ich aż piętnaście. Jednym z bardziej popularnych podziałów był system proponowany przez Simpsona (1945), wyróżniający pięć podrodzin: Lutrinae (wydry), Melinae (borsuki), Mellivorinae (ratele), Mephitinae (skunksy) i Mustelinae (łasice właściwe).
Dzięki badaniom molekularnym ustalono, że tak rozumiane Mustelidae stanowią takson parafiletyczny. Skunksy i teledu ("Mydaus" spp.) wyodrębniono do rodziny Mephitidae.
Pozycja taksonomiczna pozostałych gatunków jest ciągle tematem dyskusji.
Do łasicowatych należą następujące podrodziny:
Klasyfikacja taksonów wymarłych wydaje się być jeszcze trudniejsza i wymaga dalszych badań. Podrodzina †Leptarctinae obejmuje kilkanaście gatunków. Do Taxidiinae zaliczano wymarły rodzaj †"Chamitataxus" oraz żyjącego do dzisiaj borsuka amerykańskiego ("Taxidea taxus") – poniżej zaliczonego do Mustelinae. Ponad 20 rodzajów wymarłych łasicowatych ma niejasną pozycję systematyczną.
Badania, których wyniki opublikowano w 2008 sugerują, że ratel i borsucznik amerykański stanowią dwie odrębne od wymienionych podrodzin linie ewolucyjne.
Opisano również podrodziny wymarłe:
Opisano również szereg rodzajów wymarłych nie sklasyfikowanych w żadnej z ww. podrodzin:
Zagrożenia i ochrona.
Zwierzęta zaliczane do rodziny Mustelidae dobrze przystosowują się do warunków siedliskowych. Wiele z nich odnosi, zdaniem naukowców, największe wśród drapieżnych sukcesy ewolucyjne. Jednak – choć same są aktywnymi łowcami – padają ofiarą większych od siebie drapieżników, z którymi koegzystują, głównie psowatych, a także dużych węży i ptaków (szponiastych i sów).
Postępująca degradacja środowiska, fragmentacja siedlisk oraz polowania to największe zagrożenia stojące przed łasicowatymi. Większość gatunków zaliczanych obecnie do tej rodziny została wpisana do Czerwonej Księgi Gatunków Zagrożonych Międzynarodowej Unii Ochrony Przyrody i Jej Zasobów, w tym:
W wielu regionach, zwłaszcza w Ameryce Północnej, podejmowane są liczne próby reintrodukcji kilku gatunków.

</doc>
<doc id="83793" url="https://pl.wikipedia.org/wiki?curid=83793" title="Szkoła Główna Handlowa w Warszawie">
Szkoła Główna Handlowa w Warszawie

Szkoła Główna Handlowa w Warszawie (SGH), w latach 1949–1991 Szkoła Główna Planowania i Statystyki (SGPiS) – najstarsza uczelnia ekonomiczna w Polsce. Jej siedziba mieści się na warszawskim Mokotowie, przy al. Niepodległości 162, przy stacji metra Pole Mokotowskie.
Uczelnia istnieje nieprzerwanie od 1906 r. i rocznie wydaje ponad 2,5 tys. dyplomów ukończenia studiów wyższych. Szacuje się, że od początku istnienia, uczelnia wykształciła ponad 70 000 absolwentów wszystkich typów studiów (stacjonarnych, niestacjonarnych, doktoranckich i podyplomowych).
Wcześniejsze, historyczne nazwy uczelni to: "Prywatne Kursy Handlowe Męskie Augusta Zielińskiego", "Wyższe Kursy Handlowe im. Augusta Zielińskiego", "Wyższa Szkoła Handlowa", "Miejska Szkoła Handlowa" oraz "Kursy Akademickie w Częstochowie". W kontaktach z zagranicą uczelnia posługuje się nazwą "SGH Warsaw School of Economics".
Historia.
Po zawieszeniu działalności Szkoły Handlowej Leopolda Kronenberga (istniała w latach 1875–1900). Polacy z zaboru rosyjskiego oczekiwali momentu osłabienia zaborcy. Nadzieja przyszła wraz z przegraną Rosji w wojnie rosyjsko-japońskiej oraz rewolucją 1905 roku, która przyniosła Królestwu Polskiemu szereg wolności.
13 października 1906 przy ul. Smolnej 9 odbyła się uroczysta inauguracja roku akademickiego na "Prywatnych Kursach Handlowych Męskich Augusta Zielińskiego" zorganizowanych przez grupę wychowanków Szkoły Handlowej Leopolda Kronenberga. Naukę rozpoczęło wtedy 40 słuchaczy. Po śmierci założyciela nazwę szkoły zmieniono na "Wyższe Kursy Handlowe im. Augusta Zielińskiego". Do I wojny światowej mury szkoły opuściło 689 absolwentów.
W 1916 r. zmieniono nazwę na "Wyższą Szkołę Handlową". Na pierwszym posiedzeniu Senatu na rektora wybrano Bolesława Miklaszewskiego. W 1918 r. do WSH przyjęto pierwsze studentki
Pierwszy własny budynek powstał przy ul. Kredytowej 9. Ponieważ jednak szybko stał się on zbyt mały dla rozwijającej się uczelni, opracowanie koncepcji nowej siedziby zlecono Janowi Witkiewiczowi Koszczycowi. W 1924 r. zakupiono działkę na Mokotowie przy skrzyżowaniu ul. Rakowieckiej i al. Niepodległości. We wrześniu 1925 pierwszych studentów przyjął Pawilon Zakładów Doświadczalnych wzniesiony przy ul. Rakowieckiej 24 (obecnie budynek „A”). W styczniu 1931 przy ul. Rakowieckiej 22 oddano do użytkowania budynek uczelnianej biblioteki.
Od 1933 r. uczelnia zaczęła używać nazwy "Szkoła Główna Handlowa", co było nawiązaniem do pomysłu Stanisława Staszica z 1821 r. W roku akademickim 1936/1937 kształciło się w niej ok. 1500 studentów
Do 1939 r. uczelnia przyznała ponad 1700 dyplomów ukończenia studiów i ponad 500 dyplomów magistra.
Po kapitulacji Warszawy we wrześniu 1939 okupacyjne władze niemieckie początkowo wyraziły zgodę na wznowienie działalności przez uczelnię, jednak szybko ją cofnęły. W listopadzie 1939 budynek przy ul. Rakowieckiej 24 zajęło wojsko niemieckie, a w czerwcu 1940 znajdujący się obok budynek mieszkalny SGH przejęło SS. W tym samym roku uzyskano koncesję na prowadzenie jednorocznej szkoły handlowej, od 1941 działającej pod nazwą "Miejskiej Szkoły Handlowej". Prowadzono w niej konspiracyjne zajęcia ze wszystkich lat studiów.
Wiosną 1945 r. SGH jako jedna z pierwszych warszawskich uczelni wznowiła działalność dydaktyczną. Z powodu spalenia przez Niemców budynku przy ul. Rakowieckiej 24 zajęcia dla 150 studentów odbywały się w ocalałym budynku biblioteki. W lipcu uruchomiono oddział w Łodzi, przekształcony w Wyższą Szkołę Ekonomiczną, a następnie w Wydział Ekonomiczny Uniwersytetu Łódzkiego.
W 1949 r. uczelnia została upaństwowiona, a jej nazwę zmieniono ma "Szkołę Główną Planowania i Statystyki".
SGPiS miała początkowo cztery wydziały: Ekonomiki Rolnictwa, Ekonomiki Przemysłu, Ekonomiki Handlu Wewnętrznego oraz Finansów. Później wydziały Rolnictwa i Przemysłu połączono w Wydział Ekonomiki Produkcji. Ze Szkoły Głównej Służby Zagranicznej przeniesiono do SGPiS Wydział Handlu Zagranicznego oraz powołano nowy Wydział Ekonomiczno-Społeczny. Utworzony jako odrębny Wydział Statystyki połączono z Wydziałem Finansów jako Wydział Finansów i Statystyki.
W latach 1951–1955 wzniesiono gmach główny SGPiS według projektu Jana Witkiewicza Koszczyca z 1924 zmodyfikowanego przez Stefana Putowskiego. Styl architektoniczny wszystkich trzech budynków składających się na główny kampus uczelni (gmach główny, budynek „A” i budynek Biblioteki) określany jest jako art déco, umiarkowany modernizm lub połączenie klasycyzmu i narodowego historyzmu z funkcjonalizmem. W latach 50. zbudowano także trzy domy studenckie:
Pozostali studenci-mężczyźni (ok. 400 osób) byli kwaterowani na osiedlu „Przyjaźń” na Jelonkach.
W kwietniu 2005 z udziałem premiera Marka Belki wmurowano kamień węgielny, a w grudniu 2006 u zbiegu ulic Madalińskiego i alei Niepodległości został oddany do użytku nowy budynek naukowo-dydaktyczny „C”. W 2008 r. gmach główny, budynek „A”, budynek Biblioteki oraz należące do uczelni trzy domy mieszkalne przy ul. Rakowieckiej zostały wpisane do rejestru zabytków. W 2016 z powodu złego stanu technicznego zburzono budynek „F”, wzniesiony na przełomie lat 70. i 80 XX wieku przy al. Niepodległości 164.
W 2020 r., w związku z pandemią COVID-19, po raz pierwszy w historii rektora SGH wybrano w głosowaniu zdalnym.
SGH obecnie.
Obecnie na uczelni kształci się ponad 15 000 studentów, w tym 7200 na studiach stacjonarnych. Oprócz tego na uczelni kształci ponad 4200 osób w ramach studiów podyplomowych oraz ponad 1150 słuchaczy na studiach doktoranckich.
W 2017 r. SGH zatrudniała 1208 pracowników, w tym ok. 720 nauczycieli akademickich.
W 2006 r. SGH znalazła się po raz pierwszy w czołowej czterdziestce rankingu dziennika Financial Times, oceniającego studia magisterskie w dziedzinie zarządzania. W 2007 pozycja uczelni w rankingu wzmocniła się (awans z 35. na 31. miejsce), a w 2008 SGH znalazła się na 25. miejscu. Po nieobecności w rankingu w 2009, notowana w 2010 ponownie na 47. miejscu. W kolejnych latach zajęła 50. i 56. pozycję. W 2013 r. w rankingu zadebiutował kierunek SGH – zarządzanie. Jednocześnie od wielu lat w pierwszej dziesiątce rankingu plasuje się realizowany w SGH program CEMS Master in International Management.
Kierunki studiów.
SGH jest uczelnią bezwydziałową. W ramach studiów stacjonarnych i niestacjonarnych prowadzone są studia dwustopniowe. Pierwszym stopniem są sześciosemestralne "Studium Licencjackie" prowadzące do uzyskania tytułu zawodowego licencjata. Posiadacze tytułu licencjata mogą przystąpić do rekrutacji i rozpocząć czterosemestralne "Studium Magisterskie" prowadzące do uzyskania tytułu zawodowego magistra.
Do 2005 r. istniał inny podział: na "Studium Podstawowe" (3 semestry) dające ogólne podstawy wiedzy ekonomicznej oraz "Studium Dyplomowe" (7 semestrów), w którym można było uzyskać dyplom licencjata lub magistra.
Dla uzyskania dyplomu (a także dla zaliczenia semestrów) konieczne jest zdobycie wymaganego minimum punktowego. Poszczególne przedmioty podzielone są na obowiązkowe dla poszczególnych kierunków, fakultatywne dla tychże kierunków, przedmioty dodatkowe, dzięki którym rozwijać można wiedzę niepowiązaną z konkretnymi kierunkami oraz przedmioty wykształcenia wspólnego dla wszystkich ekonomistów. Poszczególne kierunki mogą mieć różne minima punktowe dla każdego z tych rodzajów przedmiotów.
Aby móc uzyskać tytuł licencjata, należy zrealizować program jednego z kierunków (lub kilku z nich):
Również z nich wszystkich (oraz innych) otrzymać można tytuł magistra, ale wcześniej należy uzyskać tytuł licencjata i przystąpić do rekrutacji na studia drugiego stopnia.
Ponadto uczelnia oferuje studia MBA i liczne kursy podyplomowe m.in. z zakresu administracji, rachunkowości czy zarządzania.
Struktura uczelni.
Struktura organizacyjna SGH znacznie różni się od struktur większości szkół wyższych w Polsce. Na początku lat 90. zlikwidowane zostały istniejące dotychczas wydziały, a odpowiedzialność za organizację nauczania oraz wdrażanie programów dydaktycznych na studiach stacjonarnych i niestacjonarnych powierzona została Dziekanatom "Studium Licencjackiego" (dawniej "Podstawowego") oraz "Studium Magisterskiego" (dawniej "Dyplomowego").
Kolegia.
Katedry i instytuty naukowo-badawcze zgrupowane zostały w Kolegiach. Stanowią one korporacje naukowców związanych wspólnymi zainteresowaniami badawczymi i realizujących ofertę dydaktyczną skierowaną do studentów wszystkich typów studiów prowadzonych w SGH – studiów stacjonarnych, niestacjonarnych, doktoranckich i podyplomowych. Na czele każdego z kolegiów stoi dziekan.
W SGH działa 5 kolegiów:
Na uczelni działają również jednostki pozakolegialne, jak:,
Baza naukowo-dydaktyczna.
Podstawowe zaplecze naukowo-dydaktyczne uczelni stanowi pięć budynków:
Znajduje się tam 10 auli wykładowych, 81 mniejszych sal dydaktycznych oraz 12 laboratoriów komputerowych. Między 1985 a 2016 r. uczelnia wykorzystywała także budynek F (al. Niepodległości 164), a w latach 1978-2019 budynek S (ul. Batorego 8).
Biblioteka Szkoły Głównej Handlowej przy ul. Rakowieckiej 22B, jako specjalistyczna biblioteka naukowa, dysponuje największym w kraju księgozbiorem z zakresu problematyki społeczno-ekonomicznej. Zbiory biblioteki liczą ponad milion woluminów (na koniec 2009: 1 033 343 wol., w tym 221 149 woluminów wydawnictw ciągłych). Liczba tytułów polskich i zagranicznych czasopism bieżących wynosi 1 107. Kilkadziesiąt tysięcy tytułów czasopism zagranicznych, z pełnym tekstem, dostępnych jest w komputerowych bazach danych.
Centrum Nauki Języków Obcych SGH dysponuje własną biblioteką i czytelnią, których zbiory obejmują słowniki, leksykony, prasę obcojęzyczną, podręczniki oraz skrypty. W chwili obecnej Biblioteka CNJO posiada blisko 5500 woluminów z zakresu beletrystyki oraz 16 obcojęzycznych tytułów prasowych. Medioteka CNJO oferuje materiały audiowizualne do indywidualnej pracy studentów.
Uczelnia dysponuje własną bazą sportową, na którą składają się 3 sale gimnastyczne. Ponadto "Centrum Wychowania Fizycznego i Sportu" prowadzi w budynku G niewielki basen wraz z przyległą do niego sauną, a także ośrodek kulturystyczny.
SGH posiada jedną z największych lokalnych, heterogenicznych sieci komputerowych w Polsce. Objęte nią zostały wszystkie budynki uczelni. Do dyspozycji pracowników i studentów jest blisko 1000 stanowisk komputerowych z dostępem do Internetu, z czego ponad 330 komputerów w laboratoriach i ogólnodostępnych punktach na uczelni.
SGH oferuje studentom zakwaterowanie w dwóch domach studenckich; nr 1 „Sabinki” przy al. Niepodległości 147 oraz nr „Grosik” przy ul. Madalińskiego 31/33. Trzeci dom studencki, nr 2 „Hermes”, po zburzeniu w 2016 budynku F jako budynek M, pełni funkcje administracyjne. W obu domach studenckich jest razem 709 miejsc.
Oficyna Wydawnicza SGH prowadzi działalność edytorską i handlową, związaną z prowadzoną na uczelni działalnością badawczą lub dydaktyczną.
Więź z emerytowanymi pracownikami oraz absolwentami SGH utrzymywana jest poprzez współpracę ze zrzeszającymi ich organizacjami.
Współpraca międzynarodowa.
Współpraca z zagranicą stanowi istotny element rozwoju oferty dydaktycznej i badawczej uczelni, wpływający na podniesienie jakości oraz wzmocnienie pozycji uczelni wśród szkół ekonomii i biznesu.
SGH współpracuje obecnie z przeszło 200 uczelniami zagranicznymi, a także wieloma organizacjami międzynarodowymi. W układzie geograficznym głównymi partnerami są uczelnie z krajów Unii Europejskiej oraz USA i Kanady. Co roku w międzynarodowej wymianie studenckiej bierze udział ok. 500 studentów SGH, a uczelnia gości ponad 300 studentów z uczelni zagranicznych.
Najważniejsze programy współpracy międzynarodowej to:
Dla uczelni ważna jest wymiana w ramach CEMS, organizacji zrzeszającej wiodące uczelnie ekonomiczne z wybranych krajów europejskich. Od listopada 2001 Szkoła Główna Handlowa jest jedynym polskim członkiem sieci wiodących szkół biznesu PIM ("Partnership in International Management") oraz programy MBA oferowane we współpracy z kanadyjskim University of Quebec at Montreal (UQAM) – "Canadian Executive MBA (CEMBA)" lub program MBA-SGH.
Innymi inicjatywami na polu współpracy międzynarodowej jest program dla studentów amerykańskich realizowany we współpracy z CIEE ("Council on International Educational Exchange") oraz program edukacyjny "Inicjatywa Akademicka Wschód" – realizowany od 1991 dla Europy Środkowej i Wschodniej w zakresie dyscyplin ekonomicznych i menedżerskich.
Działalność studencka.
Na uczelni działa kilkanaście organizacji i stowarzyszeń studenckich, m.in.:
Ponadto na uczelni działa ponad 70 studenckich kół naukowych.
W "budynku głównym" odbywają się liczne otwarte imprezy tematyczne i konferencje, a także projekcje filmów w "DKF Overground". Od 1996 ukazuje się też miesięcznik studencki "Magiel".

</doc>
<doc id="83795" url="https://pl.wikipedia.org/wiki?curid=83795" title="Santiago (ujednoznacznienie)">
Santiago (ujednoznacznienie)

Miejscowości:
Argentyna:
Brazylia:
Chile:
Dominikana:
Ekwador:
Filipiny:
Hiszpania:
Kolumbia:
Kostaryka:
Kuba:
Meksyk:
Nikaragua:
Panama:
Paragwaj:
Peru:
Portugalia:
USA:

</doc>
<doc id="83797" url="https://pl.wikipedia.org/wiki?curid=83797" title="Rosyjska kolonizacja Ameryki Północnej">
Rosyjska kolonizacja Ameryki Północnej

Rosyjska kolonizacja Ameryki Północnej – kolonizacja północno-zachodnich terytoriów Ameryki Północnej przez Imperium Rosyjskie w drugiej połowie XVIII i w XIX wieku. Kolonizacja ta objęła swym zasięgiem: Alaskę, Aleuty, Archipelag Aleksandra oraz wybrzeża dzisiejszych stanów i prowincji: Kolumbii Brytyjskiej, Waszyngtonu, Oregonu i Kalifornii. Najdalej na południe wysuniętą stanicą rosyjską był Fort Ross w środkowej Kalifornii. Szacuje się, że ten ogromny obszar (ok. 1 518 800 km kw.) zamieszkiwało zaledwie ok. 2500 Rosjan i ok. 60 000 rdzennych Amerykanów i Eskimosów.
Historia.
Eksploracja Ameryki.
Cieśnina Beringa była przez długi czas ogniwem łączącym Amerykę Północną i Syberię. Właśnie przez nią Rosjanie kierowali swoją ekspansję na ten kontynent. Jako pierwszy na rosyjski nazwę Ameryki przetłumaczył w 1530 roku mnich Maksym Grek, jednak pierwsi Kozacy dotarli do Alaski zapewne już w czasach Iwana IV Groźnego. Pierwsze kontakty Rosji z Nowym Światem to połowa XVII wieku, kiedy to urzędnicy carscy osiągnęli wybrzeże Pacyfiku. Jako pierwszy cieśninę oddzielającą Azję od Ameryki przepłynął w 1648 r. Siemion Dieżniow.
Jako pierwszy ląd amerykański z cesarskiego rozkazu eksplorował Vitus Bering (duński kapitan w służbie Rosji), który w 1725 r. udał się na Kamczatkę, gdzie zbudował okręty, na których wypłynął w poszukiwaniu wybrzeży Ameryki. W 1741 r. Aleksiej Czyrikow w trakcie wyprawy na Alaskę stracił większość załogi w walkach z tubylcami, z trudem uratował statek i powrócił na Kamczatkę. W 1748 roku V. Bering i Aleksiej Czyrikow dotarli morzem z Kamczatki na Alaskę (okolice Ziemi Księcia Walii i Gór Świętego Eliasza). W efekcie tych wypraw kupcy rosyjscy zaczęli dostarczać skóry z Wysp Aleuckich (gdzie doszło do walk z miejscowymi Aleutami) oraz z wybrzeży Alaski (lata 40. XVIII w.).
W 1768 r. cesarz Wszechrusi Katarzyna II wysłała na Alaskę ekspedycję zbrojną pod dowództwem Piotra Krienicyna, a Alasce i Wyspom Aleuckim nadano status terenów przejętych w dzierżawę na okres dziewięćdziesięciu dziewięciu lat, by uniknąć określania ich mianem kolonii.
Początki kolonizacji.
W 1784 roku Grigorij Szelichow, syberyjski handlarz skórami, założył Port Trzech Świętych, pierwszą stałą osadę na wyspie Kodiak. Osada ta stała się ośrodkiem rosyjskiej kolonizacji, jednak wkrótce Szelichow uznał ją za zbyt małą i założył nową o nazwie Sławorossija. Szelichow był też założycielem Zjednoczonej Amerykańskiej Kompanii, z której powstała Kompania Rosyjsko-Amerykańska. W 1794 na Kodiaku rozpoczęła swoją działalność misja Rosyjskiego Kościoła Prawosławnego, która w ciągu kolejnych dekad powołała sieć parafii na terenie Alaski. Rosyjska eksploracja Ameryki prowadzona była na całym obszarze Alaski, rosyjskie ekspedycje wyparły Anglików z części terenów, a po ich zajęciu skierowana została wzdłuż wybrzeża, aż do pogranicza z hiszpańską Kalifornią. W 1799 roku Rosyjsko-Amerykańska Kompania Handlowa w wyniku rozporządzenia Cesarza Wszechrusi Pawła I stała się monopolistą w handlu na tym terenie, a Aleksander Baranow został jej dyrektorem generalnym. N.P. Riezanow, kolejny dyrektor generalny Rosyjsko-Amerykańskiej Kompanii, próbował wejść w porozumienie z hiszpańskim gubernatorem Kalifornii w celu zapewnienia odpowiedniego zaopatrzenia kolonii.
W 1799 r. Baranow założył miasto, które na cześć archanioła Michała nazwano Michajłowsk i które stało się stolicą rosyjskich kolonii. Miasto zniszczone przez miejscowych w 1802 r. Baranow rozpoczął odbudowywać w roku 1804 i nazwał je Nowoarchangielsk (później Sitka). W 1808 roku miasto zostało nową stolicą Kompanii. Od 1812 r. Baranow budował w pobliżu San Francisco twierdzę Fort Russ, która została ukończona dwa lata później. Fort pełnił ważną rolę zaopatrzeniową dla rosyjskich kolonii w Ameryce, jednak z czasem opustoszał i w roku 1841 sprzedano go szwajcarskiemu emigrantowi Johnowi Sutterowi, który wkrótce rozpoczął na tym terenie wydobycie złota.
Ekspansja na Hawaje.
Aprowizację rosyjskich posiadłości zapewniały m.in. Hawaje, z których importowano towary zakupione od miejscowego władcy. Rosjanie podjęli próbę kolonizacji Hawajów w 1816 roku za pośrednictwem dr. Schaeffera, który wynegocjował traktat o ochronie z królem wyspy Kauaʻi Kaumualiʻi, jednakże cesarz Wszechrusi Aleksander I odmówił ratyfikacji traktatu.
Handel hawajsko-rosyjski rozpoczęto pod presją wojskową ze strony Cesarstwa Rosyjskiego, która wymusiła korzystne warunki handlu pod groźbą aneksji wysp. Rosyjska obecność na Hawajach została zakończona w roku 1818 przez Amerykanów, którzy zniszczyli rosyjską faktorię.
Handel kolonii.
W 1834 roku ks. Iwan Wieniaminow przy współpracy Iwana Pankowa opublikował katechizm dla Aleutów. W roku 1848 sobór św. Michała Archanioła w Sitce stał się siedzibą biskupa Kuryli, Kamczatki i Wysp Aleuckich.
Miejscami osadnictwa Rosjan w Ameryce Północnej były oprócz Alaski także: Kolumbia Brytyjska, obecne stany Waszyngton i Oregon.
Rosjanie przybywali do Nowego Świata z tych samych powodów, dla których osiedlali się na Syberii, czyli po skóry (w tym przypadku były to skóry wydr). Wkrótce po przybyciu kupców pojawili się misjonarze w celu nawracania miejscowych niechrześcijan. Rosja zakładała swoje bazy także na Hawajach i w Kalifornii, aby w ten sposób ułatwić handel skórami. Na Alasce warunki były trudniejsze niż te na Syberii, głównie z powodu braku żywności, co było spowodowane odległościami od rosyjskich baz zaopatrzeniowych. Dokuczliwy był także zimny i wilgotny klimat. Dawały się także we znaki miejscowe plemiona, dobrze uzbrojone i często wrogie wobec przybyszy. A ponadto występowała nieustępliwa rywalizacja Anglików i Amerykanów.
Zmniejszenie zaangażowania w Ameryce.
Po zakończeniu wojen napoleońskich i zwiększeniu zaangażowania Rosji w Europie rosyjska ekspansja w Ameryce uległa osłabieniu, ograniczono środki finansowe, zrezygnowano z ochrony wybrzeży przez Marynarkę Wojenną Cesarstwa Rosyjskiego i odwołano Aleksandra Baranowa, a jego następcy nie mieli zdolności niezbędnych dla zarządzania prowincją. Zmniejszenie rosyjskiego zaangażowania i powierzanie kierowania kolonią niekompetentnym zarządcom zachęciło ościenne mocarstwa do wywierania presji na rosyjską Amerykę, prowadząc najazdy na rosyjskie ziemie.
Kontakty z innymi imperiami kolonialnymi.
Rosjanie próbowali wyłączyć obecność innych krajów w rejonie północnego Pacyfiku, ale czasami zdarzały się próby łagodzenia konfliktów. W 1824 i 1825 r. rząd rosyjski zawarł odrębne traktaty ze Stanami Zjednoczonymi Ameryki i Wielką Brytanią, które ustaliły granice stref wpływów oraz regulacje handlowe.
Wymuszony przez Wielką Brytanię i USA traktat zmusił Rosję do zrzeczenia się roszczeń do rozszerzania swojego terytorium w Ameryce i zgody na dziesięcioletni połów ryb u wybrzeży Alaski przez Amerykanów. W kolejnych latach Rosjanie kupowali przychylność Amerykanów poprzez kolejne ustępstwa, a jednocześnie amerykańskie jednostki handlowe i wojenne wpływały na rosyjskie wody także na azjatyckim brzegu, gdzie dopuszczały się grabieży nadbrzeżnych miejscowości.
Bezpośredni handel pomiędzy Rosyjsko-Amerykańską Kompanią Handlową a kupcami amerykańskimi czy brytyjskimi stał się normą i miał coraz większe znaczenie, zdarzały się nawet wypadki przewozu rosyjskich skór przez amerykańskie statki aż do Kantonu. W roku 1839 Rosyjsko-Amerykańska Kompania Handlowa zawarła porozumienie ze swoim największym rywalem, Kompanią Zatoki Hudsońskiej. Handel rozwijał się również wewnątrz terytoriów kolonii, kiedy to Rosyjsko-Amerykańska Kompania rozszerzyła system transportu rzecznego i zaczęła współpracować z miejscowymi rosyjskimi traperami wewnątrz Alaski.
Sojusz amerykańsko-rosyjski.
W połowie XIX w. Rosja i USA stały się sojusznikami, chroniącymi się wzajemnie przed presją mocarstw europejskich. W okresie wojny krymskiej Stany Zjednoczone jako jedyny sojusznik Rosji wystąpiły 19 maja 1854 z ofertą zakupu za 7,6 mln dolarów Alaski, na której odkrywano kolejne surowce naturalne. W Rosji poważnie rozważano sprzedaż posiadłości USA, by uniknąć w ten sposób zagarnięcia ich przez Wielką Brytanię, której flota operowała w tym rejonie. W najwyższych rosyjskich kręgach opcję sprzedaży rozważano od 1857 r., gdy zaproponował ją wielki książę Konstanty Nikołajewicz. W 1859 roku Waszyngton zażądał udostępnienia Alaski dla amerykańskiego przemysłu, gdyż odkrywano tam kolejne złoża surowców. Sprzedaży kolonii nie rekomendowała grupa inspektorów wysłana na wyjazd rewizyjny w 1861 roku. W 1863 roku rosyjska eskadra przypłynęła do Nowego Jorku i zapobiegła spodziewanemu bombardowaniu miasta przez flotę brytyjską, która miała rozpocząć brytyjską interwencję w amerykańską wojnę domową, zaś w 1866 r. amerykańska eskadra przybyła z wizytą do Rosji.
Sprzedaż Alaski.
Zakup Alaski przez USA 28 grudnia 1866 roku budził kontrowersje zarówno w Rosji, jak i w Stanach Zjednoczonych. Wielu Amerykanów pytało jakie korzyści mogą mieć oni z tej lodowej pustyni. Inni natomiast ruszyli tam, aby odkrywać jej nieznane bogactwa. W końcu XIX w. okazało się jakim błędem była jej sprzedaż przez Rosjan (Alaska została sprzedana za 7,2 mln dolarów). Pokłady złota (zob: gorączka złota) oraz ropa naftowa całkowicie zmieniły jej oblicze.
Oficjalne przekazanie terytorium nastąpiło 18 października 1867 roku, ale ratyfikacja umowy przez Kongres stała się możliwa dopiero dzięki licznym łapówkom wręczanym przez rosyjskiego ambasadora.
Spuścizna handlu futrami ciągnęła się również po sprzedaży Alaski Stanom Zjednoczonym. Monopol na handel skórami zagwarantowano wówczas Alaskańskiej Kompanii Handlowej (Alaska Commercial Company). Teren jej działania obejmował wyspy Przybyłowa na morzu Beringa, zajmowała się ona polowaniami na foki. Wraz ze sprzedażą Alaski opuścili ją również cesarscy urzędnicy, którzy nie widzieli tam dla siebie przyszłości, pozostali jednak rosyjscy traperzy, a śladem po nich jest pewna liczba ludności prawosławnej żyjąca na Alasce do dziś.

</doc>
<doc id="83803" url="https://pl.wikipedia.org/wiki?curid=83803" title="Śmierć kliniczna">
Śmierć kliniczna

Śmierć kliniczna – stan zaniku widocznych oznak życia organizmu, takich jak bicie serca, akcja oddechowa czy krążenie krwi. Od stanu śmierci biologicznej różni się nieprzerwanym występowaniem aktywności mózgu, możliwej do stwierdzenia za pomocą badania elektroencefalograficznego (EEG). W niektórych sytuacjach u pacjenta znajdującego się w stanie śmierci klinicznej mogą zostać przywrócone oznaki życia.
Na skutek zatrzymania akcji układu krążenia i oddechowego zostaje zatrzymany dopływ tlenu do układu nerwowego, który jest najbardziej wrażliwy na jego niedobór. W takiej sytuacji już po upływie 3–5 minut zaczynają obumierać komórki kory mózgowej.
Przyjmuje się, że przywrócenie oznak życia poprzez reanimację jest możliwe jedynie przez pierwsze 4 minuty (wyjątkiem jest stan hipotermii, wtedy ten czas może sięgać nawet 20 minut, co wiąże się ze spowolnieniem metabolizmu) od wystąpienia śmierci klinicznej. Dłuższa przerwa w dostawie tlenu do komórek układu nerwowego kończy się częściowym lub całkowitym zanikiem funkcji kory mózgowej. Przywrócenie po tym czasie akcji układów krążeniowego i oddechowego może prowadzić do trwałego (nieuleczalnego) stanu wegetatywnego (Persistent Vegetative State – PVS), czasami mylnie utożsamianego ze śmiercią mózgu.

</doc>
<doc id="83804" url="https://pl.wikipedia.org/wiki?curid=83804" title="Through the lens">
Through the lens

Through the lens, TTL () – stosowany w lustrzankach, jak również w bardziej zaawansowanych aparatach kompaktowych (zarówno klasycznych, jak i cyfrowych), pomiar światła odbitego od fotografowanego przedmiotu, przez obiektyw, światłomierzem wbudowanym w aparat fotograficzny.
Istotą pomiaru TTL jest określenie ilości światła odbitego od obszaru, który znajdzie się na zdjęciu. Pomiar ten uwzględnia również wpływ filtrów, konwerterów i innych nakładek mających znaczenie dla ustawienia prawidłowej ekspozycji.
TTL to też nazwa pierwszego z modeli aparatów marki Zenit, w którym zastosowano pomiar światła poprzez obiektyw
Akronim TTL odnosi się także do lustrzanek, gdzie „wizjer TTL” oznacza, że obraz z obiektywu przechodzi przez układ optyczny aparatu, złożony m.in. z lustra, soczewek, pryzmatu pentagonalnego, matówki, prosto do wizjera. Ten system sprawia, że w wizjerze można obserwować praktycznie to samo, co będzie na wykonywanym zdjęciu.
Rys historyczny.
Pomiar światła przez obiektyw został po raz pierwszy zastosowany w 1964 roku przez firmę Asahi Pentax w aparacie Pentax Spotmatic.

</doc>
<doc id="83805" url="https://pl.wikipedia.org/wiki?curid=83805" title="Andrzej Gołota">
Andrzej Gołota

Andrzej Jan Gołota, w trakcie kariery zawodowej Andrew Golota (ur. 5 stycznia 1968 w Warszawie) – polski pięściarz, brązowy medalista olimpijski z Seulu i mistrzostw Europy z Aten, zawodowy mistrz Ameryki Północnej federacji IBF, czterokrotny mistrz Polski w wadze ciężkiej.
W rankingu BoxRec jest siódmym największym polskim zawodnikiem wszech czasów, pound for pound.
Kariera amatorska.
Startował w barwach Legii Warszawa, był czterokrotnym mistrzem Polski (1986–1990). Jego trenerami byli kolejno Tadeusz Branicki, Janusz Gortat i Czesław Ptak.
Zdobywał medale na imprezach międzynarodowych. W 1985 został (przegrał w finale z Kubańczykiem Félixem Savónem). We wrześniu 1986 w Kopenhadze został mistrzem Europy juniorów w wadze ciężkiej, pokonując 4:1 reprezentanta ZSRR, Nikołaja Seturi.
W 1988 odniósł największy sukces w karierze amatorskiej: zdobył brązowy medal na Igrzyskach Olimpijskich w Seulu, przegrywając przez RSC (nokaut) w walce półfinałowej z Koreańczykiem Baekiem Hyun-manem. Wcześniej stoczył wygrane walki ze Swilenem Rusinowem z Bułgarii i Haroldem Obungą z Kenii, obu pokonując wynikiem 5:0.
Reprezentował Polskę na Mistrzostwach Europy (Turyn 1987, ćwierćfinał i Ateny 1989, brązowy medal) i świata (Moskwa 1989, ćwierćfinał). Jako amator stoczył 114 walk (99 wygrał, 2 zremisował i 13 przegrał).
Kariera zawodowa.
Zawodową karierę rozpoczął 7 lutego 1992 w Milwaukee, pokonując Roosevelta Shulera. Do końca 1992 stoczył siedem zwycięskich walk.
16 maja 1995 w Atlantic City wygrał z Samsonem Poʻuhą z Tonga (nokaut w piątej rundzie). 15 marca 1996 Gołota zwyciężył przez techniczny nokaut Amerykanina Danella Nicholsona.
Kolejnym rywalem Gołoty miał być Riddick Bowe, w tej sytuacji promotorzy przeciwstawili byłemu mistrzowi świata pogromcę jego niedoszłego przeciwnika. Walka w nowojorskiej Madison Square Garden (11 lipca 1996) zakończyła się dyskwalifikacją Gołoty za ciosy poniżej pasa. Zdarzeniu towarzyszyła bijatyka wokół ringu, w szpitalu znaleźli się m.in. menedżer Gołoty Lou Duva, a także sam Gołota, uderzony w głowę radiotelefonem. Ciosy poniżej pasa potwierdziły opinię o Gołocie jako o bokserze często faulującym, ale walka z Bowem przyniosła mu także wiele pozytywnych opinii. Prowadził z nim wyrównany pojedynek, przez długi czas prowadząc na punkty. Zyskany rozgłos wykorzystano do zorganizowania walki rewanżowej, która odbyła się 14 grudnia 1996 w Atlantic City. Ponownie pojedynek zakończył się dyskwalifikacją Gołoty za nieczyste ciosy, ale Polak był jeszcze bliższy zwycięstwa niż w pierwszym pojedynku. Riddick Bowe w drugiej walce z Andrzejem Gołotą po raz drugi i trzeci w karierze leżał na deskach. W chwili dyskwalifikacji Polak prowadził na punkty u wszystkich sędziów.
Pomimo dwóch kolejnych porażek, w następnej walce Gołota stanął przed pierwszą w karierze szansą zdobycia tytułu mistrza świata w wadze ciężkiej organizacji WBC. 4 października 1997 w Atlantic City, w pojedynku z Brytyjczykiem Lennoxem Lewisem, został jednak znokautowany już w pierwszej rundzie. Po tej porażce Gołota wygrał w sześciu następnych walkach, m.in. z byłym mistrzem świata WBC i WBA, Timem Witherspoonem. Pojedynek ten odbył się 2 października 1998 w Hali Ludowej we Wrocławiu i był pierwszą zawodową walką Gołoty w Polsce. Walka ta była transmitowana przez telewizję Polsat i przyniosła wysoką oglądalność – prawie 12,5 miliona widzów. Walka otworzyła Gołocie możliwość pojedynku eliminacyjnego WBC z Michaelem Grantem. 20 listopada 1999 w Atlantic City był bliski pokonania Granta, w pierwszej rundzie dwukrotnie kładąc rywala na deski i prowadząc przez większość walki na punkty, jednak w dziesiątej rundzie (pojedynek był zakontraktowany na 12 rund) zaliczył nokdaun i odmówił kontynuowania walki.
20 października 2000 w Detroit zmierzył się z Mikiem Tysonem. Już w pierwszej rundzie Polak był liczony, a w przerwie między drugą i trzecią rundą odmówił kontynuowania walki, zszedł z ringu i udał się do szatni. W 2001 wprawdzie komisja boksu stanu Michigan uznała walkę za nieodbytą (wykryto niedozwolone substancje w organizmie Tysona), jednak kariera Gołoty wydawała się ostatecznie zakończona. Po tej walce Gołota miał trzyletnią przerwę w boksowaniu.
Od 2003 stoczył kilka zwycięskich walk, a 27 kwietnia 2004, w walce z Chrisem Byrdem, dostał drugą szansę walki o pas mistrzowski, tym razem organizacji IBF. Pojedynek zakończył się remisem.
Następna walka to trzecia próba walki o pas mistrza świata (tym razem organizacji WBA). 13 listopada 2004 przegrał na punkty z Johnem Ruizem po kontrowersyjnym werdykcie (111:114, 111:114, 112:113) przy stosunku celnych ciosów 141-103 na korzyść Gołoty i nokdaunie Ruiza w 2 rundzie.
22 maja 2005 podczas gali w hali United Center w Chicago został znokautowany w 53 sekundzie walki przez Lamona Brewstera w swojej czwartej walce o tytuł mistrza świata federacji WBO. Po tej walce miał dwuletnią przerwę w boksowaniu.
Na ring powrócił 9 czerwca 2007, pokonując w Katowicach Amerykanina Jeremiego Batesa w drugiej rundzie przez techniczny nokaut. W kolejnej walce, 6 października 2007 w hali Madison Square Garden w Nowym Jorku, pokonał Irlandczyka Kevina McBride w szóstej rundzie, także przez techniczny nokaut, zdobywając tytuł mistrza Ameryki Północnej federacji IBF.
19 stycznia 2008 w Madison Square Garden zwyciężył jednogłośną decyzją sędziów na punkty z Mikiem Mollo zdobywając pas mistrza Ameryki Łacińskiej – WBA Fedelatin wagi ciężkiej. 7 listopada 2008 w Chengdu zmierzył się z Rayem Austinem o pas WBC USNBC. Przegrał przez techniczny nokaut po pierwszej rundzie – w trzeciej sekundzie pojedynku zaliczył nokdaun, a 40 sekund później doznał kontuzji lewego ramienia, wskutek czego musiał zrezygnować z dalszej walki.
24 października 2009 podczas gali Polsat Boxing Night której stawką był pas IBF International w Łódzkiej Hali Atlas przegrał z Tomaszem Adamkiem przez TKO w piątej rundzie.
3 listopada 2012 w Łódzkiej Atlas Arenie miała odbyć się walka na zasadach wrestlingu, w której Gołota miał się pojedynkować z Riddickiem Bowe. Walkę jednak odwołano.
23 lutego 2013 w Gdańsku, w Ergo Arenie Gołota przegrał w szóstej rundzie przez nokaut z Przemysławem Saletą.
25 października 2014 w Częstochowie zmierzył się w pożegnalnej walce pokazowej z Danellem Nicholsonem. Organizatorem walki był Marcin Najman.
14 grudnia 2017 na konferencji prasowej w Zdunach ogłoszono powstanie Krotoszyńskiego Klubu Bokserskiego im. Andrzeja Gołoty, powstałym m.in. dzięki tygodnikowi „Życie Krotoszyna”. Inauguracja klubu odbyła się 7 listopada 2018 w Krotoszynie, podczas wielkiego treningu, w którym udział wziął m.in. sam Gołota.
Procesy sądowe.
Według zeznań świadka koronnego Jarosława Sokołowskiego, ps. „Masa” Gołota był członkiem grupy przestępczej Andrzeja Kolikowskiego, ps. „Pershing”, ściągającej haracze. Prokuratura nie potwierdziła tej kwestii i nie wszczęła postępowania przeciw bokserowi. W maju 1990 Gołota pobił we Włocławku gości jednego z lokali, a następnie wyjechał do Stanów Zjednoczonych. Do Polski powrócił sześć lat później, otrzymując list żelazny. Za pobicie został skazany na karę roku pozbawiania wolności z warunkowym zawieszeniem jej wykonania na trzyletni okres próby.
Gołota utrzymywał kontakt z liderem gangu pruszkowskiego Andrzejem Kolikowskim, ps. „Pershing”, który jako kibic uczestniczył w walkach boksera w Stanach Zjednoczonych, m.in. w pojedynku z Michaelem Grantem w 1999. W wywiadzie prasowym udzielonym w 2004 Gołota stwierdził: „byliśmy kolegami, to prawda”.
W 2002 Gołotę ścigano listem gończym w USA za niestawienie się w sądzie w związku z oskarżeniem o podawanie się za policjanta. W październiku tegoż roku oskarżono go w Polsce o ponowne wdanie się w bijatykę w hotelu w Sopocie, w związku z czym w marcu 2003 został zatrzymany, postawiono mu zarzuty i wypuszczono za kaucją 30 tys. zł. Dwa miesiące później, po niestawieniu się przezeń na jedną z rozpraw, sąd wydał w lipcu postanowienie o jego aresztowaniu, ale wkrótce – po przedstawieniu przez jego obrońców dowodów na to, że pięściarz w tym czasie przechodził rehabilitację – wycofał to postanowienie. We wrześniu 2004 prokuratura odstąpiła od dalszego prowadzenia z urzędu sprawy pobicia w Sopocie, a poszkodowany zrezygnował z wniesienia przeciw Gołocie oskarżenia prywatnego. Sprawę ostatecznie umorzono.
Życie prywatne.
W 1990 poślubił Mariolę (z d. Babicz), z wykształcenia prawniczkę i licencjonowaną sędzię bokserską. Mają dwoje dzieci, Alexandrę (ur. 1991) i Andrzeja (ur. 1997). Mieszkają w Chicago.
Reklama.
Wystąpił w amerykańskiej reklamie zachęcającej do udziału w spisie powszechnym Census 2010.

</doc>
<doc id="83811" url="https://pl.wikipedia.org/wiki?curid=83811" title="Leszek Mech">
Leszek Mech

Leszek Mech (ur. 1933 w Grodnie, zm. 25 lipca 2004 w Toronto) – polski scenarzysta filmów animowanych, poeta i prozaik, dziennikarz.
Studiował w Wyższej Szkole Pedagogicznej w Katowicach. Wieloletni współpracownik (od 1962) Studia Filmów Rysunkowych w Bielsku Białej, w latach 1962-1971 kierownik literacki Studia; był współautorem scenariuszy około 300 filmów animowanych, m.in. serii o Bolku i Lolku, także animowanych filmów pełnometrażowych ("Wielka podróż Bolka i Lolka", "Przygody Błękitnego Rycerzyka"). Pracował także w redakcjach tygodnika "Kronika" w Bielsku oraz dziennika "Trybuna Robotnicza" w Katowicach.
Rozpoczynał swoją pracę jako autor scenariuszy filmów dla dorosłych, m.in. "Noworoczna Noc" według Jeremiego Przybory w reżyserii Jerzego Zitzmana.
Współpracował z prasą dziecięcą. Wspólnie napisana z Władysławem Nehrebeckim baśń "Królowa zima", została nagrana na płytę długogrającą. Otrzymał wiele nagród, m.in. Ministerstwa Kultury i Sztuki, Order Uśmiechu w 1977 roku, nagrodę literacką Bielska Białej. Był członkiem Związku Literatów Polskich i współzałożycielem Bielskiego Klubu Pisarzy.
Wraz z Władysławem Nehrebeckim był współautorem serii książek dla dzieci "Biblioteka przygód Bolka i Lolka":

</doc>
<doc id="83813" url="https://pl.wikipedia.org/wiki?curid=83813" title="Grzegorz Osyra">
Grzegorz Osyra

Grzegorz Marek Osyra (ur. 13 grudnia 1961 w Katowicach) – w latach 2003–2010 prezydent Mysłowic, w latach 1998–2002 radny Rady Miasta Mysłowice z listy SLD w centrum miasta (Okręg nr 1).
Życiorys.
Był pracownikiem kopalni „Wujek”. Pod koniec lat 80. był wiceprzewodniczącym zarządu wojewódzkiego ZSMP. Od 1998 był radnym Mysłowic i zastępcą prezydenta miasta Stanisława Padlewskiego.
Objął stanowisko p.o. prezydenta miasta w dramatycznych okolicznościach: w listopadzie 2002 jego poprzednik, zmarł tragicznie (prawdopodobnie popełnił samobójstwo). Osyra został wyznaczony przez premiera Leszka Millera na komisarycznego prezydenta do czasu nowych przedterminowych wyborów.
I kadencja prezydentury.
Krótko przed tymi wyborami Osyra zgłosił na policji, że został napadnięty i zraniony nożem, niedaleko urzędu miasta. Rana okazała się powierzchowna. Okoliczności tego zajścia pozostają niejasne. Nie wycofał swojej kandydatury.
W I turze przedterminowych wyborów prezydenta Mysłowic uzyskał ponad 49% głosów (brakowało ok. 100 głosów by wygrać w I turze), a w lutym 2003 w II turze wyborów pokonał Edwarda Lasoka uzyskując ponad 57% głosów.
Do 2004 jego zastępcą był Adam Dzieża, a następnie od września 2006 - Gabriela Kondziałka. Za jego kadencji dokończono 2 inwestycje gminne: most nad Przemszą (pieniądze pozyskane od syndyka kopalni) i halę widowiskowo-sportową w dzielnicy Bończyk. Jako jedyny prezydent miasta w Polsce przez 3 lata z rzędu nie dostał absolutorium za wykonanie budżetu gminy.
Był członkiem Rady Krajowej SLD. W 2004 wystąpił z partii.
II kadencja prezydentury.
W listopadzie 2006 został ponownie prezydentem miasta niewielką (ok 300 głosów) większością, uzyskując 50,83% pokonał znów Edwarda Lasoka. Był kandydatem KW „Nowe Mysłowice”, które do rady miejskiej wprowadziło 4 radnych. Zblokowani byli z KW Lewica i Demokraci, który wygrał wybory w mieście i otrzymał 6 mandatów. Przed wyborami był bardzo mocno atakowany, także przez swoją byłą zastępczynię. Sprawa znalazła finał w sądzie na korzyść Osyry.
Zastępcami prezydenta Osyry byli Tadeusz Chowaniak i Edmund Sawicki.
Zdaniem radnych, Osyra jest odpowiedzialny za wyłączenie światła na kilku dużych ulicach w Mysłowicach, co spowodowało wzrost przestępczości i wypadki drogowe. Osyra decyzję o wyłączeniu światła tłumaczy nieprzyznaniem przez Radę MIasta wystarczających środków na oświetlenie uliczne.
W wyborach samorządowych w 2010 bez powodzenia ubiegał się o reelekcję. W II turze otrzymał 17,55% głosów i przegrał z Edwardem Lasokiem. Nie uzyskał także mandatu radnego rady miasta, o który ubiegał się w tych samych wyborach.
Proces karny.
28 marca 2007 prokurator zarzucił mu składanie fałszywych zeznań w sprawie rzekomej napaści w lutym 2003. Prokurator uznał, że w sfingowaniu napadu pomogli mu bliski współpracownik Marek H. oraz lekarz Krzysztof G. (członek SLD). . Jesienią 2008 przed sądem w Sosnowcu rozpoczął się proces Osyry . 22 października 2010 sąd uznał Grzegorza Osyrę za winnego i skazał na karę 1,5 roku pozbawienia wolności z warunkowym zawieszeniem jej wykonania na okres próby 4 lat oraz 34 tys. złotych grzywny

</doc>
<doc id="83814" url="https://pl.wikipedia.org/wiki?curid=83814" title="Jelcz 315">
Jelcz 315



</doc>
<doc id="83815" url="https://pl.wikipedia.org/wiki?curid=83815" title="Jelcz 317">
Jelcz 317



</doc>
<doc id="83816" url="https://pl.wikipedia.org/wiki?curid=83816" title="Jelcz 318">
Jelcz 318



</doc>
<doc id="83818" url="https://pl.wikipedia.org/wiki?curid=83818" title="Katastrofizm">
Katastrofizm



</doc>
<doc id="83819" url="https://pl.wikipedia.org/wiki?curid=83819" title="Garret Hobart">
Garret Hobart

Garret Augustus Hobart (ur. 3 czerwca 1844 w Long Branch w stanie New Jersey, zm. 21 listopada 1899 w Paterson) – amerykański polityk, działacz Partii Republikańskiej, wiceprezydent Stanów Zjednoczonych.
Ukończył prawo w Rutgers Colege (1863) i prowadził praktykę w Paterson. W latach 1872–1876 zasiadał w Zgromadzeniu Stanowym New Jersey (1874 jego przewodniczący), a 1876-1882 w Senacie stanowym (od 1881 przewodniczący). Został wyznaczony jako kandydat Partii Republikańskiej na wiceprezydenta przy kandydującym na prezydenta Wiliamie McKinleyu w 1896; po zwycięstwie wyborczym sprawował od 4 marca 1897 urząd wiceprezydenta, zmarł w trakcie kadencji.

</doc>
<doc id="83821" url="https://pl.wikipedia.org/wiki?curid=83821" title="Protokół Aleksandryjski">
Protokół Aleksandryjski

Protokół Aleksandryjski – dokument podpisany 7 października 1944 roku w Aleksandrii przez przedstawicieli pięciu państw (Egiptu, Syrii, Libanu, Iraku i Transjordanii) w sprawie utworzenia Ligi Państw Arabskich.
W dniach 26 września - 7 października 1944 r. odbyła się w Aleksandrii konferencja przygotowawcza w spawie utworzenia federacji państw arabskich. Wzięli w niej udział premierzy Egiptu Mustafa el-Nahhas Pasza, Syrii Saadallah al-Dżabiri, Libanu Rijad as-Sulh, Iraku Hamdi al-Bajaji i Transjordanii Taufik Abu al-Huda. W charakterze obserwatorów w konferencji uczestniczyli przedstawiciele Arabii Saudyjskiej i Jemenu.
Uczestnicy podpisali protokół, w którym ustalono utworzenie Ligi Państw Arabskich. W jej skład miały wejść dobrowolnie niezależne kraje arabskie. Przewidziano zwołanie na następny rok konferencji założycielskiej mającej uchwalić statut organizacji.
Poza sprawami dotyczącymi Ligi Arabskiej Protokół poruszał dodatkowo dwie kwestie:

</doc>
<doc id="83822" url="https://pl.wikipedia.org/wiki?curid=83822" title="LPT">
LPT



</doc>
<doc id="83823" url="https://pl.wikipedia.org/wiki?curid=83823" title="Stukas">
Stukas



</doc>
<doc id="83824" url="https://pl.wikipedia.org/wiki?curid=83824" title="Baruch Goldstein">
Baruch Goldstein

Baruch Goldstein (hebr. ברוך קופל גולדשטיין, ur. jako Benjamin Carl Goldstein w 1957 w Brooklynie, zm. 25 lutego 1994 w Hebronie) – amerykański-izraelski lekarz, członek skrajnie prawicowej izraelskiej organizacji Kach, odpowiedzialny za zamordowane 29 Palestyńczyków w Hebronie dnia 25 lutego 1994 roku.
Życiorys.
Wychowywał się w ortodoksyjnej rodzinie żydowskiej. W 1977 roku ukończył z wyróżnieniem studia medyczne na Yeshiva University. Podczas studiów zmienił imię na Baruch. Podczas studiów, pod wpływem rabina Me’ira Kahanego stał się fundamentalistą religijnym. Domagał się wypędzenia Arabów z Izraela i Zachodniego Brzegu. W 1983 roku wyemigrował do Izraela. Po uzyskaniu dyplomu osiedlił się na Zachodnim Brzegu, w Kirjat Arba.
25 lutego 1994 roku dokonał w Hebronie masakry modlących się Palestyńczyków. Uzbrojony w amerykański karabin M16 i wyposażony w plecak z nabojami wtargnął do Groty Patriarchów, gdzie otworzył ogień do Palestyńczyków. Do świątyni wtargnął przebrany za wojskowego. W wyniku strzelaniny zginęło 29 osób, a 125 zostało rannych. Zamach przyczynił się do wzrostu napięcia pomiędzy Izraelczykami a Palestyńczykami. Masakra miała miejsce podczas muzułmańskiego ramadanu i żydowskiego purim, które miały miejsce tego samego dnia. Pozostali przy życiu Palestyńczycy zlinczowali terrorystę, kiedy zmieniał kolejny magazynek. Początkowo uważano, że Goldstein miał wspólnika, współuczestniczącego w masakrze, jednak w późniejszym śledztwie wykazano, że terrorysta działał sam.
Premier Izraela Icchak Rabin w rozmowie telefonicznej z liderem Organizacji Wyzwolenia Palestyny Jasirem Arafatem potępił masakrę w Hebronie.
Jego grób znajduje się na obrzeżach osady Kirjat Arba. Grób jest miejscem pielgrzymek izraelskich ekstremistów religijnych.
Jego sympatykiem był Itamar Ben-Gewir, izraelski prawnik i polityk, lider skrajnie prawicowej partii Żydowska Siła i minister bezpieczeństwa wewnętrznego w rządzie Binjamina Netanjahu.

</doc>
<doc id="83825" url="https://pl.wikipedia.org/wiki?curid=83825" title="Zmienność">
Zmienność

Zmienność – zróżnicowanie cech osobników w obrębie jednej populacji lub gatunku; może być uwarunkowana czynnikami genetycznymi i środowiskowymi. Miarą zmienności jest różnorodność cech genotypowych i fenotypowych organizmów.
Rodzaje zmienności:
Odmienność cech indywidualnych jednego lub grupy osobników nazywana jest aberracją.

</doc>
<doc id="83826" url="https://pl.wikipedia.org/wiki?curid=83826" title="Jan Zumbach">
Jan Zumbach

Jan Zumbach, ps. „Kaczor Donald”, „Johan” (ur. 14 kwietnia 1915 w Ursynowie, zm. 3 stycznia 1986 w Paryżu) – podpułkownik dyplomowany pilot Wojska Polskiego, podpułkownik (ang. "Wing Commander") Królewskich Sił Powietrznych, as myśliwski Polskich Sił Powietrznych na obczyźnie, kawaler Krzyża Srebrnego Orderu Wojennego Virtuti Militari.
Dzieciństwo, młodość, kariera wojskowa i wybuch wojny.
Jan Eugeniusz Ludwik Zumbach był wnukiem szwajcarskiego emigranta i synem Eugeniusza, który posiadał podwójne obywatelstwo: polskie i szwajcarskie. Sam także posiadał obywatelstwo szwajcarskie. W latach 1922–1935 mieszkał w Bobrowie k. Brodnicy (w II Rzeczypospolitej woj. pomorskie), gdzie jego ojciec uzyskał pohakatowski majątek ziemski. Matka Jana, Alina Gorzechowska, pochodziła z okolic Płocka, ze starej rodziny ziemiańskiej. W 1935 roku ukończył Gimnazjum Polskie im. Marszałka Stanisława Małachowskiego w Płocku. W 1936 Jan Zumbach wstąpił na ochotnika do lotnictwa i służby wojskowej, dokonując oszustwa, gdyż do wojska wstąpić mogły jedynie osoby posiadające polskie obywatelstwo. Jako dowód tożsamości przedstawił dokument, który nie podawał jego obywatelstwa. W 1938 ukończył Szkołę Podchorążych Lotnictwa w Dęblinie (XI promocja, 52 lokata), został promowany na podporucznika pilota. Przed II wojną światową służył w 111 eskadrze myśliwskiej. Na skutek kolizji z samochodem, który rozstawiał oświetlenie do nocnych lotów, przy lądowaniu w maju 1939, trafił do szpitala, a następnie przeszedł rehabilitację. Po wybuchu wojny nie udało mu się odnaleźć swojej jednostki i 17 września przedostał się z Polski do Rumunii. Następnie przez Bejrut dotarł drogą morską do Francji.
Służba w Polskich Siłach Powietrznych na obczyźnie.
Kampania francuska.
Po przybyciu do Francji, tak jak pozostali polscy lotnicy, został skierowany do Centrum Wyszkolenia Lotnictwa Polskiego w bazie Lyon-Bron. 13 maja 1940 został przydzielony do I Klucza Kominowego (Kr) dowodzonego przez majora Krasnodębskiego. Klucz ten został włączony do francuskiego dywizjonu GCD I/55, chroniącego lotniska w Châteaudun, następnie Étampes. Do spotkań z nieprzyjacielem dochodziło jednak rzadko i Zumbach nie odniósł tam sukcesów bojowych. Pod koniec kampanii francuskiej Zumbach został przydzielony do klucza dowodzonego przez Franciszka Skibę. 16 czerwca ewakuowany do Bordeaux, a następnie 21 czerwca – do Wielkiej Brytanii (na statku „Kmicic”).
Bitwa o Anglię.
W Wielkiej Brytanii Jan Zumbach został 2 sierpnia 1940 przydzielony do polskiego dywizjonu myśliwskiego 303, stacjonującego na lotnisku Northolt i latającego na myśliwcach Hawker Hurricane Mk I. Dywizjon ten wszedł do akcji w końcowej, trzeciej fazie bitwy o Anglię. Pierwsze zwycięstwo Zumbach odniósł 7 września 1940, zestrzeliwując dwa bombowce Dornier Do 17. W toku bitwy o Anglię do 27 września zestrzelił ponadto 5 myśliwców Bf 109 i bombowiec He 111 oraz 1 Bf 109 prawdopodobnie.
Dalsze losy podczas II wojny światowej.
23 grudnia 1940 Jan Zumbach został odznaczony Krzyżem Srebrnym Virtuti Militari, a 1 lutego 1941 po raz pierwszy Krzyżem Walecznych. 9 maja 1941 lądował awaryjnie na skutek zestrzelenia. W 1941 zestrzelił dwa Bf 109 i jeden prawdopodobnie. 20 października otrzymał brytyjskie odznaczenie Distinguished Flying Cross (DFC). Po odpoczynku od służby bojowej między grudniem 1941 a marcem 1942, kiedy służył w jednostce treningowej, powrócił do Dywizjonu 303 ze stopniem kapitana, obejmując w nim dowództwo jednej z eskadr. 17 maja 1942 został wyznaczony dowódcą dywizjonu 303 – funkcję tę sprawował do grudnia 1942. Podczas operacji nad kontynentem w 1942 zestrzelił myśliwiec Fw 190 i dwa prawdopodobnie oraz zespołowo dwa bombowce niemieckie. W styczniu 1943 otrzymał stopień Wing Commandera, czyli podpułkownika.
15 kwietnia 1943 został dowódcą 3 Polskiego Skrzydła Myśliwskiego. W tym okresie ukończył Wyższą Szkołę Lotniczą. 1 września 1943 otrzymał brytyjski stopień Squadron Leader. Od 4 sierpnia 1944 do 30 stycznia 1945 dowodził 133 Polskim Skrzydłem Myśliwskim. 30 stycznia 1945 przeniesiono go do 84. Grupy Myśliwskiej. 7 kwietnia 1945 został wzięty do krótkotrwałej niewoli, z której powrócił 12 maja 1945. W październiku 1946 wystąpił ze służby wojskowej i zamieszkał w Szwajcarii.
Bilans i odznaczenia.
Podczas II wojny światowej zestrzelił, według oficjalnych danych, 13 samolotów na pewno i 5 prawdopodobnie. Oprócz Krzyża Srebrnego Orderu Virtuti Militari nr 8825 został odznaczony czterokrotnie Krzyżem Walecznych, dwukrotnie Medalem Lotniczym, Polowym Znakiem Pilota nr 431 i dwukrotnie brytyjskim Zaszczytnym Krzyżem Lotniczym (DFC with Bar). Otrzymał ponadto pamiątkową Gwiazdę 1939-1945, Medal za Wojnę 1939-1945 oraz Medal Obrony.
Okres powojenny.
Po II wojnie światowej Zumbach pędził żywot awanturnika. Zajmował się przemytem, był współwłaścicielem firmy lotniczo-taksówkarskiej, która prowadziła działalność przemytniczą, a następnie – posługując się pseudonimem "Johnny „Kamikaze” Brown" – walczył jako najemnik w Afryce.
W 1962 przyjął ofertę utworzenia lotnictwa Katangi i dowodzenia nim. Zorganizował zakup Douglasów A-26 Invaderów, które stały się trzonem lotnictwa Katangi, zwerbował pilotów i mechaników. Lotnictwo Katangi pod jego dowództwem bombardowało siły rządowe Konga, oraz miejscowości im sprzyjające. Pod koniec roku siły lotnicze kontyngentu szwedzkiego ONZ, wyposażone w myśliwce Saab J29 Tunnan, zniszczyły większość lotnictwa Katangi. Po upadku secesji Zumbach uciekł z polskimi pilotami do Angoli.
W 1967 powrócił do Afryki, tym razem w związku z propozycją dowodzenia lotnictwem Biafry. Oprócz faktycznego dowodzenia Zumbach brał osobiście udział w nalotach nielicznych bombowców biafryjskich na rządowe pozycje nigeryjskie. Między innymi latając bombowcem A-26 Invader uszkodził on flagową nigeryjską fregatę NNS „Nigeria”. Podczas nalotu na lotnisko w Makurdi zabił szefa sztabu armii nigeryjskiej. Również ta secesja, tak jak Katangi, zakończyła się klęską, co w sporej mierze spowodowane było nadużyciami pośredników w zakupie broni i sprzętu wojskowego.
Jan Zumbach zmarł w niewyjaśnionych okolicznościach 3 stycznia 1986 we Francji, został pochowany w Polsce na Cmentarzu Wojskowym na Powązkach w Warszawie (kwatera D 4 rz. 3 m. 2). Władze francuskie zamknęły śledztwo w sprawie jego śmierci bez podania powodów.
Muzeum 303 im. ppłk pil. Jana Zumbacha w Napoleonie.
1 września 2018 w 100. rocznicę odzyskania przez Polskę Niepodległości oraz w 100-lecie lotnictwa polskiego lotnictwa wojskowego w miejscowości Napoleon nastąpiło oficjalne otwarcie Muzeum 303, którego patronem został Jan Zumbach. Założycielem tej unikatowej na skalę krajową placówki, prezentującej oryginalne zabytki techniki lotniczej oraz pamiątki związane z polskim lotnictwem wojskowym jest Tomasz Kajkowski, były żołnierz zawodowy 1 Pułku Specjalnego Komandosów z Lublińca. Pracami muzeum kieruje Stowarzyszenie Muzeum 303, które zostało powołane spośród uczestników zebrania założycielskiego w dniu 27 października 2018. W swoich założeniach realizuje misje upowszechniania wśród młodzieży szkolnej i osób dorosłych historii polskich pilotów walczących w Wielkiej Brytanii, a przede wszystkim Dywizjonu 303. Ekspozycję stałą stanowią oryginalne pamiątki po wszystkich formacjach lotniczych walczących w I i II wojnie światowej.

</doc>
<doc id="83827" url="https://pl.wikipedia.org/wiki?curid=83827" title="Jigal Amir">
Jigal Amir

Jigal Amir, hebr. יגאל עמיר (ur. 23 maja 1970 w Herclijji) – izraelski ultraprawicowiec, który w listopadzie 1995 roku zabił premiera Izraela Icchaka Rabina tuż po zakończeniu wielkiej manifestacji w Tel Awiwie, mającej na celu poparcie rządowej polityki prowadzącej negocjacje z OWP. Za zabójstwo został skazany na karę dożywocia.
Amir był studentem prawa na Uniwersytecie Bar-Ilana.

</doc>
<doc id="83828" url="https://pl.wikipedia.org/wiki?curid=83828" title="Icchak Rabin">
Icchak Rabin

, Jicchak Rabin (, ur. 1 marca 1922 w Jerozolimie, zm. 4 listopada 1995 w Tel Awiwie) – izraelski polityk i mąż stanu, dowódca wojskowy w stopniu generała porucznika ("raw alluf"), oficer dyplomowany Sił Obronnych Izraela. W latach 1964–1968 był szefem Sztabu Generalnego Sił Obronnych Izraela. Dwukrotnie premier Izraela – w latach 1974–1977 stał na czele siedemnastego, a w latach 1992–1995 dwudziestego piątego rządu Izraela.
W 1994 był laureatem pokojowej Nagrody Nobla, wspólnie z Jasirem Arafatem i Szimonem Peresem. Człowiek roku 1993 według magazynu Time wspólnie z Nelsonem Mandelą, Frederikiem de Klerkiem i Jasirem Arafatem. Został zamordowany w 1995 przez ultraprawicowego żydowskiego ekstremistę Jigala Amira, sprzeciwiającego się zawartemu z Palestyńczykami w 1993 porozumieniu z Oslo, otwierającemu drogę do powstania Autonomii Palestyńskiej. Był pierwszym szefem rządu, który był tzw. sabrą, czyli Żydem urodzonym w Palestynie, a także drugim, który zmarł w czasie pełnienia swojej funkcji (pierwszym był Lewi Eszkol, ale jego śmierć miała naturalny charakter).
Wczesne lata.
Urodził się w Jerozolimie, wówczas w brytyjskim terytorium mandatowym Palestyny. Jego rodzice byli żydowskimi emigrantami z Europy Wschodniej.
Ojciec, Nehemiasz Rubitzow urodził się w 1886 we wsi Sydorowycze koło Iwankowa na Ukrainie, wówczas w Imperium rosyjskim. Jego ojciec zmarł, gdy był jeszcze dzieckiem, i Nehemiasz musiał pracować na utrzymanie rodziny. W wieku 18 lat wyemigrował do Stanów Zjednoczonych, gdzie przyłączył się do syjonistycznej partii lewicowej Poalej Syjon i zmienił swoje nazwisko na Rabin. Podczas I wojny światowej w 1917 wraz z grupą ochotników wstąpił do Legionu Żydowskiego. Po wojnie pozostał w brytyjskim Mandacie Palestyny.
Matka, Rosa Kohen urodziła się w 1890 w Mohylewie na Białorusi, wówczas w Imperium rosyjskim. Jej ojciec był rabinem, który sprzeciwiał się działalności ruchu syjonistycznego i wysłał córkę do chrześcijańskiej szkoły dla dziewcząt w Homlu. W 1919 Rosa wyemigrowała do Mandatu Palestyny i zamieszkała w kibucu nad jeziorem Tyberiadzkim. Potem przeprowadziła się do Jerozolimy, gdzie poznała Nehemiasza Rabina. W 1921 wzięli ślub. Icchak otrzymał imię na cześć dziadka, rabina Icchaka Kohena.
Po urodzeniu się Icchaka Rabina, jego rodzice przeprowadzili się do Hajfy, gdzie w 1925 urodziła się jego siostra Rachela. Ich ojciec pracował w firmie elektrycznej i ze względów zawodowych przenieśli się do Tel Awiwu. Zamieszkali w osiedlu mieszkaniowym Szabbazi. Ich matka podjęła tutaj pracę i została wybrana do Rady Miejskiej Tel Awiwu. Jesienią 1934 z jej inicjatywy otworzono szkołę żydowską w kibucu Giwat ha-Szelosza. Naukę w niej rozpoczął młody Icchak. W 1937 rozpoczął naukę w szkole rolniczej we wsi młodzieżowej Kadoorie. W pierwszym roku nauki zmarła matka Icchaka (chorowała na raka). Latem 1938 nastąpiło tymczasowe zamknięcie szkoły z powodu dużych wystąpień arabskich. Icchak, nie chcąc wracać do ojca, udał się do kibucu Ginnosar, gdzie przebywał ze starszym kolegą ze szkoły Jigalem Allonem. Nauczył się tutaj obsługi broni i nawiązał pierwszy kontakt z żydowską organizacją paramilitarną Hagana. Po powrocie do szkoły, kontynuował naukę i ukończył ją z wyróżnieniem latem 1940. W nagrodę za wyniki w nauce otrzymał stypendium na University of California w Stanach Zjednoczonych. Miał nadzieję zostać inżynierem systemów nawadniających. Jednak II wojna światowa pokrzyżowała te plany. Pod wpływem swojego przyjaciela, Mosze Netzera, przeprowadził się do kibucu Ramat Jochanan, gdzie pomagał w nauczaniu młodzieży.
Kariera wojskowa.
Podczas praktyki w kibucu Ramat Jochanan, wstąpił w 1941 do żydowskiej organizacji paramilitarnej Hagana. Jego zdolności wojskowe zostały dostrzeżone przez Jigala Allona, który zachęcił go do wstąpienia do kompanii szturmowych Palmach. W czerwcu i lipcu 1941 wziął udział w alianckiej operacji Exporter wymierzonej przeciwko francuskim rządom Vichy w Mandacie Syrii i Libanu. Uczestniczył w akcji, w której Mosze Dajan stracił oko. W 1943 Rabin przeszedł kurs dla oficerów i w 1945 został zastępcą dowódcy 1 Batalionu Palmach.
Po zakończeniu II wojny światowej stosunki brytyjsko-żydowskie w Palestynie były niezwykle skomplikowane. Źródłem licznych napięć było blokowanie przez brytyjskie władze napływu żydowskich imigrantów z Europy do Ziemi Izraela. Złapanych nielegalnych imigrantów umieszczano w obozie Atlit. Icchak Rabin otrzymał wówczas rozkaz przygotowania planu uwolnienia więźniów z obozu. W dniu 10 października 1945 członkowie kompanii szturmowych Palmach przeprowadzili atak na obóz i uwolnili 208 żydowskich więźniów. 29 czerwca 1946 Rabin został aresztowany i przetrzymywany w brytyjskim więzieniu przez pięć miesięcy. Po uwolnieniu Icchak zamierzał powrócić do swojego pierwotnego planu rozpoczęcia studiów inżynierskich, jednak Jigal Allon przekonał go do pozostania w wojsku. Pod koniec 1946 objął dowództwo 2 Batalionu Palmach. W owym czasie siły Palmach liczyły jedynie cztery bataliony, i 2 Batalion odpowiadał za obszar równiny Szaron i drogę z Tel Awiwu do Jerozolimy. W październiku 1947 został mianowany oficerem operacyjnym Palmach. Gdy pod koniec listopada 1947 wybuchła wojna domowa w Palestynie, Icchak Rabin podczas jazdy motocyklem został raniony w nogę. Pomimo wyzdrowienia, pozostał mu lekki bezwład w zranionej nodze. Pomimo to, objął w kwietniu 1948 dowództwo nad Brygadą Harel. Podczas I wojny izraelsko-arabskiej Icchak Rabin dowodził brygadą w ciężkich walkach bitwy o Jerozolimę. W trakcie bitwy o Ramat Rachel rozkazał podjęcie szturmu w celu odzyskania utraconego kibucu Ramat Rachel. Był zaangażowany w budowę i obronę Drogi Birmańskiej. W czerwcu 1948 uczestniczył w sporze o statek Altaleny pomiędzy dowództwem Sił Obronnych Izraela o organizacją paramilitarną Irgun. W lipcu był zastępcą dowódcy operacji Danny, podczas której zajęto dwa duże arabskie miasta Lidda i Ramla. Pod rozkazem wydalenia ich mieszkańców podpisał się Rabin. Później był szefem operacji na froncie południowym i jako zastępca Jigala Allona uczestniczył we wszystkich ważnych bitwach na pustyni Negew. Na początku 1949 był członkiem izraelskiej delegacji negocjującej porozumienia z Rodos. W sierpniu 1949 objął na dwa miesiące stanowisko szefa Południowego Dowództwa. Podczas wojny poznał swoją późniejszą żonę, Leę z domu Schlossberg. Mieli dwoje dzieci: Dalję (posłankę do Knesetu w latach 1999–2003) oraz Juwala.
Po wojnie nastąpiła restrukturyzacja Sił Obronnych Izraela, i wielu dowódców Palmach zostało zwolnionych z wojska. Pozycja Rabina również była zagrożona, jednak w listopadzie 1949 mianowano go szefem kursu dowódców batalionów. Na początku 1951 został mianowany szefem zarządzania operacyjnego w Sztabie Generalnym Sił Obronnych Izraela. W grudniu 1952 został wysłany do wojskowej szkoły sztabowej w Camberley w Wielkiej Brytanii. Rok później otrzymał awans na pułkownika. W latach 1956–1959 był szefem Północnego Dowództwa. Następnie powrócił do Sztabu Generalnego i w latach 1959–1961 był szefem zarządzania operacyjnego, a w latach 1961–1963 zastępcą szefa Sztabu Generalnego Sił Obronnych Izraela (w stopniu allufa).
Szef Sztabu Generalnego.
W dniu 25 grudnia 1963 otrzymał awans na generała porucznika ("raw alluf") i został 7. szefem Sztabu Generalnego Sił Obronnych Izraela. Przez większość tego czasu, premier Lewi Eszkol pełnił równocześnie funkcję ministra obrony, dając Rabinowi dużą swobodę działania. Stworzył on nową metodę szkolenia wojskowego i nowy system dowodzenia. Stworzona w ten sposób nowa strategia wojskowa czekała na wypróbowanie w warunkach wojny.
W 1964 powstała Organizacja Wyzwolenia Palestyny, która rozpoczęła różnorodne działania terrorystyczne wymierzone przeciwko Izraelowi. Palestyńczycy otrzymywali przy tym szerokie wsparcie od sąsiednich państw arabskich. Siły Obronne Izraela przeprowadzały odwetowe operacje atakując bazy terrorystów na terytorium Libanu i Jordanii. W lipcu 1966 izraelska armia przeprowadziła dużą operację przeciwko syryjskim planom odwrócenia biegu źródeł rzeki Jordan. W dniu 13 listopada 1966 przeprowadzono operację Samoa zajmując kilka wiosek w okolicy Hebronu. Doszło wówczas do konfrontacji z jordańską armią. W dniu 7 kwietnia 1967 doszło do bitwy powietrznej nad Wzgórzami Golan, w której Izraelczycy zestrzelili sześć syryjskich samolotów myśliwskich MiG-21. Po bitwie izraelskie myśliwce przeleciały nad Damaszkiem. Kolejne incydenty doprowadziły do wojny sześciodniowej w 1967, w której Siły Obronne Izraela pokonały Egipt, Syrię i Jordanię. Izraelscy żołnierze zajęli Stare Miasto Jerozolimy, wraz z Zachodnim Murem i Wzgórzem Świątynnym. Generał Rabin był jednym z pierwszych, który odwiedził Stare Miasto. W uznaniu za odniesione zwycięstwo w wojnie sześciodniowej, Uniwersytet Hebrajski nadał mu honorowy stopień naukowy doktor honoris causa. Podczas tej uroczystości, w dniu 28 czerwca 1967 Icchak Rabin wygłosił słynne przemówienie na Górze Skopus. Wyraził w niej ducha izraelskiej armii i zyskał tym szerokie uznanie społeczne. 1 stycznia 1968 Rabin ustąpił ze stanowiska i odszedł z armii.
Kariera polityczna.
Po odejściu z armii, Rabin na swój własny wniosek, został w lutym 1968 mianowany na ambasadora Izraela w Stanach Zjednoczonych (do 1973). W ciągu tych pięciu lat promował „strategię współpracy” izraelsko-amerykańskiej, zapewniając duże dostawy amerykańskiego sprzętu wojskowego dla Sił Obronnych Izraela. Rabin był uznawany za osobę zbliżoną z Partią Republikańską i doradcą prezydenta ds. bezpieczeństwa narodowego Henry’ego Kissingera.
Po powrocie do Izraela wstąpił do Partii Pracy. Podczas wojny Jom Kipur w październiku 1973 nie pełnił żadnej funkcji. W wyborach parlamentarnych 1973 Rabin został wybrany do VIII Knesetu, w którym zaangażował się w prace parlamentarnej komisji spraw zagranicznych i obrony. Premier Golda Meir powołała Icchaka Rabina na urząd ministra pracy. Rząd jednak podał się do dymisji w wyniku ogłoszenia raportu "Komisji Agranata", która badała tło wybuchu wojny Jom Kipur. Doszło wówczas do walki o przywództwo nad Partią Pracy. W wewnętrznych wyborach Icchak Rabin otrzymał 298 głosów, a Szimon Peres otrzymał 254 głosy. W wyniku tego zwycięstwa, Rabin został 2 czerwca 1974 przywódcą Partii Pracy, która była zwycięska partią w wyborach parlamentarnych. W rezultacie Rabin został jedynym kandydatem na urząd premiera.
Pierwsza kadencja premiera.
W dniu 3 czerwca 1974 Icchak Rabin został mianowany na 5. premiera Izraela. Był pierwszym premierem Izraela urodzonym w kraju. Pełniąc funkcję prezesa rady ministrów, równocześnie był ministrem komunikacji (do 20 marca 1975) i ministrem opieki społecznej (od 7 do 29 lipca 1975).
Na froncie działań politycznych, Icchak Rabin od samego początku swojej kadencji zaangażował się w proces pokojowy w konflikcie izraelsko-egipskim. Dzięki mediacji sekretarza stanu Stanów Zjednoczonych Henry Kissingera, we wrześniu 1975 zostało podpisane dwustronne porozumienie. Zgodnie z umową, Izrael wycofał swoje wojska z półwyspu Synaj, tworząc strefę buforową kontrolowaną przez międzynarodowe siły pokojowe UNEF. W zamian Egipt złagodził bojkot ekonomiczny i zezwolił na swobodną żeglugę izraelskim statkom handlowym. Jako rekompensatę za opuszczenie półwyspu Synaj, Izrael otrzymał od Stanów Zjednoczonych gwarancje dostaw ropy naftowej oraz pomoc finansową. Jednak decyzja o opuszczeniu pól wydobywczych ropy naftowej na Synaju spotkała się z falą protestów społecznych, demonstracji i wystąpień opozycji, która sprzeciwiała się zawartemu porozumieniu.
W czerwcu 1976 Rabin wyraził zgodę na przeprowadzenie operacji „Entebbe”, uwolnienia żydowskich pasażerów porwanego samolotu Air France, który został uprowadzony do Ugandy. Akcja izraelskich komandosów spotkała się z podziwem i wysoką oceną na Zachodzie. Równocześnie rząd spotkał się z rosnącą akcją osiedleńczą żydowskich osadników w Samarii i Judei. Rabin w tym okresie popierał tworzenie nowych osiedli żydowskich.
W wyniku wojny Jom Kipur państwo bardzo mocno zwiększyło wydatki na obronność. Dodatkowo, w październiku 1973 arabskie państwa OPEC pod przewodnictwem Arabii Saudyjskiej potępiły amerykańską pomoc wojskową udzieloną Izraelowi i ogłosiły zmniejszenie wydobycia ropy naftowej o 5%, a kilka dni później ogłosiły całkowite embargo na dostawy ropy do Stanów Zjednoczonych i państw Europy Zachodniej. Dalsze działania krajów członkowskich OPEC w latach 1973–1974 doprowadziły do gwałtownego wzrostu ceny baryłki ropy. Doprowadziło to do kryzysu naftowego, który objął wszystkie uzależnione od ropy naftowej wysoko uprzemysłowione kraje, oraz wszystkie dziedziny gospodarki światowej. Jego bezpośrednią konsekwencją był kryzys światowego systemu walutowego oraz kryzys gospodarczy połączony z recesją oraz inflacją. Aby przeciwdziałać wzrostowi inflacji, rząd Rabina przeprowadził reformę podatku dochodowego. Nie przeprowadzono przy tym niepopularnych społecznie ograniczeń wydatków budżetowych, z czym wiązałyby się zwolnienia i cięcia w rządowych programach socjalnych. Pomimo to, udało się zmniejszyć stopę inflacji z 39,7% w 1974 do 20% w 1977. Poziom bezrobocia utrzymywał się na poziomie poniżej 4%. W pierwszym roku kadencji rządu Rabina, wprowadzono system preferencyjnych kredytów mieszkaniowych dla młodych małżeństw, umożliwiając budowę wielu nowych osiedli mieszkaniowych. Pomimo to, jego gabinet dopuścił się kilku poważnych skandali finansowych, które obciążyły premiera. Ciążyły na nim poważne zarzuty o niejasne machinacje finansowe prowadzone przez jego żonę w bankach amerykańskich i izraelskich. Chodziło o posiadanie przez nią zagranicznych kont bankowych, co było zabronione przez izraelskie prawo finansowe. Dodatkowym problemem było utrzymanie w rządzie partii religijnych. Nie udało się to – przelot czterech samolotów F-15 w czasie szabatu stał się powodem opuszczenia przez nie koalicji rządowej. W wyniku tego rząd podjął decyzję o dymisji o ogłoszeniu przedterminowych wyborów.
W wewnętrznych wyborach przeprowadzonych w lutym 1977 w Partii Pracy, nowym liderem został Szimon Peres. Na przegranej Rabina zaciążyły oskarżenia o oszustwa finansowe jego żony. Rabin z całą świadomością wziął na siebie odpowiedzialność za poczynania żony. Takie zachowanie spotkało się z uznaniem wielu obserwatorów jako przyzwoite i odpowiedzialne. Po przegranej w wyborach wewnątrzpartyjnych, Rabin chciał natychmiast podać się do dymisji, nie było to jednak możliwe. Dlatego, 22 kwietnia udał się na urlop do czasu przeprowadzenia wyborów.
Członek opozycji.
Niespodziewanie w wyborach parlamentarnych w 1977 zwycięstwo odniosła prawicowa partia Likud, natomiast Koalicja Pracy przeszła do opozycji. W IX Knesecie (1977–1981) i X Knesecie (1981–1984) Icchak Rabin był zaangażowany w prace parlamentarnej komisji spraw zagranicznych i obrony.
Minister obrony.
W wyniku wyborów parlamentarnych w 1984 w Izraelu nastąpił polityczny pat. W XI Knesecie nastąpiła równowaga sił pomiędzy prawicowo-religijnym blokiem Likudu a lewicowo-arabskim blokiem Izraelskiej Partii Pracy. Jedynym sposobem wyjścia z martwego punktu było stworzenie rządu jedności narodowej przewodzonego przez premiera „rotacyjnego”, pochodzącego raz z jednego, raz z drugiego ugrupowania. Pierwszy rząd powołał we wrześniu 1984 Szimon Peres, a następnie w październiku 1986 Icchak Szamir powołał drugi rząd. W obu rządach Icchak Rabin pełnił funkcję ministra obrony.
Był to trudny, końcowy okres wojny libańskiej (1982–1985), i Rabin koordynował wycofywanie Sił Obronnych Izraela do „strefy bezpieczeństwa” tworzonej w południowym Libanie. Następnie ograniczano liczebność izraelskich oddziałów, a odpowiedzialność za strefę przekazywano w coraz większym zakresie w ręce Armii Południowego Libanu. Przez cały ten czas prowadzono walki z szyickim Hezbollahem i Amalem, ponosząc ciężkie straty. W grudniu 1987 Rabin stanął przed zupełnie nowym zagrożeniem, którym była pierwsza intifada. Początkowo całkowicie zignorował on palestyńskie wystąpienia i kontynuował swoją wizytę roboczą w Stanach Zjednoczonych. Izraelscy żołnierze tłumili zamieszki pałkami policyjnymi. W styczniu 1988 Rabin zdecydował o wprowadzeniu godziny policyjnej na Zachodnim Brzegu i w Strefie Gazy. Do tłumienia zamieszek skierowano wówczas duże siły wojskowe, przeprowadzając masowe aresztowania demonstrantów, surowo egzekwując przepisy wobec Palestyńczyków. Icchak Rabin zachęcał żołnierzy i policjantów do łamania kości Palestyńczyków. Mówił on: "„pierwszym priorytetem sił bezpieczeństwa ma być stanięcie na przeszkodzie agresywnym demonstracjom z siłą, mocą i ciosami ... Damy jasno do zrozumienia gdzie przebiegają terytoria.”"
Dalszy przebieg Intifady spowodował, iż Icchak Rabin doszedł do wniosku, że jedynym sposobem na rozwiązanie konfliktu izraelsko-palestyńskiego są negocjacje.
W następstwie wyborów parlamentarnych 1992 powstał rząd jedności narodowej kierowany przez Icchaka Szamira. Rabin ponownie został ministrem obrony i pełnił tę funkcję do 15 marca 1990, kiedy to Szimon Peres doprowadził do przegłosowania w parlamencie wotum nieufności wobec premiera Szamira. W następnym czasie Rabin pracował jako członek parlamentarnej komisji spraw zagranicznych i obrony. W lutym 1992 wygrał wewnątrzpartyjne wybory, stając na czele Partii Pracy.
Druga kadencja premiera.
W wyniku wyborów parlamentarnych w 1992 lewicowa Partia Pracy uzyskała zwycięstwo, i 13 lipca 1992 Icchak Rabin został 11. premierem Izraela. Jednocześnie pełnił obowiązki ministra obrony. Przejściowo był także ministrem pracy i opieki społecznej (do 31 grudnia 1992), ministrem ds. Jerozolimy (do 31 grudnia 1992), ministrem ds. religii (do 27 lutego 1995), ministrem edukacji i kultury (od 11 maja 1993 do 7 czerwca 1993), ministrem spraw wewnętrznych (od 14 września 1993 do 27 lutego 1995) i ministrem zdrowia (od 8 lutego 1994 do 1 czerwca 1994).
Od samego początku swojej kadencji, Rabin zaangażował się w negocjacje pokojowe z Syrią i Palestyńczykami. Rabin największe nadzieje wiązał z rozpoczęciem procesu pokojowego z Syrią. Do prowadzenia negocjacji wyznaczył eksperta ds. Syrii, ambasadora Izraela w Stanach Zjednoczonych, prof. Itamara Rabinowicza. Negocjacje były prowadzone w Londynie i Oslo. Kiedy społeczeństwo izraelskie dowiedziało się, że podpisanie traktatu pokojowego z Syrią wiąże się z całkowitym wycofaniem ze Wzgórz Golan, wywołało to masowe protesty. Szczególnie niezadowoleni byli żydowscy mieszkańcy Wzgórz Golan, którzy traktowali to jako złamanie przedwyborczych obietnic Rabina. W konsekwencji Rabin wyraził zgodę, aby podpisanie porozumienia z Syrią było uzależnione od wyniku referendum. Równolegle były prowadzone negocjacje z Palestyńczykami. Jednak po upływie kilku miesięcy nie udało się osiągnąć żadnego porozumienia, a przestępcza działalność organizacji terrorystycznych była kontynuowana. Z tego powodu, Rabin podjął w grudniu 1992 decyzję o deportowaniu do Libanu grupy 415 działaczy Hamasu i Islamskiego Dżihadu. Bezpośrednią przyczyną podjęcia tej decyzji było zabójstwo dwóch izraelskich żołnierzy. W lipcu 1993 doszło do eskalacji napięcia na granicy izraelsko-libańskiej. Szyicka organizacja Hezbollah przeprowadziła atak zabijając sześciu izraelskich żołnierzy, a następnie wielokrotnie ostrzelała rakietami przygraniczne wioski na terytorium Izraela. W odpowiedzi Siły Obronne Izraela przeprowadziły w dniach 25–31 lipca 1993 operację wojskową w południowym Libanie. Bombardowania lotnicza i ostrzał artyleryjski wyrządził liczne szkody w libańskich wsiach.
W międzyczasie, od stycznia 1993 prowadzone były tajne negocjacje izraelsko-palestyńskie w Oslo. W ich rezultacie, w dniu 13 września 1993 nastąpiło podpisanie porozumienia z Oslo. Stworzyło ono fundamenty procesu pokojowego na Bliskim Wschodzie i podstawę prawną do powstania Autonomii Palestyńskiej w Strefie Gazy i mieście Jerycho. W zamian Organizacja Wyzwolenia Palestyny wyrzekła się przemocy i uznała prawo Izraela do istnienia w pokoju i bezpieczeństwie. "Deklarację Pokojowych Intencji" podpisano w Waszyngtonie. Podpisy złożyli premier Icchak Rabin oraz przewodniczący OWP Jasir Arafat. Następnie, 28 września 1995 podpisano porozumienie z Oslo II, które rozszerzyło Autonomię Palestyńską na większą część Zachodniego Brzegu Jordanu. Utworzono wówczas trzy strefy: (A) duże miasta Samarii i Judei z sąsiednimi wsiami, które znajdowały się pod kontrolą władz palestyńskich (3% terytorium); (B) pozostałe arabskie miasteczka, w których władzę cywilną sprawowali Palestyńczycy, jednak sprawy bezpieczeństwa kontrolował nadal Izrael (23% terytorium); oraz (C) pozostały obszar z osiedlami żydowskimi pozostawał pod pełną kontrolą Izraela (74% terytorium). Icchak Rabin podkreślał, że celem porozumienia jest utworzenie państwa palestyńskiego w granicach zbliżonych do linii sprzed 4 czerwca 1967. Podkreślał przy tym, że zostanie utrzymana jedność miasta Jerozolimy, przy Izraelu pozostaną bloki osiedli żydowskich, a w Dolinie Jordanu będzie utrzymana bezpieczna granica izraelsko-jordańska.
Podpisanie porozumienia z Palestyńczykami wywołało bardzo silne kontrowersje w społeczeństwie izraelskim, zwłaszcza że palestyńskie organizacje terrorystyczne nadal kontynuowały swoją działalność przeciwko Izraelowi, a Organizacja Wyzwolenia Palestyny nie wywiązywała się ze swoich zobowiązań. Wywołało to bezprecedensową falę protestów ze strony środowisk prawicowych. Względem Icchaka Rabina wysuwano liczne zarzuty, oskarżając go m.in. o alkoholizm, działalność przeciwko państwu itp. Niektórzy postrzegali go jako bohatera walczącego o zapewnienie pokoju. Inni widzieli w nim zdrajcę, oddającego Arabom ziemie prawnie przynależną tylko Żydom. Na wiecach i demonstracjach (w których brali udział m.in. Binjamin Netanjahu, Ariel Szaron i Ehud Olmert) pojawiały się podobizny Rabina odzianego w arafatkę lub w mundur SS. Podczas jednego z takich pochodów wznoszono nawet modły do Anioła Śmierci, aby zgładził Rabina. Otwarcie wzywano do jego zamordowania, m.in. obnosząc trumnę z napisem "Icchak Rabin – morderca syjonizmu". Dodatkową kontrowersyjną kwestią było to, iż rząd utrzymywał swoją większość w Knesecie przy pomocy poparcia partii politycznych izraelskich Arabów. W polityce wewnętrznej, Rabin położył silny nacisk na rozwój infrastruktury komunikacyjnej państwa. Rozbudowa dróg i linii kolejowych przyczyniła się do pobudzenia rozwoju gospodarczego Izraela w następnych latach. Rabin realizował także bezprecedensowe w historii Izraela projekty na rozwój społeczności arabskich i druzyjskich. Ponadto zwiększono budżet edukacji i zreformowano system ubezpieczeń państwowych.
Pomimo tych wszystkich trudności, Rabin nie ulegał wpływom protestów i kontynuował proces pokojowy. W dniu 14 września 1993 rozpoczęły się negocjacje izraelsko-jordańskie, a w lutym 1994 negocjacje izraelsko-libańskie. Zaproponowano likwidację „strefy bezpieczeństwa” w południowym Libanie i podpisanie w ciągu trzech miesięcy traktatu pokojowego. W dniu 26 października 1994 nastąpiło podpisanie traktatu pokojowego izraelsko-jordańskiego. 10 grudnia 1994 Icchak Rabin został laureatem pokojowej Nagrody Nobla, wspólnie z Jasirem Arafatem i Szimonem Peresem.
Zabójstwo i jego następstwa.
4 listopada 1995, po zakończeniu pokojowego wiecu na Placu Królów Izraela w Tel Awiwie, o godz. 21:45 Icchak Rabin został postrzelony przez żydowskiego nacjonalistę Jigala Amira, który oddał trzy strzały do premiera. Rabin został natychmiast przewieziony do Centrum Medycznego Tel Awiwu, gdzie dwie godziny później zmarł na stole operacyjnym, na skutek znacznej utraty krwi i uszkodzenia płuca. Zamachowiec był prawicowym religijnym fanatykiem, który wierzył, że podpisane porozumienia pokojowe stanowią zagrożenie dla Izraela. Wyraził on nadzieję, że zabójstwo Rabina uniemożliwi realizację zawartych umów.
Zabójstwo Icchaka Rabina było szokiem dla większości izraelskiej opinii publicznej. Ludzie urządzali wiece i demonstracje upamiętniające zamordowanego, które odbywały się w miejscu zamachu, niedaleko domu Rabina, przed Knesetem i domem Amira. Na pogrzebie pojawiło się wielu światowych przywódców, m.in. prezydent USA Bill Clinton, prezydent Egiptu Husni Mubarak i król Jordanii Husajn I. Data śmierci Rabina została uznana za narodowy dzień pamięci, jego imieniem nazwano wiele ulic i instytucji w Izraelu. Przez większość Izraelczyków postrzegany jest jako wielki człowiek pokoju, pomimo jego wojskowej kariery. Stał się symbolem narodowym, zwłaszcza dla izraelskiej lewicy.
Upamiętnienie.
W filmie "Atak na Entebbe" w reżyserii Irvina Kershnera w rolę Rabina wcielił się Peter Finch.

</doc>
<doc id="83833" url="https://pl.wikipedia.org/wiki?curid=83833" title="Osiedla żydowskie">
Osiedla żydowskie

Osiedla żydowskie (hebr. התנחלות, "hitnachalut"; arab. المستوطنات) – społeczności mieszkalne utworzone przez Żydów na terenach arabskich zajętych przez Izrael po wojnie sześciodniowej w 1967 roku, czyli na Zachodnim Brzegu, w Strefie Gazy, na półwyspie Synaj i na Wzgórzach Golan. Zgodnie z postanowieniami traktatu pokojowego z Egiptem osiedla zostały wycofane z Synaju, a na podstawie decyzji Ariela Szarona osiedla wycofano ze Strefy Gazy i Północnej Samarii. Współcześnie osiedla istnieją i rozwijają się na Zachodnim Brzegu (łącznie ze Wschodnią Jerozolimą) i Wzgórzach Golan.
Państwo Izrael dokonało jednostronnych aneksji Wschodniej Jerozolimy (w 1980 rok) oraz Wzgórz Golan (w 1981 rok), które zostały nieuznane i potępione przez społeczność międzynarodową. Zgodnie z izraelskim stanowiskiem są one częścią państwa. Zachodni Brzeg ani żadna jego część nie zostały nigdy anektowane przez Izrael i pozostają pod zarządem administracji wojskowej. Mieszkańcy osiedli są objęci prawem cywilnym obowiązującym w Izraelu.
Osiedle, aby powstać, musi spełnić określone wymogi ustanowione przez izraelski rząd. Jednak wśród nich można wyróżnić też takie, które powstawały wbrew prawu obwiązującemu w Izraelu lub bez autoryzacji rządu (tzw. osiedla nieautoryzowane, ang. "outposts"). Tworzono je głównie w latach 90. XX wieku jako sprzeciw wobec Porozumień z Oslo. Osiedla funkcjonują pojedynczo w ramach struktur samorządowych stworzonych przez Radę Jesza. Większe skupiska osiedli, położonych blisko siebie, tworzą tzw. bloki osiedli.
W świetle prawa międzynarodowego wszystkie osiedla żydowskie są nielegalne, jako takie są potępiane przez zdecydowaną większość członków ONZ i sekretarza generalnego ONZ, a także przez Unię Europejską. Ponadto izraelska obecność na Zachodnim Brzegu oraz we Wschodniej Jerozolimie jest uznawana za okupację i pogwałcenie praw człowieka i obywatela społeczności palestyńskiej. Specjalny sprawozdawca ONZ ds. sytuacji w zakresie praw człowieka na okupowanych terytoriach palestyńskich Michael Lynk w 2021 roku podkreślił, że osiedla na Zachodnim Brzegu i we Wschodniej Jerozolimie stanowią naruszenie "Statutu Rzymskiego" Międzynarodowego Trybunału Karnego i noszą znamiona zbrodni wojennej.
Wprowadzenie.
W wyniku wojny sześciodniowej w 1967 roku Izrael zajął następujące tereny:
Uchodźcy arabscy.
Podczas wojny sześciodniowej z terenów Samarii i Judei uciekło do Jordanii około 300 tys. Arabów, a z terenów Wzgórz Golan uciekło do Syrii około 80 tys. Arabów.
Na nowo zajętych ziemiach izraelska administracja wojskowa musiała przejąć kontrolę nad dużą społecznością arabską. Było to zupełnie nowe wyzwanie, które stanęło przed Siłami Obronnymi Izraela. W Strefie Gazy żyło 381 tys. Arabów, natomiast w Samarii i Judei 586 tys. Arabów. Izraelska administracja w interesie Arabów przyjęła cztery zasady:
Wprowadzenie tych zasad było w interesie arabskiej społeczności, jednak duża część Arabów deklarowało chęć wyjazdu z żydowskiego państwa. Z tego powodu, 11 czerwca 1967 Izrael uruchomił autobusową linię komunikacyjną pomiędzy Wschodnią Jerozolimą a Jordanią. Tą drogą z Zachodniego Brzegu wyjechało około 120 tys. Arabów. Izrael żądał od wyjeżdżających podpisania oświadczenia potwierdzającego, że wyjeżdżają ze swojej własnej woli. W tym samym czasie około 70 tys. Arabów dobrowolnie opuściło Strefę Gazy udając się do Egiptu i innych państw arabskich.
2 lipca 1967 rząd Izraela ogłosił, że pozwoli arabskim uchodźcom wojennym z 1967 roku na powrót do swoich domów w Izraelu, w terminie do 10 sierpnia. Później termin przedłużono do 13 września 1967. Jednak pomimo tych starań normalizacji sytuacji, większość uchodźców nie powróciła do swoich domów. Wynikało to między innymi z wrogiej postawy arabskich sąsiadów Izraela, którzy postanowili wykorzystać uchodźców z Palestyny jako formę wywierania nacisku i czynnik destabilizujący sytuację w całym regionie. Z tego powodu między innymi Jordania uniemożliwiała uchodźcom powrót na Zachodni Brzeg – wróciło jedynie 14 tys. Arabów, a później jeszcze 3 tys. za specjalnymi zezwoleniami.
Pierwsze żydowskie osiedla i plany.
Pierwsze żydowskie osiedla na zajętych terenach powstały 15 lipca 1967. Był to kibuc Merom założony na Wzgórzach Golan przez zwolenników partii Mapai. Kierowały nimi wyłącznie względy zapewnienia bezpieczeństwa Izraelowi.
Zaraz po wojnie sześciodniowej Jigal Allon zaproponował tzw. "plan Allona". Idea tworzenia nowych osiedli na zdobytych terenach opierała się na założeniu stworzenia linii wysuniętych placówek obronnych w rejonie Doliny Jordanu i Pustyni Judzkiej, które w przypadku arabskiej agresji przyjęłyby na siebie impet pierwszego uderzenia, dając Izraelowi czas na mobilizację i obronę. Miały to być umocnione osiedla, zamieszkane przez osadników-żołnierzy. Budowano je w strategicznych miejscach, na wzgórzach górujących nad skrzyżowaniami ważnych dróg i pomiędzy arabskimi wsiami lub miastami. Stwarzały one możliwość sprawowania całkowitej kontroli nad całą najbliższą okolicą. Allon zakładał, że w granice Izraela zostałby włączony pas ziemi wzdłuż Doliny Jordanu i Wzgórz Samarii oraz pas ziemi Pustyni Judzkiej. Między nimi znajdowałby się pas łączący pozostałe terytoria, które weszłyby w skład Jordanii. Plan nigdy nie został zaakceptowany jako oficjalny plan rządu.
Kolejny plan rozwoju osiedlu przedstawił Mosze Dajan. Zakładał on umocnienie izraelskiej obecności na pasie wzgórz przecinających z północy na południe Zachodni Brzeg. W jego ramach miały powstać osiedla wojskowe lub bazy armii izraelskiej, które tworzyłyby pas obronny. Jednak w ramach tego planu udało się na obszarze Gusz Ecjon.
Kolejnym ważnym planem był "plan Szarona" po historycznym zwycięstwie Likudu w 1977 roku. Jego założeniem był rozwój osadnictw żydowskiego do takiego stopnia, że społeczność palestyńska znalazłaby się wyłącznie w kilku gęsto zaludnionych enklawach. Te tereny nie weszłyby w skład granic Izraela. W tym celu rząd skupił się na zasiedlaniu Samarii oraz terenów na północ od Jerozolimy. W realizację planu zaangażowany był ruch Blok Wiernych (Gusz Emunim), a władze dodatkowo chciały zaangażować w to przedsięwzięcie społeczność świecką.
Żydowskie ruchy osadnicze.
W sierpniu 1967 powstał "Ruch na rzecz Wielkiego Izraela", który postulował utworzenie licznych osiedli żydowskich na zajętych arabskich terytoriach. 25 sierpnia 1967 grupa skrajnie nacjonalistycznych osadników z organizacji religijnej Gusz Emunim osiedliła się i odbudowała osadę Kefar Ecjon w Judei (zniszczonej w 1948 przez Jordańczyków). Blok Wiernych spostrzegał budowę nowych osiedli jako pierwszy krok ku ponownemu zasiedleniu przez Żydów całej danej im (według Biblii) przez Boga Ziemi Izraela. Duchowym przywódcą ruchu był rabin Mosze Lewinger. Ten osiedleńczy ruch żydowskich fundamentalistów religijnych – religijnych syjonistów, wspierany przez osadników świeckich, utworzył wiele nowych osiedli w Strefie Gazy i na Zachodnim Brzegu.
Równolegle była prowadzona akcja osiedleńcza inspirowana i finansowana przez państwo. W październiku 1967 utworzono osadę Nachal Jam na północy Półwyspu Synaj i Nachal Snir koło Banias w Górnej Galilei. Były to typowe obronne osiedla, w których żołnierze pracowali razem z cywilnymi mieszkańcami osady. W następnych latach utworzono wiele podobnych osad Nachalu.
W styczniu 1968 założono trzy nowe osady na Wzgórzach Golan: El-Al, Mewo Chamma i En Ziwan. 6 lutego powstała pierwsza żydowska osada w Dolinie Jordanu. Była to osada Mechola. 12 kwietnia dziesięć żydowskich rodzin pod przywództwem rabina Moszego Lewingera z Bloku Wiernych osiedliło się podczas święta Pesach w Hebronie, w Judei. Po zawarciu porozumienia z izraelskimi władzami, osadnicy wyprowadzili się z miasta i założyli osiedle Kirjat Arba (na przedmieściach Hebronu).
Przyczyny osadnictwa.
W 2011 roku organizacja Pokój Teraz opublikowała informację na temat procentowego podziału osiedli według ideologii. Wskazuje on, wbrew powszechnej opinii, na dużą różnorodność światopoglądową społeczności żydowskich na Zachodnim Brzegu. Na tej podstawie wyróżnia się:
W celu zachęcenia mieszkańców do przeprowadzenia się na Zachodni Brzeg rząd stosuje szereg programów stosowanych jako zachęty:
Quality of life.
Według osób mieszkających w osiedlach, jawią się one jako alternatywa dla życia w Tel Awiwie, Jerozolimie, czy Riszon le-Cijjon. W myśl podejścia "quality of life" Izraelczycy postrzegają osiedla jako tereny mniej zanieczyszczone, spokojne, o mniejszym natężeniu ruchu. Miejscowości na Zachodnim Brzegu stają się często „sypialniami” dla ludzi, którzy pracują w miastach na terenie Izraela. Osiedla są położone blisko szlaków komunikacyjnych, co pozwala na pokonywanie odległości do głównych miast w Izraelu. Wielu osadników zwraca uwagę na to, że wyłącznie w społecznościach zamieszkujących Judeę i Samarię można poczuć istotę wspólnoty, samopomocy i małych, zintegrowanych wspólnot. Satysfakcją staje się tu troska o osiedle, sąsiadów czy wspólne parki. Również osadnicy, a w szczególności ich drugie pokolenie, pragnęli czegoś więcej niż mieszkania w modułowych domach lub kamperach. Niezasiedlone tereny Zachodniego Brzegu oferowały im nowe przestrzenie. Dochodziły do tego tereny rekreacyjne, trudno dostępne w dużych ośrodkach w Izraelu, lokalne systemy edukacji, handlu i instytucje zaspokajające potrzeby takie jak opieka zdrowotna, administracja, zakupy. Wiele osiedli starało się rozwijać w kierunku "quality of life", ponieważ stanowiły przez to atrakcyjne miejsce dla Żydów dokonujących aliji. W Izraelu pojawił się także ruch „powrotu do ziemi”. Charakteryzuje się on fascynacją rolnictwem, hodowlą i uprawą. Farmy te powstają często w ramach nieautoryzowanych osiedli. Billig pisze, iż propagowanie rolnictwa w Judei i Samarii ma na celu powstrzymywanie palestyńskich miejscowości przed rozrostem.
Żydzi ortodoksyjni.
Żydzi ortodoksyjni powszechnie uznawani są za antypaństwowców, co wiąże się z nieuznawaniem zwierzchności Państwa Izrael nad obecnymi granicami państwa i Zachodniego Brzegu. Mimo to, część z nich reprezentuje prawicowo-religijne postawy ("chardalim", od hebrajskiego "charedim leumim", czyli narodowi ortodoksi). Przejawiają oni ortodoksyjne podejście do judaizmu, łącząc to jednocześnie z syjonizmem. Są to w większości reprezentanci Merkaz ha-Raw lub innych spokrewnionych jesziw (takich jak np. Machon Me'ir, Har Ecijon, Or Ecijon), ale również powiązani są z bracławskim chasydyzmem i Chabadem. Z drugiej strony, w latach 90. XX wieku I rząd Netanjahu wykorzystał ubóstwo wielu Żydów ortodoksyjnych niechętnych państwu. Ich niemożność nabycia mieszkań w Izraelu wymusiła przeprowadzenie się na Zachodni Brzeg. Wielu z nich zostało zachęconych niskimi cenami oraz możliwością stworzenia zamkniętych społeczności. Tak powstały osiedla takie jak: Mattitjahu, Kochaw Ja’akow, Betar Illit, Modi’in Illit. W 2017 roku 30% wszystkich osadników stanowili Żydzi ortodoksyjni, którzy zamieszkują między innymi 8 osiedli, których mieszkańcami są głównie "charedim". Szybki rozrost osiedli "charedim" spowodowany jest dużą dzietnością w tych rodzinach. Mimo to, część z "charedim" uznaje, że jeśli dojdzie do porozumienia izraelsko-palestyńskiego, to opuszczą swoje miejsca zamieszkania.
Żydzi narodowo-religijni.
W przypadku Żydów narodowo-religijnych głównym czynnikiem, z którego wynika osiedlanie się w Judei i Samarii jest religia. Ideologiczne podstawy dla tego ruchu dali rabini Awraham Jicchak Kuk i Cwi Jehuda Kuk. Zgodnie z nimi, powstanie Państwa Izrael rozpoczęło proces odkupienia. Osiedlanie ziemi i wyzwalanie jej z rąk arabskich może przyspieszyć przyjście Mesjasza. Państwo stało się tu narzędziem, dzięki któremu można realizować proces zasiedlania. Biblijne przymierze Boga z Izraelitami stanowi uzasadnienie do roszczeń terytorialnych i uzasadnienie istnienia osiedli na Zachodnim Brzegu. Wielu religijnych syjonistów uważa, że osadnictwo w Judei i Samarii jest przedłużeniem syjonistycznego projektu, a samych siebie postrzegają jako kontynuatorów tradycji pionierów z okresu Jiszuwu. Dla nich rok 1948 był początkiem, a nie końcem idei Herzla. Są też kręgi, które starają się ukazać osadnictwo jako element zabezpieczenia państwa. Według nich oddawanie ziemi Palestyńczykom spowodowało wiele zamachów i eskalację terroru. Dążą oni do zmiany rzeczywistości wykreowanej przez porozumienia z Oslo i jednostronne wycofanie ze Strefy Gazy i Północnej Samarii, tworząc jak najwięcej osiedli.
Absorpcja imigrantów żydowskich.
W latach 90. XX wieku rząd Icchaka Szamira zainwestował 1,3 mld dolarów, aby wybudować na Zachodnim Brzegu i we Wschodniej Jerozolimie mieszkania dla żydowskich imigrantów z republik ZSRR. Około 10% z tych imigrantów było skierowanych na początku lat 90. XX wieku do Wschodniej Jerozolimy. Sabella twierdzi, że połączenie polityki absorpcji z napływem kolejnych fal żydowskich imigrantów była stałym elementem polityki Likudu. W 1990 roku polityce tej sprzeciwił się Michaił Gorbaczow, który zagroził, że władze ZSRR wstrzymają wydawanie pozwoleń na wyjazdy do Izraela. Ówczesny minister mieszkalnictwa Ariel Szaron zapewnił o tym, iż izraelski rząd nie będzie promował takiej polityki, ale zastrzegł, że władze nie mogą zabronić swoim obywatelom dobrowolnego wyboru miejsca swojego zamieszkania.
Rząd Binjamina Netanjahu lokował w osiedlach na Zachodnim Brzegu żydowskich imigrantów z Francji, którzy opuszczali ją na fali zamachów terrorystycznych. Wówczas minister mieszkalnictwa Uri Ari’el polecił osiedlom, aby te przygotowały plany absorpcji nowych mieszkańców. Żydowscy imigranci z Francji przeprowadzali się nie tylko do tworzonych przez rząd osiedli, ale także zamieszkali w osiedlach uznawane za nieautoryzowane. 
Biuro Europy Wschodniej Rady Jesza zaangażowało się w pomoc Żydom z Ukrainy, którzy uciekają przed wojną na Ukrainie. Działania realizowane są na dwa sposoby, poprzez wysyłanie wolontariuszy do Europy, a także poprzez absorpcję imigrantów w osidlach na Zachodnim Brzegu. Część z przybyłych uchodźców zostało ulokowanych w osiedlach Jicchar i Rewawa. 
Proces legalizacji osiedla.
Według raportu Sason z 2005 roku, w myśl izraelskiego prawa osiedle jest legalne, kiedy przejdzie następujące etapy:
W momencie, kiedy osiedle nie spełnia powyższych warunków lub jednego z nich, to jest uznawane za nieautoryzowane osiedle (ang. "outpost", hebr. מאחז, "ma’achaz", czyli przyczółek). Jednak w 2017 rok, po kontrowersjach związanych z ewakuacją nieautoryzowanej Ammony, Kneset przegłosował "Prawo regulujące osadnictwo w Judei i Samarii", które pozwala zalegalizować retroaktywnie przyczółki powstałe na ziemi innej niż państwowa.
W 2018 roku Prokurator Generalny Izraela wydał opinię, która w myśl "Prawa regulacji" pozwala na stosowanie tzw. „doktryny rynkowej regulacji”. Daje ona prawo legalizacji nielegalnego osiedla jeżeli zostało założone w „dobrej wierze” lub przez przypadek na cudzej ziemi. Precedens ten ma zapobiegać załamaniu się powstałego i funkcjonującego łańcucha przepływu aktywów, dóbr, produktów. Organizacja Pokój Teraz zaznacza jednak, że w rzeczywistości w wielu przypadkach nie ma takiego przepływu środków pomiędzy osiedlem a Izraelem lub między osiedlami.
W rządowych planach rozwoju osadnictwa na Zachodnim Brzegu pojawia się kategoria sąsiedztwa/dzielnicy. Jest ona stosowana głównie przez izraelską administrację. Różnica między sąsiedztwem a nieautoryzowanym osiedlem jest bardzo rozmyta. Jak podaje organizacja Pokój Teraz, nieautoryzowane osiedla są budowane w dużej odległości od granic osiedla, z kolei sąsiedztwa są budowane w ramach granic osiedla lub stanowią ich poszerzenie. Jednak w obu przypadkach budowa odbywa się bez opisanej procedury. Często bywa tak, że rząd uznaje przyczółek, mimo dalekiej odległości, za nową dzielnicę i powiększa granice jurysdykcji osiedla w znaczny sposób.
W 2020 roku Sąd Najwyższy Izrael uznał, że "Prawo regulujące osadnictwo w Judei i Samarii" narusza prawo własności Palestyńczyków i w sposób nieuzasadniony faworyzuje Izraelczyków. Swoją decyzją Sąd Najwyższy uchylił obowiązywanie tego prawa.
Administracja i samorząd.
Zachodni Brzeg (Judea i Samaria).
Osiedla żydowskie na Zachodnim Brzegu podlegają pod Dystrykt Judei i Samarii. Jest ona uważana za wydzieloną jednostkę administracyjną przez rząd. Władzę na tym terenie sprawuje specjalnie wydzielona struktura w ramach Sił Obronnych Izraela, czyli Administracja Cywilna. Jest ona odpowiedzialny za wdrażanie polityki rządowej we współdziałaniu z administracją rządową i Ministerstwa Obrony na terytoriach Zachodniego Brzegu. Jest to również struktura odpowiedzialna za współpracę i łączność z władzami Autonomii Palestyńskiej oraz społecznością palestyńską w terenie. Administracja Cywilna zajmuje się takimi działaniami jak m.in.: archeologia, rolnictwo, prawo, zatrudnienie, opieka zdrowotna, infrastruktura, planowanie, zarządzanie terenem, parkami narodowymi, rejestracją ludności, sprawami wody czy kwestiami wyznaniowymi. Swoje oddziały posiada w Dżaninie, Hebronie, Ramallah, Betlejem, Jerozolimie, Jerychu, Efraim, Nablusie.
W ramach Dystryktu Judei i Samarii funkcjonują:
Na terenie Zachodniego Brzegu funkcjonuje także Rada Jesza. Jest ona organizacją zrzeszającą i reprezentującą interesy władz regionalnych i samorządowych z Judei i Samarii. Za swój cel stawia sobie ona rozwój i promocję osadnictwa żydowskiego. Odpowiada ona za realizację potrzeb w dziedzinie bezpieczeństwa, planowania i budowy infrastruktury, dotacji czy transportu.
Według organizacji B'Tselem na w osiedlach Zachodnim Brzegu, łącznie ze Wschodnią Jerozolimą, żyje ponad 620 000 osadników.
Wschodnia Jerozolima.
Wschodnia Jerozolima nie podlega pod administrację Dystryktu Judei i Samarii. W myśl "," uchwalonego przez Kneset 30 lipca 1980 roku, cała Jerozolima jest uznana za stolicę Państwa Izrael. Stanowi ona siedzibę prezydenta Izraela, Knesetu, rządu i Sądu Najwyższego. Prawo za terytorium Jerozolimy uznaje cały obszar miasta po 1967 roku, równocześnie zabrania jakiejkolwiek władzy izraelskiej na zrzeczenie się władzy nad jakąkolwiek częścią miasta innej władzy. Od 1967 roku władze izraelskie podjęły szereg kroków ku temu aby nasycić Wschodnią Jerozolimę osiedlami żydowskimi, a także żeby otoczyć i oddzielić kordonem osiedli wschodnią część miasta od palestyńskich osiedli na Zachodnim Brzegu. W tym celu wykorzystano wszystkie modele rozwoju metropolitalnego stosowane na świecie.
6 grudnia 2017 roku prezydent Stanów Zjednoczonych Donald Trump uznał, że wykona postanowienia przyjętej w 1995 roku ustawy o przenosinach ambasady USA do Jerozolimy. Stwierdził jednocześnie, że uznaje Jerozolimę za stolicę Izraela. Przeniesienie swojej ambasady zadeklarowały także Czechy, Paragwaj, Honduras, Rumunia.
Wzgórza Golan.
Wzgórza Golan są poddystryktem Dystryktu Północnego. Według Eliszy Efrata, Wzgórza Golan stanowiły dogodny cel dla izraelskiego rządu w kwestii osadnictwa. Obszar ten charakteryzował się małym zaludnieniem, a istniejące skupiska ludzi ograniczały się do małych i lokalnych wspólnot. Dodatkowo zasiedlenie tych terenów dawało Izraelowi strategiczną przewagę w regionie. Dlatego na początku podjęto decyzję o szybkim i rolniczym osadnictwie, bez wcześniejszego przygotowania infrastruktury. Po zwycięstwie Likudu w 1977 roku postanowiono zabezpieczyć Wzgórza Golan przed ewentualną agresją, a także postanowiono zabezpieczyć źródła i ujścia wody. W 1981 roku przegłosowano "Prawo Wzgórz Golan". Na jego mocy Izrael włączył je w obszar obowiązywania swojego prawa, jurysdykcji i administracji. Społeczność międzynarodowa uznała ten fakt za aneksję obszaru Wzgórz Golan przez Izrael i nie znalazł on uznania na arenie międzynarodowej. Rezolucja Rady Bezpieczeństwa ONZ nr 242 wezwała Izrael do wycofania się ze wszystkich terenów zdobytych w trakcie wojny sześciodniowej.
25 marca 2019 roku prezydent Donald Trump uznał zwierzchność Izraela nad tym obszarem. Uzasadniono to tym, iż Syria wykorzystywała Wzgórza Golan do ataków na Izrael i ofensyw wojskowych. Stwierdzono z kolei, że Izrael ma pełne prawo do obrony swojego terytorium a kontrola nad tym terytorium umożliwia mu to. W zamian Netanjahu postanowił podjąć wysiłki administracyjne w celu utworzenia na Wzgórzach Golan osiedla honorującego Trumpa. Wydane przez radę ministrów zarządzenie zainicjowało prace planistyczne w tym kierunku. Osiedle ma nazywać się Ramat Trump (pol. Wzgórze Trumpa).
Obszary opuszczone przez Izrael.
Strefa Gazy.
Po 1967 roku administracja wojskowa podjęła kroki w celu rozbudowy infrastruktury transportowej, rolniczej i mieszkaniowej na obszarze Strefy Gazy. Powstawać zaczęły również osiedla, których było ostatecznie 17 w ramach osadniczego bloku Gusz Katif oraz 4 znajdujących się poza nim. W 2004 roku liczba izraelskich osadników wynosiła ok. 8900 osób. Osadnictwo żydowskie w Strefie Gazy miało stanowić klin pomiędzy granicą z Egiptem a społecznością palestyńską zamieszkującą wybrzeże. Jednak Elisza Efrat podaje, iż osadnictwo to nie miało żadnych długofalowych celów politycznych. Obszar ten znajdował się pod administracją samorządu regionu Chof Aza (pol. Wybrzeże Gazy). W 2005 roku miało miejsce jednostronne wycofanie ze Strefy Gazy i Północnej Samarii, które doprowadziło do likwidacji żydowskich osiedli na tym obszarze.
Półwysep Synaj.
Po zwycięstwie w wojnie sześciodniowej w 1967 roku Izrael okupował półwysep Synaj. Był to obszar, który w 1967 roku zamieszkiwało 33 000 osób, a największe skupiska obejmowały Al-Arisz, Rafah, Arawę i Zatokę Akaba. Po wojnie Izrael wydał pozwolenie na rozwój osiedli wojskowo-cywilnych na Synaju. Łącznie było ich 20 w trzech strefach administracyjnych stworzonych przez Izrael podczas okupacji. Spowodowane było to warunkami klimatycznymi. Obszar zlokalizowany u wybrzeży był bardziej przyjazny dla osadników niż w środkowej części półwyspu. Według Elishy Efrata nie miały one nigdy strategicznego charakteru, ani nie stanowiły żadnej konkretnej wartości dla państwa. Największym osiedlem o miejskim charakterze było Jamit, które ewakuowano wraz z innymi osiedlami w 1982 roku na mocy traktatu pokojowego z Egiptem.
Problem ziemi.
Budowa nowych osiedli czasem odbywała się na terenach zakupionych przez Żydów, jednak często było to w miejscu gdzie wcześniej znajdowały się palestyńskie wioski, których mieszkańcy zostali wygnani do obozów dla uchodźców, a ich domy zburzone przez buldożery. Między innymi w 1975 roku Żydowski Fundusz Narodowy nabył od arabskich rolników rozległe tereny na Zachodnim Brzegu Jordanu za ponad 7 mln dolarów. Na tych terenach zaczęto budowanie nowych osiedli z pełną nowoczesną infrastrukturą.
W 1977 roku Izrael oficjalnie wprowadził dla terytoriów okupowanych na Zachodnim Brzegu nazwy Judea i Samaria. Zaczęto je traktować jako prastare dziedzictwo narodowe Izraela (część Ziemi Izraela), na którym rozwijano osadnictwo żydowskie. Towarzyszyły temu zakrojone na wielką skalę prace budowlane (przebudowy kanalizacji, chodników, dróg, systemów zaopatrzenia w wodę, itp.) mające na celu likwidację zacofania i ubóstwa na Zachodnim Brzegu, jednak w wielu przypadkach nowo tworzona infrastruktura jest dostępna tylko dla mieszkańców osiedli żydowskich, a na terenach zamieszkałych przez Arabów występują wielodniowe przerwy w dostawie wody.
Od 1982 izraelskie prywatne firmy budowlane rozpoczęły kupowanie od arabskich właścicieli wielkich połaci ziemi. W ten sposób, część terenów Zachodniego Brzegu Jordanu została legalnie kupiona przez Żydów. Wraz z rozbudową żydowskich osiedli korzyści odnosiły sąsiednie wioski arabskie. W 1984 Izrael zaczął podłączać wsie arabskie na pobliskich terytoriach do sieci energetycznej i wodociągowej. Arabscy mieszkańcy uzyskali też łatwiejszy dostęp do zatrudnienia w osiedlach żydowskich, co dawało im szansę na dużo wyższe zarobki niż do tej pory.
Kontrowersje.
Budowa osiedli żydowskich na terenach palestyńskich budzi wiele kontrowersji. Palestyńczycy odbierają to jako kolonizację swoich ziem, która uniemożliwia utworzenie niepodległego państwa palestyńskiego. Również liczne środowiska żydowskie przeciwstawiają się istnieniu osiedli żydowskich na terenach Autonomii Palestyńskiej.
23 maja 1989 sekretarz stanu Stanów Zjednoczonych James Baker, wezwał izraelski rząd do porzucenia „nierealistycznych planów o Wielkim Izraelu” i wstrzymania żydowskiego osadnictwa na terytoriach okupowanych.
Gdy w 1994 powstała Autonomia Palestyńska, osiedla żydowskie stały się punktem zapalnym we wszystkich rozmowach izraelsko-palestyńskich. Izraelska armia utrzymuje ochronę nad osiedlami żydowskimi, które często znajdują się w głębi terytoriów Autonomii. W ten sposób w ziemiach palestyńskich powstały zamknięte dla Palestyńczyków izraelskie drogi oraz osiedla otoczone specjalnymi ochronnymi ogrodzeniami.
Zachętą dla Żydów są zwolnienia podatkowe oraz ogromne inwestycje przeznaczone na rozwój infrastruktury. Rząd izraelski ustanowił system prawny, na mocy którego osiedla korzystają z innych praw niż sąsiadujące z nimi palestyńskie miasta i wsie.
Stanowiska w sprawie osiedli.
Państwo Izrael.
Na stronie izraelskiego Ministerstwa Spraw Zagranicznych, w 2015 roku, przedstawiono oficjalne stanowisko dotyczące osiedli. Według niego Żydzi mają historyczne prawo osiedlać się na terenie Zachodniego Brzegu. Ministerstwo powołuje się tu na przypadek Hebronu, osiedli w Gusz Ecjon, Jerozolimę, północne okolice Morza Martwego, a także na żydowski Jiszuw z okresu przedpaństwowego. Wiele ze współczesnych osiedli jest odtworzeniem istniejących w przeszłości społeczności.
Kolejnym argumentem są zapisy Mandatu Palestyny, który zapewniał Żydom utworzenie ich siedziby narodowej w Palestynie. Dokument też zapewniał osadnictwo żydowskie na terenie ówczesnej Palestyny. Do zapisów mandatowych odwołuje się także Ze’ew Begin, który w swojej książce pisze, że uprawniały one Żydów do osiedlania się nie tylko na ziemi należącej do Agencji Żydowskiej, ale także na ziemi będącej nieużytkiem lub nie będącą niczyją własnością.
Ministerstwo dodatkowo uważa, że Izrael ma prawo do ochrony swoich granic i do zapewnienia głębi strategicznej żeby chronić swoich obywateli. Dodatkowo stanowisko mówi, że Izrael nie przesiedla przymusowo ludności palestyńskiej. Wszelkie ruchu ludności są dobrowolne, a osiedla nie są używane jako środek represji wobec społeczności lokalnych. Ministerstwo uważa IV Konwencję Genewską za prawo tworzone na potrzeby europejskie po II wojnie światowej. Rzeczywistość panująca na Bliskim Wschodzie jest nieporównywalna z powojenną Polską, Czechosłowacją czy Węgrami.
Dodatkowo izraelski MSZ uznaje, że żadne porozumienia pokojowe między Izraelem a Palestyną nie zakazują tworzenia i rozwoju osiedli żydowskich na Zachodnim Brzegu. Powołuje się tu na zapisy "Izraelsko-palestyńskiego tymczasowego porozumienia o Zachodnim Brzegu i Strefie Gazy" (tzw. II porozumienie z Oslo z 1995 roku). W jego treści można znaleźć zapis o uznaniu istniejących osiedli w Judei i Samarii i izraelskiej kontroli nad nimi.
Izrael odrzuca jakiekolwiek oskarżenia o okupacji, ponieważ terytorium Zachodniego Brzegu nie było nigdy uznane za suwerenne, ani nie było przypisane żadnemu państwu. Zatem nie może być mowy o okupacji. Innym argumentem przemawiającym za izraelską obecnością w Judei i Samarii są kwestie bezpieczeństwa państwa. Zachodni Brzeg przedstawiany jest jako bufor bezpieczeństwa państwa i pierwsza linia obrony. Osiedla są tu używane jako argument zabezpieczający obywateli i kraj. Jerusalem Center for Public Affairs argumentuje, że "zielona linia" uważana za granicę Zachodniego Brzegu była tymczasową linią zawieszenia broni, a nie granicą. Dlatego Izrael ma pełne prawo uznawać ten obszar za głębie strategiczną dla obszaru Tel Awiwu i bufor ochronny dla portu lotniczego im. Ben Guriona. Ewentualny atak może być właśnie zatrzymany w Judei i Samarii, co pozwoli zmobilizować w pełni izraelskie rezerwy. Ponadto oddanie pełnej suwerenności Palestyńczykom na Zachodnim Brzegu może doprowadzić do powtórzenia sytuacji ze Strefy Gazy. Ułatwi to ostrzał rakietowy Izraela z dwóch stron.
B’Tselem, Pokój Teraz.
Według organizacji B’Tselem osiedla na Zachodnim Brzegu łamie postanowienia międzynarodowego prawa humanitarnego. Jednym z tego przejawów jest kwestia okupacji i terytorium. Zgodnie z zapisami prawa okupacja powinna być tymczasowa, a strona okupująca nie jest suwerenem na okupowanych terytoriach. Dodatkowo strona okupująca nie powinna wprowadzać zmian, które godziłyby w dobro, rozwój i dobrobyt lokalnej społeczności. Kolejną kwestią jest fakt, iż Izrael stosuje swoje prawo wewnętrzne na Zachodnim Brzegu, buduje tam stałe osiedla, a także wykorzystuje lokalne zasoby naturalne. Problem według B’Tselem jest znaczący, ponieważ Izrael nigdy nie anektował całego Zachodniego Brzegu, ani strefy C (oprócz Wschodniej Jerozolimy).
Kolejną kwestią związaną z izraelską obecnością na Zachodnim Brzegu jest kwestia praw osób zamieszkujących te tereny. Według organizacji Palestyńczycy nie mają zagwarantowanego statusu osób chronionych na terytoriach okupowanych, a prawo Izraela łamie prawo własności, wolność przemieszczania się i podstawowe prawa jak godność czy równość bez względu na płeć, pochodzenie i wyznanie.
Argumentem przeciw istnieniu i rozwojowi osiedli jest to, iż są one przeszkodą dla procesu pokojowego, przyszłego państwa palestyńskiego i palestyńskiej samorządności. Rozmieszczenie osiedli wpływa na podział Zachodniego Brzegu i zamykają Palestyńczyków w enklawach. Na podział wpływają nie tylko osiedla, ale także budowana infrastruktura, czyli np. drogi. Organizacja Pokój Teraz podkreśla rolę obwodnic i dróg łączących osiedla. Wymienia się tutaj np. "Drogę Liebermana". Miała ona za zadanie połączyć osiedle Har Choma z Nokedim i Tekoa na wschód od Betlejem. Nie tylko oddzieliła ona Betlejem od arabskich miejscowości na wschód, ale także przyczyniła się do rozwoju i powiększenia osiedli. Innym przykładem jest obwodnica łącząca osiedla w rejonie Efrat, Allon Szewut i Kefar Ecjon z Karme Cur. Budowa jest uzasadniana kwestiami bezpieczeństwa, jednocześnie pogwałca palestyńskie prawo własności do ziemi.
Pokój Teraz w swoim raporcie zauważa, że osadnicy, którzy stanowią 12% mieszkańców Zachodniego Brzegu otrzymali 99,8% tzw. ziemi państwowej, a Palestyńczycy stanowiący 88% społeczności Zachodniego Brzegu otrzymali tylko 0,2%. Około 53% nadań ziemi Palestyńczykom zostało wykonane do 1995 roku. Polityka ta przyczyna się głównie do rozwoju społeczności izraelskiej i nie przynosi żadnych korzyści Palestyńczykom.
Jak wskazuje Pokój Teraz, Izrael wbrew porozumieniom z Oslo ustanawia wojskowe punkty kontrolne, które mają na celu ochronę izraelskich osadników jeżdżących przez strefę A Zachodniego Brzegu. Strefa ta jest pod pełną kontrolą palestyńską, a poruszanie się czy przebywanie w niej jest zakazane dla Izraelczyków.
Organizacja Narodów Zjednoczonych.
22 listopada 1967 roku rezolucja Rady Bezpieczeństwa ONZ nr 242 wezwała Izrael do wycofania się ze wszystkich terytoriów zajętych w trakcie wojny sześciodniowej i okupowanych po niej.
20 sierpnia 1980 roku Rada Bezpieczeństwa ONZ potępiła rezolucją nr 478 aneksję Wschodniej Jerozolimy i ogłoszenia miasta niepodzielną stolicą Izraela. Rada nazwała Państwo Izrael okupantem i stwierdziła, że nie ma ono prawa do zmiany statusu „świętego miasta”. Co więcej, wszystkie decyzje prawne i administracyjne wynikające z aneksji są nielegalne i muszą zostać cofnięte. Izraelska polityka bezpieczeństwa we Wschodniej Jerozolimie odczytywana jest jako ograniczanie swobód obywatelskich ludności palestyńskiej. ONZ ponadto wyraża zaniepokojenie, iż polityka izraelska w tym mieście może prowadzić do podkreślania wyłącznie żydowskiego dziedzictwa Jerozolimy, z pominięciem islamu i chrześcijaństwa.
17 grudnia 1981 roku Rada Bezpieczeństwa ONZ potępiła rezolucją nr 497 izraelską, jednostronną aneksję Wzgórz Golan, uznając ją za nielegalną i wezwała Izrael do wycofania się z tej decyzji.
Organizacja Narodów Zjednoczonych uznaje izraelską obecność na Zachodnim Brzegu za okupację, która hamuje rozwiązanie konfliktu izraelsko-palestyńskiego, a także stanowi pogwałcenie praw człowieka i prawa humanitarnego.
W kwietniu 2016 roku ONZ potępiła stanowisko premiera Binjamina Netanjahu, który uznał, że Wzgórza Gola pozostaną na zawsze w granicach Izraela. 23 grudnia 2016 roku Rada Bezpieczeństwa ONZ przyjęła rezolucję nr 2334, która stanowi, że izraelskie osiedla na Zachodnim Brzegu stanowią pogwałcenie IV Konwencji Genewskiej i prawa międzynarodowego. Ponadto wyburzanie domów, zmuszanie do zmiany miejsca zamieszkania i konfiskata ziemi oraz dóbr stanowią pogwałcenie prawa humanitarnego. Rezolucja wezwała Izrael do zaprzestania aktywności osadniczej.
W 2019 roku ONZ z aprobatą przyjęła wyrok Trybunału Sprawiedliwości Unii Europejskiej dotyczący tego, iż produkty pochodzące z osiedli na Zachodnim Brzegu powinny zawierać o tym informację, a nie stwierdzenie, że są „produktem izraelskim”.
W 2020 roku ONZ potępiła izraelskie propozycje premiera Binjamina Netanjahu w sprawie aneksji wybranych części Zachodniego Brzegu.
W 2021 roku ONZ ponownie wezwała Izrael do natychmiastowego wstrzymania rozwoju osiedli na Zachodnim Brzegu, w tym we Wschodniej Jerozolimie.
Specjalny sprawozdawca ONZ ds. sytuacji w zakresie praw człowieka na okupowanych terytoriach palestyńskich Michael Lynk w 2021 roku podkreślił, że osiedla na Zachodnim Brzegu i we Wschodniej Jerozolimie stanowią naruszenie "Statutu Rzymskiego" Międzynarodowego Trybunału Karnego i noszą znamiona zbrodni wojennej.
Stany Zjednoczone.
W 2003 roku administraca George’a W. Busha opublikowała "Plan pokojowy dla Bliskiego Wschodu", tzw. mapę drogową dla Bliskiego Wschodu. Zakładała ona rozwiązanie konfliktu izraelsko-palestyńskiego, utworzenie suwerennego państwa palestyńskiego oraz zakończenie izraelskiej okupacji terytoriów zdobytych w 1967 roku. Mapa drogowa nakazywała rozbiórkę wszystkich nieautoryzowanych osiedli powstałych po marcu 2001 roku, a także wstrzymanie rozwoju infrastrukturalnego i demograficznego osiedli żydowskich. W 2004 roku George W. Bush, w liście do premiera Ariela Szarona, poparł plan zakładający wycofanie osiedli żydowskich ze Strefy Gazy. Wyraził wówczas nadzieję, że ułatwi to rozwiązanie konfliktu izraelsko-palestyńskiego przy jednoczesnym realizowaniu założeń mapy drogowej dla pokoju. W tym samym liście podkreślił poparcie Stanów Zjednoczonych dla powstania suwerennego państwa palestyńskiego. W liście tym znajduje się fragment, który przez Izraelską prawicę jest błędnie odczytywany jako akceptaja dla istnienia i aneksji tzw. bloków osiedli żydowskich na Zachodnim Brzegu.
List Busha do Szarona był niczym innym, jak uznaniem, że terytroialne rozwiązanie konfliktu będzie się opierać na korektach granic przy obustronnej akceptacji tych zmian przez Autonomię Palestyńską i Izrael. Stanowisko o potrzebie rozwiązania sporów terytorialnych w ramach wspólnego dialogu zostało podtrzymane przez Busha podczas wizyty Mahmuda Abbasa w Białym Domu w 2005 roku. Podczas powitania prezydent Stanów Zjednoczonych zaznaczył, że przyszłe państwo palestyńskie powinno powstać na obszarach Strefy Gazy i Zachodniego Brzegu.
Administracja Baracka Obamy w sposób krytyczny odnosiła się do jednostronnych akcji podejmowanych przez Izrael na Zachodnim Brzegu. Uważała ona, że każda kwestia powinna być rozwiązywana przez negocjacje. Obama kładł nacisk na powstrzymanie osadnictwa żydowskiego, ponieważ uznawał je za przeszkodę w procesie pokojowym, do czego przekonywał stronę izraelską. W trakcie przemowy w Kairze, Obama oświadczył, że Stany postrzegają dwupaństwowe rozwiązanie konfliktu izraelsko-palestyńskiego za jedyne możliwe. Prezydentowi Stanów udało się nakłonić Netanjahu do wprowadzenia dziesięciomiesięcznego zamrożenia rozwoju osadnictwa w Judei i Samarii. Jednak Obama nie wynegocjował dalszego przedłużenia tego okresu. Netanjahu uznał, że jest chętny dalej prowadzić rozmowy pokojowe, ale jest także odpowiedzialny za swój kraj i jego bezpieczeństwo. Jednak w 2011 roku Stany Zjednoczone zawetowały rezolucję ONZ uznającą żydowskie osadnictwo za nielegalne, a także głosowały przeciw uznaniu Palestyny za obserwatora niebędącego członkiem ONZ.
W trakcie swojej kampanii prezydenckiej Donald Trump w kwestii osadnictwa pozostawał niezdecydowany lub też nie uznawał go za problem dla relacji izraelsko-palestyńskich. 18 listopada 2019 roku Sekretarz stanu Stanów Zjednoczonych – Mike Pompeo – oznajmił, że budowa cywilnych osiedli na Zachodnim Brzegu nie jest naruszeniem prawa międzynarodowego. Tym samym wystąpienie Pompeo zmieniło prowadzoną od 1978 roku politykę Departamentu Stanu, która uznawała osadnictwo za nielegalne. Pompeo uznał, że nowe stanowisko otworzy przestrzeń dla izraelsko-palestyńskich negocjacji nad prawnym statusem osiedli. W tym samym roku Stany Zjednoczone jednostronnie uznały izraelską aneksją Wzgórz Golan.
W 2020 roku administracja amerykańska uznała, że nie poprze jednostronnych decyzji Izraela w kwestii narzucenia suwerenności Państwa Izrael na poszczególne części Zachodniego Brzegu. Jakakolwiek aneksja terytoriów musi iść w parze z izraelsko-palestyńskimi negocjacjami na temat utworzenia palestyńskiej państwowości w ramach wyznaczonych przez "Plan Trumpa".
Administracja Joego Bidena stanowczo potępiła rozwój osiedli żydowskich na Zachodnim Brzegu, które zostały uznane za przeszkodę dla procesu pokojowego i dwupaństwowego rozwiązania konfliktu izraelsko-palestyńskiego. Rzecznik prasowy Departamentu Stanu, Ned Price, wezwał obie strony konfliktu do wycofania się z jednostronnych posunięć eskalujących spory i poprosił o wznowienie rozmów pokojowych. W 2022 roku nowy ambasador Stanów Zjednoczonych w Izraelu zapowiedział, że nigdy nie odwiedzi żadnego z izraelskich osiedli na Zachodnim Brzegu, aby nie eskalować napięć.
Unia Europejska.
Unia Europejska sprzeciwia się istnieniu i rozwojowi osiedli na Zachodnim Brzegu. Uznaje je za nielegalne w świetle prawa międzynarodowego i za przeszkodę dla rozwiązania konfliktu izraelsko-palestyńskiego. Ponadto osiedla uniemożliwiają dwupaństwowe rozwiązanie konfliktu.
W marcu 2013 roku wysoka przedstawiciel Unii do spraw zagranicznych i polityki bezpieczeństwa Catherine Ashton wezwała państwa członkowskie do zintensyfikowania działań w kierunku przyjęcia polityki oznakowywania izraelskich produktów (tzw. "labelling") wyprodukowanych na Zachodnim Brzegu i Wzgórzach Golan. W tym samym roku UE zakazała państwom członkowskim utrzymywania relacji i współpracy z izraelskimi przedsiębiorstwami mającymi swoje siedziby we Wschodniej Jerozolimie lub na Zachodnim Brzegu. W tym samym stanowisku Unia stwierdziła, że Wschodnia Jerozolima oraz Zachodni Brzeg nie są częściami Państwa Izrael.
W 2019 roku Trybunał Sprawiedliwości UE wydał wyrok, iż produkty wytworzone w osiedlach żydowskich na Zachodnim Brzegu powinny być oznaczane w specjalny sposób, aby ich nabywca wiedział, że nie są one „produktem izraelskim”, a zostały wyprodukowane w izraelskich osiedlach. Tym samym Trybunał Sprawiedliwości UE uznał istnienie osiedli za nielegalne i sprzeczne z prawem międzynarodowym, w myśl "Statutu Rzymskiego" stanowią rzekomą zbrodnię wojenną.
W 2020 roku wysoki przedstawiciel Unii do spraw zagranicznych i polityki bezpieczeństwa Josep Borrell podczas gratulacji składanych na ręce nowego rządu w Izraelu zastrzegł, że UE nie zaakceptuje jednostronnej aneksji Zachodniego Brzegu lub jego części. Podkreślił, że Izrael powinien wypracowywać wspólne stanowisko z Palestyńczykami. 
W 2021 roku Irlandia stała się pierwszy państwem UE, które uznało osiedla żydowskie za "de facto" aneksję Zachodniego Brzegu.
Rzeczpospolita Polska.
W 2011 roku w wywiadzie dla izraelskiej gazety Ha-Arec ówczesny minister spraw zagranicznych Polski – Radosław Sikorski – powiedział, iż oba kraje łączy strategiczna więź, a Polska popiera izraelskie prawo do samoobrony i samostanowienia. Zaznaczył jednak, że naród żydowski oraz palestyński mają takie same prawa do życia w bezpieczeństwie. Skrytykował jednak działalność osadniczą na Zachodnim Brzegu, uznając ją za szkodliwą dla relacji izraelsko-palestyńskich, procesu pokojowego i dla relacji Izrael-Unia Europejska.
W 2013 roku Sikorski na wystąpieniu podczas Globalnego Forum Amerykańskiego Komitetu Żydowskiego zapewnił o silnych relacjach polsko-izraelskich, ale skrytykował budowy osiedli żydowskich. Sikorski uznał, że Polska nie musi i nie ma obowiązku wspierać wszystkiego, co ma wpływać na bezpieczeństwo Izraela.
W lutym 2017 minister spraw zagranicznych Witold Waszczykowski powiedział, że Polska przyjęła z „zatroskaniem” informację o przegłosowaniu przez Kneset "Prawa regulującego osadnictwo w Judei i Samarii", które ma retroaktywnie legalizować domy osadników powstałe na palestyńskiej ziemi. Uznał, iż działania Izraela stoją w sprzeczności z wymaganiami społeczności międzynarodowej. Zaapelował o to, aby kwestia osiedli została rozstrzygnięta w dialogu izraelsko-palestyńskim. Minister wyraził nadzieję, że wszystkie działania obu stron będą miały strategiczny charakter i dążyć będą do pokojowego zakończenia konfliktu.

</doc>
<doc id="83834" url="https://pl.wikipedia.org/wiki?curid=83834" title="Brytyjskie terytoria zamorskie">
Brytyjskie terytoria zamorskie

Z rozległego niegdyś brytyjskiego imperium kolonialnego pozostało dzisiaj kilkanaście niewielkich terytoriów, które określa się wspólnym mianem terytoriów zamorskich Wielkiej Brytanii ("overseas territories"). Dawniej używano terminów brytyjskie terytoria zależne ("dependent territories") lub kolonie korony brytyjskiej ("crown colonies"). Terytoria te pozostają pod kontrolą i stałą zależnością Wielkiej Brytanii, ale nie stanowią integralnej części tego państwa.
Status terytoriów zamorskich należy odróżnić od statusu dependencji królewskich (czyli Guernsey, Jersey i Wyspy Man), które łączą z Wielką Brytanią inne więzy konstytucyjne. Nie należy ich także mylić z państwami-członkami Wspólnoty Narodów, w których formalną głową państwa jest król brytyjski Karol III, ale są one całkowicie niezależne od Wielkiej Brytanii ("commonwealth realms").
Dawniej, terytoria te miały charaktery typowych kolonii, administrowanych bezpośrednio przez urzędników rządu brytyjskiego. Współcześnie, większość z nich to tzw. kolonie samorządne ("self-governing colonies"), które są reprezentowane przez Wielką Brytanię tylko w takich dziedzinach jak obronność, relacje międzynarodowe czy kwestie handlowe. Jednak w przeciwieństwie do terytoriów niektórych innych krajów europejskich (np. Francji, Danii czy Holandii) kolonie Korony brytyjskiej nigdy nie miały swoich przedstawicieli w brytyjskim parlamencie. 
W imieniu króla terytorium zarządza gubernator, który pochodzi zazwyczaj z Wielkiej Brytanii. W zależności od etapu rozwoju kolonialnego, na którym znajduje się dane terytorium, jego uprawnienia różnią się znacząco.
Etapy ewolucji kolonialnej.
Wielka Brytania wykształciła pewien system o charakterze ewolucyjnym przyznawania coraz to szerszej autonomii swoim terytoriom zamorskim. Końcowym etapem tej ewolucji mogła być pełna suwerenność. 

</doc>
<doc id="83835" url="https://pl.wikipedia.org/wiki?curid=83835" title="Umma (miasto)">
Umma (miasto)

Umma – starożytne miasto-państwo założone przez Sumerów w południowej Mezopotamii, znane przede wszystkim z długotrwałego sporu granicznego z sąsiadującym miastem-państwem Lagasz; obecnie stanowisko archeologiczne "Dżucha (Jūkhā)" w Iraku. Władca Ummy, Lugalzagesi, ok. 2350 r. p.n.e. zjednoczył na 16 lat Sumer i Akad. Następnie Umma została podbita przez Sargona Wielkiego.

</doc>
<doc id="83844" url="https://pl.wikipedia.org/wiki?curid=83844" title="MKV">
MKV



</doc>
<doc id="83845" url="https://pl.wikipedia.org/wiki?curid=83845" title="Anna Ubryk">
Anna Ubryk



</doc>
<doc id="83846" url="https://pl.wikipedia.org/wiki?curid=83846" title="Barbara Ubryk">
Barbara Ubryk



</doc>
<doc id="83847" url="https://pl.wikipedia.org/wiki?curid=83847" title="Sprawa Barbary Ubryk">
Sprawa Barbary Ubryk

Sprawa Barbary Ubryk – wydarzenie, które poruszało opinię publiczną Europy w II połowie XIX wieku. Historia "la monaca di Cracovia" – mniszki z Krakowa, jak ją nazywano, wzbudzała wiele kontrowersji, stając się pożywką dla różnych mitów i plotek.
Przebieg sprawy.
20 lipca 1869 roku do Sądu Rejonowego w Krakowie wpłynął anonim informujący o przetrzymywaniu w nieludzkich warunkach zakonnicy w klasztorze karmelitanek bosych na Wesołej – ówczesnym przedmieściu Krakowa. Postanowiono zbadać prawdziwość podanych faktów, sprawa była jednak delikatna, ponieważ mogła narazić na szwank autorytet władz i wywołać poważny konflikt z Kościołem. Ustalono więc, że dokonanie oględzin klasztoru nastąpi po porozumieniu z władzami kościelnymi. W tym celu powiadomiono o treści anonimu biskupa Antoniego Gałeckiego – administratora diecezji krakowskiej, do którego zwrócono się także z wnioskiem o pozwolenie na wejście komisji sądowej na teren klasztoru objętego klauzurą. Do komisji sądowej biskup oddelegował swojego przedstawiciela, którym został ksiądz Roman Spithal. Biskup zaprzeczył, jakoby coś takiego mogło mieć miejsce, ale ostatecznie wyraził zgodę.
Następnego dnia komisja sądowa udała się do klasztoru karmelitanek bosych i zażądała widzenia z siostrą Barbarą Ubryk (takie nazwisko wystąpiło w anonimie). Mimo początkowego oporu sióstr, członków komisji doprowadzono pod drzwi celi. Po otwarciu podwójnych grubych drzwi „... ukazała się celka ciemna prawie zupełnie, gdyż okno aż pod sam wierzch było zamurowane [...]. Wyziew smrodliwy buchnął przez drzwi, gdyż w owej celi znajdowała się wygódka z otworem niezamkniętym, a uchodzącym do dołów kloacznych. [...] ujrzano tuż przy drzwiach, na garści startego na proch barłogu, postać kobiety...” – tak opisywała to ówczesna prasa. Oficjalny protokół komisji stwierdza: „dostrzeżono istotę żywą, bez najmniejszego okrycia, skuloną w kuczki, [...]. Istota ta podniosła się z ziemi, [...] naga, brudna głowa ostrzyżona krótko, ciało zaś przedstawiało istny szkielet, poobijany zapewne przez tłuczenie się po ścianie”.
Próby rozmowy z uwięzioną przekonały członków komisji, że mają do czynienia z osobą chorą psychicznie. Po przeprowadzeniu czynności policyjnych i nakazaniu polepszenia warunków, w jakich przebywała zakonnica, komisja opuściła teren klasztoru, aby powrócić dzień później w towarzystwie dwóch lekarzy sądowych, którzy zbadali stan zdrowia zakonnicy oraz zalecili dalszą obserwację i leczenie. Biskup Gałecki, zszokowany sytuacją, niezwłocznie uwolnił siostrę Barbarę od klauzury zakonnej. 23 lipca przewieziono ją do szpitala i oddano pod opiekę lekarską. Stwierdzono wówczas, między innymi, całkowite wyczerpanie fizyczne – pacjentka ważyła zaledwie 34 kg.
Mimo prób zachowania całego śledztwa w tajemnicy, po Krakowie zaczęły krążyć plotki. Po podaniu informacji w dziennikach krakowskich, 24 lipca, wzburzenie ogarnęło miasto. Kilkutysięczny tłum zgromadził się na Wesołej, doszło nawet do szturmu na klasztor – wyłamano bramę wjazdową, dopiero interwencja szwadronu huzarów rozproszyła napastników. Podobne zajścia miały miejsce tego dnia oraz nazajutrz pod innymi klasztorami m.in. jezuitów i norbertanek na Zwierzyńcu. Wojsko obsadziło wszystkie klasztory, jednak oddziały, obrzucane wielokrotnie kamieniami przez rozjuszony tłum, starały się nie reagować zbyt gwałtownie na prowokacje, prawdopodobnie wykonując rozkazy władz, a także solidaryzując się w gniewie z mieszkańcami Krakowa. Zebrano kilka tysięcy podpisów pod petycją domagającą się wyrzucenia z miasta karmelitanek i jezuitów.
Równolegle toczyło się śledztwo. 22 lipca zaaresztowano przeoryszę zakonu Marię Wężyk i jej poprzedniczkę Maurycję Ksawerię Josaph. Przesłuchano przeora klasztoru karmelitów w Czernej koło Krzeszowic, który sprawował nadzór nad klasztorem karmelitanek bosych. Przyznał, że wiedział o przetrzymywaniu Barbary Ubryk w celi, został więc aresztowany pod zarzutem współudziału w sprawie.
Przed władzami stanęło zadanie wyjaśnienia przyczyn obecnego stanu zdrowia zakonnicy, ustalenia czy zaszło przestępstwo, a jeśli tak, to kto był jego sprawcą. Przesłuchiwano świadków, zapoznano się również z życiorysem poszkodowanej.
Życiorys Barbary Ubryk.
Anna Ubryk (Barbara to imię zakonne) urodziła się w Węgrowie na Mazowszu 14 lipca 1817 roku. Po śmierci rodziców wychowywała się wraz z 3 siostrami.
W 1838 roku wstąpiła do nowicjatu sióstr wizytek w Warszawie, którego jednak nie ukończyła. Przyczyny nie są do końca jasne, prawdopodobnie już wtedy przejawiała pierwsze objawy choroby umysłowej. Po poprawie stanu zdrowia zdecydowała się ponownie wstąpić do klasztoru. Tym razem wybrała zakon kontemplacyjny o bardzo surowej regule – karmelitanek bosych, żyjących zupełnie bez kontaktu ze światem zewnętrznym. Po pokonaniu różnych przeszkód, związanych głównie z tym, że pochodziła z zaboru rosyjskiego, a klasztor znajdował się na terenie Wolnego Miasta Krakowa, w 1840 roku wstąpiła do karmelitańskiego nowicjatu, a rok później przyjęła śluby wieczyste, przybierając imię zakonne Barbara Teresa od św. Stanisława. Być może już w 1842 roku zauważono pewne oznaki zaburzeń psychicznych: były to dziwne zachowania, przypływy chorobliwej pobożności itp. Próbowano ją leczyć za pomocą tradycyjnych metod – puszczania krwi, przystawiania pijawek, ale nie przynosiło to efektu. Pewnego dnia (w roku 1848) zamknęła się w swojej celi i nie chciała wyjść. Po wyważeniu drzwi ujrzano ją nagą, tańczącą i śpiewającą i – jak wynika z zeznań – zdecydowano o przeniesieniu jej do karceru, celi w której miała spędzić następne 21 lat.
Zeznania świadków, w tym zakonnic i lekarzy, którzy opiekowali się siostrami, na temat dalszego rozwoju sprawy były sprzeczne. Ustalono jednak, że przez kolejne lata stan jej pogarszał się. Musiano zlikwidować piec, z którego wyrywała kafle i rzucała nimi w opiekujące się nią siostry, podobnie uczyniono z meblami, a nawet deską klozetową. Później wykonano otwór w drzwiach celi, aby można było ją karmić bez wchodzenia do środka. Na koniec częściowo zamurowano okno, ponieważ – jak zeznano – stawała w nim naga, wykonując nieprzyzwoite gesty. Z biegiem czasu coraz mniej starano się pamiętać o istnieniu kłopotliwej towarzyszki.
Barbara Ubryk resztę życia spędziła w zakładzie dla umysłowo chorych, gdzie zmarła w zapomnieniu w 1898, mając 81 lat. Nie zachowało się żadne jej zdjęcie (lub inny wizerunek), które można by uznać za autentyczne.
Proces.
Zakonnice na swoją obronę przywoływały opinie lekarzy (którzy ostatecznie orzekli, najprawdopodobniej w 1854 roku, nieuleczalność choroby), zalecenia przełożonych, swoją bezradność, poczucie wstydu powodowane jej zachowaniem itp. W czasie śledztwa okazało się, że dość spora grupa osób wiedziała o zaistniałych faktach – lekarze, księża, przełożeni, znajomi osób zatrudnianych przez zakonnice itp. Większość z nich słyszała tylko o chorobie siostry zakonnej i fakcie uwięzienia, nie znając szczegółów, a zwłaszcza warunków, w jakich przebywała. Wyszło również na jaw, kto był autorem anonimu. Okazał się nim weteran powstania styczniowego, Antoni Gąsiorowski, do którego przez sieć pośredników docierały pogłoski na temat zakonnicy.
Ostatecznie zaaresztowane zakonnice oskarżono o dwa przestępstwa: gwałtu publicznego (bezprawnego uwięzienia) dokonanego na osobie Barbary Ubryk i spowodowania w jego efekcie ciężkiego uszkodzenia ciała. 25 listopada 1869 roku przed Sądem Krajowym miała miejsce rozprawa, w wyniku której zaniechano dalszego śledztwa przeciwko karmelitankom. Kilka miesięcy później, po wniesieniu apelacji, Wyższy Sąd Krajowy potwierdził to postanowienie.
Uznano, że oskarżone nie popełniły zarzucanych przestępstw, ponieważ osoba chora psychicznie nie podlega postanowieniom ówcześnie obowiązującej Ustawy Karnej o bezprawnym ograniczeniu wolności. Przyjęto, że siostry wykazywały dobrą wolę, opiekując się i starając się leczyć Barbarę Ubryk. Odosabnianie, wręcz więzienie osób chorych psychicznie, było w tych czasach normalną praktyką. Opinie lekarzy – biegłych sądowych nie pozwoliły na ustalenie, w jakim stopniu za stan jej zdrowia odpowiada wrodzona, jak przyjęto, choroba psychiczna, a na ile warunki, w których była przetrzymywana. Kolejnym argumentem sądu była zasada nadrzędności konkordatu z 1855 roku, który postanawiał m.in., że zakonnica po ślubach wieczystych nie może opuścić murów klasztornych, nad prawem krajowym.
Reakcje w mediach i publikacje.
Sprawa wzbudziła wielkie zainteresowanie w całej Europie. Wiadomości z Krakowa, początkowo przyjmowane z niedowierzaniem, wraz z rozwojem śledztwa wzbudzały coraz większe zdumienie. Stały się dla antyklerykałów materiałem propagandowym – przykładem bezeceństw popełnianych przez kler, a także dowodem na konieczność reformy klasztorów. Pisano o nich artykuły, książki, a nawet sztuki teatralne, będące przemieszaniem plotek i faktów z fikcją literacką.
Mitem, który głęboko zapadł w społeczną świadomość, było przekonanie, iż uwięzienie miało być karą za próbę ucieczki Barbary z klasztoru w 1848 roku, związaną z nieokreśloną bliżej historią miłosną. Jako dowód wskazywano kapliczkę stojącą w pobliżu murów klasztoru, wzniesioną przez zakonnice jakoby w podzięce za pokrzyżowanie planów ucieczki (w rzeczywistości kapliczka powstała dużo wcześniej – na przełomie XVIII i XIX wieku). Dowodem potwierdzającym tezę o ucieczce miało być zeznanie niejakiego Władysława Strażyńskiego. Twierdził on, że w czasie Wiosny Ludów, konkretnie nocą w kwietniu 1848 roku, kiedy dowodził patrolem Gwardii Narodowej na Wesołej, zauważył w pobliżu klasztoru karmelitanek powóz z dwoma mężczyznami i kobietą w środku. Zatrzymani nie potrafili wyjaśnić co robią tam o tak późnej porze. Gdy podjął decyzję o zabraniu ich na posterunek w celu dokładniejszego przesłuchania, kobieta uciekła i schroniła się za niedomkniętą bramą klasztoru. Ostatecznie uległ też usilnym prośbom mężczyzn i puścił ich wolno. Po okazaniu Barbary Ubryk świadkowi, potwierdził on jej podobieństwo do widzianej 21 lat wcześniej kobiety. Sąd nie dał wiary tym rewelacjom, uznając je za wymysły Strażyńskiego mające na celu zwrócenia na siebie uwagi.
Pierwszą w miarę rzetelnie napisaną książką o całej sprawie była pozycja Juliana Tomkowicza „Prawda o Barbarze Ubrykównej” wydana w 1909 roku, której autor oparł się na zachowanych aktach sądowych. Tomkowicz był jednak siostrzeńcem przeoryszy Marii Wężyk i starał się ją „wybielić”, ze szkodą dla rzetelności książki. Na podstawie tej książki Sydney Smith w 1915 roku napisał publikację „The True Story of Barbara Ubryk” wydaną w Londynie.
W latach 1936–1938 Juliusz Stanisław Harbut napisał 4-tomową książkę „Mały Rzym”, w której spróbował opisać całą sprawę, ale z powodu braku krytycyzmu powtarzał nawet takie mity jak np. udział w sprawie Stanisława Moniuszki czy Jana Matejki (który na dodatek miał mieć romans z przeoryszą Marią Wężyk).
Pod koniec 1869 roku w Filadelfii ukazała się publikacja „The Convent Horror: The Story of Barbara Ubryk Twenty-One Years in a Convent Dungeon Eight Feet Long, Six Feet Wide”, mająca być rzekomo autobiografią Barbary Ubryk – w rzeczywistości tekst opiera się na pobieżnie przeczytanych informacjach z ówczesnej prasy (np. miejsce, skąd pochodziła Barbara Ubryk, zostało tam zamienione z Węgrowa na bardziej znany Wiedeń) połączonych z elementami mającymi udramatyzować historię (np. Barbara Ubryk została odmłodzona o 10 lat tak, że w chwili uwięzienia w celi miała mieć 21 lat, a przyczyną, że się tam znalazła, miało być to, że nie chciała ulec „spowiednikowi” zakonnic), w dodatku cały tekst został napisany przez osobę niemającą wiedzy o funkcjonowaniu zakonów żeńskich (np. przeorysza jest nazywana „Panią Przełożoną” zamiast „Matką Przełożoną”) czy sytuacji prawnej w Austro-Węgrzech. Publikacja ta została ponownie wydana w USA w 1957 roku i obecnie jest spotykana w Internecie jako poparcie poglądów niektórych antyklerykałów w krajach anglojęzycznych.
W poemacie satyrycznym "Chryzostoma Bulwiecia podróż do Ciemnogrodu" K.I. Gałczyńskiego (1953) hotelik w tytułowym Ciemnogrodzie nosi nazwę „Barbara Ubryk”.

</doc>
<doc id="83848" url="https://pl.wikipedia.org/wiki?curid=83848" title="Dajr Jasin">
Dajr Jasin

Dajr Jasin (arab. دير ياسين) – nieistniejąca już palestyńska wieś, która była położona w Dystrykcie Jerozolimy w Mandacie Palestyny. Wieś została wyludniona i zniszczona podczas wojny domowej w Mandacie Palestyny, po ataku sił żydowskich organizacji paramilitarnych Irgun i Lechi w dniu 9 kwietnia 1948 roku. Doszło wówczas do masakry w Dajr Jasin.
Położenie.
Dajr Jasin leżała na wschodnich zboczach wzgórza o wysokości 800 metrów n.p.m. w Górach Judzkich, w odległości 5 km na zachód od Jerozolimy. Według danych z 1945 roku do wsi należały ziemie o powierzchni 285,7 ha. We wsi mieszkało wówczas 610 osób.
Historia.
Dajr Jasin została zidentyfikowana jako jedna z wiosek będących w XII wieku lennem Bazyliki Grobu Świętego w Jerozolimie. W wyniku I wojny światowej, w 1918 roku cała Palestyna przeszła pod panowanie Brytyjczyków, którzy utworzyli Mandat Palestyny. W okresie panowania Brytyjczyków Dajr Jasin była małą wsią, która rozwijała się na przedmieściach Zachodniej Jerozolimy, w sąsiedztwie żydowskich osiedli Moca, Beit ha-Kerem, Giwat Sza’ul i Jefeh Nof. Od miasta oddzielała ją dolina obsadzona sadami fig, migdałów i oliwek.
Przyjęta 29 listopada 1947 roku Rezolucja Zgromadzenia Ogólnego ONZ nr 181 zakładała podział Palestyny na dwa państwa: żydowskie i arabskie. Plan podziału przyznawał obszar wioski Dajr Jasin międzynarodowej strefie obejmującej Jerozolimę i Betlejem. Strefa międzynarodowa ("Jerusalem Corpus Separatum") miała pozostawać poza granicami obu państw i być zarządzana przez Narody Zjednoczone, które stawały się gwarantem bezpieczeństwa wszystkich świętych miejsc chrześcijaństwa, islamu i judaizmu w obu miastach. Żydzi zaakceptowali plan podziału, jednak Arabowie odmówili co doprowadziło dzień później do wybuchu wojny domowej w Mandacie Palestyny. Mieszkańcy Dajr Jasin starali się zachować rozejm z sąsiednimi osiedlami żydowskimi. Pomimo to, w dniu 9 kwietnia 1948 roku żydowskie organizacje paramilitarne Irgun i Lechi zaatakowały wieś. Doszło wówczas do masakry w Dajr Jasin, w której zginęło 107 muzułmanów (11 z nich było uzbrojonych), a 12 zostało rannych. 25 mieszkańców zostało rozstrzelanych po bitwie, a ich zwłoki wrzucono do kamieniołomu. Pozostali uciekli lub zostali wypędzeni ze wsi przez żydowskich bojowników. Większość budynków wyburzono.
Miejsce obecnie.
W 1949 roku na miejscu wyburzonej wioski religijni Żydzi utworzyli w 1949 roku osadę Giwat Sza’ul Bet, którą później przyłączono do jerozolimskiej dzielnicy Giwat Sza’ul. W 1980 roku pozostałe jeszcze ruiny wyrównano z ziemią, aby w ten sposób umożliwić budowę nowych domów. 

</doc>
<doc id="83849" url="https://pl.wikipedia.org/wiki?curid=83849" title="Refeudalizacja">
Refeudalizacja

Refeudalizacja – pogłębienie, nawrót stosunków feudalnych. Proces ten dał się zauważyć na przełomie XV i XVI wieku na terenach położonych na wschód od Łaby. Dominowała tam gospodarka folwarczno-pańszczyźniana, która pogłębiała stosunki feudalne. Gospodarka ta polegała na zobowiązaniu chłopów do prac polowych kilka dni w tygodniu, za co nie musieli płacić czynszu.

</doc>
<doc id="83851" url="https://pl.wikipedia.org/wiki?curid=83851" title="Null modem">
Null modem

Null modem – typ kabla szeregowego służący do bezpośredniego połączenia dwóch urządzeń DTE (np. komputerów, terminali, drukarek) przez porty szeregowe RS-232. Występuje w kilku odmianach, od pełnej - dla urządzeń korzystających z pełnej synchronizacji (ang. "handshaking"), aż do uproszczonej (trójżyłowej) wersji.
Kabel null modem z pełną synchronizacją.
Stosowany w transmisji przy wysokich prędkościach i przy pełnym sprzętowym sterowaniu przepływem danych. 
W nawiasach piny złącza DB-25.
 DTE 1 DTE 2 Kierunek transmisji sygnału
 2(3) RxD ----- TxD 3(2) RxD ← TxD
 3(2) TxD ----- RxD 2(3) TxD → RxD
 4(20) DTR ----- DSR 6(6) DTR → DSR
 5(7) GND ----- GND 5(7) GND - GND
 6(6) DSR ----- DTR 4(20) DSR ← DTR
 7(4) RTS ----- CTS 8(5) RTS → CTS
 8(5) CTS ----- RTS 7(4) CTS ← RTS
Kabel null modem z częściową synchronizacją.
 DTE 1 DTE 2 Kierunek transmisji sygnału
 1(8) DCD --------- RTS+CTS 7+8(4+5) RTS2 → CTS2+DCD1
 2(3) RxD --------- TxD 3(2) RxD ← TxD
 3(2) TxD --------- RxD 2(3) TxD → RxD
 4(20) DTR --------- DSR 6(6) DTR → DSR
 5(7) GND --------- GND 5(7) GND - GND
 6(6) DSR --------- DTR 4(20) DSR ← DTR
 7+8(4+5) RTS+CTS ----- DCD 1(8) RTS1 → CTS1+DCD2
Kabel null modem z synchronizacją zwrotną.
Przewód "trójżyłowy", oszukujący handshaking. 
 DTE 1 DTE 2 Kierunek transmisji sygnału
 1+4+6(8+20+6) DCD+DTR+DSR DTR1 → DCD1+DSR1
 DCD+DTR+DSR 1+4+6(8+20+6) DTR2 → DCD2+DSR2
 2(3) RxD --------- TxD 3(2) RxD ← TxD
 3(2) TxD --------- RxD 2(3) TxD → RxD
 5(7) GND --------- GND 5(7) GND - GND
 7+8(4+5) RTS+CTS RTS1 → CTS1 
 RTS+CTS 7+8(4+5) RTS2 → CTS2
Kabel null modem bez synchronizacji.
 DTE 1 DTE 2 Kierunek transmisji sygnału
 2(3) RxD ----- TxD 3(2) RxD ← TxD
 3(2) TxD ----- RxD 2(3) TxD → RxD
 5(7) GND ----- GND 5(7) GND - GND
Kabel null modem z pełną synchronizacją (stosowany w sprzęcie RTV).
Poniższy schemat różni się od pierwszego jedynie podłączeniem sygnału DTR (6 pin) do CD (1 pin).

</doc>
<doc id="83855" url="https://pl.wikipedia.org/wiki?curid=83855" title="Abstynencja">
Abstynencja

Abstynencja ( ‘powściągliwość’) – powstrzymywanie się od czegoś, najczęściej od przyjmowania substancji psychoaktywnych (psychotropowych, powodujących czasowe zmiany postrzegania, nastroju, świadomości i zachowania), często skutkującego uzależnieniem – tzw. używek (np. alkoholu, narkotyków, papierosów), także leków.
Najczęściej pojęcie to odnosi się do powstrzymywania się od picia napojów alkoholowych. Osobę, która nie pije alkoholu, określa się mianem abstynenta.
Rozróżnia się:
Innego rodzaju abstynencją jest powstrzymywanie się od aktywności seksualnej, określane nazwą abstynencji seksualnej.
Niektórzy pojęcie abstynencji rozciągają na powstrzymywanie się od niektórych pokarmów (post, zob. także wegetarianizm, weganizm).
Różne formy stałej lub czasowej abstynencji mogą wynikać:

</doc>
<doc id="83856" url="https://pl.wikipedia.org/wiki?curid=83856" title="Śniadanie">
Śniadanie

Śniadanie – pierwszy posiłek dnia, najczęściej spożywany w godzinach porannych. W zależności od tradycji narodowej składa się z różnych potraw – od lekkich i prostych do bardziej sycących i skomplikowanych.
Śniadanie jest uważane przez dietetyków za posiłek najważniejszy dla zdrowia i właściwego funkcjonowania organizmu – ma dostarczać energii, co po nocnej przerwie jest bardzo istotne. Chińskie przysłowie, na poparcie tej tezy, mówi: "Śniadanie zjedz sam, obiadem podziel się z przyjacielem, a kolację oddaj wrogowi".
Etymologia wyrazu.
Podstawą wyrazu śniadanie jest czasownik "śniadać", który do XV wieku znaczył "zjadać" (to znaczenie zachowało się do dzisiaj w niektórych gwarach ludowych), a w późniejszym czasie zawęził swoje znaczenie do "zjadania tylko jednego posiłku" (a mianowicie porannego). Czasownik ten wywodzi się z prasłowiańskiego *sъn – ědati "zjadać", czyli czasownika wielokrotnego od *sъn – ěšti "zjeść".
Angielskie słowo breakfast wywodzi się z języka średnioangielskiego "brekfast" lub "brekefaste", powstałego z frazy "breken fast" oznaczającego zakończenie postu lub zakończenie abstynencji od jedzenia. Słowo to pochodzi z okresu między 1100 a 1500 rokiem. 
Historia.
Kleik ryżowy był śniadaniową potrawą jedzoną w Chinach w czasach prehistorycznych od czasów udomowienia ryżu w dolinie Jangcy 12.000 lat temu. Owsianka i inne rodzaje kleików zbożowych zostały znalezione w żołądkach zmumifikowanych zwłok znalezionych przez paleontologów w Europie Północnej, m.in. u człowieka z Grauballe, w którego układzie pokarmowym znaleziono kleik z 60 różnych odmian roślin. W układzie trawiennym człowieka z Tollund znaleziono kleik z jęczmienia, siemienia lnianego oraz nasion rdestu, lnicznika siewnego, owsa i innych.
W średniowieczu poranny posiłek był największym posiłkiem (spośród dwóch posiłków jedzonych w ciągu doby) dnia. Franciszek I Walezjusz mawiał "wstań o 5, o 9 zjedz główny posiłek, o 5 zjedz posiłek wieczorny, o 9 udaj się na spoczynek. Elżbieta I wprowadziła do diety dworskiej obfite śniadanie składające się z ciastek owsianych i piwa ale. 
W XVII wieku w Europie popularność zyskiwały kawa, herbata i czekolada pitna. Do tego stopnia elity europejskie były zachwycone tymi napojami śniadaniowymi, że Kościół katolicki został przymuszony do wypowiedzenia się na temat przerywania postu przez picie napojów śniadaniowych - w 1662 roku kardynał Francesco Maria Brancaccio stwierdził "Liquidum non frangit jejunum" (napoje nie przerywają postu).
W XIX wieku lekarze zalecali spożywanie obfitego śniadania składającego się z owsianki, ryby, jajka w koszulce, pieczonej szynki lub bekonu, kromki chleba z masłem, marmolady i kompotu owocowego. Do takiego śniadania pito kawę, herbatę bądź czekoladę.
Znaczenie śniadania.
Zdrowy tryb życia w dużym stopniu może zaważyć na wydajności pracy umysłu. Jednym z aspektów zdrowego trybu życia jest dieta, zwłaszcza śniadanie. Pod wieloma względami śniadanie jest najważniejszym posiłkiem w ciągu dnia. Jak pokazują badania i doświadczenia, fakt spożywania śniadania wpływa na wydajność fizyczną i psychiczną w ciągu dnia. Dzieci i młodzież jedzące śniadanie mają lepsze osiągnięcia w szkole, dorośli łatwiej radzą sobie w pracy. Śniadanie ma największe znaczenie dla tych, którzy odżywiają się nieregularnie i niedostatecznie. 
Stwiedzono, że regularne spożywanie śniadania działa korzystnie na stan zdrowia i obniża ryzyko umieralności na choroby układu krążenia.
W literaturze naukowej opisano badania dotyczące rodzaju spożywanego śniadania. Płatki owsiane zawierają złożone węglowodany oraz błonnik, które stopniowo w ciągu wielu godzin uwalniają paliwo dla mózgu, zapewniając jego wydajną pracę. Owsianka jest pod tym względem lepsza niż inne płatki śniadaniowe i zapewnia dzieciom wydajniejszą pamięć. Podobnie ryż zawiera złożone węglowodany i proteiny o dobrym profilu aminokwasów. Dzieci jedzące na śniadanie ryż, wypadają lepiej w testach inteligencji, niż dzieci jedzące chleb.
Sam fakt spożywania śniadania wpływa dodatnio na wydajność pracy w ciągu dnia. Ważne jest także to, co spożywa się na śniadanie. Najlepsze jest śniadanie o dużej wartości odżywczej, zawierające błonnik i złożone węglowodany o niskim indeksie glikemicznym oraz proteiny o dobrym profilu aminokwasów. W pewnym badaniu porównawczym, u dzieci spożywających zbilansowane śniadanie zaobserwowano większą aktywność w mózgu oraz lepsze osiągnięcia w pewnej prostej grze komputerowej, niż u dzieci, które spożywały tylko cukier. Popularne płatki śniadaniowe nie są najlepszym możliwym posiłkiem na śniadanie. Zawierają one zbyt dużo prostych cukrów. W pewnym doświadczeniu dzieci spożywające na śniadanie bogate w cukry napoje gazowane, wypadały w testach badających ich pamięć i uwagę znacznie gorzej, niż dzieci jedzące złożone węglowodany.
Śniadanie w kulturze.
Śniadanie jest często pojawiającym się tematem malarskim. W XVII wieku powstał styl holenderskich martwych natur o tematyce śniadania.

</doc>
<doc id="83857" url="https://pl.wikipedia.org/wiki?curid=83857" title="Pylica">
Pylica



</doc>
<doc id="83858" url="https://pl.wikipedia.org/wiki?curid=83858" title="Mały Kieżmarski Szczyt">
Mały Kieżmarski Szczyt

Mały Kieżmarski Szczyt, w części literatury tatrzańskiej Mały Kiezmarski Szczyt (słow. "Malý Kežmarský štít", niem. "Weberspitze", węg. "Wéber-csúcs") – szczyt o wysokości 2514 lub 2513 m n.p.m. należący do masywu Kieżmarskich Szczytów. Wierzchołek znajduje się w długiej południowo-wschodniej grani Wyżniego Baraniego Zwornika w słowackich Tatrach Wysokich, na północ od nieco wyższego Kieżmarskiego Szczytu ("Kežmarský štít"), od którego oddziela go Wyżnia Kieżmarska Przełęcz ("Vyšná Kežmarská štrbina"). W Małym Kieżmarskim Szczycie grań rozwidla się na dwie odnogi, pomiędzy którymi opada ogromna ściana północna, dominująca nad Doliną Kieżmarską.
Topografia.
Pod ściany Małego Kieżmarskiego Szczytu podchodzą następujące doliny tatrzańskie:
Cały masyw zbudowany jest z granitów.
Granie Małego Kieżmarskiego Szczytu.
W północno-wschodniej grani Małego Kieżmarskiego Szczytu, oddzielającej od siebie Dolinę Zieloną Kieżmarską i Dolinę Huncowską, wyróżnia się następujące obiekty:
W kierunku północno-zachodnim od Małego Kieżmarskiego Szczytu odchodzi grań, w której położone są:
Grań ta początkowo kieruje się ku północnemu zachodowi, później ku północy. Kończy się nieco ponad Zielonym Stawem Kieżmarskim, blisko podnóża Dzikich Spadów. W górnej części grań rozgranicza północną i zachodnią ścianę Małego Kieżmarskiego Szczytu, w dolnej oddziela Dolinę Zieloną Kieżmarską i dolne partie Doliny Dzikiej.
Ściana północna.
Północna ściana masywu schodzi od wierzchołka w kierunku Zielonego Stawu Kieżmarskiego. Jest to jedna z najwyższych ścian w Tatrach – jej wysokość od podnóża Kieżmarskiej Kopy wynosi ok. 900 m. Z prawej strony ścianę ogranicza północno-zachodnia grań Małego Kieżmarskiego Szczytu, z lewej natomiast Kieżmarska Drabina opadająca z Niżniej Kieżmarskiej Przełęczy oraz niżej Złoty Komin. Przedłużeniem ściany po lewej stronie jest północna ściana Kieżmarskiej Kopy.
Północna ściana przecięta jest w poprzek skośnym żlebem zwanym Niemiecką Drabiną ("Nemecký rebrík"), pnącym się ze Złotego Kotła aż do Złotej Przełączki w grani północno-zachodniej. Formacja ta w wyraźny sposób dzieli ścianę na część dolną i górną, co ma praktyczne zastosowanie dla taterników, którzy poprowadzili przez obie części liczne drogi, możliwe do łączenia w logiczną całość na różne sposoby. Złoty Kocioł jest wybitnym kotłem w lewej części ściany. Oprócz Niemieckiej Drabiny, prowadzącej z niego w prawo, rozpoczyna się w nim także Kieżmarska Drabina wiodąca bardziej stromo w lewo. Dolnym przedłużeniem Niemieckiej Drabiny jest Złota Drabina biegnąca już przez ścianę Kieżmarskiej Kopy.
Dolne piętro północnej ściany Małego Kieżmarskiego Szczytu ma od 300 do 500 m wysokości i kończy się trzema wybitnymi turniami tworzącymi zewnętrzne ograniczenie Niemieckiej Drabiny. Od lewej do prawej są to kolejno Złoty Kopiniak ("Pavúkova veža"), Złota Baszta ("Bocekova veža") i Złota Turnia należąca już do grani północno-zachodniej. We wschodniej grani Złotego Kopiniaka tkwi ponadto Złoty Kopiniaczek, oddzielony od niego Złotą Szczerbiną. Pomiędzy Złotym Kopiniakiem a Złotą Basztą rozciąga się natomiast Złoty Mur, od Złotego Kopiniaka odgraniczony Wyżnią Złotą Szczerbiną. Tuż za Złotą Basztą w Niemieckiej Drabinie rozlega się Złota Płaśń, a w jej lewym filarze tkwi jeszcze jedna wybitna turniczka – Złoty Strażnik.
W północnej ścianie masywu wyróżnia się też Mały Złoty Ogród i Wielki Złoty Ogród. Pierwszy z tych obiektów to szeroki pas łagodniejszego terenu w północnej ścianie Złotej Baszty, poniżej Złotego Strażnika. Drugi jest natomiast wielką depresją w środkowej części północnej ściany Złotej Turni, od prawej ograniczoną urwiskami grani północno-zachodniej Małego Kieżmarskiego Szczytu z Wielką Złotą Kazalnicą. Od dołu Wielki Złoty Ogród jest ograniczony wysokim urwiskiem, przeciętym dwoma kominami. Lewy komin – Miecz ("Meč") – jest prosty, natomiast prawy – Szabla ("Šabľa") – w górnej części zakrzywiony ku lewej stronie. Oba opadają do piarżystej zatoki nazywanej Uchem ("Ucho"). Druga zatoka wcina się w ścianę dalej na lewo i ogranicza od dołu Srebrny Ogródek ("Kotol Weberovky") poniżej północnej ściany Złotego Kopiniaka. Z tego kociołka w górę pną się kolejne dwa kominy. Prawy z nich to Komin Stanisławskiego ("Stanisławského komín") – największy ze wszystkich kominów w całej ścianie, się pomiędzy urwiskami Złotej Baszty i Złotego Kopiniaka aż do rozszerzenia, którym jest Srebrny Kocioł. Z kolei lewy komin ponad Srebrnym Ogródkiem to Srebrny Komin, docierający aż do Złotej Szczerbiny. Srebrny Komin i Komin Stanisławskiego razem z depresją w rejonie Srebrnego Ogródka tworzą ogromną literę Y. Ostatnim na lewo z kominów związanych z właściwą częścią północnej ściany Małego Kieżmarskiego Szczytu jest Złoty Komin opadający ze Złotego Kotła, oddzielający ścianę od Kieżmarskiego Kopiniaka, należącego już do północnej ściany Kieżmarskiej Kopy. Złotym Kominem spływa Złota Woda, tworząca kilka wodospadów nazywanych Złotymi Skokami. W poprzek komina biegnie Mokra Drabina – ciąg półek i zachodów pnących się w kierunku Złotej Drabiny.
Górne piętro północnej ściany Małego Kieżmarskiego Szczytu ma mniej skomplikowaną budowę. W górnym fragmencie jej środkowej części znajduje się rozłożysty filar, natomiast poniżej niego łatwo można wyróżnić trzy ciągi płaśni, żlebów i rynien, którymi są:
Srebrne Drabiny pozwalają wyodrębnić z górnego piętra ściany wielkie urwisko, wyglądające od dołu jak duża turnia. Formacja ta nazywana jest Kieżmarską Kazalnicą. Jej kulminacją jest spora płaśń, w której stykają się i Pośrednia i Zadnia Srebrna Drabina.
Pozostałe ściany.
Ściana zachodnia Małego Kieżmarskiego Szczytu opada do dolnej części Doliny Dzikiej i ma ok. 600 m wysokości. Od prawej strony ogranicza ją żleb opadający z Wyżniej Kieżmarskiej Przełęczy, od lewej – północno-zachodnia grań Małego Kieżmarskiego Szczytu. Pośrodku ściany, w jej środkowej i górnej części, wyróżnia się urwiste zachodnie żebro z Miedzianą Basztą i Miedzianym Przechodem – przełączką, do której od lewej strony dobiega Niemiecka Ławka, a od prawej Miedziana Drabina. Żebro to dociera w górze do północno-zachodniej grani szczytu ok. 180 m ponad Miedzianym Przechodem.
Ściana wschodnia opada z wierzchołka do Świstówki Huncowskiej. Jej górne fragmenty są dość łagodne i piarżysto-skaliste, dolne skaliste i urwiste.
Turystyka i taternictwo.
Szczyt odegrał znaczącą rolę w rozwoju taternictwa, szczególnie zimowego. Jego północna ściana wraz ze ścianą Kieżmarskiej Kopy ma obecnie największą liczbę dróg wspinaczkowych w Tatrach. Jest ich tutaj około 110, o skali trudności od II do VIII+, ich łączna deniwelacja wynosi ok. 45 km. Północna ekspozycja, duża wysokość i urozmaicona konfiguracja ściany stwarzają wspinaczom warunki podobne do alpejskich.
Mały Kieżmarski Szczyt jest dostępny także dla turystów, ale tylko w towarzystwie tatrzańskiego przewodnika. Widok ze szczytu jest ograniczony i mniej rozległy niż z Kieżmarskiego Szczytu.
Najdogodniejsze drogi prowadzą na wierzchołek południową granią od Wyżniej Kieżmarskiej Przełęczy oraz północno-wschodnią granią od Rakuskiej Przełęczy.
Historia.
Pierwsze wejścia na Mały Kieżmarski Szczyt miały miejsce już na początku XVII wieku (często podczas wejść na Kieżmarski Szczyt). W późniejszych czasach jako pierwsze odnotowano wejście od Wyżniej Kieżmarskiej Przełęczy, w którym wzięli udział: Adolf Gábriel, Frigyes Koromzay, György Koromzay, Adolf Nikházy, Samuel Weber z tragarzami Beckerem i Kullmannem 21 sierpnia 1889 r. Zimą pierwsi na Małym Kieżmarskim Szczycie byli Günter Oskar Dyhrenfurth i Alfred Martin 8 marca 1906 r. (podczas zdobywania Kieżmarskiego Szczytu).
Nazwy niemiecka i węgierska upamiętniają Samuela Webera. Po raz pierwszy nazwa "Weberspitze" pozwoliła na nazewnicze wyodrębnienie Małego Kieżmarskiego Szczytu w 1894 r. Miejscowi górale używali nazwy "Weberov štít". Obecna nazwa pojawiła się w druku w 1909 r.
Północna ściana Małego Kieżmarskiego Szczytu od dawna wzbudzała zainteresowanie wspinaczy. Wiesław Stanisławski w 1933 r. określał ją jako "największą otchłań Tatr", a Arno Puškáš w 1957 r. jako "największą tatrzańską ścianę w ogóle". Do ważnych osiągnięć w historii zdobycia ściany należały:

</doc>
<doc id="83860" url="https://pl.wikipedia.org/wiki?curid=83860" title="Rozdzielczość ekranu">
Rozdzielczość ekranu

Rozdzielczość ekranu – jeden z parametrów trybu wyświetlania, określający liczbę pikseli obrazu wyświetlanych na ekranie w bieżącym trybie pracy monitora komputerowego, telewizora lub innego wyświetlacza, którego obraz budowany jest z pikseli. Rozdzielczość wyraża się w postaci liczby pikseli w poziomie i w pionie. Rozdzielczość w poziomie składa się z pionowych linii, natomiast w pionie z poziomych linii.
Rozdzielczość natywna urządzenia nie musi być identyczna z wyświetlaną. W większości urządzeń bieżący tryb wyświetlania można zmieniać skokowo wewnątrz określonego zakresu, którego granice, jak i poszczególne dostępne rozdzielczości, powiązane są z budową urządzenia wyświetlającego, budową karty graficznej, wielkością pamięci na tej karcie oraz oprogramowaniem (sterownik karty, system operacyjny).
Może to wywołać zmiany w wyglądzie obrazu spowodowane tym, że stałe elementy interfejsu systemu operacyjnego, takie jak ramki, ikonki itp., mają stałą wielkość w pikselach.
Dla telewizorów analogowych rozdzielczość jest związana z przepustowością sygnału luminancji i jest określany w „liniach” jako największa liczba naprzemiennych białych i czarnych pionowych pasków, które mogą być wyświetlone wszerz ekranu bez nakładania się na siebie. Czasami linie są liczone na szerokości równej wysokości obrazu zamiast na całej szerokości. To powoduje powstanie dwóch miar rozdzielczości poziomej, co może powodować nieporozumienia. Rozdzielczość pionowa, podobnie jak w urządzeniach cyfrowych, jest liczbą poziomych linii na obrazie.
Dla telewizji cyfrowej i HDTV, typowe rozdzielczości pionowe interpolowane to: 480i, 576i, 1080i oraz progresywne to: 480p, 576p, 720p, 1080p, 2160p oraz 4320p linii.
W profesjonalnych zastosowaniach kinowych używane są częściej rozdzielczości typu 2K 16:9 (2048×1152), 2K 2:1 (2048×1024), 3K 16:9 (3072×1728), 3K 2:1 (3072×1536), 4K 16:9 (4096×2304), 4K 2:1 (4096×2048), 8K 16:9 (8192×4608), 8K 2:1 (8192×4096) itd.
Historia standardów rozdzielczości.
W latach 80. XX wieku standardową rozdzielczością wyświetlacza komputerowego była 320×200 (CGA). Wypuszczona w 1987 roku karta (VGA) na całą dekadę 1987–1997 ustanowiła podwójny standard rozdzielczości: 320×200 do gier (ponieważ umożliwiała uzyskanie 256 kolorów) oraz 640×480 (w zaledwie 16 kolorach) do zastosowań biurowych. Wyższe rozdzielczości, takie jak 800×600 czy 1024×768 były wówczas praktycznie nie używane ze względu na brak powszechnie przestrzeganych standardów (wyższe rozdzielczości w karcie każdego producenta programowało się inaczej).
Wzrost popularności systemów Windows 95 i Windows 98 (w których sterownik karty graficznej instalowało się do całego systemu operacyjnego, a nie jak poprzednio do konkretnego programu) spowodował, iż począwszy od końca lat 90. XX wieku standardową rozdzielczością stała się 1024×768. Windows XP zostało zaprojektowane do pracy w rozdzielczości co najmniej 800×600 (ale jest możliwa praca w trybie 640×480). Monitory CRT pracowały z typowymi rozdzielczościami 1024×768 (XGA/XVGA, eXtended, czyli rozszerzona), 1280×1024 (SXGA) oraz 1600×1200 (UXGA, Ultra-eXtended). W niektórych zastosowaniach np. do programów CAD, używano rozdzielczości 2560×1600 (WQXGA) lub wyższych.
Wczesne panoramiczne monitory pracowały z rozdzielczościami 1280×800 (WXGA), 1680×1050 (WSXGA+)), 1920×1200 (WUXGA) i 1440×900. Telewizory obsługujące rozdzielczość 720p (HD Ready) były wyposażone w ekrany o rozdzielczościach 1366×768, 1280×720 lub 1024×720 linii (poziomych × pionowych).
Pod koniec pierwszej dekady XXI w. wzrastała popularność monitorów o telewizyjnych proporcjach 16:9, tzn. o rozdzielczościach 1366×768, 1600×900 oraz 1920×1080 (Full HD).

</doc>
<doc id="83861" url="https://pl.wikipedia.org/wiki?curid=83861" title="Komórka roślinna">
Komórka roślinna

Komórka roślinna – podstawowa jednostka strukturalna i funkcjonalna budująca organizm rośliny, mająca zdolność wymiany materii z otoczeniem i jej przetwarzania. Pod względem kształtu komórki roślinne można podzielić na:
Kształt komórki zależy od funkcji jaką pełni i od rodzaju tkanki, której jest elementem.
Kształt i rozmiary.
Komórki roślinne są bardzo zróżnicowane pod względem kształtu i rozmiarów. Mogą osiągać średnicę od kilku mikrometrów do milimetra. Wydłużone komórki mogą osiągać znaczne długości, często do kilku milimetrów, a czasem kilkudziesięciu centymetrów (np. u szczmielu białego do 50 cm).
Kształt nadaje komórkom roślinnym ściana komórkowa i tylko nieliczne są jej pozbawione. Zazwyczaj komórki roślinne są wielościanami, o liczbie ścian odpowiadającej liczbie miejsc styku z komórkami przyległymi. Liczba ścian waha się od czterech do kilkudziesięciu, przy czym najliczniej spotykane są czternastościany. Narożniki i krawędzie komórek są zazwyczaj stępione bowiem przy nich znajdują się przestwory międzykomórkowe. Poza wielościanami komórki roślin przyjmują także kształt wrzecionowaty i kilku- lub wieloramienny.
Elementy komórki roślinnej.
Ściana komórkowa.
Ściana komórkowa występuje u niemal wszystkich komórek roślinnych. Wyjątkami są pływki i komórki jajowe glonów oraz generatywne komórki roślin wyższych. W pierwszym etapie rozwoju ściana komórkowa jest też nieobecna u komórek bielma. W komórkach młodych występuje delikatna, cienka i elastyczna ściana pierwotna. Po osiągnięciu ostatecznego kształtu i rozmiarów ściana komórkowa ulega rozbudowaniu o kolejne warstwy. Powstaje ściana wtórna różniąca się składem i właściwościami w stosunku do ściany pierwotnej. W tej ostatniej większość składników wchodzi w skład bezpostaciowej macierzy składającej się z wielocukrów i niewielkiej ilości białek. W bezpostaciowym podłożu zanurzone są włókna celulozowe. W ścianie pierwotnej stanowią one około 20% suchej masy. W ścianie wtórnej zawartość celulozy jest większa i dochodzi do około 60%. Rozrastanie się ściany komórkowej odbywa się na dwa sposoby. Pierwszy z nich polega na dodawaniu nowych porcji substancji pomiędzy już istniejące elementy. Ten rodzaj rozbudowy określany jest jako intususcepcję (wnikanie). Drugi sposób polega na odkładaniu nowych warstw na już istniejących. Nakładanie, apozycja zachodzi od strony błony komórkowej.
Błona komórkowa.
Błona komórkowa jest strukturą oddzielającą środowisko wewnątrzkomórkowe od środowiska zewnętrznego. Zapewnia wymianę materii i energii z otoczeniem oraz odbiór informacji zapewniając komórce możliwość reagowania na zmieniające się warunki zewnętrzne. Błona komórkowa składa się z lipidów, steroidów i białek. Wśród lipidów wyróżnić można fosfolipidy, glikolipidy i lipidy obojętne. Fosfolipidy ułożone są w sposób zorganizowany tworząc podwójną warstwę, w której hydrofilowe części cząsteczek skierowane są za zewnątrz, zaś łańcuchy alifatyczne tworzą wnętrze błony. Skład błony komórki roślinnej znacznie różni się od składu błony komórki zwierzęcej. Fosfolipidy tworzące zewnętrzną warstwę błony komórek roślinnych to głównie: kwas fosfadynowy, fosfatydyloglicerol, glukolelebrozydy. W warstwie po stronie cytoplazmy występują głównie: fosfatydyloetanoloamina, fosfatydyloseryna i fosfatydyloinozytol. Kwasy tłuszczowe wchodzące w skład fosfolipidów to przede wszystkim kwas palmitynowy, linolowy i linolenowy. Składnikami błony komórkowej są także sistosterol, kapesterol oraz stigmasterol. Białka stanowiące elementy błony komórkowej można podzielić na białka integralne, niemożliwe do oddzielenie a od błony bez jej zniszczenia i białka powierzchniowe, połączone z błoną siłami elektrostatycznymi. Mikroobszary błony, w których budujące je elementy zostały uszkodzone ulegają wpukleniu a pęcherzyki powstałe w wyniku endocytozy są rozkładane w cytoplazmie. Rozbudowa błony komórkowej odbywa się poprzez syntezę fosfolipidów i steroli w siateczce śródplazmatycznej gładkiej. Wytworzone związki są wzbogacane w białka w obrębie siateczki śródplazmatycznej szorstkiej a następnie podlegają modyfikacjom w aparatach Golgiego. Pęcherzyki oddzielające się od aparatu Golgiego mogą zostać wbudowane w błonę komórkową. Składniki błony komórkowej mogą się przemieszczać zarówno w obrębie warstwy, jak i pomiędzy warstwami. O ile przemieszczanie się elementów jednej warstwy jest dość szybkie, to przemieszczanie pomiędzy warstwami, ruchy flip-flop jest dość powolne. Stwierdzono łączenie się białek integralnych z elementami cytoszkieletu, może to umożliwiać tworzenie mikoobszarów o właściwościach odmiennych od innych fragmentów błony komórkowej.
Plastydy.
Plastydy to organella typowe dla komórek roślinnych. Tylko męskie komórki płciowe nie mają tego organellum. Wyróżnianych jest kilka rodzajów plastydów. Formą, która prowadzi do powstania funkcjonalnych organelli są proplastydy. Chloroplasty zawierają chlorofile oraz charakterystyczne struktury umożliwiające przeprowadzanie fotosyntezy – tylakoidy. Średnica chloroplastów mieści się w granicach 1-10 μm. Organella są spłaszczone, a grupowość wynosi około 1 μm. Poza chloroplastami w komórkach roślinnych występują: amyloplasty, leukoplasty i chromoplasty.
Plastydy posiadają otoczkę składającą się z dwóch warstw błony. Wnętrze wypełnia roztwór z licznymi białkami – stroma. W stromie znajdują się również cząsteczki DNA. Genom plastydowy jest pojedynczą kolistą cząsteczką DNA. W jednym plastydzie może znajdować się od 22 do 90 kopii genomu. W chloroplastach znajduje się kompletny aparat ekspresji genomu. Pomimo to wiele białek wytwarzanych jest i transportowanych do organellum z zewnątrz.
Mitochondria.
Mitochondrium to organellum o kształcie kulistym lub elipsoidalnym oraz nitkowatym, otoczone dwiema błonami. Zewnętrzna błona zawiera liczne poryny, dzięki którym większość związków chemicznych może łatwo przenikać do przestrzeni międzybłonowej. Błona wewnętrzna jest wysoce selektywna, tworzy liczne zgięcia nazywane grzebieniami mitochondrialnymi. Liczba grzebieni mitochondrialnych jest zwykle mniejsza w komórkach roślinnych w porównaniu do komórek zwierzęcych. W błonie wewnętrznej rozmieszczone są enzymy niezbędne do przeprowadzenia fosforylacji oksydacyjnej. Białka transportujące zapewniają przejście przez błonę substancjom wchodzącym w skład roztworu wypełniającego wewnętrzną błonę, macierzy (matriks) mitochondrialnej. W macierzy mitochondrialnej znajdują się liczne białka niezbędne do przeprowadzenia cykl kwasu cytrynowego, koliste cząsteczki DNA oraz rybosomy o stałej sedymentacji 70S.
W komórce roślinnej może znajdować się od kilkuset do kilku tysięcy mitochondriów. Liczba mitochondriów uzależniona jest do rodzaju tkanki i etapu rozwoju komórki. Liczba mitochondriów przypadająca na komórkę wzrasta wraz z jej wiekiem, jednak ich zagęszczenie w cytoplazmie pozostaje względnie stałe.
Mitochondria komórek roślinnych często tworzą skupiska wraz z chloroplastami i peroksysomami. Związane jest to występowaniem procesu fotooddychania w tkankach fotosyntetyzujących. Mitochondria komórek roślin biorą również udział w metabolizmie C4 i CAM. Poza funkcjami katabolicznymi i wytwarzaniem energii użytecznej metabolicznie spełniają również funkcje anaboliczne, wytwarzając szkielety węglowe niezbędne do syntezy aminokwasów. Związki te są metabolitami cyklu kwasu cytrynowego, niezbędne jest więc zachodzenie reakcji anaplerotycznych uzupełniających związki pośrednie cyklu.
Aparat Golgiego.
Aparat Golgiego zbudowany jest z diktiosomów, stosów spłaszczonych cystern. Liczba cystern tworzących diktiosom. Ilość diktiosomów i tworzących je cystern jest różna w poszczególnych typach komórek. U roślin wyższych diktiosomy składają się z 3-10 cystern, u glonów 11-15 cystern, niekiedy pojedynczy diktiosom może składać się z ponad 20 cystern. Aparat Golgiego w komórce roślinnej odpowiada za biosyntezę związków wielkocząsteczkowych przeznaczonych do sekrecji oraz stanowiących materiały zapasowe. W organellum zachodzą procesy związane z sortowaniem, pakowaniem i kierowaniem związków do miejsc przeznaczenia wewnątrz i na zewnątrz komórki. Strona "cis" (wypukła) aparatu Golgiego skierowana jest w stronę siateczki śródplazmatycznej, natomiast strona "trans" (wklęsła) w stronę błony komórkowej. Do strony "cis" docierają pęcherzyki oddzielające się od siateczki śródplazmatycznej szorstkiej. Po obróbce pęcherzyki oddzielają się po stronie "trans". Możliwe jest również przyłączenie endosomów po stronie "trans". Funkcją organellum jest wytwarzanie niecelulozowych polisacharydów ściany komórkowej, części lipidów błony komórkowej, glikozylacja białek i lipidów. W pojedynczej komórce może występować od 20 do 1000 aparatów Golgiego.
Wakuole.
Wakuole, wodniczki występują licznie w komórkach merystematycznych. Wraz z różnicowaniem się komórek dochodzi do zlewania się wakuol i w komórce w pełni wyrośniętej zwykle znajduje się jedna wakuola zajmująca ponad 90% objętości. Wyróżniane są dwa typy wakuol. Pierwsze to wakuole lityczne (wegetatywne), zawierające enzymy z grupy hydrolaz, esteraz i peroksydaz. Wakuole lityczne umożliwiają recyklizację składników wewnątrzkomórkowych. Drugi typ to wakuole gromadzące materiały zapasowe. W jednej komórce mogą występować jednocześnie oba typu wakuol. Każda wakuola otoczona jest pojedynczą błoną, tonoplastem, wypełnioną sokiem wakuolarnym. Tonoplast charakteryzuje się większą płynnością od błony komórkowej. Wewnątrz wakuol gromadzone są antocyjany, flawonoidy nadające barwę organom roślinnym, a także jony organiczne i nieorganiczne, metabolity wtórne (np. nikotyna, kokaina, morfina, strychnina), garbniki, sacharydy, aminokwasy, białka zapasowe. W wakuolach znajdują się również dojrzałe tanosomy zawierające taniny. Wakuole mogą powstawać przez podział istniejącej, z pęcherzyków diktiosomalnych, z błon siateczki śródplazmatycznej, z pęcherzyków endocytotyczneych, a także "de novo". Gromadzenie w wakuolach metabolitów wtórnych jest jednym z mechanizmów obronnych roślin. Związki te mogą nadawać roślinom właściwości trujące lub tylko powodować, że stają się niesmaczne dla roślinożerców. Mogą być też toksyczne dla mikroorganizmów.
Siateczka śródplazmatyczna.
Siateczka śródplazmatyczna to system błon oddzielających miejsca zachodzenie reakcji biochemicznych, odpowiadających między innymi za syntezę i dojrzewanie białek, syntezę i przenoszenie lipidów. Błony tworzące retikulum endoplazmatyczne to około 50% wszystkich błon wchodzących w skład komórki. Zajmują około 10% komórki. Część błon tworzy system cystern i nazywana jest siateczką śródplazmatyczną szorstką. Przestrzeń otaczająca cysterny to właściwa przestrzenią cytoplazmatyczną. Druga część błon tworzy system połączonych rur i nazywana jest siateczką śródplazmatyczna gładką. W błonach siateczki śródplazmatycznej szorstkiej znajduje się mniej fosfolipidów a więcej steroli niż gładkiej. Po cytoplazmatycznej stronie siateczki szorstkiej przyłączone są dzięki siłom jonowym, wiązaniom wodorowym i oddziaływaniom hydrofobowym liczne rybosomy. Stała sedymentacji tych rybosomów wynosi 80S i jest większa niż rybosomów występujących w mitochondriach i plastydach. Najczęściej z jedną cząsteczką mRNA połączonych jest wiele rybosomów, tworząc polirybosom. Rybosomy siateczki śródplazmatycznej wytwarzają białka wchodzące w skład błon i białka wydzielnicze. Po zakończeniu syntezy białka gromadzone są w cysternach i przenoszone do miejsca przeznaczenia. W komórce występuje od 100 tysięcy do kilku milionów rybosomów. Część z nich nie jest związana z błoną siateczki śródplazmatycznej, i tworzy wolne rybosomy cytoplazmy. Białka wytworzone przez rybosomy zawierają sekwencje sygnałowe umożliwiające przeniesienie do właściwych struktur komórkowych. Charakterystyczną cechą komórek roślinnych jest wytwarzanie kompartmentów nazwanych ciałami ER. Struktury te otoczone są pojedynczą błoną i zawierają białka zapasowe i enzymatyczne, gumy lub oleje. Powstają w wyniku odłączenia od siateczki śródplazmatycznej i spełniają różne funkcje w rozwoju rośliny i reakcji na czynniki środowiska.
Jądro komórkowe.
Większość komórek roślinnych zawiera jedno jądro komórkowe. Kilka jąder mają komórki tapetum pylnikowego oraz bielma u roślin wyższych. Również w komórkach niektórych glonów może znajdować się kilka jąder komórkowych. Niektóre komórki nie zawierają jądra komórkowego. Należą do nich między innymi komórki rurek sitowych floemu. Jądro komórkowe w okresie interfazy składa się z otoczki jądrowej, i nukleoplazmy. W skład nukleoplazmy wchodzą chromatyna, macierz jądrowa, obszar międzychromatynowy i jąderko. Otoczka jądrowa składa się z podwójnej błony, w której lipidy stanowią do 35%, a białko do 70%. Wymiana substancji między nukleoplazmą a cytozolem zachodzi dzięki strukturom określanymi kompleksy porowe. Mogą one zajmować około 30% powierzchni jądra. Kompleksy porowe zbudowane są z licznych białek globularnych i fibrylarnych tworzących ośmiokąt. Pojedynczy kompleks porowy ma średnicę zewnętrzną 120-150 nm. Przez kanał centralny przenoszone są białka i RNA. Białka transportowane są przede wszystkim do wnętrza jądra, a RNA na zewnątrz. Dwa główne składniki chromatyny to DNA i białka histonowe. Chromatyna w jądrze interfazowym może występować w postaci nieaktywnej transkrypcyjni silnie skondensowanej heterochromatyny lub luźnej euchromatyny. W obszarach międzychromatynowych występują włókna okołochromatynowe, ziarnistości okołochromatynowe, włókna międzychromatynowe oraz kilka rodzajów ciał jądrowych. Macierz jądrowa w około 98% skład się z białek. Pozostałe składniki to fosfolipidy i kwasy nukleinowe. Struktura ta bierze udział w metabolizmie i transporcie RNA oraz określaniu miejsc replikacji DNA, miejsc zajmowanych przez euchromatynę i heterochromatynę i utrzymywaniu wewnętrznej struktury jądra. Typowym elementem jądra interfazowego są również jąderka. W jądrach diploidalnych zazwyczaj występują dwa jąderka. W jąderkach zachodzi synteza pre-rRNA, jego dojrzewanie i składanie rybosomów.
Peroksysomy i glioksysomy.
Organella o owalnym kształcie i średnicy 0,2-1,7 μm, występujące we wszystkich komórkach eukariotycznych. Dawniej razem z glioksysomami określane były nazwą mikrociała. Szczególny typ peroksysomów, występujący tylko w komórkach roślinnych stanowią glioksysomy. Peroksysomy otoczone są pojedynczą błoną. Wewnątrz występują włókienkowate oraz amorficzne inkluzje określane jako nukleoid lub krystaloid. Funkcja peroksysomów jest uzależniona od rodzaju komórki, w której się znajdują. Peroksysomy liściowe uczestniczą w szlaku metabolicznym nazwanym fotooddychaniem. Glioksysomy występują w komórkach bielma i warstwie aleuronowej oraz liścieniach nasion oleistych. Zawierają enzymy pozwalające na przeprowadzenie β-oksydacji i cyklu glioksylanowego. Szlaki metaboliczne zachodzące w glioksysomach umożliwiają przekształcenie lipidów w cukry – glukoneogenezę. Trzeci typ to peroksysomy brodawek korzeniowych zapewniające wytwarzanie ureidów, będących forma transportową azotu. Wyróżniane są także peroksysomy niewyspecjalizowane występujące w innych tkankach niż dotychczas wymieniono.
Cytozol.
Cytozol tworzony jest przez wodny rozwór wielu związków drobnocząsteczkowych, takich jak aminokwasy, cukry, sole mineralne, oraz trójwymiarowe struktury białkowe nazywane cytoszkieletem. Elementy cytoszkieletu komórki roślinnej to mikrotubule i mikrofilamenty. W komórkach roślinnych nie stwierdzono istniejących w komórkach zwierzęcych filamentów pośrednich. Cytoszkielet uczestniczy w transporcie wewnątrzkomórkowym, umożliwia ruchy organelli oraz pełni funkcje podporowe.
Zróżnicowanie komórek.
Zależnie od pełnionej funkcji komórki roślinne mają odpowiedni kształt i ultrastrukturę. Różnią się właściwościami protoplastu, budową ściany komórkowej, kształtem i rozmiarami lub specyficznymi wytworami. Zdolność podziału oraz przekształcania w inne komórki mają komórki zarodka oraz merystemy pierwotny (wierzchołkowy) i wtórny (boczny). Komórki merystemów mają cienką ścianę komórkową i niewielkich rozmiarów wakuolę. Komórki epidermy i epiblemy ściśle przylegają do siebie i nie zawierają chloroplastów. Wakuole tych komórek zajmują znaczną część objętości komórki. Duża, centralnie położona wakuola jest również charakterystyczna dla najliczniej występujących w organizmie roślinnym komórek miękiszowych. Komórki sitowe wchodzące w skład łyka nie zawierają jąder oraz chloroplastów i struktur im towarzyszących. Komórki drewna to głównie komórki martwe z silnie rozbudowaną ścianą komórkową.
Komórki żywe i martwe.
Dojrzałe komórki budujące rośliny wyższe mogą być martwe lub pozostawać żywe. Martwe komórki odgrywają istotną rolę w budowie niektórych tkanek, np. w drewnie wtórnym lub korku. Ich elementem funkcjonującym pozostaje ściana komórkowa, po której wykształceniu komórki te obumierają. Komórki żywe są bardzo zróżnicowane pod względem struktury i właściwości protoplastu, różnią się gęstością cytoplazmy, wielkością i liczbą wakuol, rozmiarami jąder i liczbą jąderek, obecnością plastydów. Mogą też zawierać martwe wytwory protoplazmy (utwory ergastyczne) i w zależności od ich rodzajów można wyróżniać komórki kryształonośne, skrobionośne, aleuronowe, garbnikowe itd.
Podział komórki.
Podział komórki wiąże się z cyklu komórkowego. Ważnym momentem jest przejście z fazy G1 do fazy S, czyli inicjacja replikacji DNA oraz przejście z fazy G2 do mitozy, czyli rozpoczęcie podziału jądra. Zachodzenie cyklu komórkowego jest u roślin kontrolowane przez hormony roślinne. Szczególną rolę odgrywają auksyny i cytokininy. Auksyny zapoczątkowują fazę S, a cytokininy przejście do mitozy.
Ewolucja.
Najstarsze ślady komórek eukariotycznych to mikroskamieniałości tak zwanych akritarchów. Żyjące około 2 mld lat temu miały duże, rozgałęzione komórki i żyły podobnie jak współczesny fitoplankton. Przyjmuje się, że powstały z połączenia komórek "Archaea" i "Eubacteria". Na podstawie licznych przesłanek uznaje się, że do endosymbiozy pierwotnej doszło co najmniej dwa razy. Pierwsza endosymbioza z komórką α-proteobakterii doprowadziła do powstania mitochondrium. W drugim przypadku doszło do włączenia do komórki sinicy. Możliwe, że doszło do kolejnych aktów endosymbiozy. Rozważa się również endosymbiotyczne pochodzenie peroksysomów. Dowody na większą ilość endosymbiotycznych organelli są jednak dość słabe. Komórki roślin lądowych powstały w wyniku ewolucji glonów, "Charophyta".

</doc>
<doc id="83862" url="https://pl.wikipedia.org/wiki?curid=83862" title="Prezes Rady Ministrów">
Prezes Rady Ministrów

Prezes Rady Ministrów (premier) – zgodnie z Konstytucją Polski osoba kierująca Radą Ministrów oraz zapewniająca wykonywanie polityki Rady Ministrów w ustroju politycznym Polski. Zwyczajowo nazywany jest premierem. Jest zarazem przewodniczącym Rady Ministrów oraz odrębnym naczelnym organem administracji rządowej.
Uprawnienia jako naczelnego organu administracji rządowej.
Obsługę urzędu Prezesa Rady Ministrów zapewnia Kancelaria Prezesa Rady Ministrów. Prezesowi Rady Ministrów podlegają Rządowe Centrum Legislacji oraz wiele innych jednostek organizacyjnych.
Osoba desygnowana na Prezesa Rady Ministrów.
Osoba desygnowana postanowieniem Prezydenta Rzeczypospolitej Polskiej na Prezesa Rady Ministrów jest prezydenckim kandydatem do objęcia urzędu Prezesa Rady Ministrów. Desygnowana osoba nie posiada żadnych uprawnień, z wyjątkiem politycznego przywileju do sformowania własnej Rady Ministrów, którego skład przedstawia Prezydentowi RP. Prezydent RP nie ma uprawnienia do ingerencji w skład osobowy proponowanej Rady Ministrów i przepisami Konstytucji Rzeczypospolitej Polskiej jest zobligowany do jej powołania (postanowienie Prezydenta RP publikowane w Monitorze Polskim wchodzące w życie z dniem podpisania) i odebrania od jej wszystkich członków, w tym od Prezesa Rady Ministrów, przysięgi.
Prezes Rady Ministrów i Rada Ministrów przejmują obowiązki z chwilą złożenia przysięgi wobec Prezydenta RP, niezależnie od udzielonego jej wotum zaufania przez Sejm Rzeczypospolitej Polskiej.
Brzmienie przysięgi określa art. 151 Konstytucji RP:
Przysięga może być zakończona słowami:
Prezydent ma konstytucyjny obowiązek desygnowania tego urzędnika w ciągu 14 dni od pierwszego posiedzenia nowo wybranego Sejmu RP, lub w ciągu 14 dni od przyjęcia dymisji ustępującego gabinetu.
Prezes Rady Ministrów w ciągu 14 dni od złożenia przysięgi przedstawia w Sejmie RP exposé celem uzyskania wotum zaufania.
Zgodnie z zarządzeniem Ministra Spraw Wewnętrznych i Administracji, przysługiwały mu ochrona funkcjonariuszy Służby Ochrony Państwa (wcześniej Biura Ochrony Rządu) oraz większość przywilejów zastrzeżonych dla tego urzędu.
Prezes Rady Ministrów może sprawować jednocześnie funkcję ministra i przewodniczącego komitetu, może być posłem na Sejm RP lub senatorem RP, ale nie musi być parlamentarzystą. Nie może natomiast sprawować urzędu Prezydenta RP oraz innych wysokich urzędów państwowych (np. być Prezesem NBP). Może zdarzyć się dymisja Prezesa RM lub Rady Ministrów z powodu nieuchwalenia przez Sejm RP wotum zaufania lub rezygnacji. Wtedy Rada Ministrów nadal sprawuje swoją władzę do czasu powołania nowej. Zazwyczaj jest to proces trudny do przeprowadzenia przed wygaśnięciem kadencji Sejmu RP, gdyż na straży stabilnej władzy stoi Konstytucja Rzeczypospolitej Polskiej.
Organy podległe Prezesowi Rady Ministrów.
Prezesowi Rady Ministrów podlegają:
Siedziba Prezesa Rady Ministrów.
Miejscem pracy premiera oraz Rady Ministrów (rządu), jest gmach Kancelarii Prezesa Rady Ministrów, znajdujący się w Warszawie przy Alejach Ujazdowskich 1/3.

</doc>
<doc id="83869" url="https://pl.wikipedia.org/wiki?curid=83869" title="Rakuska Czuba">
Rakuska Czuba

Rakuska Czuba (słow. "Veľká Svišťovka", niem. "Ratzenberg", "Großer Ratzenberg", węg. "Nagy-Morgás") – najwyższy szczyt w Rakuskiej Grani – końcowym fragmencie długiej południowo-wschodniej grani Wyżniego Baraniego Zwornika, oddzielającym środkowe części Świstówki Huncowskiej ("Huncovská kotlinka") od Doliny Zielonej Kieżmarskiej ("dolina Zeleného plesa") w Tatrach Wysokich. Ma wysokość 2038 lub 2037 m. Rakuska Grań zaczyna się na Rakuskiej Przełęczy ("Nižné sedlo pod Svišťovkou", 1995 m), która oddziela od masywu Małego Kieżmarskiego Szczytu ("Malý Kežmarský štít") Rakuską Kopę ("Svišťov hrb"). Pomiędzy tym ostatnim wzniesieniem a Rakuską Czubą znajduje się przełęcz – Rakuski Przechód ("Sedlo pod Svišťovkou", 2023 m), przez którą przebiega szlak Magistrali Tatrzańskiej.
Topografia.
Od Rakuskiej Czuby w kierunku południowo-wschodnim opada długi grzbiet Rakuskiej Grani. Wyróżnia się w nim niezbyt wysokie, lesiste wzniesienie Małej Rakuskiej Czubki ("Malá Svišťovka", 1558 m), od Rakuskiej Czuby oddzielone Niżnią Rakuską Przełęczą. W kierunku północno-wschodnim odchodzi boczny grzbiet Folwarskiej Grani, schodzący w kierunku Doliny Kieżmarskiej. Pomiędzy Rakuską Granią a Folwarską Granią rozciąga się w górnych partiach Rakuski Upłaz, z którego opada do Doliny Kieżmarskiej Wielki Żleb Rakuski. Równolegle do niego, dalej na południowy wschód, znajduje się Mały Żleb Rakuski, odgraniczony od Wielkiego Żlebu Rakuskiego wybitną grzędą i mający wylot w rejonie Rakuskiej Polany. W grzbietach ograniczających Wielki Żleb Rakuski tkwią dwie grupy skał: Rakuskie Turnie i Folwarskie Turnie. Na wschód od tych ostatnich z Folwarskiej Grani opadają dwa żleby objęte wspólną nazwą: Dwojak Folwarski. Z kolei w północnych stokach Folwarskiej Grani wyróżnia się Folwarski Upłaz. Na północ od początkowych fragmentów Rakuskiej Grani opadają natomiast dwa żleby: Zadni Lendacki Żleb spod Rakuskiej Przełęczy i Skrajny Lendacki Żleb spod Rakuskiego Przechodu. Magistrala Tatrzańska prowadzi z Doliny Zielonej Kieżmarskiej początkowo Skrajnym Lendackim Żlebem, potem Lendacką Uboczą – grzędą rozdzielającej te dwa żleby.
Historia i turystyka.
Stoki Rakuskiej Grani to dawne tereny pasterskie. Okoliczne szczyty były odwiedzane już w XVII wieku, a może nawet wcześniej. Zimą przez Rakuską Czubę wchodzili na Kieżmarski Szczyt Günter Oskar Dyhrenfurth i Alfred Martin 8 marca 1906 r. W Skrajnym Lendackim Żlebie wydobywano w XVIII w. rudy (prawdopodobnie chalkopiryt i syderyt), zachowała się w nim sztolnia Kieżmarska Bania o 10 m głębokości, poprowadzona w rudonośnej warstwie o grubości ok. 1 m. Prace górnicze prowadziła tutaj spółka "Arme Gewerkschaft" (w tłumaczeniu na język polski – "Ubogie Gwarectwo"). Sztolnię tę i dwie inne w pobliżu badał w 1932 r. Stanisław Sokołowski, wspominał też o nich Ludwik Zejszner w 1950 r.
Nazwa Rakuskiej Grani i znajdujących się w niej szczytów pochodzi od spiskiej wsi Rakusy ("Rakúsy"). Nazwa Folwarskiej Grani związana jest ze spiską wsią Folwarki (od 1948 r. Stráne pod Tatrami). Słowacka nazwa Rakuskiej Czuby jest kalką nazwy niemieckiej lub pochodzi od Świstówki Huncowskiej. W gwarze spiskoniemieckiej słowo "Ratze" oznacza nie szczura (niem. "Ratte"), ale świstaka. Nazwa "Ratzenberg" pojawiła się w początku XVIII wieku. Polską nazwę utworzono zapewne od określenia "czuba grani Rakuskiej", jakim opisał szczyt w 1878 r. Jan Gwalbert Pawlikowski. Zofia Hołub-Pacewiczowa zwracała uwagę, że obszar pasterski Rakus nie obejmował nigdy Rakuskiej Grani. W dawnej literaturze polskiej występowała też błędna nazwa "Szczurza Góra".
Szczyt Rakuskiej Czuby jest odwiedzany niemal wyłącznie przez turystów zbaczających na nią z Magistrali Tatrzańskiej. Rozlegają się z niego szerokie widoki na otoczenie Doliny Kieżmarskiej i Świstówki Huncowskiej.

</doc>
<doc id="83870" url="https://pl.wikipedia.org/wiki?curid=83870" title="Ignacy Domeyko">
Ignacy Domeyko

Ignacy Domeyko herbu Dangiel, Ignacy Domejko, pseudonim "Żegota" (ur. 31 lipca 1802 w Niedźwiadce Wielkiej, zm. 23 stycznia 1889 w Santiago w Chile) – polski geolog, mineralog, inżynier górnictwa, meteorolog, badacz Ameryki Południowej; pierwowzór "Żegoty" z III części "Dziadów" Adama Mickiewicza, rektor Uniwersytetu w Santiago.
Młodość.
Pochodził z rodziny ziemiańskiej Domeyków herbu Dangiel. Ojciec, Hipolit, był prezesem sądu ziemskiego, matka, Karolina z Ancutów, była ciotką Maryli Wereszczakówny. Po wczesnej śmierci ojca opiekę nad rodziną przejął stryj Ignacy, senior rodu, mieszkający w Zyburtowszczyźnie koło Lidy.
Zainteresowanie mineralogią obudził w nim już w latach dzieciństwa stryj, niegdyś uczeń Abrahama Gottloba Wernera w Akademii Górniczej we Freibergu, pogłębiły się one podczas studiów na Cesarskim Uniwersytecie Wileńskim, gdzie wykładali uczniowie Wernera. W prowadzonej przez pijarów szkole powiatowej w Szczuczynie Domeyko pod okiem nauczyciela fizyki i chemii rozwijał zaszczepione w domu rodzinnym zainteresowania przyrodnicze.
W latach 1816–1822 Domeyko studiował na Wydziale Fizyczno-Matematycznym Cesarskiego Uniwersytetu Wileńskiego słuchając wykładów chemii (u Jędrzeja Śniadeckiego), fizyki, matematyki, astronomii, historii naturalnej, mineralogii, a także architektury, filozofii, literatury polskiej i historii. Za główny przedmiot zdawanego wiosną 1822 egzaminu magisterskiego obrał matematykę. Stopień magistra filozofii uzyskał na podstawie rozprawy "Jak dotąd tłumaczono zasady rachunku różniczkowego i jak w dzisiejszym stanie matematyki należy je tłumaczyć".
Towarzystwo Filomatów i represje carskie.
W czasie studiów udzielał się też w tajnej działalności politycznej. W 1819 został przyjęty do Towarzystwa Filomatów. Był znacznie młodszy od innych członków tej organizacji, ale dzięki cechom charakteru i zamiłowaniom naukowym został wybrany na kierownika działu przyrodniczego.
Po ukończeniu studiów Ignacy Domeyko objął majątek Zapole, zyskując sławę dobrego gospodarza. W następstwie działalności filomackiej objęty został śledztwem w sprawie towarzystwa. Ostrzeżony przez Onufrego Pietraszkiewicza zdążył spalić dokumenty towarzystwa, ale i tak znalazł się wraz z dwustu innymi aresztantami w klasztorze bazylianów w Wilnie. Dzięki staraniom stryjów uniknął zesłania i otrzymał stosunkowo łagodny wyrok: odsunięcie na zawsze od służby cesarskiej i dozór policyjny przez czas nieokreślony. Uciążliwy był zwłaszcza drugi punkt wyroku, gdyż każdy wyjazd poza granice powiatu wymagał osobnego zezwolenia. Udało się jednak Domeyce być w Wilnie w wieczór poprzedzający wyjazd przyjaciela, Adama Mickiewicza, do Petersburga.
Starania o uwolnienie spod nadzoru policyjnego nie dały rezultatu. Gospodarowanie na roli wypełniło mu sześć lat życia. Założył stado rasowych krów czarno-białych, kupił klacz czystej krwi arabskiej ze stada sprowadzonego przez "emira" Rzewuskiego. Zmniejszył pańszczyźniane powinności chłopów, zorganizował wiejską szkołę.
Powstanie listopadowe.
Na pierwszą wieść o wybuchu powstania listopadowego Ignacy Domeyko kupił u Żydów strzelbę kawaleryjską i pałasz. Możliwość udziału w powstaniu nadarzyła się dopiero wiosną 1831, gdy jeden z dawnych filomatów przywiózł mu rozkaz udania się do generała Skrzyneckiego z meldunkiem, że Litwa gotowa jest do powstania. Misja okazała się nieudana, a mogła zakończyć się tragicznie. Podczas przejścia przez Puszczę Augustowską został uznany za szpiega. Ocalił go ksiądz, który odprowadziwszy go na bok dla wyspowiadania przed rozstrzelaniem, kazał mu uciekać w las. Ponieważ już wcześniej Domeyko dowiedział się, że dwaj inni emisariusze przeszli, więc uznał swoją misję za skończoną i po kilku dniach wrócił do swego majątku.
Gdy na Litwę wkroczył korpus generała Dezyderego Chłapowskiego, Domeyko dołączył do niego i został adiutantem jednego z pułków. Spotkał się tam z lekarzem Karolem Marcinkowskim i Emilią Plater. Wkrótce jednak po krótkiej i nieudanej kampanii litewskiej rozbite korpusy Chłapowskiego i Antoniego Giełguda przekroczyły granicę Prus Wschodnich. Od tej chwili zaczęło się dla Domeyki życie wygnańca.
Emigracja: Niemcy i Francja.
Podczas dwumiesięcznej kwarantanny w Ascheken koło Kłajpedy pomagał doktorowi Marcinkowskiemu w leczeniu chorych na cholerę i grzebaniu zmarłych. Próbę ucieczki z Prus brytyjskim żaglowcem pokrzyżowała nagła burza. Po zakończeniu kwarantanny internowanych powstańców rozkwaterowano w różnych miejscowościach. Wiadomość o klęsce powstania zastała Domeykę w Gierdawie, skąd 5 stycznia 1832 wyruszył w dalszą drogę. Emigracyjny szlak Domeyki wiódł przez Frombork, Malbork i Frankfurt nad Odrą, do Drezna. Tam nastąpiło spotkanie ze starymi druhami – Mickiewiczem i Antonim Edwardem Odyńcem.
Na emigracji Domeyko nie zapominał o swoich zainteresowaniach naukowych. Pojechał do Freibergu, aby zwiedzić tamtejsze kopalnie srebra oraz Akademię Górniczą, słynną ze zbioru minerałów założonego przez Abrahama Wernera. Wraz z Mickiewiczem, Odyńcem i Wincentym Polem wziął także udział w tygodniowej wycieczce na skały Bastei w Saskiej Szwajcarii. Presja wywierana przez konsula rosyjskiego na króla i rząd saski wygnała jednak polskich uchodźców w dalszą drogę. Domeyko i Mickiewicz wyjechali z Drezna w początkach lipca 1832 i przez Norymbergę, Bayreuth i Karlsruhe dotarli do francuskiego Strasburga. Tam grupa, w której był Domeyko otrzymała nakaz udania się do Châlons-sur-Marne. Stamtąd Domeyko, po długim i bezskutecznym oczekiwaniu, wyjechał nielegalnie do Paryża.
Zainteresowania jego znów skierowały się ku sprawom naukowym. Wielkie wrażenie zrobili na nim znakomici uczeni, których miał okazję widzieć podczas sesji Akademii Francuskiej. Brali w niej udział m.in. Ampère, Arago, Biot, Gay-Lussac, Geoffroy St. Hilaire, Poisson i Thénard. Odsunąwszy się od polityki (pozostał tylko przy działalności charytatywnej) począł uczęszczać na kursy do Sorbony, Collège de France, do Ogrodu Botanicznego i do Konserwatorium Sztuk i Rzemiosł. Słuchał wykładów uczonych, których nazwiska zapisały się na trwałe w historii nauki. Spośród nich Élie de Beaumont doradził mu, aby poświęcił się studiom górniczym i w tym celu zapisał się do Szkoły Górniczej (École des Mines).
W początkach 1837 Domeyko ukończył studia górnicze i podjął pracę w Alzacji, gdzie poszukiwał złóż rud żelaza dla mającej powstać huty. Tam też zastał go list od profesora Armanda Dufrénoy, mineraloga z École des Mines. List zawierał propozycję objęcia stanowiska wykładowcy chemii i mineralogii w Coquimbo, w północnym Chile, oferował zwrot kosztów podróży i wysoką pensję. Ignacy Domeyko zgodził się natychmiast.
Działalność w Chile.
Podróż do Chile trwała cztery miesiące. Trasa jej wiodła do Londynu, stamtąd przez Azory, Maderę, Wyspy Kanaryjskie, Bahia, Rio de Janeiro do Buenos Aires, dalej zaś w kilka koni przez Mendozę, przełęcz Punta de Vacat i dolinę Aconcagua do Coquimbo. W trakcie podróży Domeyko prowadził obserwacje geologiczne. Dotarł do Coquimbo 3 czerwca 1838. W miasteczku wszyscy czekali na człowieka potrafiącego wytopić srebro z galeny. Domeyko miał być tym, który stworzy podstawy eksploatacji bogactw mineralnych kraju.
Właściwa praca rozpoczęła się w pierwszych dniach listopada, gdy przypłynął statek z aparaturą laboratoryjną. Jednocześnie Domeyko rozpoczął w języku hiszpańskim wykłady dla uczniów szkoły górniczej. Do jego obowiązków należało prowadzenie wykładów wstępnych z fizyki i chemii, a następnie wykładów z głównych przedmiotów: mineralogii i metalurgii. Jednocześnie wykonywał też analizy chemiczne zebranych przez siebie i nadesłanych przez właścicieli kopalń próbek kruszców. Praca ta wkrótce zaczęła przynosić owoce. Domeyko zyskał uznanie władz, czego dowodem było mianowanie go sędzią górniczym, orzekającym jednoosobowo i ostatecznie (od wyroku nie przysługiwało odwołanie).
Okres wakacji szkolnych Domeyko przeznaczał na podróże po Andach na obszarze całego niemal kraju. Opisy tych podróży są barwne i wnikliwe, a to, co dotyczy w nich geologii, dziś jeszcze może być źródłem informacji. Do nich należy m.in. opis słynnego złoża El Teniente, które do dziś jest jednym z największych porfirowych złóż miedziowo-molibdenowych. Wyniki swych badań Domeyko przekazywał do swej macierzystej uczelni, École des Mines, w postaci bogatych kolekcji minerałów wysyłanych na ręce prof. Dufrénoya, oraz w postaci sprawozdań naukowych, które profesor przedstawiał na posiedzeniach Akademii Nauk i publikował w „Annales des Mines”.
Podczas sześcioletniego pobytu w Coquimbo Domeyko przygotowywał swoich następców. Najlepsi jego uczniowie zostali wysłani na dalsze studia do Paryża. Sam zamierzał po ich powrocie udać się ponownie do Francji, by tam czekać na rozwój wypadków w Polsce i w dogodnych warunkach powrócić do kraju. Tymczasem pożar laboratorium w Coquimbo zmusił go do przedłużenia pobytu o rok, potrzebny do odbudowy.
W 1846 Domeyko opuścił Coquimbo, lecz rząd Chile zatrzymał go nalegając, by wziął udział w reformie uniwersytetu. Drugim powodem odłożenia wyjazdu była chęć obejrzenia wybuchu wulkanu Antuco, który właśnie wznowił swą działalność. W kilka lat później swej pasji wulkanologicznej omal nie przypłacił życiem. Przebywając w Santiago Domeyko objął stanowisko profesora chemii prowadzącego wykłady z chemii, fizyki i mineralogii. W 1848 kongres (parlament) chilijski przyznał mu z własnej inicjatywy jednogłośnie obywatelstwo chilijskie. Niepokojony wieściami o rzezi galicyjskiej i Wiośnie Ludów Domeyko przeżywał jeszcze jedną rozterkę. Od natychmiastowego powrotu odwiodło go małżeństwo z Enriquette de Sotomayor. Mimo znacznej różnicy wieku (48 i 15 lat) małżeństwo okazało się bardzo udane.
Z pracą badawczą i dydaktyczną łączyło się opracowywanie podręczników. Najważniejsze z nich, to "Tratado de ensayes…" (Traktat o probiernictwie) oraz podręcznik mineralogii, z rozszerzonymi informacjami o minerałach Chile: "Elementos de mineralogia o del conocimiento de las especies minerale en jeneral i en particular de las de Chile". Znalazły się w nim także nowe minerały, po raz pierwszy opisane przez Domeykę, m.in. arketyt, amiolit i domeykit (nazwa pochodzi od jego nazwiska, a nadana została przez niemieckiego mineraloga Wilhelma Rittera von Haidingera). Opisał też dokładniej własności znanych wcześniej minerałów. Podręcznik Domeyki zdobył międzynarodową sławę i długo był cytowany w światowej literaturze przedmiotu. Zbiory zgromadzone przez niego na uniwersytecie w Santiago liczyły ponad 4000 okazów.
Zainteresowania Domeyki wykraczały poza mineralogię i geologię. Badał meteoryty zebrane podczas ekspedycji na pustynię Atakama. Przedstawił rządowi chilijskiemu elaborat o potrzebie wykorzystania przez rolnictwo chilijskie bogatych złóż saletry. Ostatnią jego publikacją było opracowanie zjawisk trzęsień ziemi, zarejestrowanych w Chile podczas jego pobytu (z jednego trzęsienia cudem się uratował). Był także rzecznikiem założenia w Chile – kraju o skrajnie zróżnicowanym klimacie – sieci obserwacji meteorologicznych.
Z biegiem lat najważniejszą i najbardziej absorbującą Domeykę dziedziną działalności stała się praca nad organizacją nauki chilijskiej. Z pierwotnie istniejącego uniwersytetu Universidad de Chile, będącego w istocie tylko organem zarządzającym słabo rozwiniętym szkolnictwem elementarnym, Domeyko stworzył nowoczesny uniwersytet na wzór Uniwersytetu Wileńskiego i uczelni niemieckich. Od 1867 przez 16 lat był nieprzerwanie jego rektorem.
Związki z rodakami; ostatnia podróż do Europy.
Przez cały okres pobytu Domeyki w Chile jego związki z rodakami na emigracji, a także znacznie trudniejsze do utrzymania związki z krajem, były bardzo żywe. Korespondował z Bohdanem Zaleskim, swoimi krewnymi i wielu innymi osobami. Z Chile wysyłał do Polski zbiory minerałów. Ludwik Zejszner chciał go zaprosić do objęcia wykładów na Uniwersytecie Jagiellońskim, jednakże zaproszenie przybyło z opóźnieniem, tuż po ślubie z młodszą o 33 lata Enriquettą. O powstaniu styczniowym Domeyko wiedział z korespondencji i cieszył się z narodzin ostatniego syna: „"Urodził mi się pod dobrą wróżką, bo w czas powstania, kiedy tyle naszych umiera za Polskę”." W rok później znalazł się w Paryżu jako komisarz rządu chilijskiego na Światową Wystawę.
Od 1877 na Litwie zamieszkała córka Domeyki – Anna, która wyszła za mąż za swego dalekiego kuzyna. W 1884 sędziwy uczony zdecydował się na podróż do kraju. W tym czasie Chile toczyło wojnę ze swymi północnymi sąsiadami – Peru i Boliwią. Chodziło o rejon Tarapaca, o którego znaczeniu przesądzały odkryte przez Domeykę złoża saletry. Podróż na Litwę wiodła przez Kraków i Warszawę. Przyjazd Domeyki stawał się wszędzie okazją do manifestacji. Na stacji granicznej przywitał go Antoni Odyniec, który z tej okazji napisał "Odę do starości". Na Litwie Domeyko przebywał u zięcia i córki w Zyburtowszczyźnie.
Niespokojny duch pędził go jednak dalej. Z Litwy wyjeżdżał do Paryża, Rzymu i Ziemi Świętej. Z Neapolu zrobił wycieczkę do krateru Wezuwiusza. Jadąc przez Drezno wybrał się do podmiejskiego parku, po którym niegdyś spacerował z Mickiewiczem. W Zgorzelcu zawarł osobistą znajomość z mineralogiem Bernhardem Schuchardtem, z którym od lat utrzymywał korespondencję. W Krakowie wchodził na pamiątkowe kopce, w Wieliczce zwiedzał kopalnię soli, itd., itp. W kwietniu 1887 Uniwersytet Jagielloński przyznał Domeyce tytuł doktora "honoris causa". Podczas ostatniego pobytu Domeyki w Krakowie jego syn Herman, wyświęcony niedawno na księdza, odprawił w wielkanocną niedzielę 1888 uroczystą mszę przy ołtarzu Św. Stanisława w katedrze na Wawelu.
Dwumiesięczna podróż powrotna do Chile wyczerpała siły Domeyki. Po kilkutygodniowej chorobie wydawało się jednak, że następuje poprawa. Pisał o tym Domeyko w ostatnim swym liście z 18 stycznia 1889 do kuzyna w Paryżu. W kilka dni później nastąpił jednak nawrót choroby i zgon. Śmierć Ignacego Domeyki okryła Chile żałobą. Dzienniki zamieściły obszerne nekrologi. W pogrzebie urządzonym na koszt republiki brał udział rząd. Syn – ksiądz – rzucił na trumnę grudkę ziemi z kopca Kościuszki, którą Domeyko przywiózł do Chile z tą właśnie intencją.
Zasługi Domeyki.
Działalność Domeyki w Chile miała duże znaczenie dla tego kraju. Dzięki zainicjowanym przez niego licznym badaniom mineralogicznym i geologicznym rozwinął się tam przemysł górniczy, dając ubogiemu dotąd krajowi szansę wzbogacenia się i uniezależnienia od zagranicy. Oprócz tego, Domeyko przyczynił się do upowszechnienia w Chile oświaty i polepszenia jej poziomu. Stojąc przez szereg lat na stanowisku rektora uniwersytetu Universidad de Chile w Santiago, spowodował obudzenie ruchu intelektualnego w zaniedbanym dotąd pod względem kulturalnym kraju.
Prace swe ogłaszał w rocznikach uniwersyteckich w Santiago i pismach specjalistycznych. Opublikował też dwa duże dzieła na temat zasobów naturalnych w Chile, a także Peru, Boliwii i Argentynie.
Był członkiem honorowym Poznańskiego Towarzystwa Przyjaciół Nauk.
Ignacy Domeyko pozostawił po sobie bogaty dorobek naukowy w wielu dziedzinach.
Upamiętnienie.
Na cześć uczonego:

</doc>
<doc id="83873" url="https://pl.wikipedia.org/wiki?curid=83873" title="Zdzisław Sierpiński">
Zdzisław Sierpiński

Zdzisław Sierpiński (ur. 20 stycznia 1924 w Warszawie, zm. 20 lipca 2004 tamże) – polski dziennikarz i krytyk muzyczny, żołnierz Armii Krajowej, uczestnik powstania warszawskiego.
Życiorys.
Od wczesnego okresu okupacji angażował się w działalność Państwa Podziemnego, m.in. wykonując wyroki śmierci orzeczone przez sądy podziemne.
Uczestniczył w powstaniu warszawskim w randze kaprala podchorążego, pod pseudonimem Marek Świda. W szeregach 226. plutonu 9 kompanii dywersji bojowej „Żniwiarz”, w dzielnicy Żoliborz na ul. Krasińskiego (koło skrzyżowania z ul. Kochowskiego), oddał pierwsze strzały w starciu z Niemcami 1 sierpnia 1944, ok. godziny 13:50, tuż przed wybuchem powstania o godzinie „W” (17:00). W wyniku tego starcia uznawany jest za człowieka, który rozpoczął powstanie.
Po wojnie ukończył socjologię na Uniwersytecie Warszawskim (1952). Był uczniem profesora Stanisława Ossowskiego i członkiem Klubu Krzywego Koła. Pisał także scenariusze do filmów o muzyce.
Od 1945 zajmował się dziennikarstwem. Przez ponad 50 lat był redaktorem muzycznym „Życia Warszawy”, krytykiem muzycznym, współpracownikiem radia i telewizji. Pisał artykuły w dwutygodniku „Ruch Muzyczny”, „Jazzie” i „Poradniku Muzycznym”. Został uhonorowany Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej oraz złotą odznaką honorową „Za zasługi dla Warszawy”.
W 1998 roku powstał film dokumentalny o Zdzisławie Sierpińskim, pod tytułem "Człowiek, który rozpoczął powstanie".

</doc>
<doc id="83876" url="https://pl.wikipedia.org/wiki?curid=83876" title="Ekskomunika">
Ekskomunika

Ekskomunika (z łac. "excommunicatio" – poza wspólnotą, wyłączenie ze wspólnoty, pot. klątwa, wyklęcie i anatema) – w chrześcijaństwie najwyższa kara kościelna, polegająca na wykluczeniu z życia Kościoła.
Podstawa biblijna.
Podstawą ekskomuniki jako wykluczenia ze wspólnoty i konsekwencji z tym związanych jest przekaz biblijny, według którego Jezus przedstawia sposób postępowania przy wzajemnym upominaniu. Brak właściwej reakcji na upomnienie pociąga za sobą wiążącą konsekwencję wykluczenia.
Ojcowie Kościoła.
Augustyn z Hippony uzasadniał wyłączanie ze społeczności wierzących, jak również niedopuszczanie do niej, w dziełku "Wiara i uczynki" (413 r.). Jako podstawę, wskazywał władzę „związywania” i „rozwiązywania” przekazaną Kościołowi przez Chrystusa (Mt 18,18). Wynika z niej również to, że w niektórych przypadkach pasterze Kościoła są uprawnieni, by katechumenów nie dopuścić do chrztu lub, już po chrzcie, wyłączyć ze społeczności wierzących:
Kościół katolicki.
W Kościele katolickim kara kościelna (tzw. cenzura), która pozbawia osobę obłożoną ekskomuniką prawa uczestniczenia w życiu religijnym z powodu ciężkiego przestępstwa wobec jego porządku i nauki. Nie ma charakteru definitywnego.
Wyróżnia się "excommunicatio latae sententiae" – wiążącej mocą samego prawa, która następuje automatycznie po czynie. Przez sam czyn katolik tak bardzo oddala się od Kościoła, że nie może być dalej uważany za jego członka.
W katolickich Kościołach wschodnich nie ma ekskomuniki "latae sententiae". Istnieje za to rozróżnienie na "ekskomunikę większą" i "ekskomunikę mniejszą". Pierwsza jest całkowitym zakazem uczestniczenia w życiu religijnym, druga natomiast jest zakazem uczestniczenia w Eucharystii i może być związana również z zakazem wstępu do kościoła.
Ekskomunika grozi za:
W pierwszych ośmiu wypadkach z kary może uwolnić tylko Stolica Apostolska. W pozostałych wypadkach chodzi o tzw. kary kościelne niezastrzeżone dla Stolicy Apostolskiej. Oznacza to, że od tej kary może również uwolnić biskup ordynariusz lub upoważnieni prezbiterzy (penitencjarze).
Drugi rodzaj ekskomuniki to "ferendae sententiae" (nałożona), która jest karą ogłoszoną przez biskupa ordynariusza po przeprowadzonym procesie kanonicznym.
Podobną, ale łagodniejszą karą kościelną do ekskomuniki jest interdykt.
Kościół prawosławny.
W Kościele prawosławnym ekskomunika to odsunięcie członka Kościoła od Eucharystii. Celem zasadniczym ekskomuniki jest nakłonienie ekskomunikowanego do pokuty, aby mógł powrócić do wspólnoty eucharystycznej.
Anatema może być ogłaszana w stosunku do heretyków. Wtedy osoba taka nie jest potępiona przez Kościół, ale raczej pozostawiona sama sobie.
Kościoły ewangelikalne.
W Kościołach ewangelikalnych ekskomunika (wykluczenie) to odsunięcie członka Kościoła od przyjmowania Wieczerzy Pańskiej i pozbawienie możliwości aktywnego uczestnictwa w życiu zborowym. Celem wykluczenia jest doprowadzenie do opamiętania się osoby wykluczonej i w konsekwencji do jej powrotu do wspólnoty.
Świadkowie Jehowy (wykluczenie).
U Świadków Jehowy ekskomunika nazywana jest "wykluczeniem," a osoba, której dotyczy wykluczenie, jest określana terminem "osoby wykluczonej". Świadkowie Jehowy traktują identycznie osoby, które same odeszły z ich organizacji ("odłączyły się"), jak te, które zostały wykluczone. Informacja o tym, iż ktoś przestaje być Świadkiem Jehowy, zostaje ogłoszona w miejscowym zborze. Zostaje podany komunikat o treści: „(Imię i nazwisko) nie jest już Świadkiem Jehowy” – nie przekazuje się żadnych dodatkowych informacji: czy ktoś wystąpił sam z tego wyznania ("odłączył się"), czy też został z niego usunięty – "wykluczony" ani też przyczyny "odłączenia się" lub "wykluczenia".
Sprawą o poważnym występku ochrzczonego członka zboru zajmuje się najpierw dwóch wyznaczonych starszych z miejscowego zboru. Jeśli ustalą, że doszło do popełnienia poważnego grzechu, wówczas całe grono starszych wyznacza do zbadania sprawy tzw. komitet sądowniczy, złożony z co najmniej trzech starszych miejscowego zboru. W przypadku stwierdzenia niewłaściwego postępowania członka zboru, jeśli wyrazi on szczerą skruchę za popełniony czyn i chęć poprawy, z reguły kończy się na pouczeniu przez starszych zboru i pozbawieniu go posiadanych "przywilejów służby", a czasem także napomnieniu, które może być podane publicznie w zborze. Wykluczony ma prawo odwołania się od powziętej decyzji, którą rozpoznaje nowy komitet sądowniczy, złożony z innych starszych. Wykluczenie obowiązuje z chwilą publicznego ogłoszenia w zborze. Wykluczony po pewnym czasie ma prawo do ponownego przyłączenia, które rozpatruje w miarę możliwości to samo grono starszych, które zdecydowało o wykluczeniu. Wykluczony może przychodzić na zebrania do Sali Królestwa, jednak nie może się na nich wypowiadać. Wyznawcy nie mogą z nim utrzymywać jakichkolwiek kontaktów towarzyskich (wykluczony może otrzymać biblijne rady od starszych zboru, by dostosował swe życie do wymagań biblijnych 1 Kor 5:11) np. nie pozdrawiają, z wyjątkiem krewnych (niewskazane są rozmowy o wierze). Domownicy, wśród których przebywa wykluczony, wciąż darzą się normalnymi uczuciami i utrzymują ze sobą stosunki rodzinne. Do lutego 2017 roku starsi mieli obowiązek co roku odwiedzić taką osobę, by zorientować się, czy chce powrócić do zboru. Ciało Kierownicze podjęło decyzję, iż nie ma potrzeby ustalać tak formalnych zasad odwiedzania każdego roku osób, które się odłączyły lub zostały wykluczone. Starsi, kierując się rozeznaniem, powinni ustalić kiedy i jak nawiązać kontakt z tymi osobami.
Cel wykluczenia: osoby trwające w grzechu i nie okazujące skruchy są usuwane ze zboru (1 Kor 5:9–13) z co najmniej trzech powodów:
1) aby imię Jehowy nie było hańbione;
2) aby ochronić zbór przed skalaniem;
3) aby w miarę możliwości pomóc grzesznikowi dojść do skruchy.
Wykroczenia mogące wymagać rozpatrzenia przez komitet sądowniczy:

</doc>
<doc id="83877" url="https://pl.wikipedia.org/wiki?curid=83877" title="Oprawa wdowia">
Oprawa wdowia

 
Oprawa wdowia – pojęcie funkcjonujące w średniowiecznej i nowożytnej Polsce, a oznaczające zawarcie w testamencie, czy innym akcie prawnym, finansowego i majątkowego zabezpieczenia dla żony po zmarłym mężu. 
Z pierwszymi informacjami o zapisie testamentalnym oprawy mamy do czynienia w przypadku ostatniej woli Bolesława Krzywoustego, na mocy której wdowa po nim, hrabianka Salomea z Bergu (zmarła w 1144 roku) otrzymała w dożywotnie władanie księstwo łęczyckie (wydzielone z dzielnicy senioralnej) oraz kilka grodów i miejscowości rozrzuconych po całej Polsce (Pajęczno, Małogoszcz, Radziejów, Kwieciszewo). 
Pod względem prawno-publicznym uprawnienia księżnej-wdowy dorównywało propagatywom pozostałych książąt dzielnicowych, tzn. istniała możliwość kreowania aktów, takich jak objazdy administracyjne, zwoływanie wieców państwowych, nadania ziemskie dla kościoła czy osób prywatnych w posiadanych miejscowościach (chyba że testament nakładał jakieś ograniczenia lub sama księżna wdowa rezygnowała z części swoich uprawnień). Z uwagi jednak na dożywotni charakter władztwa wdowa nie mogła przekazać swojego dziedzictwa nikomu spoza grona osób wskazanych przez testament. Wszelkie odejście od tej reguły wymagało więc konsensusu prawnych następców wdowy. Ewentualna utrata oprawy wdowiej następowała tylko w dwóch przypadkach: powtórnego zamążpójścia lub złożenia ślubów zakonnych (nie licząc samodzielnej rezygnacji), a więc w wypadkach znalezienia alternatywnych źródeł utrzymania (chociaż czasami obserwujemy zachowanie oprawy także i w tych wypadkach). 
W czasach późniejszych obserwujemy pewną ewolucję charakteru oprawy wdowiej z majątkowego na finansowy. Od XIV stulecia coraz częściej widzimy próby zabezpieczenia dostatniego życia żonie przez umierających mężów także poza panującą dynastią (najprawdopodobniej działo się to już wcześniej, jednak szczupłość źródeł nie pozwala na wcześniejszą datację tego zjawiska).
We współczesnym prawie pozostałością po oprawach wdowich jest możliwość przejścia na emeryturę po zmarłym mężu, nawet jeżeli kobieta nigdy wcześniej nie pracowała.

</doc>
<doc id="83878" url="https://pl.wikipedia.org/wiki?curid=83878" title="SACD">
SACD



</doc>
<doc id="83879" url="https://pl.wikipedia.org/wiki?curid=83879" title="Super Audio Compact Disk">
Super Audio Compact Disk



</doc>
<doc id="83880" url="https://pl.wikipedia.org/wiki?curid=83880" title="JScript">
JScript

JScript – język skryptowy opracowany przez firmę Microsoft. JScript jest rozszerzoną implementacją języka ECMAScript (ECMA262) – międzynarodowego standardu opartego na języku JavaScript firmy Netscape. Jest interpretowany przez przeglądarkę Internet Explorer i Windows Scripting Host. Najnowszą wersją języka jest JScript .NET.

</doc>
<doc id="83882" url="https://pl.wikipedia.org/wiki?curid=83882" title="Piotr Iwaszutin">
Piotr Iwaszutin

Piotr Iwanowicz Iwaszutin (; ur. w Brześciu, zm. 4 czerwca 2002 w Moskwie) – generał armii Armii Radzieckiej, szef Głównego Zarządu Wywiadowczego (wywiadu wojskowego), Bohater Związku Radzieckiego (1985).
Życiorys.
Młodość spędził w obwodzie czernihowskim, 1926–1930 pracował na kolei i w zakładach mechanicznych w Iwanowie-Wozniesieńsku. Od 1930 w WKP(b), od 1931 w Armii Czerwonej, 1933 ukończył wojskową szkołę lotniczą w Stalingradzie. 1933–1936 pilot-instruktor 107 Brygady Lotniczej Moskiewskiego Okręgu Wojskowego, 1937 dowódca ciężkich bombowców TB-3, 1937–1939 studiował w Wojskowo-Powietrznej Akademii im. Żukowskiego.
Od stycznia 1939 w organach kontrwywiadu Armii Czerwonej. Szef Wydziału Specjalnego 23 Korpusu Strzeleckiego. Uczestnik wojny z Finlandią 1939–1940. Od maja do października 1941 był zastępcą szefa Wydziału 3 Wojsk Frontu Zakaukaskiego, od grudnia 1941 zastępca szefa Wydziału Specjalnego NKWD Frontu Krymskiego, a od czerwca 1942 Frontu Północnokaukaskiego. 16 kwietnia 1942 awansowany na majora, a 14 lutego 1943 na pułkownika. Od marca 1943 szef kontrwywiadu Smiersz 47 Armii, od 29 kwietnia 1943 szef kontrwywiadu Smiersz Frontu Południowo-Zachodniego, a od października 1943 3 Frontu Ukraińskiego. 26 maja 1943 mianowany generałem majorem, a 25 września 1944 generałem porucznikiem.
Od lipca 1945 szef Smiersza Południowej Grupy Wojsk, od listopada 1947 szef wywiadu Ministerstwa Bezpieczeństwa Państwowego Grupy Wojsk Radzieckich w Niemczech, listopad 1949 – styczeń 1952 szef kontrwywiadu MBP Leningradzkiego Okręgu Wojskowego. Styczeń – sierpień 1952 zastępca szefa 3 Głównego Zarządu MBP, wrzesień 1952 – marzec 1953 minister bezpieczeństwa państwowego Ukraińskiej SRR, marzec – czerwiec 1953 zastępca ministra. Od lipca 1953 rok zastępca szefa 3 Departamentu (kontrwywiadu wojskowego) Ministerstwa Spraw Wewnętrznych ZSRR, od marca 1954 szef Piątego Zarządu (kontrwywiadu gospodarczego) KGB ZSRR. 1954–1956 zastępca przewodniczącego KGB ZSRR, 1956–1963 I zastępca przewodniczącego KGB ZSRR. Od 18 lutego 1963 roku generał pułkownik.
W latach 1963–1987 szef Głównego Zarządu Wywiadowczego Sztabu Generalnego oraz zastępca Szefa Sztabu Generalnego Sił Zbrojnych ZSRR (1963–1986). W latach 1987–1991 w Grupie Generalnych Inspektorów Ministerstwa Obrony ZSRR.

</doc>
<doc id="83883" url="https://pl.wikipedia.org/wiki?curid=83883" title="Rzęsorek rzeczek">
Rzęsorek rzeczek

Rzęsorek rzeczek ("Neomys fodiens") – gatunek niewielkiego ssaka owadożernego z rodziny ryjówkowatych.
Występowanie i środowisko.
Europa i Azja. W Polsce występuje na całym obszarze kraju, nad rzekami i strumieniami o czystym nurcie i czystym, żwirowatym lub piaszczystym dnie, również nad jeziorami, stawami i na terenach bagiennych.
Wygląd.
Długość ciała: do 96 mm, długość ogona: do 80 mm, masa ciała: 9-25 g. Sierść gęsta, ciemna na stronie grzbietowej; wyraźna granica między ciemną sierścią na grzbiecie i jaśniejszą (prawie białą) sierścią na brzuchu. Powierzchnia palców tylnych łap pokryta sztywnym, dłuższym włosem (przystosowanie do pływania). Uszy ledwo wystające z futerka. Długi ogon, służący przy pływaniu jako ster, ma na spodniej stronie kil z białych, szczeciniastych włosów.
Tryb życia.
Aktywny dniem i nocą. Zwykle żyje samotnie. Wspaniale biega i nurkuje, a także potrafi biegać po dnie zbiorników wodnych i cieków w których żyje. Ma toksyczną ślinę, którą paraliżuje zdobycz. Jest jednym z trzech w Polsce jadowitych ssaków obok rzęsorka mniejszego i ryjówki aksamitnej. Przy zanurzaniu się w wodzie między ościstymi włosami gęstego futra pozostaje mnóstwo małych pęcherzyków powietrza. Nadają one rzęsorkowi srebrzysty wygląd, chronią przed utratą ciepła, ale i wypychają ku górze. Rzęsorek rzeczek poluje również na lądzie. Kopie korytarze w nadbrzeżnych skarpach. Korytarze wejściowe jego budowli są tak wąskie, że przepychając się przez nie mokry rzęsorek wyciska niemal całą wodę z futerka. Swoje gniazdo wyścieła częściami roślin. W swojej kryjówce regularnie gromadzi zapasy.
Pokarm.
Odżywia się głównie zwierzętami wodnymi, jak larwy owadów, kijanki, małe ryby, ślimaki.
Rozmnażanie.
Okres godowy trwa od kwietnia do września. Ciąża 24-27 dni. Od 2 do 3 miotów w roku, po 4-8 młodych w miocie; samodzielność młode osiągają już w wieku 6 tygodni; dojrzałość płciową uzyskują w 4 miesiącu życia; młode urodzone wczesną wiosną mogą rozmnażać się jeszcze tego samego roku.

</doc>
<doc id="83885" url="https://pl.wikipedia.org/wiki?curid=83885" title="Powłoka elektronowa">
Powłoka elektronowa

Powłoka elektronowa – zbiór stanów kwantowych o tej samej wartości głównej liczby kwantowej.
W chemii za powłokę elektronową wokół danego atomu uważa się zbiór orbitali atomowych mających tę samą główną liczbę kwantową "n". Kolejnym wartościom "n" przypisane są kolejne powłoki: K, L, M, N, O, P i Q. Powłoki składają się z różnej liczby podpowłok elektronowych, odpowiadających określonym rodzajom orbitali atomowych:
Maksymalna liczba elektronów na podpowłokach (zgodnie ze wzorem "n" = 4"l" + 2, gdzie "l" to poboczna liczba kwantowa):
Wbrew informacjom podawanym przez niektóre źródła, nie wszystkie gazy szlachetne mają całkowicie zapełnione powłoki elektronowe. Np. argon ma w powłoce M zapełnione podpowłoki s i p, nie ma natomiast elektronów d. Maksymalnie zapełniona powłoka elektronowa nie musi być energetycznie korzystna – pierwsze odstępstwo od tej zasady obserwuje się dla atomu potasu, w którym ostatni elektron wchodzi na podpowłokę 4s, a nie 3d. Jest tak dlatego, że przy dużych liczbach atomowych wzrasta rola oddziaływania spin-orbital w porównaniu z oddziaływaniami elektrostatycznymi.

</doc>
<doc id="83888" url="https://pl.wikipedia.org/wiki?curid=83888" title="Lubuskie Lato Filmowe">
Lubuskie Lato Filmowe

Lubuskie Lato Filmowe – festiwal filmowy odbywający się co roku w Łagowie w województwie lubuskim. Główną nagrodą tego festiwalu jest Złote Grono.
Od 1990 roku "Lubuskie Lato Filmowe" jest festiwalem międzynarodowym. Do Łagowa zjeżdżają na ten czas autorzy filmów, aktorzy i krytycy filmowi, którzy uczestniczą w seminariach oraz w dyskusjach z publicznością.

</doc>
<doc id="83891" url="https://pl.wikipedia.org/wiki?curid=83891" title="Prawa Mendla">
Prawa Mendla

Prawa Mendla – reguły przekazywania cech dziedzicznych. Zostały sformułowane w 1866 przez Gregora Mendla podczas jego badań nad krzyżowaniem roślin, głównie grochu zwyczajnego ("Pisum sativum" L.).
W uwspółcześnionej postaci, uwzględniającej naszą obecną wiedzę o chromosomach i genach, brzmią następująco:
W czasach Mendla nie wiedziano jeszcze nic o genach i sposobie, w jaki zorganizowany jest materiał dziedziczny w komórce. Mendel zatem nie użył określenia gen i allel, posługiwał się opisowym określeniem "„czynnik dziedziczenia”".
Po skrzyżowaniu roślin rodzicielskich (P) o kwiatach czerwonych z roślinami o kwiatach białych stwierdził, że wszystkie kwiaty w 1. pokoleniu (F1) są czerwone. Mendel rozumował prawdopodobnie tak: każdy organizm zwierzęcy i roślinny jest najpierw zygotą, powstałą z połączenia dwóch gamet. Zygota ma zatem niejako dwoistą naturę, nosząc cechy zarówno „ojca”, jak „matki”. Podobnie zresztą, jak cały dorosły organizm. Skoro w pokoleniu wszystkie osobniki F1 mają dwoistą naturę (dziś powiedzielibyśmy, że są diploidalne), i wiadomo, że pochodzą od różniących się barwą rodziców, ale tej dwoistości nie widać, bo wszystkie są czerwone, zatem czynnik czerwonej barwy musi być „silniejszy” i zagłuszać czynnik barwy białej. Nazwał go dominującym. Czynnik determinujący barwę białą określił mianem recesywnego. Aby pokazać te zależności prosto, oznaczył czynnik dominujący A, a czynnik recesywny a i wywiódł z tego, że pokolenie F1 składa się z osobników mających oba te czynniki; dziś powiedzielibyśmy: mających genotyp Aa.
Nie poprzestał jednak na jednym krzyżowaniu, skrzyżował bowiem następnie osobniki z pokolenia F1. Krzyżowanie takie można przestawić w formie szachownicy Punnetta. Jeśli krzyżujemy osobniki:
 Czyli w pokoleniu potomnym F2 uzyskał ok. 75% osobników czerwonych, ale pojawiły się też osobniki białe. To zgadzało się z jego przewidywaniami. Po skrzyżowaniu roślin, tym razem z pokolenia F2, uzyskał pokolenie F3, w którym występowały kwiaty zarówno białe, jak i czerwone, ale w zupełnie nowym stosunku. Okazało się, że 1/3 osobników czerwonych F2 dała potomstwo tylko czerwone, 2/3 osobników czerwonych F2 dało potomstwo czerwone i białe (w znanym stosunku 3:1), natomiast wszystkie białe kwiaty z pokolenia F2 wydały potomków kwitnących na biało.
Odstępstwa.
Allele mogą też być kodominujące, jak to jest w przypadku grup krwi. W puli genowej populacji na ogół występuje wiele alleli tego samego genu, przy czym allele te mogą mieć różny porządek recesji, dominacji lub kodominacji. Inne odstępstwo polega na tym, że gen może mieć więcej niż dwa allele. Badania Thomasa Morgana udowodniły, że geny położone w tym samym chromosomie dziedziczą się razem, co częściowo obala teorię Mendla. Mendel przypisywał jednej cesze jeden allel, tymczasem przeważnie cecha jest warunkowana przez wiele alleli.

</doc>
<doc id="83892" url="https://pl.wikipedia.org/wiki?curid=83892" title="Jacek Krzynówek">
Jacek Krzynówek

Jacek Kamil Krzynówek (ur. 15 maja 1976 w Kamieńsku) – polski piłkarz, który występował na pozycji pomocnika, reprezentant Polski.
Wystąpił w 96 spotkaniach reprezentacji Polski, zdobywając 15 bramek. Był uczestnikiem turniejów finałowych mistrzostw świata w 2002 i w 2006 oraz Mistrzostw Europy w 2008, rozegrał na tych turniejach łącznie 9 meczów – jest jedynym zawodnikiem reprezentacji, który tego dokonał. Należy do Klubu Wybitnego Reprezentanta. Dwukrotnie wybierany był piłkarzem roku w plebiscycie „Piłki Nożnej” (2003, 2004).
Kariera.
Karierę piłkarską rozpoczął w LZS Chrzanowice. Następnie w 1994 trafił do RKS Radomsko. W klubie z Radomska grał przez dwa sezony, by w 1996 przenieść się do drużyny Raków Częstochowa, w której zadebiutował w ekstraklasie (28 lipca 1996). Po sezonie spędzonym w Rakowie przeszedł do drugoligowego GKS Bełchatów. W sezonie 1997/1998 awansował z drużyną z Bełchatowa do ekstraklasy. W następnym sezonie jego drużynie nie udało się utrzymać w pierwszej lidze. Swoją grą zwrócił jednak uwagę wysłanników innych klubów, w tym skautów 1. FC Nürnberg oraz szkoleniowca reprezentacji narodowej Janusza Wójcika.
Jeszcze jako zawodnik GKS Bełchatów zadebiutował w reprezentacji Polski, 10 listopada 1998 w meczu ze Słowacją wygranym 3:1. W 1999 przeniósł się do 1. FC Nürnberg występującego w 2. Bundeslidze. Do drużyny narodowej powrócił na początku 2000, po objęciu funkcji selekcjonera przez Jerzego Engela, stając się wkrótce jednym z podstawowych zawodników drużyny, która wywalczyła awans w eliminacjach do Mistrzostw Świata w 2002.
W 2002 przyczynił się do awansu 1. FC Nürnberg do 1. Bundesligi, został uznany za najlepszego lewoskrzydłowego 2. Bundesligi, a z reprezentacją Polski pojechał na Mundial w Korei Południowej i Japonii. Na Mistrzostwach, pomimo nieudanego występu Polaków, był chwalonym piłkarzem, wystąpił we wszystkich trzech meczach polskiej kadry.
Z powodu kontuzji stracił większą część sezonu 2002/2003. Jesienią 2003 grał w decydujących meczach eliminacji Mistrzostw Europy. Reprezentacji Polski nie udało się jednak zdobyć awansu, zaś drużyna 1. FC Nürnberg nie zdołała utrzymać się w 1. Bundeslidze. Mimo to udało mu się zdobyć uznanie w Niemczech i w 2004 przeszedł do czołowej drużyny 1. Bundesligi – Bayeru 04 Leverkusen. W sezonie 2004/05 był uznawany za jednego z najlepszych piłkarzy klubu, a tercet Krzynówek – Woronin – Berbatow budził zainteresowanie wielu mocnych klubów Europy. Drużyna Bayeru dobrze grała również w Lidze Mistrzów, gdzie wyeliminowała takie kluby jak Real Madryt i AS Roma, a polski zawodnik zdobył 3 bramki: przeciwko Realowi Madryt, AS Romie oraz FC Liverpool (zwycięzca Ligi Mistrzów w ówczesnym sezonie; z Jerzym Dudkiem w składzie).
W eliminacjach do Mistrzostw Świata w Niemczech uczestniczył w najważniejszych meczach polskiej reprezentacji i przyczynił się do wywalczenia awansu do turnieju finałowego. Z powodu kolejnej kontuzji na wiosnę 2006 nie grał zbyt często w Bayerze. Odbiło się to na jego formie prezentowanej na mundialu w Niemczech. Po nieudanym sezonie 2005/06 przeszedł do VfL Wolfsburg, w którym udało mu się odbudować formę. Brał udział w kluczowych spotkaniach eliminacji Euro 2008, walnie przyczyniając się do historycznego awansu do Mistrzostw Europy (m.in. strzelił 3 bramki w obu meczach z Azerbejdżanem oraz wyrównującego gola w wyjazdowym meczu z Portugalią). Znalazł się w kadrze na sam turniej i zagrał we wszystkich trzech meczach grupowych reprezentacji Polski. Podobnie, jak na dwóch mundialach, Polacy nie wyszli z grupy.
2 lutego 2009 Krzynówek przeszedł do Hannover 96, zawierając z tym klubem kontrakt obowiązujący do końca lipca 2010. Mimo że wiosną nie był już piłkarzem klubu z Wolfsburgu, przyznano mu medal za zdobycie mistrzostwa Niemiec. W tym samym roku po porażce ze Słowenią 0:3 w eliminacjach do Mundialu 2010 zakończył reprezentacyjną karierę. W ostatnim swoim oficjalnym meczu wystąpił w listopadzie 2009 roku przeciwko Bayernowi Monachium, grając przez ostatnie 12 minut spotkania. W roku 2010 Krzynówek zmagał się z długotrwałą kontuzją kolana, przez co wiosną 2010 nie zagrał ani razu. 21 lipca 2010 roku media podały, za stroną internetową hanowerskiego klubu, fałszywą informację o zakończeniu kariery zawodniczej przez Jacka Krzynówka. Piłkarz ogłosił jednak, że jest w trakcie poszukiwania nowego klubu.
15 sierpnia 2011 roku piłkarz oficjalnie ogłosił koniec kariery piłkarskiej. Pożegnalny mecz rozegrał 11 maja 2012 roku w Radomsku. Jego zespół pokonał dawny RKS Radomsko 8:3 (w tym meczu Krzynówek strzelił bramkę z karnego).
Od 1 lipca 2015 do 31 maja 2016 pełnił funkcję Dyrektora ds. Sportowych w GKS Bełchatów.

</doc>
<doc id="83894" url="https://pl.wikipedia.org/wiki?curid=83894" title="Lise Meitner">
Lise Meitner

Lise Meitner (ur. 7 lub 17 listopada 1878 w Wiedniu, zm. 27 października 1968 w Cambridge) – austriacka fizyczka jądrowa. Meitner i Otto Frisch rozwinęli teoretyczne wyjaśnienie zjawiska rozszczepienia jądra atomowego, którego w 1938 dokonali Otto Hahn i Fritz Straßmann.
Życiorys.
Lise, właśc. Elise, Meitner urodziła się 7 lub 17 listopada 1878 w Wiedniu. Pochodziła z rodziny żydowskiej i była trzecią córką prawnika doktora Philippa Meitnera i jego żony Hedwig Meitner-Skovran. Jako osoba dorosła przeszła na protestantyzm i w 1906 została ochrzczona.
Edukacja.
Pod koniec XIX wieku dziewczęta nie mogły uczęszczać do gimnazjum, Lise musiała więc zadowolić się szkołą miejską ("Bürgerschule"). Po jej ukończeniu opanowała samodzielnie materiał potrzebny do matury i zdała ją w roku 1901, mając 22 lata, w akademickim gimnazjum w Wiedniu. W tym samym roku rozpoczęła studia fizyczne, matematyczne i filozoficzne na Uniwersytecie w Wiedniu. Wśród jej profesorów największy wpływ na Lisę wywarł Ludwig Boltzmann. Już na pierwszym roku studiów zainteresowało ją zagadnienie promieniotwórczości. W 1906 doktoryzowała się, jako druga kobieta w historii Uniwersytetu Wiedeńskiego, z fizyki. Tematem jej dysertacji było "Przewodnictwo cieplne materiałów niehomogennych".
Po obronie doktoratu starała się, bez powodzenia, rozpocząć pracę u Marii Skłodowskiej-Curie w Paryżu. Po odmowie, pracowała w Instytucie Fizyki Teoretycznej w Wiedniu. W roku 1907 przeniosła się do Berlina, gdzie słuchała wykładów Maksa Plancka i po roku zostając jedną z jego asystentek. W Berlinie spotkała też młodego chemika Otto Hahna, z którym pracowała, z krótkimi przerwami, następne 30 lat.
Praca naukowa w Berlinie.
Przez pierwsze lata pracowała z Hahnem nieodpłatnie, jako wolontariuszka, dzieląc z nim przerobiony z warsztatu stolarskiego pokój w Instytucie Chemii. Sytuacja ta zmieniła się w roku 1909, po oficjalnym wprowadzeniu w Prusach prawa studiowania dla kobiet.
W 1909 Hahn i Meitner odkryli zjawisko odrzutu promieniotwórczego, a w następnych latach liczne radioaktywne nuklidy. Dzięki tym sukcesom dołączyła do grona najwybitniejszych fizyków swojego czasu i miała okazję poznać osobiście m.in. Alberta Einsteina.
W 1912 warunki pracy Meitner i Hahna poprawiły się dzięki przenosinom ich laboratorium do nowo założonego przez Hahna Instytutu Chemii przy Towarzystwie Cesarza Wilhelma ("Kaiser-Wilhelm-Gesellschaft" – dziś "Otto-Hahn-Bau" przy Thielallee w Berlinie). Lise Meitner miała w tym instytucie jednak nadal pozycję wolontariuszki. W czasie I wojny światowej pracowała jako siostra w polowych szpitalach armii austriackiej na froncie wschodnim, przy aparatach Röntgena, podczas gdy Otto Hahn pracował nad projektem produkcji broni chemicznej.
Od 1917 pracowali znów wspólnie, odkrywając nowy, względnie trwały izotop protaktynu Pa231, pierwiastka chemicznego, który został odkryty przez Kazimierza Fajansa i O. H. Göhringa w 1913. W 1918 Lise Meitner została kierownikiem pracowni fizyczno-radiologicznej w Instytucie Chemii im. Cesarza Wilhelma, z odpowiednim do swojego stanowiska wynagrodzeniem. W 1922 zrobiła habilitację, uzyskując tym samym prawo do prowadzenia wykładów. W 1926 została profesorem nadzwyczajnym fizyki jądrowej na Uniwersytecie Berlińskim.
Ucieczka z Niemiec.
Choć od 1908 Meitner była członkinią kościoła ewangelickiego, po przejęciu władzy przez Hitlera w 1933 została uznana za Żydówkę na mocy ustaw norymberskich. Odebrano jej prawo nauczania, mogła jednak kontynuować swoje badania z Otto Hahnem nad promieniotwórczością w Instytucie Cesarza Wilhelma, który nie był instytucją państwową. Jako obywatelka Austrii nie podlegała bezpośrednio niemieckiej jurysdykcji, co dawało jej poczucie względnego bezpieczeństwa. Dopiero po aneksji Austrii przez III Rzeszę w 1938, gdy wszyscy obywatele tego kraju stali się automatycznie obywatelami Niemiec, zdecydowała się uciec przez Holandię i Danię do Szwecji, gdzie kontynuowała do 1946 swoje badania w Instytucie Nobla.
Hahn i Meitner pozostali w kontakcie listownym. W 1938 Otto Hahn opisał w jednym z listów do Lise odkryte przez siebie wspólnie ze Strassmannem zjawisko, które nazwał (roz)pęknięciem ("Zerplatzen").
W 1939 Lise Meitner wraz ze swoim siostrzeńcem Otto Robertem Frischem opublikowała artykuł "Disintegration of Uranium by Neutrons: A New Type of Nuclear Reaction", rozwijając w nim podstawy teoretyczne eksperymentu Hahna i Strassmanna. Użyli przy tym po raz pierwszy terminu ukutego przez Frischa: „rozszczepienie jądra atomowego”. Przy okazji zauważyli, iż oba powstałe z uranu jądra mają razem mniejszą masę niż jądro uranu. Z różnicy mas obliczyli, za pomocą znanego wzoru Einsteina "E" = "mc"², uwolnioną energię dla pojedynczego jądra uranu – około 200 MeV. Wyliczeniem tym stworzyli jeden z elementów do pokojowego i militarnego zastosowania energii atomowej. Frisch potwierdził te obliczenia eksperymentem przeprowadzonym w styczniu 1939 roku. Jako pacyfistka z przekonania, odrzuciła amerykańskie propozycje pracy nad budową bomby atomowej w USA i pozostała w czasie wojny w Szwecji.
W 1944 Otto Hahn otrzymał Nagrodę Nobla w dziedzinie chemii. Lise Meitner i Otto Frischa pominięto, nie uwzględniając ich wkładu. W USA w 1946 Narodowy Klub Prasy okrzyknął ją „kobietą roku”. Od 1947 Lise Meitner kierowała wydziałem fizyki jądrowej na Uniwersytecie Technicznym w Sztokholmie, oprócz tego wykładała gościnnie w USA. W 1960 przeniosła się do swojego siostrzeńca Frischa do Cambridge i pozostała tam do swej śmierci 27 października 1968.
Upamiętnienie.
Latem 2016 siedem kobiet naukowców, w tym Lise Meitner, zostanie upamiętnionych rzeźbami na terenie Uniwersytetu Wiedeńskiego w ramach projektu obchodów 650-lecia uczelni.
Publikacje (wybór).
Lise Meitner opublikowała 169 publikacji, m.in.:

</doc>
<doc id="83896" url="https://pl.wikipedia.org/wiki?curid=83896" title="Zawisza (Szare Szeregi)">
Zawisza (Szare Szeregi)

Zawiszacy – najmłodsza grupa metodyczna harcerzy Szarych Szeregów zrzeszająca chłopców i dziewczynki w wieku od 12 do 14 lat.
Podczas okupacji harcerze Zawiszy nie brali udziału w walce bieżącej, natomiast przygotowywali się do pełnienia służby pomocniczej, a nauką na tajnych kompletach – do odbudowy. Tworzyli nieomal normalne zastępy i drużyny harcerskie, przeprowadzające w mieszkaniach lub podmiejskich lasach zbiórki i zdobywające stopnie harcerskie.
Przygotowanie Drużyn Zawiszy do wojskowych służb pomocniczych oznaczono kryptonimem „Mafeking”. Na zawiszacką służbę pomocniczą składały się, zgodnie z ustalonym wspólnie ze sztabem Armii Krajowej programem, następujące prace:
W tym też kierunku następowało szkolenie młodych chłopców.
Podczas powstania warszawskiego członkowie Zawiszy zajmowali się łącznictwem i przenoszeniem meldunków.
Do najbardziej znanej akcji Zawiszaków należała zorganizowana w czasie powstania warszawskiego Harcerska Poczta Polowa, która zajmowała się roznoszeniem listów wśród ludności cywilnej, pozbawionej często możliwości skontaktowania się z bliskimi w innych dzielnicach walczącej Warszawy.

</doc>
<doc id="83897" url="https://pl.wikipedia.org/wiki?curid=83897" title="Socjofizyka">
Socjofizyka

Socjofizyka – nauka bazująca na symulacjach komputerowych, pokrewna ekonofizyce, opisująca zjawiska społeczne.
Pierwsza międzynarodowa konferencja naukowa poświęcona wyłącznie socjofizyce została zorganizowana przez F. Schweitzera i K.G. Treutscha w czerwcu 2002 roku w Bielefeld. Dietrich Stauffer w retrospektywnej pracy podsumowującej wyniki tej konferencji szczególny nacisk kładzie na proste modele socjofizyczne "dające się zapisać na jednej kartce papieru".
Stauffer wyróżnia dwa modele spełniające powyższe kryterium – model Bonabeau i model Sznajdów
. Model Bonabeau dotyczy problemu tworzenia się hierarchii społecznych, a model Sznajdow uzyskiwania konsensusu na drodze wymiany opinii pomiędzy członkami danej społeczności. Bazuje on na modelu Isinga i jest jak dotąd najbardziej eksploatowanym modelem socjofizyki.

</doc>
<doc id="83900" url="https://pl.wikipedia.org/wiki?curid=83900" title="Quebec (miasto)">
Quebec (miasto)

Quebec (wym. //; , , ) – miasto w Kanadzie, stolica prowincji Quebec. W 2016 zamieszkane przez 531 902 osób (w obrębie aglomeracji: 800 296 osób). Drugie najludniejsze miasto prowincji Quebec po Montrealu położonym 233 kilometry na południowy zachód.
Znajduje się w końcowym fragmencie estuarium Rzeki Świętego Wawrzyńca, na północnym brzegu. Nazwa miasta pochodzi od algonkińskiego słowa "Kébec" oznaczającego "gdzie rzeka zwęża". Założone w 1608 przez Samuela de Champlaina, jest jednym z najstarszych miast Ameryki Północnej. Wały otaczające Stare Miasto Quebecu (Vieux-Québec) to jedyne mury miejskie, które nadal istnieją na tym kontynencie na północ od Meksyku. W 1985 UNESCO postanowiło wpisać mury miejskie oraz obszar wewnątrz nich na listę światowego Dziedzictwa Kultury jako "Historic District of Old Québec".
Według władz federalnych i prowincjonalnych "Québec" jest oficjalną nazwą miasta, jednak "Ville de Québec" (lub w języku angielskim "Quebec City") jest również powszechnie stosowane, szczególnie aby odróżnić miasto od prowincji. Najbardziej znaną budowlą miasta jest Château Frontenac, hotel dominujący nad panoramą miasta od strony Rzeki Świętego Wawrzyńca. Siedziba Zgromadzenia Narodowego Quebecu, czyli ustawodawcy w prowincji Quebec, Narodowe Muzeum Sztuk Pięknych w Quebecu oraz Muzeum Cywilizacji znajdują się w obrębie lub w pobliżu "Vieux-Québec".
Dla większości mieszkańców Quebecu, tak jak i prowincji Quebec, pierwszym językiem jest francuski.
W mieście rozwinął się przemysł skórzany, odzieżowy, obuwniczy, spożywczy, papierniczy oraz poligraficzny.
Historia.
Quebec został założony 3 lipca 1608 przez Samuela de Champlaina na obszarze, na którym wcześniej znajdowała się indiańska wioska Stadocona. Osada znajdowała się przy estuarium Rzeki Świętego Wawrzyńca, więc szybko zaczęła nabierać znaczenia jako śródlądowy przyczółek handlowy. W latach 1629–1632 miasto było okupowane przez Anglików. Od 1663 Quebec był stolicą Nowej Francji. W latach 1690 i 1711 miasto oparło się kolejnym inwazjom wojsk brytyjskich, jednak w 1759 ponownie zostało przez nie zdobyte. Na mocy traktatu paryskiego (1763) Quebec przekazano Anglikom.
W 1791 miasto zostało stolicą prowincji Dolna Kanada (obecnie Quebec). Podczas II wojny światowej odbyły się tu dwie konferencje z udziałem prezydenta Stanów Zjednoczonych Franklina Roosevelta i premiera Wielkiej Brytanii Winstona Churchilla.
W 1985 zabytkowa dzielnica Québecu ("Vieux-Québec") została wpisana na listę światowego dziedzictwa UNESCO.
Geografia.
Quebec znajduje się przy estuarium Rzeki Świętego Wawrzyńca około 250 kilometrów na północny wschód od Montrealu. Na północny wschód od miasta znajduje się wyspa Île d’Orléans, druga co do wielkości wyspa na Rzece Świętego Wawrzyńca. Miasto jest w większości położone na płaskim nizinnym terenie. Okolice miasta posiadają bardzo żyzne gleby, co czyni te okolice dobrymi do uprawy płodów rolnych. Na północ od Quebecu rozciąga się pasmo Gór Laurentyńskich. Górna część miasta znajduje się na cyplu Cap Diamant, zaś dolna – na poziomie rzeki.
Podział administracyjny.
Québec podzielone jest na sześć dzielnic:
Dzielnice są podzielone na 35 poddzielnic, w 27 okręgach wyborczych.
Miasto posiada trzy enklawy: miasto L’Ancienne-Lorette, Wendake w rezerwacie Huronów oraz mała gmina Notre-Dame-des-Anges.
Klimat.
Miasto leży na pograniczu stref klimatycznych. Zazwyczaj klimat jest klasyfikowany według klasyfikacji klimatów Köppena jako klimat kontynentalny wilgotny (Dfb). Charakteryzuje się gorącymi i wilgotnymi latami oraz mroźnymi, śnieżnymi i wietrznymi zimami. Najzimniejszymi miesiącami są styczeń i luty. Średnia temperatura tych miesięcy to odpowiednio –11,5 °C i –10,7 °C. Najcieplejszym miesiącem jest lipiec, którego średnia temperatura powietrza wynosi 19,3 °C. Opady roczne wynoszą około 1230 milimetrów. Miasto uzyskuje około 1905 słonecznych godzin w roku.
Ekstremalne temperatury powietrza zanotowane w mieście to 35,6 °C w lipcu 1959 roku oraz 17 lipca 1953, najniższą 2 lutego 1962 roku i wynosiła –36,1 °C.
Demografia.
Według spisu powszechnego z 2011 roku w Québecu mieszkało 516 622 osób, zaś na terenie aglomeracji 765 706 ludzi. W sumie 48,2% ludności stanowili mężczyźni, a 51,8% kobiety. Dzieci poniżej piątego roku życia stanowiły około 4,7% populacji miasta.
Miasto Québec stanowi 5,2% populacji prowincji Quebec oraz 1,5% populacji Kanady. Jest jedenastym pod względem ludności miastem Kanady.
O ile największe miasto prowincji Quebec – Montreal uważane jest za miasto w którym występuje ludność dwujęzyczna, a mieszkańcy mają praktyczną wiedzę i o języku francuskim, i o angielskim, o tyle miasto Québec w większości zamieszkuje ludność używająca języka francuskiego. Angielski był najczęściej używany w połowie XIX wieku, kiedy to mówiło w nim 40% obywateli miasta. Dziś anglojęzyczni mieszkańcy stanowią 1,5% populacji, zarówno miasta, jak i obszaru metropolitalnego. Jednakże coroczny zimowy Carnaval de Québec przyciąga zarówno francuskojęzycznych, jak i anglojęzycznych turystów, więc populacja anglojęzyczna znacznie wzrasta w czasie trwania imprezy.
Według strony internetowej "Statistics Canada" dla 94,55% ludności miasta język francuski jest językiem ojczystym. Ponad jedna trzecia populacji potrafi mówić zarówno po francusku, jak i po angielsku.
W 2001 roku granicę wieku emerytalnego (65 lat dla mężczyzn i kobiet) przekroczyło 13% populacji Québecu (wobec ogólnokanadyjskiego – 13,2%). Średni wiek mieszkańca wynosi 39,5 lat, w porównaniu do 37,6 lat w całej Kanadzie.
W ciągu pięciu lat pomiędzy 2006 a 2011 ludność miasta wzrosła o 6,5%, w porównaniu ze wzrostem o 4,9% w całej prowincji Quebec. Gęstość zaludnienia miasta wynosi 1137,7 os./km², aglomeracji – 228,6 os./km², a prowincji 5,3 os./km².
Według spisu z 2001 roku, ponad 90% populacji to katolicy. W mieście mieszkają również protestanci, muzułmanie oraz żydzi.
Rozwój demograficzny miasta.
Wykres liczby ludności miasta Québec na przestrzeni 140 ostatnich lat (w tys.)
Transport.
Dwa mosty – Pont de Québec i Pont Pierre-Laporte – oraz prom łączy miasto z sąsiednią miejscowością Lévis oraz z przedmieściami miasto wzdłuż południowego brzegu rzeki świętego Wawrzyńca, natomiast most Pont de l’Île d’Orléans łączy miasto z wyspą Île d’Orléans.
Quebec jest ważnym węzłem w prowincjonalnym systemie autostradowym. Autostrada Autoroute 40 łączy miasto z Montrealem i Ottawą oraz na wschodzie z Sainte-Anne-de-Beaupré i regionem Charlevoix. Autostrada Autoroute 20 biegnąca na południe od rzeki Świętego Wawrzyńca łączy miasto z Toronto i Montrealem na zachodzie oraz Rimouski, Rivière-du-Loup na wschodzie, natomiast autostrada Autoroute 73 zapewnia połączenie północ-południe w obszarze metropolitalnym miasta.
Za publiczny transport zbiorowy odpowiada Réseau de transport de la Capitale (RTC), który zarządza flotą autobusów. Przedsiębiorstwo to planuje otworzenie linii tramwajowych o łącznej długości 28,6 kilometrów w mieście w roku 2026. Wcześniej w latach 1863–1948 również istniał system tramwajowy. Został on wyparty przez komunikację autobusową. W mieście znajduje się stacja kolejowa Gare du Palais obsługiwana przez VIA Rail, która łączy miasto z najludniejszym obszarem Kanady w tym z największymi miastami: Toronto, czy stolicą Ottawą.
W pobliżu miasta znajduje się port lotniczy oraz port wodny.
Sport.
W mieście obywa się wiele imprez sportowych o charakterze lokalnym, jednak odbyły się tutaj liczne imprezy o charakterze krajowym i międzynarodowym. W 2008 roku odbyły się tu kanadyjskie zimowe Olimpiady Specjalne. W tym samym roku wraz z miastem Halifax w Nowej Szkocji Québec był organizatorem mistrzostw świata w hokeju na lodzie, finał tego turnieju odbył się w miejskiej hali Colisée Pepsi. Regularnie w mieście odbywa się turniej kobiecego tenisa ziemnego Bell Challenge należącego do cyklu Women’s Tennis Association. Zimą odbywa się tutaj Crashed Ice, czyli wyścigi downhillowe na łyżwach w torze lodowym. Cykliczną imprezą jest również turniej hokeja na lodzie dla dzieci "Quebec City International Pee-Wee Tournament". Od 2008 roku odbywa się tutaj wyścig kolarski Tour de Québec, a od 2010 roku należący do cyklu najważniejszych imprez kolarskich UCI World Tour – Grand Prix Cycliste de Québec. W 2011 roku odbył się tutaj finał Grand Prix w łyżwiarstwie figurowym.
Miasto jest siedzibą profesjonalnej drużyny baseballowej Capitales de Québec założona w 1999 roku drużyna swoje mecze na Stadionie Miejskim. Drużyna ta pięciokrotnie zdobyła tytuł mistrza ligi Ligue Can-Am de Baseball. Od 2008 roku w mieście gra kobiecy zespół piłki nożnej L'Amiral SC de Québec uczestniczący w rozgrywkach W-League. W juniorskich rozgrywkach ligi LHJMQ uczestniczy zespół Remparts de Québec, który pięciokrotnie zwyciężał w tych rozgrywkach, a w roku 1971 zdobył Memorial Cup.
W historii miasta istniały dwa profesjonalne drużyny hokeja na lodzie. Pierwszą była drużyna Quebec Bulldogs, która byłą założycielem ligi National Hockey League (NHL). W latach 1912 i 1913 w ramach poprzedniczki ligi NHL – National Hockey Association (NHA) zdobyła Puchar Stanleya. Zespół po dwóch sezonach gry w NHL w roku 1920 został przeniesiony do Hamilton zmieniając nazwę na Tigers. Po pięćdziesięciu dwóch latach ponownie powstała profesjonalna drużyna. Nordiques de Québec początkowo występował w lidze WHA, jednak po rozwiązaniu ligi w 1979 roku zespół przeniósł się do ligi NHL w której rywalizował z derbowym rywalem Montreal Canadiens. W roku 1995 właściciel zespołu sprzedał go grupie inwestorów z amerykańskiego miasta Denver. Nowi właściciele przenieśli zespół do tego miasta i zmienili jego nazwę na Colorado Avalanche.
Nowa hala sportowa, Nouveau Colisée de Québec, budowana jest z nadzieją uzyskania drużyny NHL przez relokacje lub poprzez ekspansję ligi. Jednak projekt zostanie zrealizowany niezależnie od tego czy takowy zespół powstanie. Uważa się, że w przypadku złożenia kandydatury do organizacji zimowych igrzysk olimpijskich (w 2022 r.) hala będzie jej dodatkowym wzmocnieniem. Obiekt zastąpi Colisée Pepsi (bez burzenia budynku) jako główną arenę w mieście.

</doc>
<doc id="83901" url="https://pl.wikipedia.org/wiki?curid=83901" title="Niwelacja">
Niwelacja

Niwelacja, niwelacje, pomiary wysokościowe – geodezyjne wyznaczanie różnicy wysokości pomiędzy punktami terenowymi. Wyróżnia się następujące rodzaje niwelacji:
Do wykonania pomiarów wysokościowych niezbędne są niwelator lub teodolit (tachimetr) oraz łata niwelacyjna. Niwelacje wykonują dwie osoby z których jedna odczytuje wyniki z urządzenia, a druga ustawia łatę w wybranych miejscach. Wyniki pomiarów podawane są w odniesieniu do repera wysokościowego. Z jednego ustawienia niwelatora można wykonać wiele pomiarów. Gdy z danego stanowiska uzyska się już pożądaną ilość obserwacji można przestawić instrument w inne miejsce dokonując odczytu wstecz na łatę, następnie odczytując wynik z pomiaru w wybranym miejscu (tzw. odczyt w przód), ten schemat można powtarzać wiele razy, ostatni odczyt jest jednocześnie odczytem zamykającym ciąg niwelacyjny na reperze o znanej wysokości. W czasie dokonywania pomiaru należy zachować ostrożność, aby nie poruszyć niwelatora.
Wysokości normalne określa się z pomiarów geodezyjnych (niwelacji) nawiązanych do punktów podstawowej osnowy geodezyjnej. Dla Polski układ wysokości („Kronsztad”) tworzą wartości geopotencjalne podzielone przez przeciętne wartości przyspieszenia normalnego siły ciężkości, zwane dalej „wysokościami normalnymi”, odniesione do średniego poziomu Morza Bałtyckiego w Zatoce Fińskiej, wyznaczonego dla mareografu w Kronsztadzie koło Sankt Petersburga (Federacja Rosyjska).

</doc>
<doc id="83902" url="https://pl.wikipedia.org/wiki?curid=83902" title="Banba">
Banba



</doc>
<doc id="83903" url="https://pl.wikipedia.org/wiki?curid=83903" title="Gottfried Reinhold Treviranus">
Gottfried Reinhold Treviranus

Gottfried Reinhold Treviranus (ur. 4 lutego 1776 w Bremie, zm. 16 lutego 1837) – niemiecki przyrodnik, biolog, filozof i lekarz. Brat Ludolfa Christiana Treviranusa.
Twórca terminu "biologia" (niezależnie od Jean-Baptiste Lamarcka))
Od roku 1797 był profesorem w Bremie. Prowadził badania nad anatomią bezkręgowców, badał budowę układu nerwowego, oka i innych narządów. W swoich doświadczeniach wprowadził metody mikroskopowe i eksperymentalne. Głosił zdolność organizmów do zmian pod wpływem środowiska zewnętrznego. Autor dzieła pt. "Biologie; oder die Philosophie der lebenden Natur" (1802).

</doc>
<doc id="83905" url="https://pl.wikipedia.org/wiki?curid=83905" title="Fiacha mac Delbaith">
Fiacha mac Delbaith

Fiacha mac Delbaith (ir. "Fiacha mac Dealbhaeith") – mityczny król Irlandii w latach 1056-1046 p.n.e. Syn Delbaetha z ludu Tuatha Dé Danann, potomka Nemeda, oraz Ernmas, córki Etharlama, syna Nuady ze Srebrną Ręką.
Według "Lebor Gabála Érenn", objął tron po tym, jak jego ojciec został powalony i zabity przez Caichera mac Nama, brata Nechtana. "Kroniki Czterech Mistrzów" zaś podały, że on sam powalił swego ojca. Miał trzy córki z własną matką Ernmas: Banbę, Fódlę i Ériu, eponimiczne irlandzkie boginie, które były poślubione MacCuillowi, MacCechtowi oraz MacGreinemu. Fiacha panował przez dziesięć lat, kiedy został powalony i zabity w bitwie wraz ze swym bratankiem Ai mac Ollom z ręki Eogana Inbira.

</doc>
<doc id="83906" url="https://pl.wikipedia.org/wiki?curid=83906" title="Quebec City">
Quebec City



</doc>
<doc id="83908" url="https://pl.wikipedia.org/wiki?curid=83908" title="Łata niwelacyjna">
Łata niwelacyjna

 Łata niwelacyjna (geodezyjna) – przyrząd geodezyjny stosowany w niwelacji.
W zależności od wymaganej dokładności wykonania pomiaru (niwelacji) wyróżnia się łaty do niwelacji technicznej lub precyzyjnej.
Z uwagi na potrzeby transportowe – przewożenie a przede wszystkim noszenie w terenie, łaty muszą być stosunkowo lekkie, a równocześnie dostatecznie sztywne. Tradycyjne łaty były wykonywane z pustych wewnątrz profili drewnianych składanych najczęściej w połowie długości (3 i 4 metrowe). Współcześnie łaty do niwelacji technicznej są wykonywane z profili aluminiowych, wysuwanych teleskopowo co znacznie ułatwia pomiary – dostosowanie długości łaty do potrzeb terenowych. Łaty aluminiowe mają najczęściej długość 3 - 4 - 5 - 6 metrów. Łaty do niwelacji precyzyjnej wykonuje się z inwaru.
Łata na obu końcach ma odpowiednie okucia. Okucie dolne, którym opiera się łatę na mierzonym punkcie, nazywa się stopą łaty. Stopa powinna być płaska i prostopadła do osi podłużnej łaty, aby wynik pomiaru nie zależał od tego, którym miejscem stopy oprze się łatę na punkcie.
Na przedniej stronie łaty naniesiony jest podział – grafika wykonana w kontrastowych kolorach (najczęściej czerwona lub czarna na białym lub żółtym tle) umożliwiająca odczytanie odległości od stopy łaty do osi celowej niwelatora (poziomej kreski krzyża nitek). Początek (zero) podziału winien pokrywać się z powierzchnią stopy. Tradycyjne niwelatory libellowe dawały obraz odwrócony, więc na łatach przeznaczonych do pomiarów tymi niwelatorami cyfry nanoszono "do góry nogami", co ułatwiało obserwatorowi ich odczytanie. Współczesne niwelatory automatyczne dają obraz prosty, więc cyfry w opisie podziału łaty umieszcza się w normalnej pozycji. Odczyty z łat ustawionych na kolejnych punktach umożliwiają obliczenie różnicy wysokości pomiędzy tymi punktami a jeśli jednym z tych punktów jest reper – obliczenie wysokości bezwzględnej drugiego punktu.
Przy pomiarach na nieutwardzonym gruncie wykorzystuje się żabki niwelacyjne – żeliwne podstawki umożliwiające stabilne i powtarzalne ustawienie łaty. 
Do ustawienia łaty w pionie wykorzystuje się libellę okrągłą. Libella zazwyczaj montowana jest na stałe na korpusie łaty, ale bywa też przykładana na czas pomiaru (libella taka ma obudowę przedłużoną w kształt kątownika).
W przypadkach konieczności realizacji dużej liczby lub zapewnienia wysokiej dokładności pomiarów coraz częściej stosowane są niwelatory cyfrowe. Łaty niwelacyjne używane przy takich automatycznych pomiarach mają opis wykonany w formie kodu kreskowego. Często łaty "cyfrowe" mają naniesiony po drugiej stronie podział klasyczny - dzięki temu możliwe jest wykonanie klasycznej niwelacji też niwelatorem cyfrowym (mają one identyczny układ optyczny). Na odwrocie klasycznych łat teleskopowych często umieszczany jest dodatkowo podział centymetrowy - identyczny z wyglądem linijki czy taśmy mierniczej, umożliwia to wykonanie pomiaru np. wysokości pomieszczenia itp.
Odczyt z łaty niwelacyjnej.
Po spoziomowaniu instrumentu, wycelowaniu na łatę, oraz ustawieniu ostrości widzenia krzyża nitek i obrazu łaty, geodeta odczytuje potrzebne wartości z łaty.
Rysunek przedstawia widok w lunecie fragmentu łaty ustawionej na punkcie, na którym ma być wykonany odczyt. Odczyt wykonuje się następująco: 23 (gdyż pozioma, środkowa, kreska krzyża nitek lunety jest na polu decymetra opisanego jako 23) oznacza to, że odległość od stopy łaty jest większa od 23 decymetrów, 7 gdyż środkowa pozioma linia krzyża nitek jest na czerwonym polu ósmego centymetra na łacie (czyli siedem pełnych centymetrów), oraz 5 gdyż kreska jest w połowie tego pola, czyli na piątym milimetrze. Odczyty milimetrów na łacie są szacowane z dokładnością do 1-2 mm.
Daje to odczyt 2 m, 3 dm, 7 cm i 5 mm, czyli wysokość 2375 mm od punktu, na którym ustawiono łatę (głowicy repera, bolca żabki położonej na ziemi, elementu konstrukcyjnego, np. powierzchni krawężnika itp.) do poziomej środkowej linii krzyża nitek.
Pomiar odległości.
Dodatkowo, wykorzystując dwie poziome, mniejsze kreski (dolną i górną) krzyża nitek i wykonując przy ich pomocy dodatkowe odczyty z łaty można obliczyć odległość pomiędzy instrumentem a łatą (dalmierz optyczny). Najczęściej należy obliczoną różnicę odczytów pomnożyć przez 100. Na powyższym przykładzie odległość na łacie pomiędzy pomocniczymi kreskami wynosi , zatem odległość od dalmierza do łaty: Dokładność takiego pomiaru odległości jest konsekwencją dokładności odczytu co w większości przypadków wystarcza do jednoznacznego określenia położenia mierzonego punktu (pikiety) oczywiście przy równoczesnym wykonaniu pomiaru (odczytu) azymutu z koła poziomego. Taki kompleksowy pomiar jest wykonywany w ramach niwelacji punktów rozproszonych.

</doc>
<doc id="83909" url="https://pl.wikipedia.org/wiki?curid=83909" title="Ériu">
Ériu

W Dalriadzie i mitologii celtyckiej Ériu lub Éri była uosobieniem Irlandii i córką Fiachy mac Delbaith, mitycznego króla Irlandii. Od jej imienia pochodzi nazwa "Irlandia" (irl. "Éire").
Była Boginią Suwerenności. Ona i jej dwie siostry o imionach Fodla i Banba, tworzyły ważną trójkę bogiń, w której Ériu reprezentowała aspekt dziewiczy i duchowy. Wyszła za mąż za MacGreine, jednego z trzech braci, którzy byli poślubieni z jej siostrami. Do niej przybyli Milezjanie, rzucając jej wyzwanie. Długo i zawzięcie walczyła o Irlandię, wygrywając bitwę, ale przegrywając walkę o wyspę. Aby ją uhonorować, Milezjanie nazwali Irlandię od jej imienia.

</doc>
<doc id="83911" url="https://pl.wikipedia.org/wiki?curid=83911" title="Eriu">
Eriu



</doc>
<doc id="83912" url="https://pl.wikipedia.org/wiki?curid=83912" title="ZAM-41">
ZAM-41

ZAM 41 – pierwszy polski komputer do przetwarzania danych zaprojektowany w Instytucie Maszyn Matematycznych (IMM) w Warszawie, a produkowane przez Zakład Doświadczalny Instytutu.
Był jedynym produkowanym seryjnie modelem rodziny komputerów do przetwarzania danych opracowanym przez IMM na polecenie rządu z roku 1961. Prace nad pozostałymi: minikomputerem ZAM-11 i największym ZAM-51 nie zostały ukończone. Wykonano jedynie 2 lub 3 maszyny prototypowe ZAM-21.
Komputer często umieszczano w dwóch albo trzech pomieszczeniach rozdzielonych przeszklonymi ściankami. Wydzielano pomieszczenie dla wymagających stałej temperatury i wyższej czystości pamięci taśmowych. W oddzielnym pomieszczeniu umieszczona była bardzo hałaśliwa drukarka wierszowa.

</doc>
<doc id="83913" url="https://pl.wikipedia.org/wiki?curid=83913" title="MacCuill">
MacCuill

MacCuill, właśc. Eathur MacCuill – mityczny król Irlandii z braćmi MacCechtem i MacGreinem w latach 1046-1016 p.n.e. Syn Cermada z ludu Tuatha Dé Danann, syna Eochaida Praojca, zwanego Dagdą, mitycznego króla Irlandii.
Imię MacCuill pochodziło od jego boga Colla (leszczyna) i oznacza „syn Colla”. Wraz z braćmi zabił Luga Długorękiego, mszcząc się w ten sposób za śmierć ojca. Trzej bracia zostali potem wspólnie królami Irlandii, dzieląc się między sobą krajem. Wspólnie poślubili córki Fiachy mac Delbaith, poprzednika na tronie irlandzkim. Jego żoną była Banba. Według różnych źródeł ich panowanie trwało 29 lub 30 lat. Byli oni ostatnimi królami z ludu Tuatha Dé Danann przed nadejściem Milezjan.
W czasie trzydziestego roku panowania MacCuilla i jego braci flota synów Mileda (Mila) przybiła na południowym zachodzie Irlandii. Przypłynęli z południa, z Hiszpanii, celem dokonania inwazji wyspy. Z tego powodu doszło do bitwy pod Sliabh Mis z nimi w trzecim dniu po zejściu najeźdźców na ląd. Pierwsze starcie nie doprowadziło do rozstrzygnięcia. W tej bitwie poległa Scota, córka Faraona, żona Mila; pochowano ją pomiędzy Sliabh Mis a morzem. Zginęła także Fas, żona Una, syna Uige, od której nazwano to miejsce, Gleann Faisi. Po tych wydarzeniach synowie Mila musieli się wycofać. Ponownie wylądowali u ujścia Boyne i na równinie Brega. Tam wydali trzem królom iryjskim kolejną bitwę pod Tailtinn, która trwała ona przez długi czas. Kiedy MacCecht został pokonany i zabity przez Eremona, MacCuill przez Emera Finna, a MacGreine przez Amergina, Dananianie stracili ducha walki. Ich żony i królowe także zostały zabite; Ériu z ręki Suirghe, Fódla z ręki Edana, a Banba z ręki Caichera. Bitwa ta trwała dotąd, aż wszyscy członkowie ludu Tuatha Dé Danann zostali wybici, gdziekolwiek byli dogonieni. Ze strony Milezjan zginęli dwaj sławni wodzowie, mianowicie Fuad pod Sliabh Fuaid i Cuailgne pod Sliabh Cuailgne.

</doc>
<doc id="83914" url="https://pl.wikipedia.org/wiki?curid=83914" title="Łata geodezyjna">
Łata geodezyjna



</doc>
<doc id="83915" url="https://pl.wikipedia.org/wiki?curid=83915" title="SAS 41">
SAS 41



</doc>
<doc id="83918" url="https://pl.wikipedia.org/wiki?curid=83918" title="Tachimetr">
Tachimetr

Tachimetr (ew. "tachymetr") – optyczny instrument geodezyjny przeznaczony do pomiaru kątów poziomych, kątów pionowych oraz odległości. 
Instrument ten jest (obecnie bardzo rzadko) wykorzystywany w klasycznej tachimetrii, czyli „masowym” pomiarze położenia punktów terenowych przy "mapowaniu" terenu w celu sporządzenia map w skalach od 1:10000 do 1:25000.
Klasyczna tachimetria polega na pomiarze sytuacyjno-wysokościowym wykonywanym metodą biegunową, do określania położenia sytuacyjnego punktów szczegółowych, oraz niwelacji trygonometrycznej, do określania wysokości tych punktów
Najbardziej znanym i jednocześnie bardzo dobrym tachimetrem optycznym był (w latach 1960-1990 - czyli przed pojawieniem się instrumentów elektronicznych) tachimetr Dahlta 010A firmy Carl Zeiss Jena. W skład kompletu pomiarowego wchodziły też specjalne łaty tachimetryczne.
Współcześnie w pomiarach terenowych używane są ze względu na swoją dokładność tachimetry elektroniczne, które wykorzystują również do określenia pozycji pomiary GNSS. Dlatego używana jest względem nich nazwa "Total Station." 
Współczesne tachimetry posiadają wbudowane komputery, które w oparciu o elektroniczny pomiar kątów - poziomego i pionowego oraz elektrooptyczny (lub laserowy) pomiar odległości potrafią w czasie rzeczywistym rejestrować mierzone kąty i odległości, oraz wykonywać obliczenia interesujących operatora instrumentu wartości pomiarowych takich jak współrzędne, przewyższenia punktów, różnice wysokości, domiary do zaprojektowanych elementów takich jak, osie, łuki itd. 
Tachimetry dzielimy na "lustrowe", które do pomiaru odległości wykorzystują pryzmaty szklane (lub ich zestawy) bądź folie refleksyjne (folie dalmiercze), oraz coraz popularniejsze tachimetry "bezlustrowe", które umożliwiają pomiar odległości bez użycia pryzmatu dalmierczego. Podobna technika pomiarowa jest ostatnio często wykorzystywana np. w pomiarach zabytkowych wnętrz budynków przy użyciu geodezyjnych skanerów 3D.
Zasada pomiaru odległości zarówno przy pomocy lustra pryzmatu, folii dalmierczej, jak i instrumentów bezlustrowych, jest taka sama i opiera się na pomiarze różnic fazowych sygnału dalmierza zamontowanego w instrumencie. Odbity promień trafia do dalmierza i na podstawie różnic faz obliczana jest odległość (w zakresie od metra do kilku kilometrów).

</doc>
<doc id="83919" url="https://pl.wikipedia.org/wiki?curid=83919" title="Kąt poziomy">
Kąt poziomy

Kąt poziomy – kąt dwuścienny zawarty między dwiema płaszczyznami pionowymi przechodzącymi przez pomierzone w terenie kierunki. Kąt poziomy nie podlega bezpośredniemu pomiarowi w terenie. Pomiarem objęte są kierunki poziome (odczyty z koła poziomego instrumentu pomiarowego), których różnica daje wartość kąta poziomego. Wartość kąta podawana jest najczęściej w gradach lub stopniach.
Kierunki mogą być mierzone z użyciem teodolitów lub tachimetrów.
Nawigacja.
Kąt poziomy między dwoma znakami nawigacyjnymi mierzy się za pomocą sekstantu.
Zmierzenie dwóch kątów poziomych (potrzebne są 3 znaki nawigacyjne) pozwala na określenie pozycji obserwowanej za pomocą protraktora lub doraźnego wykreślenia kątów na kalce technicznej.

</doc>
<doc id="83922" url="https://pl.wikipedia.org/wiki?curid=83922" title="Wysokie Mazowieckie">
Wysokie Mazowieckie

Wysokie Mazowieckie (pierwotnie "Wysokie", w zaborze rosyjskim "Mazowieck") – miasto w województwie podlaskim, w powiecie wysokomazowieckim, na Nizinie Północnopodlaskiej, nad rzeką Brok (dopływ Bugu).
Położenie.
Wysokie Mazowieckie leży w południowo-zachodniej części województwa podlaskiego, w mezoregionie Wysoczyzny Wysokomazowieckiej.
Miasto położone jest przy głównych szlakach komunikacyjnych o znaczeniu krajowym i regionalnym: Zambrów – Brańsk, Wysokie Mazowieckie – Białystok.
Wysokie Mazowieckie znajduje się w odległości 50 km od Białegostoku, siedziby województwa, 120 km od Warszawy i 100 km od wschodniej granicy.
Powierzchnia miasta wynosi 1520 ha, z czego:
Miasto jest siedzibą powiatu wysokomazowieckiego i stanowi 1,19% jego powierzchni.
Miasto prywatne posiadało w 1503 roku prawo magdeburskie. Położone było w ziemi drohickiej województwa podlaskiego. 
W latach 1975–1998 miasto administracyjnie należało do województwa łomżyńskiego.
Historia.
Nieznane są okoliczności powstania osady, która dała początek późniejszemu miastu Wysokie Mazowieckie. Pewnym jest, że kiedy organizowało się państwo Piastów, nie było tu siedzib Jaćwingów, którzy zajmowali tereny na północ od Biebrzy.
W początkach polskiej państwowości było to pogranicze Mazowsza z Rusią, a później Polski i Litwy. W rywalizacji o te tereny największą aktywność wykazali książęta mazowieccy, którym w okresie od X do XIII wieku udało się stworzyć na tym terenie organizację grodową i przyporządkować te ziemie. Dzisiejsi mieszkańcy tej ziemi to właśnie potomkowie drobnej szlachty mazowieckiej, która osiedliła tu za czasów Księstwa Mazowieckiego.
Mazowieckim osadnikom zawdzięcza się powstanie pierwszych osad na tych terenach. Jedną z nich była osada Wysokie. W dokumencie z 1239 roku znajdującym się w archiwum diecezjalnym w Płocku (przechowywany jest w płockim Muzeum Diecezjalnym), który tyczy się kasztelanii święckiej jest wymieniona osada Vysoke (Wysokie). Nazwa Wysokie jest pochodzenia topograficznego i wiąże się z rzeźbą terenu. Pierwotnie osadę wzniesiono na prawej stronie rzeki Brok na wysoczyźnie która w tej okolicy wznosi się ok. 150 m n.p.m. Jest to osada dawnej ziemi drohickiej leżącej w kasztelanii święckiej, której ślady pozostały do dziś w postaci grodziska w Święcku-Strumianach.
Została zniszczona w XIII i XIV w.
W Bibliotece PAN i PAU w Krakowie znajduje się „Notat” po ks. Zygmuncie Kozickim, dzięki tym zapiskom początki Wysokiego (Wyschokye) Mazowieckiego udało się cofnąć o kilka lat do 1464 r., kiedy ta osada była jeszcze w posiadaniu Niekrasza.
W 1469 roku Kazimierz IV Jagiellończyk założył osadę Wysokie, zaś w 1490 roku osadził miasto Wysokie "na czynszu", zaś książę Aleksander aktem z dnia 11 września 1494 roku określił granicę nowo założonego miasta i nadał wójtostwo Janowi Hińczy z Wierzchucy.
W Tekach Naruszewicza znajdujących się w Bibliotece Czartoryskich w Krakowie wpisano nieznane nadanie przywileju na targi dla miasta Wysokie, które 6 września 1499 r. w Wilnie uczynił Aleksander Jagiellończyk oraz inny dokument Aleksandra z 24 czerwca 1505 r., potwierdzający wójtostwo Janowi Hińczy.
W Muzeum Narodowym w Krakowie znajduje się oryginalny akt, którym Aleksander król elekt w Mielniku w 1501 r. nadał Janowi Hińczy, wójtowi dziedzicznemu w mieście Wysokiem browar, na który tenże Hincza już przedtem otrzymał dokument w języku ruskim.
4 stycznia 1503 roku ten sam Aleksander, już jako król, wydał w Wilnie przywileje na mocy którego miasto otrzymało prawa magdeburskie. Potwierdzony w 1519 roku. Następstwem czego był szybki rozwój miasta, które w XVI wieku stało się jednym z najważniejszych ośrodków miejskich na Podlasiu.
Miasto znajdowało się w dzierżawie kolejnych starostów drohickich i wysockich: Jakuba Dowojnowicza, Jana Litawora Chreptowicza, Stanisława Olędzkiego, Aleksandra Czosnowskiego i Przecława Gnojeńskiego.
W XVI wieku bierze również początek zmiana nazwy miasta na Wysokie Mazowieckie, celem odróżnienia go od miasta Wysokie leżącego na Litwie.
W 1569 roku król Zygmunt II August nadał miasto księciu litewskiemu Mikołajowi Radziwiłłowi i od tego czasu Wysokie przestało być miastem królewskim. Już w 1582 roku Radziwiłłowie sprzedali dobra Wysokie Hieronimowi Makowieckiemu. Natomiast od połowy XVII wieku do 1689 roku ziemie te przechodzą na własność Opackich, a od 1697 roku do Szczuków. W 1741 Marianna Kątska córka Wiktorii ze Szczuków Kątskiej bierze ślub z Eustachym Potockim wnosząc jako posag dobra wysokomazowieckie. Na mocy testamentu Eustachego Potockiego z 1768 roku właścicielem Wysokiego zostaje jego niepełnoletni syn Jerzy Michał Potocki, który w 1771 roku wraz z braćmi (po osiągnięciu pełnoletności) dokonuje ostatecznego podziału spodku po ojcu. W 1775 roku dobra te należały do Jana Potockiego.
Podczas najazdu szwedzkiego, miasto zostało prawie całkowicie zniszczone. W XVIII wieku następuje powolna odbudowa miasta. Przywilej Stanisława II Augusta z 24 maja 1780 roku nadaje dobrom Wysokie Mazowieckie będącym w posiadaniu Andrzeja Piotrowskiego, pozwolenie na odbywanie się jarmarków na św. Rocha, św. Antoniego, św. Andrzeja i św. Annę.
W kolejnych latach Wysokie znajdowało się w posiadaniu Ignacego Pudłowskiego, cześnika podlaskiego, od którego 18 maja 1789 roku zakupiła je Aniela Węgierska. Około 1800 roku liczba mieszkańców wynosiła 864 mieszkańców (o 4 więcej niż w 1580), a liczba budynków wynosiła 134 (o 9 mniej niż w 1580 roku). Około 1801 roku dobra Wysokie wraz z okolicznymi wsiami Osipy, Mścichy, Zawrocie, Gołasze-Puszcza, Mystki-Rzym (łącznie około 5 tys. ha) objął jej wnuk, Michał Węgierski, żonaty z Justyną Wielopolską (ciotką Aleksandra Wielopolskiego). W tym czasie dochodzi do sporu między Węgierskimi a obywatelami Wysokiego dotyczącego ustroju miasta, w tym kwestii utrzymania burmistrza. W 1814 roku, po bezpotomnej śmierci Michała Węgierskiego, doszło do podziału dóbr Wysokie na dwie równie części między jego siostrę Konstancję Węgierską a ich kuzynów. W 1821 roku dziedzicem Wysokiego był Adam Węgierski, który wykupił udziały innych członków swojej rodziny. Po jego śmierci w 1829 roku dobra Wysokie przypadły jego dzieciom: Ludwikowi Węgierskiemu (1802–1846) oraz Róży (1804–1872), zamężnej z Ludwikiem Fiszerem (1800–1877). W 1839 roku Ludwik Węgierski sprzedał swoją część Wysokiego szwagrowi. Do Ludwika Fiszera należały również okoliczne lasy. Fiszerowie władali Wysokiem do 1864 roku.
W połowie XIX wieku następuje ponowne ożywienie rynku targowego oraz 5 ulic: Długiej, Dworskiej, Zarzecznej, Mystkowskiej, Kościelnej.
W nocy z 23/24 stycznia 1863 roku miała miejsce bitwa w Wysokiem Mazowieckiem oddziałów powstańczych z Kozakami. Na miejscowym cmentarzu znajduje się grób powstańców styczniowych.
W 1865 r. liczba mieszkańców wzrosła do 2865, a domów do 176. W 1869 r. miasto zostało zdegradowane do rzędu osady wiejskiej. Odzyskanie praw miejskich nastąpiło dopiero 4 lutego 1919 roku.
W nocy z 26 na 27 grudnia 1905 roku Organizacja Techniczno-Bojowa Polskiej Partii Socjalistycznej, pod dowództwem Ludwika Śledzińskiego, dokonała napadu na kasę powiatową. Zdobyto około 480 tys. rubli, które przeznaczono na działalność rewolucyjną PPS, zakup amunicji i broni. Pierwotnie pieniądze zostały przesłane przez władze zaborcze z Petersburga z przeznaczeniem na budowę fortu wojskowego w Zambrowie.
W okresie międzywojennym przywrócono miastu historyczną nazwę Wysokie Mazowieckie, które stało się stolicą powiatu mazowieckiego. Ustawą z dnia 2 sierpnia 1919 roku powiat został włączony do województwa białostockiego. Na terenie miasta wybudowano remizę, pocztę i stadion. Rozpoczęto rozbudowę i zagęszczenie zabudowy miasta.
14 września 1936 roku na jarmarku w Wysokiem Mazowieckiem doszło do zajść antyżydowskich, którą wywołała grupa młodzieży należąca do Stronnictwa Narodowego. Wybito 300 szyb i przewrócono 4 stragany żydowskie. Skutkiem rzucania kamieniami z tłumu doznało kontuzji 5 osób: 4 żydów i 1 chrześcijanin.
W styczniu 1937 roku w więzieniu – Miejscu Odosobnienia w Berezie Kartuskiej – przebywało 10 członków Stronnictwa Narodowego z powiatu wysokomazowieckiego.
10 września 1939 miasto zostało zajęte przez wojska niemieckie; spodziewając się oporu, prowadziło ono przed sobą ludność z okolicznych wsi. W wyniku porozumienia niemiecko-radzieckiego Wysokie zostało jednak włączone do Białoruskiej SRR. Niemcy ponownie opanowali miasto wraz z atakiem na Związek Radziecki 22 czerwca 1941, wcielając je później wraz z całym okręgiem białostockim do Rzeszy. Władze niemieckie przystąpiły do realizacji polityki terroru wobec ludności polskiej oraz całkowitej eksterminacji ludności żydowskiej. Szacowane straty, bez ludności żydowskiej, w całym powiecie wysokomazowieckim wyniosły 3892 osoby, w tym znaczną ilość stanowili mieszkańcy miasta. Z 2 tysięcy mieszkańców miasta pochodzenia żydowskiego wojnę przetrwało tylko kilkanaście osób.
Miasto zostało zdobyte 13 sierpnia 1944 roku przez jednostki 3 armii 2 Frontu Białoruskiego (żołnierzy, którzy polegli w walce o miasto upamiętnił pomnik na ul. Zambrowskiej).
W 1946 roku miasto liczyło zaledwie 2121 mieszkańców i kilkadziesiąt zrujnowanych budynków.
Po wojnie dopiero w 1956 roku miasto zaczyna odżywać. W latach 1956–1980 zbudowano 77 obiektów gospodarczych i użyteczności publicznej, między innymi: Zakłady Okręgowej Spółdzielni Mleczarskiej, Maszyn Drogowych, Wiejski Dom Towarowy. Powstaje 8 nowych osiedli mieszkaniowych i 8 ulic, których aktualna liczba wynosi 55. Miasto staje się również znaczącym ośrodkiem szkolnictwa i życia kulturalnego. Funkcjonują Szkoła Podstawowa nr 1, Szkoła Podstawowa nr 2, Zasadnicza Szkoła Zawodowa, Zawodowe Liceum Handlowe, Zespół Szkół Ogólnokształcących, Zespół szkół zawodowych, centrum kształcenia zawodowego.
W 1975 roku Wysokie Mazowieckie włączono do nowo powstałego województwa łomżyńskiego. W roku 1999 stało się ponownie miastem powiatowym w województwie podlaskim.
Oświata.
W 1838 roku na polecenie biskupa rozpoczęto budowę szkoły, którą ukończono w roku 1842 dzięki dużemu zaangażowaniu Jana Dąbrowskiego. Naukę w szkole, utrzymywanej przez parafię i mieszkańców, pobierało 115 dzieci. Brak funduszy uniemożliwił utrzymanie dwóch nauczycieli, stąd zajęcia prowadził wikariusz Jan Dąbrowski.
W 1904 roku w Wysokiem Mazowieckiem wybudowano nowy, bardziej obszerny budynek szkoły gminnej. Przeznaczono na ten cel 5000 rubli. Szkoły wiejskie utrzymywali sami rodzice, pozostałe korzystały z pomocy państwa. W 1898 roku szkoła w Wysokiem Mazowieckiem otrzymała również z kasy państwowej 162 ruble na pensje dla stróża, zakup drewna na opał, bibliotekę i korespondencję z władzami.
W latach trzydziestych powstało Towarzystwo Przyjaciół Miasta Wysokie Mazowieckie, z którego inicjatywy powstały później Szkoła Zawodowa o kierunku ekonomicznym i Czteroletnia Szkoła Handlowa w Wysokiem Mazowieckiem, która otrzymała numer 106 H. Była to pierwsza szkoła średnia w dziejach miasta. Do pierwszej matury w 1937 roku przystąpiło 30 abiturientów. Świadectwo maturalne uzyskało 10.
Poziom organizacyjny Publicznej Szkoły Powszechnej podniesiono do pełnej siedmioklasowej. W 1926 roku powstała w szkole drużyna harcerska im. Tadeusza Kościuszki, której opiekunem był E. Jagusik.
Podczas II wojny światowej tajne nauczanie na terenie miasta, na poziomie szkoły powszechnej prowadzili: Zofia Dworakowska, Ludwik Wiśniewski, Pelagia Plonskowa, Pelagia Murawska.
Po wyzwoleniu Polski spod okupacji powstaje średnia szkoła ogólnokształcąca i odtworzona zostaje szkoła zawodowa. Utworzone zostaje też Gimnazjum Koedukacyjne Powiatowej Rady Narodowej, której dyrektorem zostaje Halina Łapińska. W szkole pracowało 6 nauczycieli kształcąc 72 uczniów. W 1949 roku rozporządzeniem Ministra Oświaty z dnia 14 marca zmieniono nazwę szkoły na Państwową Szkołę Ogólnokształcącą stopnia licealnego.
W roku 1953 zamknięto szkołę zawodową. Dorobek nauczycieli i mieszkańców miasta został zmarnowany po raz drugi, a wszelka dokumentacja o szkole została zniszczona.
W 1966 roku utworzono szkołę podstawową nr 2 przy ulicy Ludowej w miejscu dotychczasowego Liceum Ogólnokształcącego. Liceum, ze względu na swój szybki rozwój otrzymało nowy budynek przy ulicy 1000-lecia, gdzie funkcjonuje do dziś. Absolwentami liceum byli między innymi: Hanna Kowalewska, Andrzej Janeczko, prof. Henryk Skarżyński.
W 1961 roku reaktywowano Zasadniczą Szkołę Zawodową o kierunku gastronomicznym. W 1974 roku szkoła otrzymała budynek i plac przy ulicy Jagiellońskiej, gdzie w latach 1975–1983 zbudowano kompleks budynków z salą gimnastyczną i boiskiem. Przekształcono również nazwę szkoły na Zespół Szkół Zawodowych, gdzie naukę pobierało 660 uczniów w 16 specjalnościach (w 1980 ta liczba wzrosła do 30, a liczba uczniów do 1000). Placówka stała się jedną z największych w województwie łomżyńskim, kształcąc młodzież w 24 specjalnościach.
W 2004 roku, w związku z reorganizacją szkolnictwa, trzyletnie szkoły zawodowe przeniesiono do nowego kompleksu szkolnego przy ulicy Władysława Pelca – do Centrum Kształcenia Zawodowego, tam też powstało centrum kształcenia praktycznego, wyposażone w nowoczesną bazę szkolenia praktycznego. W placówce tej utworzono Technikum im. Armii Krajowej, które kształci w zawodach technicznych, natomiast w Zespole Szkół Zawodowych im. Stanisława Staszica młodzież uczy się w czteroletnich technikach.
Od 2016 roku w mieście swoją działalność rozpoczęła Samorządowa Szkoła Muzyczna I Stopnia, która mieści się w budynku Miejskiego Zespołu szkół. MZS składa się ze Szkoły Podstawowej nr.2 im Mikołaja Kopernika wcześniej – gimnazjum oraz SSM. W budynku MZS swoją działalność prowadzi, również orkiestra miejska.
Religia.
Parafia pw. św. Jana Chrzciciela.
Parafia pw. św.św. Aleksandra, Jana Chrzciciela i Wszystkich Świętych erygowana i uposażona w roku 1496, z fundacji wielkiego księcia litewskiego Aleksandra i Jakuba Dowoynę, starostę drohickiego.
W Zbiorze Zygmunta Glogera znajdującym się w wawelskim oddziale Archiwum Państwowego w Krakowie znajduje się przywilej Aleksandra Jagiellończyka potwierdzający fundację parafii w mieście Wysokie.
Akt sporządzono 5 października 1496 roku w Drohiczynie.
Jak na fundację książęcą otrzymał stosunkowo niewielkie uposażenie: dwie włóki ziemi z ogrodem i łąką, plac na miejsce pod budowę kościoła oraz dziesięciny od mieszczan z Wysokiego, swego rodzaju wyjątkiem wśród innych fundacji było prawo posiadania przez plebana kotła do warzenia piwa. Kościół w Wysokiem był drugim i zarazem ostatnim w ziemi drohickiej pochodzącym z fundacji książęcej do końca XV w.
W roku 1577 kościół odnowiony sumptem Radziwiłłów. W czasie wojen szwedzkich, w roku 1657 spalony. Kolejny drewniany kościół spłonął w roku 1772. W następnym roku, z fundacji Jerzego Potockiego, starosty tłumackiego, wzniesiono kościół drewniany.
Obecny, neobarokowy, murowany, zbudowano w latach 1875–1881 według projektu Stanisława Kucharzewskiego.
Obecnie istnieje możliwość skorzystania z wyszukiwarki osób zmarłych, pochowanych na przyległym cmentarzu.
Zachowane księgi metrykalne z parafii Wysokie Mazowieckie są opracowywane w formie bazy indeksów nazwisk przez grupę projektpodlasie
Kościół filialny pw. Narodzenia NMP.
Pierwotnie w tym miejscu znajdowała się drewniana cerkiew prawosławna, uposażona w 1553 roku przez króla Zygmunta Augusta. Usytuowana była w obrębie dawnego cmentarza cerkiewnego. Po roku 1596 cerkiew stała się świątynią unicką. W 1798 roku w miejscu drewnianej wzniesiono późnobarokową cerkiew murowaną.
Po skasowaniu unii brzeskiej w roku 1875, świątynia stała się z powrotem cerkwią prawosławną. W 1896 roku do istniejącego budynku cerkwi dostawiono prostokątną nawę z wieżą. Była to cerkiew św. św. Kosmy i Damiana.
Podczas 1. wojny światowej w kościółku urządzono magazyn zboża, a po wojnie – skład sprzętu strażackiego. W 1928 roku przeprowadzono remont świątyni, będącej najstarszym budynkiem murowanym w mieście. Przekazana miejscowej parafii rzymskokatolickiej, służy odtąd jako kościół filialny pw. Narodzenia NMP.
Parafia pw. św. św. Ap. Piotra i Pawła.
W roku 1994, w południowej części miasta, staraniem ks. Piotra Bondziula, wikariusza parafii pw. św. Jana Chrzciciela, zbudowano tymczasową drewnianą kaplicę. Pobłogosławiona 22 maja 1994 roku, była kościołem rektorskim do czasu utworzenia parafii.
Parafia pw. św. św. Ap. Piotra i Pawła, wydzielona z obszaru parafii pw. św. Jana Chrzciciela, została erygowana 24 grudnia 1995 roku przez Biskupa łomżyńskiego Juliusza Paetza.
W 1997 roku rozpoczęto budowę murowanego kościoła staraniem ks. prob. Piotra Bondziula. Budowa dokończona przez proboszcza Edwarda Łapińskiego. Znajdująca się obok drewniana plebania została wybudowana trzy lata wcześniej.
Synagoga.
Stara Synagoga została wybudowana ok. 1722 r. Był to budynek drewniany, trójkondygnacyjny, kryty gontem. Babińce składały się z pojedynczych domków, które nakryte były oddzielnymi daszkami. W 1858 była w „średnim” stanie i wymagała remontu. Ze względu na zły stan i groźbę zawalenia bożnica została rozebrana w pod koniec lat 70. XIX w.
W 1929 w mieście społeczność żydowska posiadała bożnicę.
Architektura.
Obiekty zabytkowe:
Demografia.
Według danych z 30 czerwca 2012 r. miasto miało 9517 mieszkańców a według stanu ludności zameldowanej na pobyt stały w dniu 1 stycznia 2020 r. było 9611 mieszkańców. Wysokie Mazowieckie jest 15 miastem w województwie podlaskim pod względem liczby ludności.
Dane z 30 czerwca 2012:
Źródła.
Gospodarka.
W Wysokiem znajduje się główna siedziba Spółdzielni Mleczarskiej „Mlekovita”.
Działają także mniejsze przedsiębiorstwa w branży budowlanej, drogowej, metalowej, spożywczej i samochodowej (ZŁOM – BUD, TRAKT, „KRASPOL” i inne).
W 2018 roku miasto znalazło się na pierwszym miejscu w kraju pod względem wydatków na inwestycje w latach 2015–2017 według rankingu „Wydatki inwestycyjne samorządów” prowadzonego przez pismo „Wspólnota”. Brano pod uwagę dochody własne miasta i otrzymane subwencje, które następnie dzielono przez liczbę ludności. Od kilku lat Wysokie Mazowieckie jest jednym z najbogatszych miast w województwie podlaskim.
Transport.
Wysokie Mazowieckie położone jest przy drodze krajowej nr 66 (Zambrów – Wysokie Mazowieckie – Bielsk Podlaski – Połowce) oraz drodze wojewódzkiej nr 678 (Wysokie Mazowieckie – Białystok).
Najbliższa kolejowa stacja pasażersko-towarowa znajduje się w pobliskim mieście Szepietowo, dokąd można dojechać autobusem PKS. Zapewnia ona połączenia z Warszawą, Białymstokiem, Wrocławiem, Krakowem, Suwałkami i innymi miastami.
Przewozy autobusowe zapewnia przedsiębiorstwo PKS Zambrów. Utrzymywane są linie do Warszawy, Łomży i Białegostoku oraz lokalne do Ciechanowca, Brańska, Czyżewa, Szepietowa, Zambrowa i innych.
Sport i rekreacja.
W mieście działa od 1955 roku klub piłkarski MKS Ruch Wysokie Mazowieckie. Klub powstał z połączenia Ogniwa i Gwardii, przyjmując nazwę Ruch. Pomysłodawcą nazwy był pierwszy prezes klubu, będący jednocześnie prezesem firmy kolportującej prasę o tej samej nazwie. Pod taką nazwą drużyna występowała do 1957, którą wtedy zmieniono na Ruch-Budowlani. Później klub jeszcze wielokrotnie zmieniał nazwę LZS (Ludowy Zespół Sportowy) Społem – 1961, LKS (Ludowy Klub Sportowy) Ruch – 1964–1967, Międzyzakładowy Klub Sportowy Ruch – 1967–1992, Klub Sportowy Ruch – 1992–1996. Kolejne zmiany nazwy spowodowane były wymogami ówczesnego sponsora. W 1996, a dokładniej 22 lipca do nazwy dodano przedrostek będący jednocześnie nazwą sponsora (Mlekovita) – KS Mlekovita-Ruch, a od 7 lipca 2000 już tylko KS Mlekovita. W 2006 zmieniono ją na KS Freskovita (od nowej linii produktów sponsora – SM Mlekovita). Kibice nie respektowali takiej nazwy i ciągle pozostawali wierni tradycyjnej. Ostatecznie w 2010 powrócono do historycznej nazwy Ruch Wysokie Mazowieckie. W 2016 roku zakończono modernizację stadionu miejskiego polegającą na budowie zadaszenia i poprawy trybuny.
Współpraca międzynarodowa.
Miasta i gminy partnerskie:
Współpraca miast:
Parafia pod wezwaniem Św. Jana Chrzciciela w Wysokiem Mazowieckiem podczas ŚDM 2016 współpracowała z Włoskim miastem Udine.
Burmistrzowie.
Burmistrzowie pracujący w urzędzie miasta (od roku 1676):
Naczelnicy.
Naczelnicy pracujący wspólnie miasto-gmina (od roku 1976):
Burmistrzowie.
Burmistrzowie pracujący w urzędzie miasta (od roku 1990):

</doc>
<doc id="83923" url="https://pl.wikipedia.org/wiki?curid=83923" title="Kąt pionowy">
Kąt pionowy

Kąt pionowy – kąt zawarty w płaszczyźnie pionowej między kierunkiem odniesienia a kierunkiem na dany punkt terenowy. 
Jeżeli kierunkiem odniesienia jest poziom, kąt pionowy wyznaczony w jego oparciu nazywa się kątem pochylenia. Jeżeli zaś kierunkiem odniesienia jest zenit, kąt pionowy wyznaczony w jego oparciu nazywa się kątem zenitalnym.
Kąt pionowy może być mierzony teodolitem lub tachimetrem.

</doc>
<doc id="83924" url="https://pl.wikipedia.org/wiki?curid=83924" title="Morrigan">
Morrigan

Morrigan, znana też jako Morrigu – celtycka bogini magii, podziemia, wojny i zniszczenia. Przedstawiana jest zwykle w zbroi i rynsztunku. Pojawia się wszędzie, gdzie jest wojna. Krąży nad polem bitwy pod postacią kruka lub wrony.
Po raz pierwszy wzmianka o niej pojawia się w Cyklu Mitologicznym (zob. Mitologia irlandzka) opowieści celtyckich, gdzie jest czczona jako jedna z Tuatha de Danaan.
Morrigan jest jedną z czterech bogiń wojny. Poza nią są jeszcze: Macha, Nemain i Badb.
Choć pierwsza część jej imienia wydaje się podobna do staroangielskiego słowa "maere", które istnieje wciąż we współczesnym języku angielskim w wyrazie "nightmare" („mara nocna”), bardziej prawdopodobne jest, iż jest to istniejące w języku staro-,średnio- i nowoirlandzkim słowo "mór", znaczące „wielki”, z kolei zbliżone fonetycznie "marbh" oznacza „umarły”, a "mortlaíocht" – „śmiertelność” (zbliżone do ang. "mortality"). Druga część jej imienia, "rigan" znaczy po irlandzku „królowa”. Imię Morrigan znaczyłoby Wielka Królowa, bądź Królowa Umarłych.
Z Morrigan próbowano powiązać arturiańską wiedźmę o imieniu Morgan le Fay. Geoffrey of Monmouth napisał pierwsze historie opisujące Morgan le Fay w "Vita Merlini" („Żywot Merlina”).

</doc>
<doc id="83927" url="https://pl.wikipedia.org/wiki?curid=83927" title="Grzybowo (powiat wrzesiński)">
Grzybowo (powiat wrzesiński)

Grzybowo – wieś w Polsce położona w województwie wielkopolskim, w powiecie wrzesińskim, w gminie Września, 7 km na północny wschód od miasta Wrześni.
W latach 1954–1971 wieś należała i była siedzibą władz gromady Grzybowo, po jej zniesieniu w gromadzie Września-Północ. W latach 1975–1998 miejscowość należała administracyjnie do województwa poznańskiego.
Według danych z 2011 roku wieś Grzybowo liczyła 330 mieszkańców.
W Grzybowie znajduje się:

</doc>
<doc id="83933" url="https://pl.wikipedia.org/wiki?curid=83933" title="Związek Hanzeatycki">
Związek Hanzeatycki



</doc>
<doc id="83935" url="https://pl.wikipedia.org/wiki?curid=83935" title="Ruletka">
Ruletka

zobacz też:

</doc>
<doc id="83936" url="https://pl.wikipedia.org/wiki?curid=83936" title="Melchici">
Melchici

Melchici (także „melkici”; od aram. "malka", hebr. "melech", arab. ملك "malik" – „król”) – określenie grupy wiernych jednego z kościołów wschodnich. Jednoznaczne określenie którego nie jest możliwe, ponieważ zależy to od kontekstu. Nazwa „melchici” miała bowiem w dziejach dwa całkowicie odmienne znaczenia.
Pierwotnie, do czasów wielkiej schizmy wschodniej, mianem melchitów – „ludzi króla” – określano wiernych patriarchatów Aleksandrii, Antiochii i Jerozolimy, którzy przyjęli nauki soboru chalcedońskiego (451) – w odróżnieniu od tych, którzy poparli herezję monofizytyzmu.
Po wielkiej schizmie wschodniej, czyli rozłamie kościoła powszechnego na zachodni – katolicki i wschodni – prawosławny, dotychczasowi melchici zaczęli sami się określać i być określani jako „prawosławni” (gr. "orthodoxos" – dosłownie „prawowierni”). Stworzyli oni na terenach trzech wyżej wymienionych patriarchatów cerkiew prawosławną. W jej ramach co najmniej do połowy XVII wieku zachowali jednak język i liturgię syryjską, arabizując się dość późno. Wpływy syryjskie w liturgii i życiu kościelnym są nadal bardzo mocne.
Na początku XVIII wieku, po powrocie części z nich do unii z Rzymem i zapewne pod jego wpływem, mianem melchitów zaczęto określać także wiernych Kościoła melchicko-katolickiego – unickiego katolickiego Kościoła obrządku bizantyjskiego, czyli, dosłownie rzecz ujmując, grekokatolików. Jednak nie wszystkich – nazwą tą obejmuje się tylko katolików obrządku greckiego zamieszkałych (pierwotnie) na terenach trzech wyżej wymienionych patriarchatów, a więc w Azji i w Afryce. Nie obejmuje się nią natomiast grekokatolików europejskich – ani tych, którzy nigdy nie utracili łączności z Rzymem (tu zwłaszcza wspólnoty italogreckie w Italii), ani nawróconych na katolicyzm wiernych poszczególnych cerkwi prawosławnych.
W piśmiennictwie historyczno-kościelnym zdarza się określanie mianem melchitów wszystkich wiernych Kościołów chalcedońskich na Wschodzie, z podziałem ich na „melchitów prawosławnych” (arab. الروم الأرثوذكس – "rum orthodox") i „melchitów katolickich” (arab. الروم الكاثوليك – "rum katholik"). Jest to jednak nazewnictwo sztuczne, ponieważ wierni cerkwi prawosławnej – rzekomi „melchici prawosławni” – nigdy się w ten sposób sami nie określają ani nie są tak nazywani. Zawsze występują po prostu jako „prawosławni”. Miano „melchitów” jest współcześnie zarezerwowane tylko dla wiernych kościoła unickiego.

</doc>
<doc id="83938" url="https://pl.wikipedia.org/wiki?curid=83938" title="Nemain">
Nemain

Nemain (inna wymowa: "Nemhain") – w mitologii irlandzkiej bogini wojny i prawdopodobnie jedna z postaci Morrigan. Jej imię znaczy „panika”, której wzniecanie wśród wojowników było jej specjalnością. Mówiono, że to z tego powodu wielu wojowników zginęło w wojnie pomiędzy Ulsterem a Connachtą. Jej mężem był bóg Neit.

</doc>
<doc id="83939" url="https://pl.wikipedia.org/wiki?curid=83939" title="Ruletka geodezyjna">
Ruletka geodezyjna

Ruletka geodezyjna – to lekki taśmowy przymiar liniowy sprzężony z urządzeniem do szybkiego zwijania używany do wykonywania geodezyjnych pomiarów polowych.
Ruletka geodezyjna wykonana jest z taśmy stalowej o wymiarach w przekroju poprzecznym 10x0,2 i długościach: 10, 20, 25, 30, 50 i 100 m. Taśma zwijania jest na widełki składaną na płasko korbą. Ma podział centymetrowy i najczęściej milimetrowy na pierwszym decymetrze. Opisane są decymetry i metry. Dawniej opis i podziałka wytrawione były w metalu taśmy, później nadrukiem proszkowym nanoszonym na taśmę pokrytą odpornym na ścieranie poliamidem. Ruletki używa się do mierzenia krótkich odległości, najczęściej przy pomiarze szczegółów.

</doc>
<doc id="83942" url="https://pl.wikipedia.org/wiki?curid=83942" title="Kataster nieruchomości">
Kataster nieruchomości

Kataster (w Polsce powszechnie jako kataster nieruchomości lub hist. kataster gruntowy i budynkowy) – rejestr publiczny o gruntach i budynkach (przedmioty katastru) oraz o ich właścicielach i władających (podmioty katastru).
Najstarszy dokument katastralny w Europie został założony w Anglii w 1086 r. pod nazwą Domesday Book.
Kataster w Polsce.
Pierwszym aktem prawnym regulującym funkcjonowanie katastru w porozbiorowej Polsce był dekret z 1947 r. o katastrze gruntowym i budynkowym, który wprowadzono w miejsce dotychczasowych katastrów: austriackiego (galicyjskiego), pruskiego, zamojskiego i rosyjskiego.
Zgodnie z zapisami dekretu z 1947 r. „"kataster to oparty na mapie spis i opis gruntów i budynków, stanowiących odrębny przedmiot własności"”. W przytoczonym dekrecie zdefiniowano również celowość funkcjonowania ówczesnego katastru, jako podstawę:
Na podstawie dekretu z 1955 r. o ewidencji gruntów i budynków, kataster gruntowy i budynkowy w Polsce przemianowano na ewidencję gruntów i budynków.
Do czasu ponownego przekształcenia ewidencji gruntów i budynków w kataster nieruchomości, pod pojęciem „katastru nieruchomości” rozumie się tę ewidencję, co odzwierciedla również definicja ewidencji gruntów i budynków zawarta w Prawie geodezyjnym i kartograficznym.
Pierwowzory katastru w Polsce.
Kataster austriacki w ujęciu historycznym.
Kataster austriacki powstał 23 grudnia 1817 r, stanowił patent cesarza Franciszka I o podatku gruntowym. Oparty jest na odwzorowaniu Cassiniego-Soldnera (wiernopolowe). Pomiary katastralne zostały oparte na podstawach matematycznych (sieć triangulacyjna, jednolita skala map) i kartograficznych oraz na ogólnej w geodezji zasadzie „od ogółu do szczegółu”. Operat pomiarowy służył celom fiskalnym i innym celom gospodarki. Po realizowanych pod Wiedniem doświadczeniach pomiarowych opracowano metody mierzenia. Do 1897 roku obowiązywał system miar austriackich, potem system miar metrycznych. Dokumentacja tego katastru obejmuje w Polsce następujące ziemie (nazwy współczesne): województwo podkarpackie, małopolskie (bez powiatu olkuskiego i miechowskiego) oraz część śląskiego (powiat cieszyński i bielski).
W jego skład wchodziły mapy katastralne w skali 1:2880 stworzone metodą pomiaru stolikowego. Częścią zawierającą dane opisowe były arkusze posiadłości gruntowych. Dla umożliwienia poruszania się w zbiorach danych istniał skorowidz parcel oraz protokół właścicieli. Na terenie Polski w zasadzie mapy sporządzone były w układzie współrzędnych o punkcie zerowym w miejscu kopca Unii Lubelskiej we Lwowie. Jedynie na nieznacznych południowych obrzeżach istniały mapy w układzie tzw. węgierskim. Do dnia dzisiejszego mapy pochodne mapom katastru austriackiego stanowią podstawę dla mapy ewidencji gruntów i budynków, szczególnie na terenie powiatów gorlickiego, żywieckiego, nowotarskiego, zakopiańskiego. W katastrze austriackim mamy trzy układy: układ lwowski z punktem przyłożenia na Wysokim Zamku (Lwów) (obejmował woj. rzeszowskie, krakowskie, bez powiatów miechowskiego i olkuskiego oraz Spisza i Orawy), układ wiedeński – punkt przyłożenia to kościół Św. Szczepana (błędnie określany w literaturze jako św. Stefana ze względu na historyczne problemy z tłumaczeniem w języku polskim) (powiat cieszyński, bielski) oraz układ węgierski – punkt przyłożenia obserwatorium astronomiczne Gallerthy’ego – Budapeszt (Spisz i Orawa). Układ lwowski jest układem prostokątnych płaskich, arkusz triangulacyjny podzielono na 20 części, co daje 20 sekcji szczegółowych map katastralnych o wymiarach 20x25 cali. Ma długość jedna kratka × jedna kratka.
Kataster austriacki prowadzony był w systemie parcelowym. Parcela oznaczała tutaj ciągłą część uprawy (użytku gruntowego), paryfikatu lub gruntu wolnego od podatku znajdującego się w tym samym posiadaniu.
Za odrębną parcelę uważano taką, w której:
Podlegały mu wszystkie użytki przydatne do uprawy razem z budynkami.
Zwolnione z podatku były:
Kataster pruski w ujęciu historycznym.
Od słowa odłączenia gruntów chłopskich od gruntów dworskich, podziałów wspólnot gruntowych
Geodeta zamierzał to co chłop użytkował w tym czasie, zamierzał, zapisywał, a potem nadawano na to prawo własności.
Mapy te powstały przy okazji powstawania katastru pruskiego, na przełomie lat 1861–1864
Numeracja tak samo jak w katastrze austriackim, tylko tutaj o podziale działki świadczył licznik arkusza. Parcele numerowane były dla każdego arkusza mapy osobno (potem w ramach obrębu też osobno). Numeracji podlegały grunty, drogi i rowy. Ostatni nr parceli gruntowej podkreślano jednokrotnie, a ostatni na arkuszu mapy (rów, potok) dwukrotnie.
Oznaczona kolorem zielonym: jest to opis i spis gruntów należących do jednego właściciela, prowadzony według numerów kolejnych nieruchomości rolnych, tzw. artykułów matrykuły (spis i opis wszystkich parcel wchodzących w skład jednej nieruchomości). Czyli artykuł matrykuły zawierał: "imię i nazwisko, numery parcel, rodzaj użytku i klasę, powierzchnię parceli, czysty dochód z parceli, ogólną powierzchnię z nieruchomości oraz roczny wymiar podatku".
Jest odpowiednikiem protokołu parcelowego w katastrze austriackim i jest to wykaz numerów wszystkich parcel danej jednostki katastralnej w kolejności arytmetycznej. Zawiera: nr parceli, nr artykułu matrykuły, imię i nazwisko, oznaczenie użytku gruntowego oraz klasę gruntu, pow. parceli, kategorię terenu, nr arkusza mapy, rok wpisu, adnotacje o zmianach. Posiada działy: A – grunty podlegające opodatkowaniu, B – grunty nie podlegające opodatkowaniu, C – grunty publiczne, D – tereny zabudowane (tutaj nie ma opodatkowania).
Jest to arytmetyczne zestawienie budynków, według nr administracyjnych we wsi. Zawiera: imię i nazwisko, nr artykułu matrykuły, opis tech. budynku, nr i pow. parcel zabudowanych stanowiących podwórza, ogrody, adnotacje o rocznym wymiarze podatku budynkowego.

</doc>
<doc id="83943" url="https://pl.wikipedia.org/wiki?curid=83943" title="ZAM 41">
ZAM 41



</doc>
<doc id="83946" url="https://pl.wikipedia.org/wiki?curid=83946" title="Holenderska kolonizacja Ameryki Północnej">
Holenderska kolonizacja Ameryki Północnej

Kompania Wschodnioindyjska i Henry Hudson.
W 1602 Stany Generalne Zjednoczonych Prowincji Niderlandów powołały do życia Kompanię Wschodnioindyjską ("Vereenigde Oostindische Compagnie", nazywaną w skrócie VOC), jednym z jej głównych zadań miało być odkrycie przejścia do Indii ze wschodu na zachód i obejmowanie w posiadanie nowo odkrytych ziem. 3 września 1609 Henry Hudson na swoim statku „Połowa Księżyca” ("Halve Moen") został wysłany przez Kompanię Wschodnioindyjską w celu odnalezienia północno-zachodniego przejścia do Indii, dotarł on w okolice obecnego Nowego Jorku. Następnie popłynął w górę rzeki noszącej współcześnie jego imię aż do okolic dzisiejszego Albany i objął te ziemie w posiadanie w imieniu Kompanii. Mimo że nie odkrył on poszukiwanego przejścia, to odkryty przez niego teren stał się jednym z najlepszych obszarów dla handlu skórami.
Nowa Niderlandzka Kompania Handlowa.
W 1611 holenderski kupiec Arnout Vogels na statku „Św. Piotr” ("St. Pieter") wyrusza do Zatoki Hudsona, co było prawdopodobnie pierwszą holenderską misją handlową w te okolice. Wyprawa była tak udana, że Arnout zorganizował następną w 1612. Tym razem całością kierował Adriaen Block. 11 października 1614 kupcy z Amsterdamu i Hoorn zawiązali Nową Niderlandzką Kompanię Handlową, która otrzymała 3-letni monopol na handel skórami na nowo odkrytych terytoriach w Ameryce Północnej. W 1615 Kompania ta zakłada Fort Orange na Wyspie Zamkowej ("Castle Island") w pobliżu Albany i rozpoczyna handel skórami z Indianami.
Kompania Zachodnioindyjska.
W 1621 nowo założona Holenderska Kompania Zachodnioindyjska ("Westindische Compagnie" nazywana WIC) otrzymała 24-letni monopol handlowy na obszar Ameryki i Afryki. W czerwcu 1623 organizuje ona pierwsze stałe osady na terenie utworzonej prowincji pod nazwą Nowa Holandia (albo Nowe Niderlandy). 29 marca 1624 statek "Nieu Nederlandt" przywozi pierwszych osadników (30 rodzin flamandzko-walońskich). Na północy, w okolicach ujścia rzeki Connecticut, osiedlono kilka z tych rodzin, natomiast na południu zostały one osiedlone w okolicach wyspy Burlington na rzece Delaware. Pozostałe rodziny zamieszkały na wyspie Nut, nazwanej teraz „Wyspą Gubernatora”, przy ujściu rzeki Hudson. W 1624 przybyło 6 dodatkowych statków z zaopatrzeniem, kolonistami i inwentarzem.
Manhattan.
Na wiosnę 1626 do prowincji przybył dyrektor generalny Kompanii, Peter Minuit. 24 maja 1626 Minuit kupuje od Indian – Algonkinów wyspę Manhattan za kilka błyskotek wartych ok. 60 guldenów. Natychmiast rozpoczyna tam budowę fortu o nazwie Nowy Amsterdam pod kierunkiem inżyniera Kompanii Cryna Fredericksza.
Nowa Holandia jako przedsięwzięcie kupieckie.
Pod koniec 1630 Nową Holandię zamieszkiwało około 300 osób, spośród nich wielu było francuskojęzycznymi Walonami. Szacuje się, że 270 osób zamieszkiwało okolice Nowego Amsterdamu – byli to głównie rolnicy. Około 30 osób mieszkało także w Fort Oranje, gdzie znajdowało się centrum handlu skórami z indiańskim plemieniem Mohawk.
Nowa Holandia była przedsięwzięciem uruchomionym dla osiągania zysków przez Kompanię Zachodnioindyjską, zyski natomiast były dzielone pomiędzy poszczególnych akcjonariuszy jako dywidenda za posiadane udziały w Kompanii. Kompania zatrudniała i szkoliła swoich rzemieślników, lekarzy, posiadała własne oddziały wojskowe dla ochrony swoich interesów, budowała forty, zaopatrywała osadników w niezbędne produkty. Wszystkie stanowiska w Nowej Holandii traktować należy jako stanowiska ściśle prywatnego przedsiębiorstwa handlowego, nie były to natomiast stanowiska państwowe (co nie zmienia faktu, że rząd holenderski miał duży wpływ na poczynania Kompanii).
Plan patronacki.
Kompania Zachodnioindyjska, aby zachęcić nowych osadników do osiedlania się w Nowej Holandii, opracowała w 1628 specjalny plan. Polegał on na tym, że osoba zwana patronem otrzymywała od Kompanii określony obszar i zobowiązywała się go zasiedlić osadnikami na własny koszt, nad którymi otrzymywała władzę zwierzchnią, ponadto patron otrzymywał także prawo do handlu z Nową Anglią i Wirginią, na pozostałych terenach monopol zachowywała Kompania. Dzięki temu planowi liczba osadników znacząco się zwiększyła. Granice Nowej Holandii wyznaczały od północy rzeka Connecticut (nazywana przez Holendrów „świeżą rzeką”), na południu były tereny obecnego stanu New Jersey wzdłuż rzeki Delaware. Nowa Holandia została powiększona w 1655 o tereny zdobyte na Szwedach (Nowa Szwecja). W 1638 Kompania zrzeka się swego monopolu na handel, co sprzyja rozwojowi kolonii (pobiera tylko opłaty od kupców handlujących na jej terenie oraz cła). Niekorzystnie odbija się na jej losie ustanowienie przez Anglię „Aktu Nawigacyjnego” w 1651, który całkowicie zniszczył podstawy handlu Nowej Holandii z Nową Anglią i Wirginią. Cechą, która różniła Nowe Niderlandy od kolonii brytyjskich, była ich struktura narodowościowa. Prawdopodobnie około połowa ich mieszkańców nie była Holendrami, byli to m.in. Niemcy, Finowie, Szwedzi, Flamandowie i Walonowie, znaczną społeczność stanowili też Anglicy. O pomyślnym rozwoju kolonii świadczy wzrastająca liczba mieszkańców: w 1655 było ich 2,5-3,0 tys. a w 1664 już 9 tys. osób.
Upadek Nowych Niderlandów.
W połowie XVII w. rozwojowi Nowej Holandii zagroziła ekspansja Anglii i jej roszczenia do tego terenu jako jednego z odkryć Giovaniego Cabota. Holandia obawiając się ataku Anglików zawarła sojusz z Francją. W odpowiedzi na to Karol II Stuart formalnie anektuje Nowe Niderlandy w 1664 i przyznaje je swojemu bratu, księciu Yorku, który wysłał flotę pod dowództwem Richarda Nichollsa celem zajęcia spornych terenów. 8 września 1664 Dyrektor Generalny Nowej Holandii – Peter Stuyvesant kapituluje wraz z garnizonem Nowego Amsterdamu. 24 września 1664 kapituluje Fort Orange. Po utracie tych ziem przez Holandię udaje się jej je na krótko odzyskać w 1673, w czasie wojny ze sprzymierzonymi Anglikami i Francuzami, kiedy to obszary te nazwano Nową Oranią (Nieuwe Oranje). Ale w traktacie Westminsterskim 9 lutego 1674 ziemie te zwrócono Anglii i ostatecznie stały się one Nowym Jorkiem.
Karaiby.
Holendrzy zaznaczyli też swoją obecność na Karaibach były to wyspy: Sint Maarten – zasiedlona w 1620, 16 razy zmieniała swojego właściciela, aby w 1816 zostać ostatecznie podzieloną pomiędzy Francję i Holandię, oraz wyspy: Curaçao (zasiedlone w 1634), Saba (1640), Sint Eustatius (1635), Bonaire (1633), Aruba (1636). Wszystkie te wyspy tworzą całość administracyjną pod nazwą Antyle Holenderskie i pozostają posiadłością zamorską Holandii. Holendrzy próbowali też skolonizować Wyspy Dziewicze (Saint Croix w 1625; Tortola, Anegada, Virgin Gorda w 1648). Wyspy te tracą jednak Holendrzy na rzecz Anglików w końcu XVII w.

</doc>
<doc id="83951" url="https://pl.wikipedia.org/wiki?curid=83951" title="Kościoły chalcedońskie">
Kościoły chalcedońskie

Kościoły chalcedońskie – kościoły partykularne, które przyjęły nauki soboru chalcedońskiego w 451. Kościołami chalcedońskimi są obecnie wszystkie kościoły katolickie i wszystkie cerkwie prawosławne.
Sobór chalcedoński został zwołany w celu ostatecznego rozstrzygnięcia sporu o osobę Chrystusa: czy, będąc jedną osobą (jak to już ustalono na poprzednich soborach), miał on jedną, mieszaną bosko-ludzką naturę (monofizytyzm) czy dwie, oddzielne, ale nierozłączne (diofizytyzm). Dekretem z 22 października 451 sobór proklamował diofizytyzm jako naukę Kościoła Powszechnego. Oznaczało to odrzucenie monofizytyzmu, który został uznany za herezję z wszelkimi tego następstwami w postaci kościelnych i świeckich kar dla heretyków.
Przyjęcie diofizytyzmu i potępienie monofizytyzmu wywołało ogromny wstrząs, a w konsekwencji rozłam w kościele powszechnym i w ogóle w całym świecie chrześcijańskim. Konflikty i prześladowania uzasadniane herezją jednej bądź drugiej strony rozgorzały na kilka następnych stuleci. Skutki rozłamu widoczne są do dziś w postaci istnienia odrębnych kościołów monofizyckich (przedchalcedońskich), które odrzuciły nauki soboru i przyjęły monofizytyzm za swoją naukę (są to „gregoriański” Apostolski Kościół Ormiański, kościół jakobicki w Syrii, Koptyjski Kościół Ortodoksyjny w Egipcie, monofizycka gałąź kościoła malabarskiego w Indiach i kościół etiopski). Mimo swej starożytności tworzą one dziś (zwłaszcza jeżeli brać pod uwagę liczbę wyznawców) margines chrześcijaństwa.
W drugiej połowie XX wieku, na fali ruchu ekumenicznego, doszło do osłabienia wzajemnej wrogości między kościołami chalcedońskimi i przedchalcedońskimi, czego przejawem były wzajemne wizyty papieża i patriarchów oraz wspólne deklaracje chrystologiczne, w których podkreślano jedność wiary. Nie doszło jednak do interkomunii – różnice w wyznaniu wiary poszczególnych kościołów okazały się zbyt wielkie. Zbyt bliskim związkom z „heretykami” sprzeciwia się również konserwatywnie nastawiona część duchowieństwa i wiernych kościołów monofizyckich.

</doc>
<doc id="83952" url="https://pl.wikipedia.org/wiki?curid=83952" title="Geodezyjna ewidencja sieci uzbrojenia terenu">
Geodezyjna ewidencja sieci uzbrojenia terenu

Geodezyjna ewidencja sieci uzbrojenia terenu, GESUT – rejestr publiczny prowadzony na podstawie Prawa geodezyjnego i kartograficznego, definiowany jako system informacyjny zapewniający gromadzenie, aktualizację i udostępnianie informacji o sieciach uzbrojenia terenu.
Prowadzenie GESUT na obszarze powiatu, w tym tworzenie, prowadzenie i udostępnianie powiatowej bazy GESUT, jest zadaniem starostów (prezydentów miast na prawach powiatu). GESUT obejmuje informacje o projektowanych, znajdujących się w trakcie budowy oraz istniejących sieciach uzbrojenia terenu, ich usytuowaniu, przeznaczeniu oraz podstawowych parametrach technicznych, a także o podmiotach, które władają tymi sieciami. Zakres danych gromadzonych w powiatowej bazie GESUT, tryb i standardy tworzenia i aktualizacji tych baz oraz udostępniania danych z tych baz reguluje rozporządzenie Ministra Rozwoju, Pracy i Technologii z dnia 23 lipca 2021 r. w sprawie geodezyjnej ewidencji sieci uzbrojenia terenu. Powiatowa baza GESUT prowadzona jest w systemach teleinformatycznych, zgodnie z obowiązującymi standardami technicznymi.
GESUT jest zakładany i aktualizowany na podstawie informacji:
W powiatowej bazie GESUT gromadzone są dane o:

</doc>
<doc id="83953" url="https://pl.wikipedia.org/wiki?curid=83953" title="Bodb">
Bodb



</doc>
<doc id="83954" url="https://pl.wikipedia.org/wiki?curid=83954" title="Fiodor Kuzniecow (1904–1979)">
Fiodor Kuzniecow (1904–1979)

Fiodor Fiedotowicz Kuzniecow (, ur. we wsi Pritykino guberni riazańskiej, zm. 16 stycznia 1979 w Moskwie) – radziecki generał pułkownik od 1944, szef Głównego Zarządu Wywiadowczego (wywiadu wojskowego) w latach 1945-1947.
Życiorys.
Członek WKP(b) od 1926. Ukończył fakultet robotniczy w 1931, podjął pracę w Komsomole i związkach zawodowych. W 1937 został I sekretarzem Proletariackiego Komitetu Rejonowego WKP(b) Moskwy. 
Od 1938 pełnił służbę w Robotniczo-Chłopskiej Armii Czerwonej; był szefem Wydziału Zarządu Politycznego RChACz, szefem Wydziału i zastępcą szefa Głównego Zarządu Propagandy Politycznej RChACz. Od 1939 do 1952 i od 1956 do 1961 był członkiem Centralnej Komisji Rewizyjnej partii. Kandydat na członka Komitetu Centralnego KPZR od 1952 do 1956. 
Po napaści Niemiec na ZSRR od 1942 do 1943 był członkiem Rady Wojskowej 60 Armii i Frontu Woroneskiego. 
Od lipca 1945 do 1949 był szefem Głównego Zarządu Wywiadowczego Ludowego Komisariatu Obrony/Ministerstwa Sił Zbrojnych ZSRR, zastępcą szefa Sztabu Generalnego, I zastępcą przewodniczącego Komitetu Informacji przy Radzie Ministrów ZSRR.
Od 1949 był szefem Głównego Zarządu Politycznego Sił Zbrojnych ZSRR, a od 1953 szefem Głównego Zarządu Kadr Ministerstwa Obrony ZSRR. W 1957 został komendantem Wojskowej Akademii Politycznej, w 1959 szefem Zarządu Politycznego i członkiem Rady Wojskowej Północnej Grupy Wojsk.
Od 1969 w rezerwie.
Po śmierci pochowany na Cmentarzu Nowodziewiczym. 
Nagrody i odznaczenia.
inne ordery i medale. 

</doc>
<doc id="83955" url="https://pl.wikipedia.org/wiki?curid=83955" title="Badb">
Badb

Badb ("kruk"), w języku nowoirlandzkim pisane Badhbh – w mitologii celtyckiej bogini wojny przybierająca postać kruka (lub "wrony padlinożernej"), skąd wzięło się jej imię Badb Catha ("kruk bitewny"). Pola bitwy nazywano „krainą Badb”, i mówiono, że Badb pojawia się na nich w postaci kruka lub wilka. Często wywoływała pomieszanie w szeregach żołnierzy, aby przechylić szalę bitwy na korzyść faworyzowanej przez siebie strony. Kojarzono ją z beansidhe (banshee) i mówiono, że pełniła kluczową rolę w drugiej bitwie pod Magh Tuiredh przeciw Fomorianom. Razem z Machą i Anann, stanowiła trójcę bogiń wojny.

</doc>
<doc id="83960" url="https://pl.wikipedia.org/wiki?curid=83960" title="Bałtyjsk">
Bałtyjsk

Bałtyjsk (tradyc. pol. "Piława"; , do 26 listopada 1946 "Пилла́у"; ) – miasto i port morski w Rosji, w obwodzie kaliningradzkim, na Mierzei Wiślanej, po obu stronach Cieśniny Piławskiej u wejścia do Zalewu Wiślanego. Najbardziej na zachód położone miasto Federacji Rosyjskiej. Ośrodek życia polonijnego; mieszkający tam Polacy przybyli przeważnie z okolic Grodna.
Historia.
Pierwsze wzmianki o osadzie "Pil" ("Pile", od prusk. "Pilz" = 'twierdza', 'umocnienie') w źródłach historycznych pochodzą z 1363 i 1430. Dogodne warunki rozwoju osadnictwa zapewnił zwłaszcza wielki sztorm z 10 (lub 16) września 1510, w wyniku którego powstała Cieśnina Piławska. Przy niej założono wieś i w ciągu 15 lat fortecę, która do 1525 było częścią państwa krzyżackiego, potem Prus Książęcych. Wraz z nimi od 1618 we władaniu Brandenburgii. Pomiędzy 1466 a 1657 lenno Królestwa Polskiego.
W XVII wieku budowa pierwszych fortyfikacji. Ze względu na strategiczne położenie osadę z biegiem czasu przekształcono w twierdzę rozbudowywaną aż do XIX wieku. W XVIII w. dla jej budowy cegłę pozyskiwano m.in. z rozbieranych zamków średniowiecznych, w tym Lochstedt (obecnie osiedle Pawłowo w granicach administracyjnych miasta).
W 1626 miejsce lądowania króla Szwecji Gustawa Adolfa i jego armii, podczas wojny polsko-szwedzkiej (1625–1629). Tym desantem Szwedzi przenieśli główny front wojny z Inflant do Prus. W 1635 działające na rozkaz króla Polski Władysława IV kozackie czajki pod wodzą Konstantego Wołka zdobyły pod Piławą szwedzki okręt.
Od 1701 część Królestwa Prus. Piława otrzymała prawa miejskie w 1725. W 1807 oblężone przez wojska Napoleona. Między 24 lutego 1812 i 6 lutego 1813 we władaniu Francji.
W czasie II wojny światowej Piława była jednym z ośrodków szkolenia załóg U-bootów. 16 kwietnia 1945, został tam ostrzelany przez artylerię nacierających wojsk sowieckich i zatopiony służący jako źródło energii elektrycznej okręt podwodny U-78. Miasto "Пиллау" (Pillau) zostało zdobyte przez Rosjan 25 kwietnia 1945, a 27 listopada 1946 przemianowane na "Балтийск" (Bałtijsk). W 1952 powstała tu jedna z największych baz marynarki wojennej ZSRR przy Morzu Bałtyckim. Odegrało to kluczową rolę w rozwoju powojennego Bałtyjska.
Zabytki.
Z II wojny światowej ocalało wiele budynków, m.in.:
Nie zachowały się 2 barokowe kościoły ewangelickie (parafialno-garnizonowy i w Starej Piławie), ani neogotycki katolicki kościół NMP Gwiazdy Morza (proj. Fritz Heitmann, konsekrowany 1910).
W pobliżu latarni stoi pomnik Piotra I, a nad portem dominuje konny pomnik carycy Elżbiety, która w 1757 po opanowaniu Prus ogłosiła ich wcielenie do Rosji. Nieopodal cmentarz wojenny, z nagrobkami niemieckich marynarzy z I wojny światowej oraz żołnierzy i cywili, którzy zginęli w 1945, zrekonstruowany po 1991.
Militaria.
Główna baza morska Floty Bałtyckiej wraz ze Stocznią Remontową (33-й судоремонтный завод). W pobliżu (5 km na płd.-zach. od centrum), na Mierzei Wiślanej lotnisko wojskowe, obecnie opuszczone. M.in. stacjonowały tam samoloty-amfibie Be-12 Czajka (Бе-12 Чайка).
Transport.
Prócz portu w mieście jest stacja kolejowa.

</doc>
<doc id="83962" url="https://pl.wikipedia.org/wiki?curid=83962" title="Macha">
Macha

Macha – w mitologii goidelskiej, była jedną z trzech postaci Morrigan. Żerowała na głowach swoich wrogów. Razem z Anann i Badb tworzyła triumwirat bogiń wojny. Z nimi należała do grupy irlandzkich bogiń wojny. Jej specyfiką było to, iż (jak mówiono) często leczyła rannych. Uważano, że była królową Ulsteru, której stolicę na cześć jej imienia nazwano Emain Macha. Ona i inne Morrigan (Badb i Nemhain) pomogły Tuatha de Danaan w walce przeciwko Firbolgom.
Być może wiązano ją z brytyjską wiedźmą Morgan le Fay oraz obecną w wierzeniach Celtów z kontynentu Eponą.

</doc>
<doc id="83963" url="https://pl.wikipedia.org/wiki?curid=83963" title="Czarny Szczyt">
Czarny Szczyt

Czarny Szczyt (słow. "Čierny štít", niem. "Papirustalspitze", "Papirusspitze", węg. "Papirusz-csúcs") – wybitny szczyt o wysokości 2429, 2434 lub 2436 m n.p.m. położony w głównej grani Tatr w słowackich Tatrach Wysokich, na odcinku pomiędzy Wyżnim Baranim Zwornikiem w masywie Baranich Rogów ("Baranie rohy") na południowym zachodzie a Kołowym Szczytem ("Kolový štít") na północy.
Topografia.
Czarny Szczyt góruje:
Od masywu Baranich Rogów Czarny Szczyt oddzielony jest wybitną Przełęczą Stolarczyka oraz trzema Papirusowymi Turniami. W kolejności od Przełęczy Stolarczyka w grani, oddzielającej Baranią Kotlinę od Czarnego Bańdziocha, znajdują się kolejno:
Od Kołowego Szczytu na północy Czarny Szczyt jest oddzielony Czarną Przełęczą. W grani łączącej te dwa masywy, pod którą podchodzą Dolina Czarna Jaworowa i Dolina Jastrzębia, można wyróżnić następujące obiekty (od Czarnego Szczytu):
Na wschód od grani głównej w Czarnym Szczycie odchodzi Czarny Grzbiet stanowiący granicę między Doliną Jastrzębią i Doliną Dziką, w którego górnej części z kolei znajdują się od wierzchołka:
Poniżej Czarnej Turniczki grań zmienia swój charakter i tworzy południową krawędź Czarnego Grzbietu. W tej części grzbietu wyróżnia się trzy piarżyste płaśnie nazywane Czarnymi Galeriami. Od góry są to kolejno Wyżnia Czarna Galeria, Pośrednia Czarna Galeria i Niżnia Czarna Galeria. W obrębie tej pierwszej w północnej krawędzi grzbietu wyrasta Czarna Baszta z wysoką północną ścianą opadającą do Doliny Jastrzębiej. Tuż na zachód od niej znajduje się Przełączka za Czarną Basztą.
Na obie strony – zarówno na północ, jak i na południe – Czarne Galerie obrywają się potężnymi skalnymi urwiskami z licznymi żlebami i kominami. Południowe ograniczenie Czarnych Galerii przekształca się wyżej w główną grań Czarnego Grzbietu, natomiast północne zakończone jest Czarną Basztą i Przełączką za Czarną Basztą. Urwiska po stronie Doliny Dzikiej to Jakubowy Mur, po stronie Doliny Jastrzębiej znajduje się natomiast Danielowy Mur.
Ściany Czarnego Szczytu.
Do Doliny Czarnej Jaworowej opadają z Czarnego Szczytu urwiska o wysokości do 200 m. Od prawej do lewej (patrząc z dołu) są to kolejno północno-zachodnie ściany Papirusowych Turni, Mały Szymkowy Żleb, zachodnia ściana kopuły szczytowej Czarnego Szczytu i zachodnia ściana Czarnego Kopiniaka. W samej zachodniej ścianie Czarnego Szczytu wyróżnia się dwa piarżyste tarasy – Wyżni Szymkowy Ogród w jej prawej części oraz Niżni Szymkowy Ogród na lewo i poniżej niego.
Na północny wschód od wierzchołka ściany opadają do Doliny Jastrzębiej. Kolejno od prawej do lewej wyróżnia się północno-wschodnie ściany Czarnego Kopiniaka i Czarnego Grzebienia oraz północną ścianę kopułę szczytowej Czarnego Szczytu. Ta ostatnia jest ograniczona po prawej rynną spadającą z Wyżniego Czarnego Karbu, a po lewej żlebem zbiegającym z Przełączki za Czarną Basztą. Ściana ta opada przede wszystkim do Danielowego Cmentarzyska, a w swojej lewej części do Danielowego Ogrodu. Najbardziej strome są jej dolne partie.
Na wschód do Doliny Zielonego Stawu zbiega z Czarnego Szczytu Czarny Grzbiet, kończący się urwistą ścianą czołową, przekształcającą się u dołu w Jakubowe Spady. W ścianach spadających do Doliny Dzikiej od prawej do lewej znajdują się Jakubowy Mur, południowa ściana Czarnej Turniczki, Komin Motyki opadający spod Czarnej Szczerbiny, południowo-wschodnia i południowa ściana Czarnego Szczytu, Papirusowy Komin pnący się pod Papirusową Przełączkę i w końcu południowe ściany Papirusowych Turni. Ostatnie z tych partii zbiegają do Papirusowej Drabiny, pod którą rozlegają się Papirusowe Spady.
Najwybitniejsze formacje skalne znajdują się w południowo-wschodniej i południowej ścianie Czarnego Szczytu, opadających w kierunku Baraniej Kotliny. Ściana południowa rozciąga się pomiędzy Kominem Motyki po prawej a płytowym Filarem Puškáša po lewej stronie. W dolnych partiach ściany można wyróżnić cztery filary poprzedzielanych depresjami. Na prawo od Filara Puškáša zaczyna się już ściana południowa. Znajdują się w niej trzy depresje i kolejny filar. Prawa depresja nazywana jest Depresją Stanisławskiego. Obie ściany opadające do Doliny Dzikiej mają ok. 230 m wysokości.
Turystyka i taternictwo.
Na Czarny Szczyt nie prowadzą żadne szlaki turystyczne. Dla taterników szczyt jest osiągalny wieloma drogami o różnych stopniach trudności. W masywie występują zazwyczaj lite skały. Najwięcej dróg poprowadzono w południowo-wschodniej i południowej ścianie od strony Doliny Dzikiej.
Z wierzchołka Czarnego Szczytu rozciąga się ciekawy widok, który jest jednak częściowo ograniczony w niektórych kierunkach.
Najdogodniejsze drogi taternickie prowadzą na szczyt:
Historia i nazewnictwo.
Masyw Czarnego Szczytu był odwiedzany przez myśliwych i poszukiwaczy złota już w XVIII wieku, a może także wcześniej. Nie ma dokładnych danych na temat pierwszych wejść na wierzchołek. Przed pierwszymi turystami mogli na nim być także kartografowie w drugiej połowie XIX wieku. Około 1850 r. zginął tutaj strzelec Szymcio z Jaworzyny, który miał zostać strącony w przepaść przez kozicę. W 1903 r. Janusz Chmielowski wspominał o "szlachetnej, pełnej godności postawie Czarnego Szczytu".
Nazwa masywu pojawiała się wśród polskich przewodników tatrzańskich co najmniej od 1895 r. i pochodzi od sąsiedniej Doliny Czarnej Jaworowej. Autorzy "Bedekera tatrzańskiego" uważają jednak, że wpływ na nazwę miała barwa skał. Nazwy używali m.in. Jędrzej Wala i Szymon Tatar, a w piśmie pojawiała się od ok. 1900 r. Niemiecka i węgierska nazwa szczytu, podobnie jak polska nazwa sąsiednich Papirusowych Turni, upamiętniają Johanna Andreasa Papirusa, poszukiwacza skarbów, który zginął tu w 1771 r. Z kolei nazwy "Jakubowy Mur" i "Danielowy Mur" oraz podobne odnoszą się do Jakoba Fabriego i jego synów Jakoba juniora i Daniela, którzy poznawali te rejony jako poszukiwacze złota i przewodnicy.
Obiekty w ścianach Czarnego Szczytu zostały nazwane na cześć wspinaczy Arno Puškáša, Stanisława Motyki i Wiesława Stanisławskiego.
Pierwsze wejścia turystyczne:
Nazwa masywu mimo niegroźnego pochodzenia doczekała się katastroficznej, symbolicznej interpretacji. Pod tytułem "Czarny Szczyt" Jacek Kolbuszewski wydał w 1976 r. antologię prozy taternickiej Młodej Polski i dwudziestolecia międzywojennego, nawiązując do wizji funkcjonujących wśród dawnych wspinaczy.
30 lipca 1936 r. podczas zejścia z Czarnego Szczytu do Doliny Czarnej Jaworowej zginął konstruktor silników lotniczych inż. Stanisław Nowkuński.

</doc>
<doc id="83964" url="https://pl.wikipedia.org/wiki?curid=83964" title="Monofizytyzm">
Monofizytyzm

Monofizytyzm, eutychianizm – doktryna teologiczna, według której Chrystus ma jedną złączoną naturę bosko-ludzką i nie istnieje w dwóch naturach, tj. boskiej i ludzkiej. Natura boska Chrystusa wchłonęła jego naturę ludzką. Doktryna została ogłoszona przez archimandrytę konstantynopolitańskiego Eutychesa i poparta przez duchownych aleksandryjskich w pierwszej połowie V wieku. Eutyches, głosząc swoje poglądy na naturę Chrystusa, dążył do obalenia nestorianizmu, który został potępiony na soborze efeskim w 431 roku.
Monofizytyzm Eutychesa został potępiony najpierw przez patriarchę Konstantynopola Flawiana, następnie zaś przez papieża Leona Wielkiego w liście dogmatycznym "Tomus ad Flavianum". Oficjalnie został uznany za herezję na soborze chalcedońskim w 451 roku. Decyzji soboru nie poparła część duchowieństwa, pochodzącego z Syrii i Egiptu, tj. terenów, które wykazywały tendencje separatystyczne wobec Konstantynopola i kultury greckiej. Późniejsze próby kompromisu, które podejmowali niektórzy cesarze bizantyjscy, m.in. Zenon i Justynian, nie przyniosły oczekiwanego rezultatu, ponieważ władcy ci z drugiej strony narażali się na konflikty z papiestwem. Polityka prześladowań monofizytyzmu ze strony Konstantynopola również nie rozwiązała sprawy, gdyż w obliczu najazdów arabskich w VII wieku jego zwolennicy popierali najeźdźców, co godziło w jedność państwa. Nieudana próba kompromisu, podjęta przez cesarza Herakliusza, wywołała nowe spory doktrynalne, które spowodowały pojawienie się doktryny monoteletyzmu.
Monofizytyzm jest uznawany przez Kościoły, należące do dwóch grup:
Przez wiele wieków zarówno w publikacjach katolickich, jak i prawosławnych twierdzono, że również Apostolski Kościół Ormiański uznaje monofizytyzm. Jednakże Ormianie sami temu zaprzeczają co najmniej od XIII w., stwierdzając, że wyznają taką samą wiarę, jak kościoły postchalcedońskie, jedynie inaczej sformułowaną, gdyż Apostolski Kościół Ormiański nie uczestniczył w soborze chalcedońskim. Sprawa ta w XX wieku została ostatecznie uznana za wyjaśnioną.

</doc>
<doc id="83965" url="https://pl.wikipedia.org/wiki?curid=83965" title="Anann">
Anann

Anann – w mitologii goidelskiej bogini-matka, czczona szczególnie w prowincji Munster w Irlandii. Nazwa bliźniaczych wzgórz Paps of Anu w hrabstwie Kerry pochodzi od jej imienia.
Zwiastowała nadchodzącą śmierć w czasie bitwy. Wraz z Badb i Machą tworzyły triumwirat bogiń wojny.

</doc>
<doc id="83976" url="https://pl.wikipedia.org/wiki?curid=83976" title="Działania na zbiorach">
Działania na zbiorach



</doc>
<doc id="83977" url="https://pl.wikipedia.org/wiki?curid=83977" title="Reformy Solona">
Reformy Solona



</doc>
<doc id="83978" url="https://pl.wikipedia.org/wiki?curid=83978" title="Niwelacja w przód">
Niwelacja w przód

Niwelacja w przód – jedna z dwóch technik niwelacji geometrycznej; pomiar różnicy wysokości z niwelatorem ustawionym nad punktem o znanej wysokości. 

</doc>
<doc id="83981" url="https://pl.wikipedia.org/wiki?curid=83981" title="NURBS">
NURBS

NURBS () – popularna nazwa dla dwóch rodzajów obiektów: krzywych i powierzchni.
Kształt tych krzywych określany jest za pomocą punktów kontrolnych tworzących wielobok kontrolny. Krzywe te nadają się do modelowania kształtów organicznych w programach do tworzenia grafiki 3D.
Powierzchnia NURBS jest matematycznie najbardziej elastyczną metodą przedstawienia powierzchni dowolnego modelu. Powierzchnia "B-spline" jest łatwa w modyfikacji, gdyż każdy biegun jej siatki kontrolnej wpływa na kształt powierzchni tylko w ograniczonym stopniu. Siatka kontrolna jest analogiem wieloboku kontrolnego krzywej "B-spline".
Krzywe NURBS.
Wyjaśnienie wyrażeń w angielskiej nazwie:
Na kształt krzywej NURBS wpływają następujące elementy:
Dowolny punkt na krzywej dany jest wzorem:
gdzie:
Zwyczajna krzywa B-sklejana jest specjalnym przypadkiem krzywej NURBS dla równych sobie wag formula_9 różnych od zera. Krzywa NURBS łączy cechy krzywych B-sklejanych i wymiernych krzywych Béziera. W szczególności waga punktu wpływa na kształt lokalnie, co pokazano na rysunku – krzywa „zbliża się” lub „oddala” od punktu, w zależności od jego wagi. Odcinek krzywej jest liniowy, jeżeli punkt ma wagę równą zeru.

</doc>
<doc id="83983" url="https://pl.wikipedia.org/wiki?curid=83983" title="Grenada">
Grenada

Grenada – państwo wyspiarskie na wyspie Grenada i części wysp archipelagu Grenadyn (Małe Antyle) na Morzu Karaibskim.
Geografia.
Grenada jest jednym z najmniejszych państw na półkuli zachodniej. Jest to grupa małych wysp w południowej części Morza Karaibskiego.
Największe wyspy:
Większość populacji żyje na największej wyspie, Grenadzie. Największymi jej miastami są, zaczynając od stolicy: Saint George’s, Grenville i Gouyave. Większym siedliskiem ludzkim na pozostałych wyspach jest Hillsborough na wyspie Carriacou.
Wyspy Grenady są pochodzenia wulkanicznego, w związku z tym charakteryzują się wysoką żyznością gleby. Wnętrze największej wyspy jest górzyste z najwyższym wzniesieniem Górą Świętej Katarzyny 840 m n.p.m. Ze stoków góry wypływa szereg strumieni z kaskadami. Klimat wyspy jest tropikalny: gorący i wilgotny w porze deszczowej oraz chłodny z wiejącymi pasatami w porze suchej. Grenada, znajdując się na południowej granicy pasa huraganów, w ostatnich dziesięcioleciach ucierpiała tylko trzykrotnie: 23 września 1955 r. – huragan „Janet” (prędkość wiatru dochodziła do 185 km/h powodując poważne zniszczenia), 7 września 2004 r. huragan "Ivan" (poważne zniszczenia, 39 osób zginęło) oraz 14 lipca 2005 r. huragan „Emily” (poważne zniszczenia na Carriacou i w północnej części Grenady).
Historia.
Pierwszymi mieszkańcami wyspy byli Karaibowie. W 1498 roku została odkryta dla Europy przez Krzysztofa Kolumba. Pierwsza próba osadnictwa europejskiego została podjęta przez Anglików w 1609 roku. Została ona udaremniona przez lokalnych Indian, którzy krwawe zwycięstwo nad białymi mieli uczcić ludożerczą ucztą. W 1650 roku przybyli osadnicy francuscy z Martyniki, którzy zawarli z Indianami porozumienie, wykupując przy tym prawa do wyspy. W 1762 roku wyspa została zajęta przez Wielką Brytanię. W XIX wieku Brytyjczycy uprawiali tu trzcinę cukrową i do czasu zniesienia niewolnictwa sprowadzili z Afryki dużą liczbę niewolników. W 1877 roku wyspa uzyskała status kolonii. W 1958 roku włączona w skład Federacji Indii Zachodnich (do 1962). Od roku 1967 państwo stowarzyszone z Wielką Brytanią, a od 1974 roku niepodległe.
Pierwszym premierem niepodległej Grenady był Eric Gairy ze Zjednoczonej Partii Pracy Grenady ("Grenada United Labour Party" – GULP). Opozycyjna Narodowa Partia Grenady ("Grenada National Party" – GNP) zarzuciła mu wkrótce dążenie do rządów dyktatorskich i rozpoczęła ostra walkę przeciwko ekipie rządzącej. Oskarżany o nadużycia finansowe i łamanie prawa Gairy został ostatecznie obalony w 1979 roku przez lewicową partię Nowy Ruch JEWEL. Lewicowy premier Maurice Bishop realizował radykalne reformy i przeorientował politykę zagraniczną na współpracę z blokiem wschodnim. W 1983 roku miał miejsce wojskowy zamach stanu, w wyniku którego radykalnie lewicowa część rządu obaliła Bishopa i zamordowała go. Śmierć premiera stała się dla USA pretekstem do inwazji na kraj. W 1985 roku wycofano ostatnie obce wojska.
Gospodarka.
Podstawą gospodarki Grenady jest rolnictwo. Pod uprawą znajduje się ok. 75% powierzchni kraju, jedynie najwyższe partie niewysokich gór, zajmujących centralną część wyspy, porastają lasy i zarośla. Głównymi roślinami uprawnymi są bananowiec (3 tys. ha), kakaowiec (6 tys. ha) i muszkatołowiec (2,6 tys. ha). Niewielkie obszary zajmuje uprawa trzciny cukrowej oraz warzyw (m.in. jams i bataty). Wzdłuż brzegów wyspy istnieją plantacje palmy kokosowej (1,2 tys. ha). W latach 1951-1955 Grenada była największym producentem i eksporterem gałki i kwiatu muszkatołowego na świecie – eksportowała rocznie 84 tys. centnarów angielskich tej przyprawy. Znaczące zmiany przyniósł huragan "Janet", który zniszczył ok. 80% wszystkich drzew muszkatołowych.
Demografia.
Większość populacji (82.4%) stanowią osoby pochodzenia afrykańskiego, 13,3% to osoby o mieszanej etniczności, Hindusi 2,2%.
Religia.
Struktura religijna kraju w 2011 roku:
Siły zbrojne.
W ciągu kilkusetletniej historii wyspy, niejednokrotnie stacjonowały na niej niewielkie oddziały francuskie, a następnie angielskie, pełniące przede wszystkim funkcje policyjne. Po uzyskaniu niepodległości w 1974 roku rząd utworzył własną kilkusetosobową policję, która w ograniczonym stopniu spełniała zadania wojska (zgodnie z konstytucją, odpowiedzialność za obronę Grenady ponosić miała w większości Wielka Brytania).
Po przewrocie w 1979 roku lewicowy rząd utworzył Ludową Armię Rewolucyjną ("People’s Revolutionary Army" = PRA). Armia liczyła około 1500 żołnierzy. Podczas inwazji w 1983 roku armia stawiła opór wojskom USA i państw Organizacji Wschodniokaraibskiej, jednak wobec ich ogromnej przewagi liczebnej i technicznej, wygasł on po kilku dniach i utracie 45 zabitych oraz 337 rannych (większe procentowo straty ponieśli Kubańczycy, którzy wsparli wojska rządowe). Nowy rząd rozwiązał PRA i ponownie oparł obronność na oddziałach o charakterze policyjnym. Są one szkolone i wyposażane przy dużym udziale organizacyjnym oraz finansowym USA.
W 2005 roku Królewskie Grenadyjskie Siły Policyjne ("Royal Grenadian Police Force" = RGPF) liczyły 755 ludzi (w tym 80-osobowy specjalny oddział komandosów), uzbrojonych przede wszystkim w lekką broń. RGPF podlega też Straż Przybrzeżna ("Coast Guard") posiadająca ok. 50 funkcjonariuszy i 4 małe, ale nowoczesne okręty patrolowe.
Kultura.
Łatwo zauważalne są wpływy francuskie i to bardziej niż w innych państwach Karaibów. Francuskie nazwiska i nazwy miejsc są dla Grenady rzeczą typową. Język zawiera wpływy o podłożu francuskim. Mieszkańcy kraju używają również lokalnego dialektu "Patois". Silne wpływy francuskie zaobserwować można w grenadyjskiej kuchni. Potrawy są sowicie przyprawiane. Kuchnia przypomina tę znaną z Nowego Orleanu. Zaobserwować można wpływy francuskie w architekturze z początków XVIII wieku. Kultura wyspiarska zapożyczyła wiele z kultury afrykańskiej – większość mieszkańców ma korzenie sięgające Czarnego Lądu. O wpływach indyjskich świadczą: gotowanie dhalu, jedzenie mięsa koziego i kurczaków przyprawianych curry. Należy zwrócić uwagę na grenadyjski taniec, muzykę i zwyczaje świąteczne. Soca, calypso czy reggae były tańczone w czasie wyspiarskich karnawałów. Również zouk był i jest popularnym stylem w lokalnej muzyce. Dziedzictwo wyspiarzy pochodzenia afrykańskiego odgrywa olbrzymią rolę w kulturze kraju. Ważnym elementem miejscowej kultury jest gawędziarstwo (ang. storytelling) i opowiadanie ludowych legend, w których odnaleźć można zarówno wpływy afrykańskie, jak i starofrancuskie. Postać Anansi, boga trickstera, znana jest np. w Zachodniej Afryce i innych krajach Karaibów, gdzie mieszka ludność pochodzenia afrykańskiego. Z bohaterów legend typowo francuskich znani są "La Diablesse" (pol. "diablica") czy "Ligaroo", tzn. wilkołak.

</doc>
<doc id="83984" url="https://pl.wikipedia.org/wiki?curid=83984" title="Absolwent (ujednoznacznienie)">
Absolwent (ujednoznacznienie)



</doc>
<doc id="83986" url="https://pl.wikipedia.org/wiki?curid=83986" title="Rudawkowate">
Rudawkowate

Rudawkowate (Pteropodidae) – rodzina ssaków z podrzędu rudawkokształtnych (Pteropodiformes) w rzędzie nietoperzy (Chiroptera), obejmująca ok. 170 gatunków. Mają świetny wzrok i dobry węch. Żywią się owocami, kwiatami, liśćmi, także owadami; żyją pojedynczo lub w bardzo licznych koloniach.
Zasięg występowania.
Rodzina obejmuje gatunki występujące w Afryce, południowo-zachodniej, południowej i południowo-wschodniej Azji oraz Australii i Oceanii.
Systematyka.
Do rodziny należą następujące żyjące współcześnie podrodziny:
Opisano również wymarłą podrodzinę:
Rodzaj wymarły niesklasyfikowany w żadnej z podrodzin:

</doc>
<doc id="83987" url="https://pl.wikipedia.org/wiki?curid=83987" title="Nietoperze owocożerne">
Nietoperze owocożerne



</doc>
<doc id="83993" url="https://pl.wikipedia.org/wiki?curid=83993" title="Średnia nieważona">
Średnia nieważona



</doc>
<doc id="83994" url="https://pl.wikipedia.org/wiki?curid=83994" title="Średnia ważona">
Średnia ważona

Średnia ważona – średnia elementów, którym przypisywane są różne wagi (znaczenia) w ten sposób, że elementy o większej wadze mają większy wpływ na średnią. Jeżeli wszystkie wagi są takie same (wszystkie elementy tak samo znaczące), średnia ważona równa jest średniej bazowej (wyjściowej). W różnych zastosowaniach średnia może być liczona na różne sposoby (jako arytmetyczna, geometryczna lub inna), dlatego konkretny wzór na średnią ważoną zależy od rodzaju średniej.
UWAGA: Średnia ważona daje poprawny wynik tylko wtedy, gdy wagi są niezależne (czyli nieskorelowane wzajemnie). Problem ten pojawia się na przykład przy obliczaniu niepewności pomiarowej, gdy liczy się średnią ważoną z serii M wartości Yi=f(X1,X2...XN). Średnia arytmetyczna z Yi (i=1,2...,M) i średnia ważona z wagami równymi niepewnościom cząstkowym u(Yi) w potędze -1 dadzą różne wyniki. Choć średnia ważona uwzględniająca istotność zmierzonych wyników cząstkowych na wynik końcowy wydaje się lepsza, to należy zwrócić uwagę, że gdy któraś z niepewności u(Xi) ma charakter systematyczny (tzn. nie uśredniający się do zera podczas zwiększania M), średnia ważona da fałszywy wynik. Innymi słowy czynnik systematyczny w niepewności u(Yi) powtarza się we wszystkich wartościach Yi co czyni je skorelowanymi.
Średnią ważoną stosuje się więc z powodzeniem do obliczania wartości średniej i jej niepewności tam, gdzie wszystkie Xij są niezależne, na przykład gdy każda z wielkości Yi została zmierzona w innym laboratorium (na innym sprzęcie i w innych warunkach). W przypadku braku niezależności należy stosować inną średnią.
Średnia ważona arytmetyczna.
Niech zbiór danych
ma nieujemne wagi, z których przynajmniej jedna jest różna od zera, odpowiednio
Wówczas średnia ważona arytmetyczna jest wyrażona wzorem
czyli:
W ten sposób dane, którym przypisano większe wagi, mają większy udział w określeniu średniej ważonej niż dane, którym przypisano mniejsze wagi.
Jeśli wszystkie wagi są równe, średnia ważona jest równa średniej arytmetycznej. Ogólnie, średnia ważona ma podobne własności do średniej arytmetycznej, jednak ma ona kilka nieintuicyjnych cech (np. paradoks Simpsona).
Przykład.
Załóżmy, że są dwie klasy szkolne, jedna z 20 uczniami i druga z 30 uczniami. Wyniki sprawdzianu przeprowadzonego w każdej klasie były następujące:
Średnia arytmetyczna ocen w klasie A wynosi 80, a w klasie B 90. Średnia arytmetyczna z liczb 80 i 90 jest równa 85. Gdyby tę średnią przyjęto jako średnią ocen uczniów obu klas, wynik byłby nieprawidłowy, gdyż nie uwzględniono liczebności klas. Aby ją uwzględnić, należy zsumować wszystkie oceny uczniów obu klas, a następnie podzielić przez łączną liczbę uczniów:
Jeśli nie ma ocen poszczególnych uczniów, a tylko średnie dla całych klas, można obliczyć średnią uczniów licząc średnią ważoną klas używając liczby uczniów w klasach jako wagi tych liczb:
Przykładem zastosowania średniej ważonej (w ekonomii) jest obliczenie tzw. WACC.
Średnia ważona geometryczna i harmoniczna.
Można obliczać inne średnie ważone, jak "średnia ważona geometryczna" i "średnia ważona harmoniczna".
Średnia ważona geometryczna obliczana jest według następującej formuły:
Kiedy wszystkie wagi są równe, wówczas "średnia ważona geometryczna" równa się średniej geometrycznej.
Średnia ważona harmoniczna obliczana jest jak niżej:
Gdy wszystkie wagi są równe, wówczas "średnia ważona harmoniczna" równa się średniej harmonicznej.
Definicja średniej ważonej odgrywa ważną rolę w statystyce opisowej, oraz pojawia się w innych formach w innych obszarach matematyki.
Ważona średnia potęgowa.
W ogólności można określić wariant ważony dla średniej potęgowej dowolnego rzędu rzeczywistego niezerowego formula_9 zgodnie z wzorem:
Dla rzędu 0 średnią potęgową ważoną jest opisana powyżej ważona średnia geometryczna, a dla rzędów formula_11 wprowadzenie wag nie zmienia wartości średniej.
Można zauważyć, że dla rzędu -1 średnia jest średnią ważoną harmoniczną, a dla rzędu 2 – średnią ważoną kwadratową
Kombinacja wypukła.
Średnia ważona może być wyrażona za pomocą współczynników (wag), których suma wynosi jeden. Taka kombinacja liniowa nazywana jest kombinacją wypukłą.
Używając poprzedniego przykładu, można obliczyć "średnią ważoną" z użyciem "kombinacji wypukłej" w następujący sposób:
a po uproszczeniu:
Średnia ważona z użyciem wariancji.
Załóżmy, że mamy zbiór formula_16 liczb formula_17 wylosowanych z różnych rozkładów, o tej samej wartości średniej formula_18 ale niekoniecznie tych samych wariancjach formula_19 Wówczas możemy skonstruować następujący estymator wartości formula_20 o najmniejszej wariancji:
W istocie jest to średnia ważona z wagami:
Możemy zaproponować dwa estymatory wariancji formula_23 Wariancję wewnętrzną:
oraz wariancję zewnętrzną:
Czym różnią się powyższe estymatory wariancji? W warunkach eksperymentalnych zazwyczaj nie dysponujemy wartościami wariancji formula_26 a jedynie ocenami tych wariancji – kwadratami niepewności doświadczalnych formula_27 Po podstawieniu ich do powyższych wzorów może się okazać, że obliczona niepewność zewnętrzna i wewnętrzna różnią się. Praktyka nakazuje unikać zaniżania niepewności i w takiej sytuacji brać większą z obliczonych wartości. Warto jednak zwrócić uwagę na to, że kwadrat obliczonej w ten sposób niepewności nie jest już nieobciążonym estymatorem wariancji.
Jeżeli niepewność zewnętrzna jest znacząco mniejsza od wewnętrznej może to oznaczać, że użyte niepewności formula_28 są przeszacowane; jeśli niepewność zewnętrzna jest większa od wewnętrznej może to sugerować niedoszacowanie niepewności. Jeśli rzeczywiście nie mamy zaufania do wartości obliczonych niepewności, można je pomnożyć przez wartość formula_29 i obliczyć niepewność zewnętrzną i wewnętrzną jeszcze raz.

</doc>
<doc id="83995" url="https://pl.wikipedia.org/wiki?curid=83995" title="Odchylenie przeciętne">
Odchylenie przeciętne



</doc>
<doc id="83996" url="https://pl.wikipedia.org/wiki?curid=83996" title="Podział administracyjny I Rzeczypospolitej">
Podział administracyjny I Rzeczypospolitej

Podział administracyjny I Rzeczypospolitej był pochodną skomplikowanej historii wewnętrznych zmian terytorialnych sięgających czasów rozbicia dzielnicowego w Polsce oraz zewnętrznych strat i nabytków terytorialnych Polski i Litwy.
Pojęcie Rzeczpospolita Obojga Narodów odnosi się do państwa polskiego od unii lubelskiej (1569) do ostatniego rozbioru. Rzeczpospolita składała się z dwóch części: Korony Królestwa Polskiego (potocznie – Korony) i Wielkiego Księstwa Litewskiego (potocznie – Litwy), które posiadały dużą niezależność przejawiającą się również w administracji terytorialnej.
Korona Polska.
Korona dzieliła się na dwie prowincje: wielkopolską (do której zaliczano również Mazowsze i Prusy Królewskie) oraz małopolską (z Rusią Czerwoną, Podolem, Wołyniem i Ukrainą).
Prowincja wielkopolska.
Prusy Królewskie.
Od 1466 do 1537 całe województwo było jednym powiatem. W 1537 zostało podzielone na dwa powiaty: powiat michałowski i powiat chełmiński. W 1764 podzielono je na 7 powiatów: chełmiński, toruński, grudziądzki, radzyński, kowalewski, brodnicki i nowomiejski, a następnie w 1767 dodano jeszcze dwa kolejne, golubski i łasiński, jednak decyzje te nigdy nie weszły w życie.
Inne terytoria.
Inflanty.
Od 1582 trzy prezydia (od 1598 nazywane województwami):
Od 1667 (faktycznie od 1620):
Księstwo Siewierskie.
Domena we władaniu biskupów krakowskich, tytułujących się książętami siewierskimi, formalnie włączone do Polski w 1790.

</doc>
<doc id="83997" url="https://pl.wikipedia.org/wiki?curid=83997" title="Reguła trzech sigm">
Reguła trzech sigm



</doc>
<doc id="83999" url="https://pl.wikipedia.org/wiki?curid=83999" title="James William Johnston">
James William Johnston

James William Johnston (ur. 29 sierpnia 1792, Jamajka, zm. 21 listopada 1873, Cheltenham) – kanadyjski prawnik, sędzia i polityk konserwatywny, premier Nowej Szkocji.
James William Johnston urodził się na Jamajce jako najmłodszy syn osiadłego tam szkockiego pochodzenia uciekiniera z Georgii Williama Martina Johnstona i Elizabeth Lichtenstein. Gdy był dzieckiem rodzina przeniosła się do kontynentalnych kolonii brytyjskich. W czasie rewolucji amerykańskiej i wojny o niepodległość rodzina Johnstonów stała na pozycjach lojalistycznych. Po powstaniu Stanów Zjednoczonych rodzina wyemigrowała w Nowej Szkocji wchodząc do elity społecznej nowo tworzącej się kolonii. James odebrał staranne wykształcenie podstawowe i średnie, a następnie ukończył studia prawnicze.
Johnston zaangażował się w politykę już w latach trzydziestych XIX wieku. Już zanim został powołany w kolonii wybieralny rząd przedstawicielski Johnston spełniał szereg funkcji politycznych w administracji kolonialnej. Był między innymi "Government Leader", czyli szefem namiastki rządu kolonialnego. Choć był zwolennikiem ograniczonych reform, stał się przeciwnikiem wprowadzenia rządów przedstawicielskich, głównie ze względu na obawę, iż zostaną one opanowane przez ekstremistycznych reformistów takich jak Joseph Howe i William Young. Gdy jednak w 1837 w Nowej Szkocji taki rząd powołano, jako lider konserwatystów stanął w szrankach wyborczych. Johnston został premierem dwukrotnie. Raz w latach 1857–1860 po upadku reformistycznego rządu Younga i powtórnie w latach 1863–1864 jako następca innego liberała Josepha Howe. Johnston był zwolennikiem Konfederacji Kanady, przewidując dominacje konserwatystów w parlamencie federalnym, co według niego miało także doprowadzić do osłabienia ruchu liberalnego w prowincji. W pierwszej kwestii przewidywania jego się spełniły i pierwszym rządem skonfederowanej Kanady był gabinet konserwatywny. Co do osłabienia ruchu reformistycznego mylił się, przynajmniej na krótką metę. Niekonstytucyjne włączenie Dominium Nowej Szkocji do konfederacji, przypominało zamach stanu i przyczyniło się do wzrostu popularności liberałów, którzy w większości byli anty-konfederatami. (Zobacz Partia Antykonfederacyjna Nowej Szkocji).

</doc>
<doc id="84000" url="https://pl.wikipedia.org/wiki?curid=84000" title="Współczynnik zmienności">
Współczynnik zmienności

Współczynnik zmienności – klasyczna miara zróżnicowania rozkładu cechy. W odróżnieniu od odchylenia przeciętnego, które określa bezwzględne zróżnicowanie cechy, współczynnik zmienności jest miarą "względną", czyli zależną od wielkości średniej arytmetycznej. Definiowany jest wzorem:
gdzie:
Współczynnik ten jest estymatorem swojego odpowiednika w populacji:
gdzie:
Jest to dla dowolnego rozkładu estymator zgodny, jednak w ogólnym przypadku jest obciążony (również asymptotycznie).
Współczynnik zmienności zazwyczaj podaje się w procentach.
Współczynnik zmienności jest stosowany najczęściej przy porównywaniu zróżnicowania cechy w dwóch różnych rozkładach.
Przykład.
Kontrola w piekarni wykazała, iż średnia waga bochenka chleba to 500 gramów, zaś odchylenie standardowe to 2,5 grama. Średnia waga ciastka z kremem to 115 gramów, zaś odchylenie 2,4 grama.
Pomimo iż obie badane populacje charakteryzowały się podobnym odchyleniem, to współczynnik zmienności ciastek z kremem jest ponad 4-krotnie wyższym niż chleba.
Tydzień później przeprowadzono ponowną kontrolę w cukierni. Wykazała ona, iż średnia waga chleba to 505 gramy, zaś odchylenie to 5 gramów. Średnia waga ciastka wyniosła 100 gramów, a odchylenie 1 gram.
Współczynniki zmienności chleba i ciastka są zbliżone. Spadek zmienności w przypadku ciastek świadczy o mniejszym zróżnicowaniu wagowym wypieków.

</doc>
<doc id="84001" url="https://pl.wikipedia.org/wiki?curid=84001" title="Alternatywa rozłączna">
Alternatywa rozłączna

Alternatywa rozłączna, alternatywa wyłączająca, ekskluzja, alternatywa wykluczająca, różnica symetryczna, suma poprzeczna, suma modulo 2, kontrawalencja, XOR – logiczny funktor zdaniotwórczy (dwuargumentowa funkcja boolowska). Alternatywa rozłączna zdań formula_1 jest prawdziwa wtedy, gdy jedno i tylko jedno ze zdań formula_2 jest prawdziwe:
Odpowiada wyrażeniu „albo..., albo...”. Innym oznaczeniem jest formula_5
gdzie: 1 – zdanie prawdziwe; 0 – zdanie fałszywe
Przy użyciu funkcji XOR dla więcej niż dwóch argumentów wynik jest prawdziwy, gdy nieparzysta liczba argumentów jest prawdą.
Informatyka.
W informatyce operację alternatywy rozłącznej stosuje się do par liczb naturalnych wykonując operacje na cyfrach zapisów binarnych tych liczb. Jest to zwykła logiczna alternatywa wykluczająca rozszerzona na ciągi bitów. Wykonuje się ją bit po bicie, na przykład:
Własności.
Oznacza to, że alternatywa rozłączna jako działanie dwuargumentowe zadaje na zbiorze, w którym jest określona, strukturę grupy abelowej.

</doc>
<doc id="84003" url="https://pl.wikipedia.org/wiki?curid=84003" title="Mszyce">
Mszyce

Mszyce (Aphidomorpha lub Aphidoidea) – infrarząd lub nadrodzina owadów z rzędu pluskwiaków i podrzędu piersiodziobych. Obejmuje między 4,6 a 5 tysięcy opisanych gatunków. Występują masowo, żerują na roślinach.
W wydanym w 2016 roku zeszycie z serii Klucze do oznaczania owadów Polski zastosowano nazwy: Aphidomorpha – mszyce, Aphidoidea – mszyce właściwe.
Charakterystyka.
Są to małe owady o miękkim, delikatnym ciele i błoniastych skrzydłach, często zredukowanych. Odwłok baryłkowaty, z zaznaczoną wyraźnie segmentacją. Przechodzą przeobrażenie niezupełne.
Mszyce są roślinożerne: wysysają sok z roślin, trawiąc go częściowo, a pozostałość wydalają za pomocą syfonów. Ilość pobieranego soku jest bardzo duża, sięgając ⅓ masy owada/godz. Często są przyczyną znacznych szkód w uprawach. Przeciw mszycom stosuje się opryskiwanie pestycydami. Naturalnymi wrogami mszyc są biedronkowate i złotookowate.
Mszyce, mrówki i pszczoły.
Niektóre gatunki mszyc żyją w symbiozie z mrówkami. Wydzieliny mszyc, zawierające znaczne ilości cukrów, aminokwasów i innych związków, są atrakcyjnym pokarmem dla niektórych gatunków mrówek, które z kolei zapewniają mszycom ochronę przed drapieżnikami i dbają o zapewnienie im wydajnych miejsc żerowania.
Wydzieliny mszyc w połączeniu z sokiem roślinnym wyciekającym z uszkodzonych tkanek tworzą tzw. spadź. Jest ona zbierana przez pszczoły, a wytworzone z niej miody zwane są "miodami spadziowymi".
Rozprzestrzenienie.
Owady te występują głównie w strefie klimatu umiarkowanego. Współczesną faunę mszyc (afidofaunę) podzielić można na grupę arktyczno-trzeciorzędową, zasiedlającą półkulę północną oraz grupę antarktyczno-kredową, która ma charakter reliktowy, a jej przedstawiciele występują w strefie umiarkowanej półkuli południowej i w górzystych rejonach tropikalnych. Najlepiej przebadana jest fauna europejska. W jej skład wchodzi około 1000 gatunków, z których w Polsce stwierdzono prawie 700. (zobacz: mszyce Polski)
Systematyka.
Do mszyc należy według różnych źródeł ponad 4600 lub blisko 5000 opisanych gatunków. W starszych systemach, w których pluskwiaki równoskrzydłe miały rangę rzędu, mszycom nadawano rangę podrzędu. Później jednak wykazano parafiletyzm pluskwiaków równoskrzydłych, a mszyce włączono w skład rzędu pluskwiaków i podrzędu piersiodziobych. Część systematyków nadaje mszycom rangę infrarzędu (Aphidomorpha), w obrębie którego jedną z nadrodzin są Aphidoidea. Inni rezygnują z podziału piersiodziobych na infrarzędy i operują wyłącznie podziałem na nadrodziny – jedną z nich są mszyce (Aphidoidea). Wińcowate i ochojnikowate mogą być włączone w skład nadrodziny Aphidoidea, wyłączone w osobną nadrodzinę nazwaną Adelgoidea lub Phylloxeroidea albo wyłączone w dwie różne nadrodziny: Adelgoidea i Phylloxeroidea. Liczba podawanych rodzin mszyc może być bardzo różna – wiele tradycyjnie wyróżnianych rodzin część systematyków włącza w skład mszycowatych (Aphididae).
Klasyfikacja według "Aphid Species File" (2017):
Klasyfikacja współczesnych rodzin polskich według "Biodiversity Map":
Filogeneza.
Mszyce (Aphidomorpha) wyewoluowały prawdopodobnie w permie, natomiast w zapisie kopalnym znane są od wczesnego anizyku. Jako ich grupę siostrzaną większość analiz wskazuje czerwce, z którymi tworzą klad Aphidiformes. Filogeneza mszyc jest słabo rozpoznana. Niejasne są relacje pomiędzy rodzinami współczesnymi, chociaż większość analiz wskazuje, że ochojnikowate i wińcowate stanowią grupy siostrzane. Ponad 97% współczesnych gatunków należy do rodziny mszycowatych "sensu lato", wyróżniającej się obecnością endosymbiotycznej bakterii "Buchnera". Relacje filogenetyczne w jej obrębie również są niewystarczająco rozpoznane i monofiletyzm tylko kilku podrodzin potwierdzono w badaniach molekularnych.

</doc>
<doc id="84006" url="https://pl.wikipedia.org/wiki?curid=84006" title="Reper (geodezja)">
Reper (geodezja)

Reper – trwale stabilizowany znak geodezyjny osnowy wysokościowej o określonej rzędnej wysokościowej w przyjętym układzie odniesienia. Repery wykorzystywane są do wykonania niwelacji podczas przeprowadzania pomiarów geodezyjnych i są fizyczną realizacją państwowej osnowy wysokościowej. Wysokości reperów są określane za pomocą pomiarów metodą niwelacji geometrycznej lub techniką GNSS. 
W przypadku zagęszczenia wysokościowej osnowy geodezyjnej repery o wyższej dokładności służą do wyznaczenia rzędnych reperów niższej dokładności.
Podział ze względu na dokładność.
Ze względu na dokładność oraz sposób ich zakładania repery stanowiące wysokościową osnowę geodezyjną tworzą:
Średni błąd pomiaru 1 km niwelacji po wyrównaniu, podczas której wyznaczono rzędne wysokościowe reperów podstawowej osnowy wysokościowej nie powinien być większy niż 1,5 mm.
Średni błąd pomiaru 1 km niwelacji po wyrównaniu, podczas której wyznaczono rzędne wysokościowe reperów szczegółowej osnowy wysokościowej nie powinien być większy niż 4 mm, a błąd wysokości punktu nie większy niż 0,01 m.
Podział ze względu na rodzaj.
W osnowie wysokościowej rozróżnia się trzy zasadnicze rodzaje znaków wysokościowych:
Kształt reperów umożliwia ustawienie na nich łaty niwelacyjnej.

</doc>
<doc id="84009" url="https://pl.wikipedia.org/wiki?curid=84009" title="Raoul Wallenberg">
Raoul Wallenberg

Raoul Wallenberg (ur. 4 sierpnia 1912 w Kappsta w gminie Lidingö, zm. oficjalnie 16 lipca 1947 w ZSRR) – szwedzki architekt, przedsiębiorca i dyplomata. Sprawiedliwy wśród Narodów Świata.
Życiorys.
Dzieciństwo i lata szkolne.
Urodził się w rodzinie szwedzkich bankierów i przemysłowców, jego ojcem był Raoul Oscar Wallenberg, oficer marynarki wojennej, zmarły na raka trzy miesiące przed narodzinami syna, i Maria „Maj” Sofia Wising. W latach 1931–1935 studiował architekturę na amerykańskim Uniwersytecie Michigan. Nauczył się tam trzech języków: angielskiego, niemieckiego i francuskiego. Po uzyskaniu dyplomu wrócił do Szwecji, jednak uprawnienia zdobyte w Stanach Zjednoczonych nie pozwalały mu pracować jako architekt w Szwecji.
Działalność zawodowa.
W 1936 rozpoczął działalność zawodową. Pracował w przedstawicielstwie handlowym w Kapsztadzie (ZPA) w firmie sprzedającej materiały budowlane, a następnie w oddziale holenderskiego banku w Hajfie, gdzie po raz pierwszy zetknął się z problematyką zbrodni nazistowskich popełnianych na Żydach.
Przez swojego wuja, Jacoba Wallenberga, Wallenberg poznał się z Kalmanem Lauerem – budapeszteńskim Żydem, który prowadził firmę specjalizującą się w imporcie i eksporcie produktów spożywczych. W ciągu ośmiu miesięcy Wallenberg stał się jej współwłaścicielem i międzynarodowym dyrektorem. Jednocześnie przez ten czas poznawał historie Żydów z terenów okupowanych przez nazistów i niemiecką biurokrację, co w przyszłości pozwoliło mu na uratowanie tylu istnień ludzkich.
Sekretarz ambasady szwedzkiej.
Od zajęcia Węgier w marcu 1944 Niemcy w ciągu siedmiu tygodni eksterminowali niemal pół miliona Żydów węgierskich. W lipcu rząd w Sztokholmie przygotował Wallenberga do wyjazdu na Węgry. Gdy przybył do Budapesztu 9 lipca 1944 jako sekretarz szwedzkiej ambasady, pozostała tam około 250-tysięczna gmina żydowska, która w 1944 została zagrożona eksterminacją ze strony nazistów. Akcję finansowali Amerykanie. Ratunku poszukiwano w ambasadach państw neutralnych, które udzielały Żydom pomocy poprzez przyznawanie obywatelstwa i paszportów, gwarantujących nietykalność. Wallenberg, działając z ramienia powołanej przez Roosevelta Komisji do spraw Uchodźców Wojennych, wystawił szwedzkie paszporty dla mniej więcej dziesięciu tysięcy Żydów. Od 300 do 400 osób zatrudnił w ambasadzie szwedzkiej. Żydów umieszczał w domach objętych immunitetem. Wallenberg zbudował dla nich sieć kontaktową, zorganizował opiekę lekarską i dystrybucję żywności. Zadbał też o stworzenie dla Żydów domów dziecka i domów opieki dla starców. Działania prowadzone były także przez innych pracowników ambasady Szwecji. Działania Wallenberga, w połączeniu ze staraniami nuncjatury apostolskiej w Budapeszcie oraz Szwedzkiego Czerwonego Krzyża i Międzynarodowego Komitetu Czerwonego Krzyża, doprowadziły do ocalenia około 100 tysięcy Żydów.
W styczniu 1945, kiedy Armia Czerwona była o krok od zdobycia Budapesztu, Wallenberg zamierzał przedostać się do Debreczyna. Chciał tam spotkać się z dowódcą frontu sowieckiego, marszałkiem Rodionem Malinowskim, a potem wrócić do Szwecji. Do Debreczyna nie dotarł. Po drodze Szweda wraz z kierowcą zatrzymali sowieccy żołnierze 13 stycznia 1945.
Więzienie.
17 stycznia 1945 został aresztowany przez NKWD pod zarzutem szpiegostwa na rzecz Stanów Zjednoczonych i potajemnie wywieziony do Moskwy. Radzieckie MSZ poinformowało ambasadę szwedzką, że „podjęto środki mające na celu zapewnienie bezpieczeństwa panu Raoulowi Wallenbergowi”. Wallenberg trafił do więzienia Łubianka, później zaś Lefortowo. 
Według teorii węgierskiego historyka Krisztiána Ungváryego zarzut szpiegostwa był wyłącznie pretekstem, podczas gdy w rzeczywistości Wallenberga aresztowano, ponieważ posiadał wiedzę na temat zbrodni katyńskiej. Tę koncepcję za wiarygodną uznawali także historycy zachodni, między innymi Alex Kershaw. Szwed wiedział o zbrodni katyńskiej, ponieważ miał wgląd w materiał dowodowy prof. Ferenca Orsósa – węgierskiego lekarza, prezesa Węgierskiej Izby lekarskiej – który był członkiem Międzynarodowej Komisji Lekarskiej badającej w 1943 sowiecki mord w Katyniu. Orsós prowadził w Katyniu sekcje zwłok i przesłał do Budapesztu obszerną dokumentację zbrodni i nawet czaszkę jednego z oficerów wydobytą z dołów śmierci. Gdy Sowieci zajęli Budapeszt, materiały zarekwirowano, a za Orsósem wysłano listy gończe i specjalne komando egzekutorów z NKWD. Orsós schronił się w Zachodniej Europie. Sowieci w bezsilności postanowili wyeliminować wszystkich, którzy znali wyniki jego badań, w tym Wallenberga.
8 marca 1945 radzieckie radio podało fałszywą informację, że Wallenberg został zabity w drodze do Debreczyna przez niemieckich lub węgierskich faszystów.
Niewyjaśniona śmierć.
Mimo wysiłków szwedzkich dyplomatów, między innymi ambasadora w Moskwie, Staffana Söderbloma, nic nie było wiadomo o losie Wallenberga. W sierpniu 1947 radzieckie MSZ powiadomiło szwedzką ambasadę, że „Wallenberg nie przebywa na terenie Związku Radzieckiego i nie jest znany władzom radzieckim”.
Na Zachodzie sprawa wciąż pozostawała otwarta. W Budapeszcie zamówiono wykonanie pomnika Wallenberga, Albert Einstein poparł starania o nadanie mu Pokojowej Nagrody Nobla. Pojawiali się ludzie, którzy twierdzili, że w moskiewskich więzieniach widzieli lub nawet przebywali w celi z Wallenbergiem (Niemcy – Gustaw Richter i Horst Kitchmann, Włoch Claudio de Mohr). Według tego ostatniego Wallenberg, posługując się „więziennym telegrafem” (stukanie w rury szczoteczką do zębów), wiosną 1947 powiadomił współwięźniów, że „zabierają go stąd”. Wysłano go do Workuty, jednak w ciągu kolejnych lat był często przenoszony do innych sowieckich łagrów. Z biegiem lat doniesienia o Szwedzie stawały się coraz częściej sprzeczne lub niejasne. Rząd szwedzki słał petycje i pytania o losy Wallenberga. Starania te odniosły jeden skutek – w lutym 1957 ZSRR wystosował odpowiedź, według której „więzień Wallenberg” zmarł 17 lipca 1947 na atak serca. Znowu jednak pojawiły się wersje, że Wallenberg żyje – wygłosił je przewodniczący Radzieckiej Akademii Nauk Medycznych A.L. Miasnikow w 1961. Rząd radziecki oficjalnie je zdementował. Szereg byłych więźniów mówiło, że widziano go żywego w obozach na Syberii i radzieckich więzieniach jeszcze w latach 60.
Później wielu współwięźniów i innych osób twierdziło, że widziało Szweda w latach 80. Inni utrzymywali, że widzieli go w „psychuszce” (zakład psychiatryczny), jeszcze inni, że został rozstrzelany. W wywiadzie udzielonym agencji AP główny archiwista FSB gen. Wasilij Christoforow przyznał, że dyplomacie ktoś pomógł umrzeć, a data zgonu została sfabrykowana. Potwierdzili to archiwiści z rosyjsko-szwedzkiego zespołu w 1991, który po upadku ZSRR badał sprawę. Gdy w moskiewskich archiwach znaleźli dokumenty, między innymi protokoły przesłuchań Wallenberga prowadzonych po dacie jego śmierci, KGB natychmiast zamknęło im dostęp do teczek. Anatolij Prokopenko opowiedział mediom o odnalezieniu w 1991 teczki mieszkającego podczas wojny w Budapeszcie emigranta hrabiego Michaiła Tołstoja-Kutuzowa, współpracownika Wallenberga i agenta KGB (śledził on Szweda i słał meldunki do Moskwy). Gdy Prokopenko znalazł dossier Tołstoja, zostało ono zabrane przez KGB. Wszystkie kluczowe dokumenty zostały z niego usunięte i utajnione, Prokopenkę zaś wyrzucono z pracy. Jak twierdził archiwista, KGB uznało dokumenty za kompromitujące i zacierało ich ślady jeszcze kilka lat. Według Pawła Sudopłatowa Wallenberga przesłuchiwano na Lefortowie, później przewieziono go na Łubiankę, a gdy odmówił współpracy z NKWD, Mołotow i Wyszynski kazali toksykologowi NKWD Grigorijowi Majranowskiemu zamordować Wallenberga zastrzykiem; potem ciało Wallenberga miano spalić. Jak stwierdził prof. Israel Gutman, historyk izraelski z instytutu Jad Waszem, który uhonorował Szweda tytułem Sprawiedliwy wśród Narodów Świata, rozwiązanie zagadki śmierci Szweda znajduje się w moskiewskich archiwach i nie da się jej wyjaśnić, jeśli Moskwa ich nie udostępni.
Walka o nadzieję i prawdę nie ustała jednak szczególnie wśród rodziny (matka, przyrodnie rodzeństwo) i przyjaciół Wallenberga. Upadek reżimu komunistycznego i samego ZSRR nie nadały sprawom nowego biegu. Oficjalna pozostała wersja o śmierci w 1947, niemniej rosyjscy politycy i prasa wyrażali współczucie rodzinie i przyjaciołom dyplomaty. Przeprowadzono oficjalne inspekcje w więzieniach, gdzie mógł przebywać Wallenberg. Nie dały one jednak żadnych efektów ani poszlak.
W 1987 odsłonięto w Budapeszcie pomnik bohatera holocaustu. Na granitowej płycie wyryto łacińskie przysłowie: „Jak długo uśmiecha się do ciebie szczęście, tak długo masz wielu przyjaciół. W nieszczęściu pozostajesz sam.”
5 października 1981 Raoul Wallenberg uzyskał – dzięki zaangażowaniu Toma Lantosa, węgierskiego Żyda, który zawdzięczał mu życie – honorowe obywatelstwo amerykańskie, a później także kanadyjskie (1985) oraz izraelskie (1986). Instytut Jad Waszem uhonorował go medalem Sprawiedliwy wśród Narodów Świata.
W 2016 roku Szwecja oficjalnie uznała Wallenberga za zmarłego i ustaliła 31 lipca 1952 jako datę śmierci.

</doc>
<doc id="84011" url="https://pl.wikipedia.org/wiki?curid=84011" title="Stanisław Bereś">
Stanisław Bereś

Stanisław Bereś, ps. "Stanisław Nowicki" (ur. 4 maja 1950 we Wrocławiu) – polski poeta, historyk literatury, medioznawca, krytyk literacki, tłumacz.
Życiorys.
Profesor w Instytucie Dziennikarstwa i Komunikacji Społecznej Uniwersytetu Wrocławskiego; wcześniej w Instytucie Filologii Polskiej UWr (1973–2003), w Państwowej Wyższej Szkole Teatralnej (1979–1987) oraz na Uniwersytecie Charles’a de Gaulle’a Lille 3 we Francji (1987–1993). W latach 1996–2011 redaktor "Telewizyjnych Wiadomości Literackich" (TVP 2, TV Polonia), w latach 1997–1998 magazynu kulturalnego "Latarnik" (TV Polonia) oraz w roku 2003 programu publicystycznego „Jatka Kulturalna” (TVP 3); członek jury Nagrody Literackiej Nike (1996–2004). Od roku 2006 juror Literackiej Nagrody Europy Środkowej Angelus. Prowadzi cykl spotkań z pisarzami w Teatrze Polskim we Wrocławiu „Magiel literacki” (od 2006). W roku 2012 redaktor portalu edukacyjnego Telewizjaliteracka.pl, od 2013 roku redaktor naczelny serii naukowej Biblioteki Narodowej.
Opublikował 23 książki (4 przełożone na języki obce) i ok. 550 artykułów, szkiców i recenzji na łamach czasopism krajowych, emigracyjnych oraz zagranicznych. Zrealizował kilkaset odcinków programów telewizyjnych, 3 filmy dokumentalne, 6 wykładów multimedialnych.
Jego żoną była aktorka Monika Braun.

</doc>
<doc id="84013" url="https://pl.wikipedia.org/wiki?curid=84013" title="Deluxe Ski Jump">
Deluxe Ski Jump

Deluxe Ski Jump – seria komputerowych gier zręcznościowych rozpowszechnianych na licencji shareware o tematyce skoków narciarskich, przeznaczona na komputery osobiste.
Opis serii.
Pierwsza wersja programu została wydana 4 lipca 1999 roku. Autorem gry jest fiński programista Jussi Koskela.
"Deluxe Ski Jump" jest uważana za jeden z lepszych symulatorów tej dyscypliny ze względu na wierne odwzorowanie praw fizyki lotu, prostotę sterowania oraz niewielkie wymagania sprzętowe, pozwalające na jej uruchomienie nawet na słabszych komputerach. W 2006 roku redakcja „CD-Action” sklasyfikowała "Deluxe Ski Jump" na 53. miejscu listy najlepszych gier dziesięciolecia. Jej druga wersja wniosła parę drobnych usprawnień, w tym 16 nowych skoczni. W wersji trzeciej, wydanej pod koniec października 2004, poprawie uległa grafika (która jest w pełni trójwymiarowa), czego skutkiem są wyższe wymagania sprzętowe.
W "Deluxe Ski Jump" gracz kieruje skoczkiem narciarskim. Zasady skoku w całej serii są identyczne – sterowanie odbywa się jedynie za pomocą myszy. Gra umożliwia rozegranie Pucharu Świata oraz Pucharu Drużynowego z zawodnikami sterowanymi zarówno przez komputer, jak i przez prawdziwych graczy. Dodatkowo od Deluxe Ski Jump 3 v1.5 można grać w trybie wieloosobowym przez internet.
Fenomen popularności "Deluxe Ski Jump" w Polsce powszechnie łączony jest ze zwycięstwem Adama Małysza w 49. Turnieju Czterech Skoczni.
Deluxe Ski Jump.
Wersja 1.0.
Wersja 1.0 została wydana 4 lipca 1999. Z powodu braku wydawcy, była ona głównie dołączana do magazynów o grach komputerowych. W grze znajdują się skocznie: Finlandia K105, Szwecja K140, Norwegia K90, Niemcy K120, Kanada K185, Australia K70, Francja K160 oraz Japonia K210. Gra nie posiada jeszcze możliwości odtwarzania powtórek.
Wersja 1.5.
Wersja ta została wydana w roku 2000, również przed powstaniem wydawcy Mediamond. W stosunku do wersji poprzedniej dodano tryb pucharu drużynowego oraz połączono ustawianie graczy i przeciwników, a także skocznie: Szwajcaria K170, Polska K80, Rosja K200, Korea K150, Anglia K50, Włochy K230, USA K130, i Słowacja K250.
Deluxe Ski Jump 2.
Skocznie.
Wielkość skoczni oraz ich wygląd nie mają pokrycia w rzeczywistości. W wersji demonstracyjnej zaprezentowano 4 skocznie.
W wersji "Deluxe Ski Jump 2.1", dołączonej do jednego z wydań dwutygodnika Komputer Świat, pojawiły się dodatkowe obiekty, wzorowane na polskich i zagranicznych skoczniach narciarskich.
Wersja na telefon.
Od listopada 2020 roku gra jest dostępna na telefony z systemem operacyjnym Android, a od lutego 2022 roku także na urządzenia z systemem iOS.
Deluxe Ski Jump 3.
Skocznie.
Wielkość skoczni oraz ich wygląd nie mają pokrycia w rzeczywistości. Gracz może wysłać osiągnięte przez siebie rekordy na serwer gry, a inni mogą je w podobny sposób ściągnąć.
Kolejne wersje.
Deluxe Ski Jump 3 v1.1.
Wersja 1.1 zaoferowała nowe opcje:
Deluxe Ski Jump 3 v1.2.
Nowe opcje w wersji 1.2:
Deluxe Ski Jump 3 v1.3.
Wersja 1.3 zaoferowała kilka nowych opcji i usprawnień. Jednym z ważniejszych udoskonaleń możliwość skakania w zawodach letnich na tzw. skoczniach igelitowych. Poza tym pojawiła się możliwość regulacji kamery.
Oprócz tego:
Deluxe Ski Jump 3 v1.4.
Wersja 1.4 pod względem możliwości była dużym krokiem naprzód w stosunku do poprzedniej wersji. Posiadacze zarejestrowanej gry do dyspozycji otrzymali 16 nowych skoczni (łączna liczba zwiększyła się dwukrotnie), posiadacze wersji demo otrzymali dostęp do dwóch nowych skoczni – w Czechach i w Japonii.
Inne zmiany w tej wersji:
Deluxe Ski Jump 3 v1.5.
Nowa wersja "DSJ" pozwala na grę przez internet. Poprawiono także kilka elementów dotyczących sterowania i wyglądu gry.
Deluxe Ski Jump 3 v1.6.
Zmiany dotyczące samej gry:
Zmiany dotyczące gry przez sieć:
W wersji 1.6.1 zostały poprawione niewielkie wychwycone błędy.
W wersji 1.6.2 poprawiono błąd związany z grą online.
Deluxe Ski Jump 3 v1.7.
W tej wersji gry pojawiło się 8 nowych skoczni.
Oprócz tego:
Deluxe Ski Jump 4.
Deluxe Ski Jump 4 – wersje beta.
Beta-1.
21 stycznia 2011 została wydana pierwsza wersja beta gry. W porównaniu do poprzedniczki, w znacznym stopniu zmodyfikowano oprawę graficzną oraz fizykę lotu. Zmianie uległy także skocznie, które przestały być fikcyjne – wyglądem i parametrami nawiązują do rzeczywistych obiektów. W tej wersji dostępne są dwa – w Lahti i Lillehammer.
Beta-2.
Druga wersja beta gry ukazała się 10 kwietnia 2011. Oprócz usunięcia wielu błędów występujących w wersji Beta-1, dodano m.in. możliwość zmiany belek startowych. Zmieniono też nieco fizykę lotu oraz detale w szacie graficznej – m.in. dodano możliwość tworzenia dwukolorowych elementów stroju zawodnika, a na spodzie nart pojawił się napis "Mediamond". Poddano modyfikacji wyświetlanie prędkości na rozbiegu oraz not. Wprowadzono także dwa nowe kąty kamery – F11 oraz F12, są one lustrzanymi odbiciami kamer F1 oraz F2. Oprócz zmian w wyglądzie obiektów obecnych w wersji Beta-1, dodano dwie nowe skocznie – Kulm w Bad Mitterndorf oraz Średnią Krokiew w Zakopanem.
Deluxe Ski Jump 4 v1.0.
v1.0.0.
31 grudnia 2011 zaprezentowano wersję 1.0.0. Po raz kolejny modyfikacjom uległa fizyka lotu, trudniejsze stało się też lądowanie. Zmianom w wyglądzie obecnych wcześniej skoczni towarzyszyło dodanie czterech nowych obiektów – w Sapporo, Kuusamo, Garmisch-Partenkirchen i Planicy. Do istotnych nowości należy też m.in. free camera – użytkownik może dowolnie obracać obraz i tworzyć własne kąty kamery. Drobnej modyfikacji uległ interfejs gry.
v1.0.1.
W wersji 1.0.1 usunięto błąd związany z wpisywaniem znaków specjalnych.
Deluxe Ski Jump 4 v1.1.
v1.1.0.
10 kwietnia 2012 roku wydana została wersja 1.1.0. Pojawiły się nowe skocznie – Oberstdorf HS213 oraz Villach HS98.
Oprócz tego:
v1.1.1.
W wersji 1.1.1 usunięto kilka drobnych błędów związanych głównie z działaniem gry.
Deluxe Ski Jump 4 v1.2.
v1.2.0.
30 maja 2012 roku wydana została wersja 1.2.0 gry, gdzie najważniejszą nowością są gracze komputerowi (pokazywana jest tylko odległość i nota łączna). Oprócz tego usunięto parę drobnych błędów.
v1.2.1.
W wersji 1.2.1 usunięto błąd graficzny dla komputerów mających zainstalowane sterowniki Nvidia GeForce 296.10 lub nowsze.
Deluxe Ski Jump 4 v1.3.
v1.3.0.
23 listopada 2012 roku Jussi Koskela wydał wersję 1.3.0 gry. Pojawiło się w niej 7 nowych skoczni. Ponadto:
v1.3.1.
W wersji 1.3.1, wydanej 11 grudnia 2012 roku:
v1.3.2.
Wydano 13 grudnia 2012 roku. Jedyną nowością jest usunięcie błędu związanego ze zbyt małą liczbą punktów zdobywaną przez graczy CPU na skoczni Lillehammer HS100.
v1.3.3.
Wersja 1.3.3 została wydana 25 stycznia 2013 roku. Autor gry skupił się na wielu urozmaiceniach graficznych oraz usunął kilka błędów.
Deluxe Ski Jump 4 v1.4.
v1.4.0.
27 marca 2013 roku Jussi Koskela wydał wersję 1.4.0 gry. Pojawiło się w niej 2 nowe skocznie: Čerťák HS205 oraz Paul-Ausserleitner-Schanze. Ponadto autor usunął kilka zauważonych błędów.
v1.4.1.
Wersję 1.4.1 wydano 8 kwietnia 2013 r. W tej wersji:
v1.4.2.
Wydana 12 kwietnia 2013 roku. Usunięto błąd związany z ładowaniem skoczni w wersji demonstracyjnej.
v1.4.3.
W wersji 1.4.3, wydanej 10 maja 2013 roku, autor gry skupił się na powtórkach. Najistotniejsze nowości to:
v1.4.4.
W tej wersji autor usunął kilka drobnych błędów zauważonych tylko w wersji 1.4.3.
Deluxe Ski Jump 4 v1.5.
v1.5.0.
Wersja 1.5.0 ujrzała światło dzienne 22 listopada 2013 roku. W niej:
v1.5.1.
W tej wersji naprawiono błąd związany z ładowaniem skoczni Wisła HS134 w wersji w języku polskim.
v1.5.2.
W tej wersji, którą wydano 4 grudnia 2013 roku:
Deluxe Ski Jump 4 v1.6.
v1.6.0.
Wersję 1.6.0 gry wydano 31 marca 2014 roku. Najistotniejszą nowością są rekordy ustanawiane w grze online, są one dostępne tylko dla graczy, którzy posiadają swój własny klucz. Ponadto:
v1.6.1.
Wydano 1 kwietnia 2014 roku. W niej:
v1.6.2.
Ukazała się 6 listopada 2016 roku. Zmiany, które w niej nastąpily to:
v1.6.3.
Wydana 19 lutego 2017 roku. W niej:
Deluxe Ski Jump 4 v1.7.
Wersja 1.7.0 została wydana 13 listopada 2020 roku. Powstała ona przy współpracy z grupą fanów z Polski, pod pseudonimem Gorisek Bros. Zostało dodane wsparcie dla własnych skoczni.
Deluxe Ski Jump 4 v1.8.
Wersja 1.8.0 została wydana 19 lutego 2021 roku. Zmiany, które nastąpiły to:
Deluxe Ski Jump 4 v1.9.
Wersja 1.9.0 ukazała się 1 kwietnia 2021 roku. Najistotniejsze nowości to:
Deluxe Ski Jump 4 v1.10.
v1.10.0.
Wersja 1.10.0 ujrzała światło dzienne 19 listopada 2021 roku. Najistotniejsze nowości to:
v1.10.1.
Wydana 25 listopada 2021. W niej poprawiono kilka błędów.
v1.10.2.
W wersji opublikowanej 26 grudnia 2021 poprawiono kilka błędów:

</doc>
<doc id="84017" url="https://pl.wikipedia.org/wiki?curid=84017" title="Mykoryza">
Mykoryza

Mykoryza, mikoryza ("mycorrhiza") – powszechnie występujące zjawisko polegające na współżyciu korzeni lub nasion roślin naczyniowych z grzybami (dotyczy około 85% gatunków roślin wyższych z całego świata). Większość przypadków mykoryzy dotyczy relacji mutualistycznej, w nielicznych przypadkach zależność przesuwa się w kierunku wykorzystywania grzyba.
Symbioza mykorytyczna umożliwia grzybom, będącym organizmami heterotroficznymi, zaopatrzenie w związki organiczne, wytwarzane przez rośliny w procesie fotosyntezy. W zamian rośliny zaopatrywane są przez strzępki grzyba w związki mineralne, głównie fosforowe i azotowe, chociaż potwierdzono również poprawę zaopatrzenia roślin w mikroelementy takie jak cynk i miedź. Grzyby mykoryzowe wytwarzają także hormony roślinne: auksyny, gibereliny i cytokininy, które po wniknięciu do organizmu rośliny regulują jego wzrost i rozwój. Inne substancje o charakterze antybiotyków wydzielane są przez grzyby do gleby zmniejszając prawdopodobieństwo zakażenia rośliny patogenami obecnymi w podłożu. Wydzielane związki nie chronią rośliny jedynie przed wirusami i nicieniami. Stwierdza się również wzrost odporności roślin mykorytycznych na warunki stresowe. Podwyższona odporność dotyczy skrajnych temperatur, obecności substancji toksycznych w środowisku oraz niekorzystnego pH. Dla części gatunków powstanie mykoryzy jest koniecznym warunkiem rozwoju. Bez obecności grzybni nasiona roślin należących między innymi do storczykowatych i wrzosowatych nie są w stanie wykiełkować. Grzybnia może łączyć wiele roślin należących do jednego gatunku lub do różnych gatunków umożliwiając połączonym roślinom wymianę związków węgla, substancji regulatorowych, związków mineralnych oraz allelopatin. Struktury nazywane sieciami mykoryzowymi występują powszechnie w wielu ekosystemach.
Odkrycie mykoryzy było procesem wieloetapowym. W latach 1840-1880 pojawiło się wiele różnych obserwacji opisujących to zjawisko. Sformułowania zasady mykoryzy na podstawie eksperymentu dokonał w roku 1880 polski botanik, Franciszek Kamieński, który opisał ją w swojej pracy w 1881 roku. Nazwy "mykoryza" po raz pierwszy użył botanik niemiecki Albert Bernhard Frank w 1885 roku.
Ewolucja.
Początki mykoryzy sięgają ordowiku, gdy prymitywne rośliny zaczęły podbój lądów. W dewonie grzyby mykoryzowe towarzyszyły już lepiej rozwiniętym roślinom naczyniowym. Grzyby z gromady "Glomeromycota" pomogły roślinom skutecznie skolonizować środowisko lądowe.
Arbuskule zostały wykryte u aglaofitonu występującego na Ziemi ponad 400 milionów lat temu. Mykoryza arbuskularna jest dominującym typem mykoryzy u roślin lądowych i prawdopodobnie powstała jako pierwsza. Jej początki wydają się zbiegać zasiedlaniem lądów przez rośliny 450-500 mln lat temu. Ektomykoryza wyewoluowała z mykoryzy arbuskularnej wielokrotnie dla na drodze ewolucji równoległej. Po raz pierwszy ektomykoryza pojawiała się około 200 mln lat temu. Najmłodszym rodzajem jest mykoryza erikoidalna powstała około 100 mln lat temu. Badania molekularne wskazują, że ten typ mykoryzy charakterystyczny dla rodzin "Ericaceae", "Epacridaceae" i "Empetraceae" pojawił się już 140 mln lat temu. Myko-heterotrofy i utrata stanu mykoryzy pojawiły się również w wyniku ewolucji równoległej wielokrotnie. Mykoryza arbutoidalna oraz storczykowa powstały z mykoryzy arbuskularnej w wyniku zmiany komponentu grzybowego z "Glomeromycota" na "Basidiomycota".
Rodzaje mykoryzy.
Najbardziej rozpowszechniona jest endomykoryza określana jako arbuskularna (AM, AMF) lub pęcherzykowo-arbuskularna (VA, VAM). Ten typ mykoryzy jest stwierdzany u ponad 80% gatunków roślin lądowych. Mykoryzę arbuskularną tworzy 130 gatunków grzybów z gromady "Glomeromycota". W endomykoryzie strzępki przenikają przez ściany komórkowe tkanek roślinnych i kontaktują się bezpośrednio z błoną komórkową. Strzępki wewnątrz komórki tworzą struktury w kształcie pęcherzyków albo arbuskule, rozgałęzione zgrubienia. Grzyby bez obecności gospodarza są niezdolne do zakończenia cyklu życiowego, pomimo tego że mogą kiełkować i rozpoczynają wzrost jednak jest on bardzo ograniczony bez kontaktu z korzeniami rośliny. Wzrost strzępek jest stymulowany przez strigolaktony, fitohormony wydzielane przez korzenie roślin.
Drugim rodzajem mykoryzy jest ektomykoryza. Zdolnych do tworzenia relacji tego typu jest około 10% rodzin roślin wyższych, głównie są to rośliny drzewiaste. W ektomykoryzie strzępki grzybni oplatają korzenie roślin tworząc tzw. opilśń (mufkę) i wnikają do wnętrza wypełniając przestwory międzykomórkowe, tworząc sieć Hartiga, dzięki czemu mogą przejąć dotychczasowe funkcje włośników, które w takim wypadku zanikają. Grzyby zdolne do tworzenia ektomykoryzy należą do "Basidiomycota", "Ascomycota" i "Zygomycota". Relacje typu ektomykoryza charakteryzują się znaczną specyficznością gatunkową, a niektóre gatunki grzybów są zdolne do utworzenia mykoryzy tylko z jednym gatunkiem rośliny. Jednak możliwe jest też tworzenie mykoryzy przez jedno drzewo nawet z 15 gatunkami grzybów jednocześnie. Znane są tysiące gatunków grzybów zdolnych do tworzenia ektomykoryzy a ich całkowitą liczbę szacuje się na 20-25 tys.
Trzecim rodzajem mykoryzy jest mykoryza erikoidalna (ERM, ER) nazywaną też ektendomykoryzą. Ten rodzaj mykoryzy jest ograniczony do roślin z rodziny "Ericaceae". Strzępki w tym rodzaju mykoryzy jednocześnie wnikają do komórek roślinnych i tworzą na zewnątrz opilśń.
Rośliny z rodzaju "Arbutus" i "Pyrola" tworzą mykoryzę arbutolidalną z jednorzędową siecią Hartiga i skupiskami strzępek wewnątrz dużych komórek epidermy. Szczególnym typem jest mykoryza monotropoidalną tworzona przez pozbawione chlorofilu myko-heterotrofy. Zarówno mykoryza arbutolidalna, jak i monotropoidalna jest uznawana za kategorię ektomykoryzy.
Jako oddzielny rodzaj wyróżniana jest też mykoryza storczykowata. Szczególną cechą tej mykoryzy jest transfer węgla z grzyba do rośliny. Ze względu na liczbę gatunków "Orchidaceae" szacowaną na około 25 tys. mykoryza storczykowata jest drugim pod względem częstości rodzajem mykoryzy. Powszechne wśród storczykowatych jest występowanie myko-heterotrofów lub częściowych myko-heterotrofów, przynajmniej w początkowych fazach rozwoju. Typowe dla mykoryzy storczykowatej jest również saprofityczny sposób odżywiania grzybów wchodzących w relację symbiozy. Relacja charakteryzuje się szczególnie dużą specyficznością gatunków ją tworzących. Zwykle grzyby tworzące mykoryzę ze storczykowatymi należą do "Basidiomycota", a tylko nieliczne do "Ascomycota".
Częstość zachodzenia różnych typów mykoryzy, czy ogólniej symbiozy korzeniowej roślin, związana jest z klimatem. W miejscach, gdzie warunki klimatyczne sprzyjają szybkiemu rozkładowi ściółki, czyli głównie w strefie o stabilnym, ciepłym i wilgotnym klimacie, wśród drzew przeważają gatunki z mykoryzą arbuskularną. W miejscach z zauważalną sezonowością klimatu, a więc z przerwami w rozkładzie materii organicznej, dominuje ektomykoryza. W strefach umiarkowanych obie formy współwystępują bez dominacji. W strefach o klimacie suchym z wysokimi temperaturami maksymalnymi, na glebach zasadowych z kolei częsta jest symbioza drzew z mikroorganizmami wiążącymi azot cząsteczkowy.
Przykłady mykoryzy.
Rozwój wielu gatunków roślin jest całkowicie zależny od obecności określonego gatunku grzyba, gdzie brak partnera grzybowego oznacza śmierć dla rośliny, ale i wiele znanych gatunków grzybów kapeluszowych dojrzewa tylko wtedy, gdy grzybnia ma dostęp do korzeni drzew, dlatego przy tego rodzaju symbiozie mówi się o mutualizmie. Mykoryza jest powszechnym zjawiskiem w przypadku drzew leśnych, tu niektóre grzyby wykazują specjalizację w wyborze partnera, ograniczając się do określonego gatunku, np.:
Jeżeli chodzi o rośliny, to np. nasiona storczykowatych kiełkują tylko w obecności grzybni. Obecność strzępek grzybni stwierdzono w nasionach wielu roślin, np. niecierpków i wrzosu.
Mykoryza a bakterie brodawkowe.
Dowody molekularne wskazują, że symbioza z grzybami oraz z bakteriami brodawkowymi związana jest z obecnością tych samych genów. Rośliny bobowate zdolne są do pozyskiwania związków azotu od bakterii oraz związków fosforu od grzybów. W przypadku obu symbiontów kaskadę sygnału prowadzącą do syntezy białek niezbędnych do połączenia organizmów prawdopodobnie zapoczątkowuje ten sam receptor (RLK – ang. receptor-like kinases). Znane mutanty pozbawione zdolności do łączenia z bakteriami są jednocześnie pozbawione możliwości połączenia z grzybami.

</doc>
<doc id="84018" url="https://pl.wikipedia.org/wiki?curid=84018" title="George Busbee">
George Busbee

George Dekle Busbee (ur. 7 sierpnia 1927 w Vienna w stanie Georgia, zm. 16 lipca 2004 w Savannah w stanie Georgia) – amerykański polityk, działacz Partii Demokratycznej.
Przez 9 kadencji zasiadał w stanowej Izbie Reprezentantów Georgii; 1975–1983 był gubernatorem stanu, zastąpił na tym stanowisku Jimmy’ego Cartera.

</doc>
<doc id="84020" url="https://pl.wikipedia.org/wiki?curid=84020" title="Robert Bosch">
Robert Bosch

Robert Bosch (ur. 23 września 1861, zm. 12 marca 1942) – niemiecki przemysłowiec, założyciel przedsiębiorstwa Robert Bosch GmbH.
Życiorys.
Urodził się 23 września 1861 roku w wiosce Albeck, położonej pomiędzy Ulm i Heidenheim. Był jedenastym z dwanaściorga dzieci. Jego rodzice oprócz sporego przedsiębiorstwa rolnego prowadzili również gospodę na uczęszczanym odcinku z Norymbergi do Ulm.
Nauka i początki działalności.
W swoich pamiętnikach Bosch zanotował: „Kiedy miałem podjąć decyzję co do przyszłego zawodu, ojciec zapytał, czy nie chciałbym zostać mechanikiem precyzyjnym, a ja powiedziałem: tak. I tak w roku 1876 rozpocząłem praktykę u mechanika i optyka Maiera w Ulm”.
Z dyplomem czeladniczym w ręku Bosch wyruszył w podróż po świecie. Zatrzymywał się w takich miejscach, jak: Kolonia, Stuttgart, Hanau, Norymberga i Göppingen. Młody mechanik precyzyjny pracował wszędzie tam, gdzie mógł się czegoś nauczyć, przy czym był otwarty nie tylko na wiedzę techniczną. W Kolonii, gdzie jego starszy brat Karl prowadził sklep z instalacjami, poznał podstawy handlu. W Stuttgarcie jako wolny słuchacz uczęszczał przez semestr na zajęcia w Wyższej Szkole Technicznej, aby jak potem powiedział „pozbyć się strachu przed terminologią techniczną”.
Nie posiadając środków finansowych, wiosną 1884 Robert Bosch wyjechał do Ameryki, gdzie znalazł pracę u pochodzącego z Niemiec elektrotechnika, a potem zatrudnił się w fabryce Edison Machine Works.
Warsztat mechaniki precyzyjnej i elektrotechniki.
Droga powrotna do ojczystej Szwabii prowadziła przez Anglię, a ostatnie pół roku Bosch spędził na wędrówce po miastach niemieckich. 15 listopada 1886 roku osiedlił się, i wkładając kapitał zakładowy w wysokości 10 tys. marek, własne oszczędności oraz spadek po ojcu, założył w Stuttgarcie Werkstätte für Feinmechanik und Elektrotechnik („warsztat mechaniki precyzyjnej i elektrotechniki”).
Mały warsztat instalacyjny zaczynał bardzo skromnie. Wraz z czeladnikiem-mechanikiem oraz uczniem Bosch naprawiał różne urządzenia elektryczne, instalował telefony, telegrafy i piorunochrony oraz oferował usługi w zakresie mechaniki precyzyjnej. Już w 1887 roku Bosch udoskonalił niskonapięciowy zapłon elektromagnetyczny do stacjonarnego silnika gazowego. Wynalazek nie odniósł upragnionego sukcesu. Rozkwit przedsiębiorstwa nastąpił dopiero wtedy, gdy Bosch na tyle poprawił swój zapłon iskrowy niskiego napięcia, że zainstalowano go w trójkołowym pojeździe mechanicznym de Dion Bouton. W roku 1902 udało się skonstruować zapłon iskrownikowy, który w szybkości zapłonu, precyzji i cenie bił na głowę wszystko, co do tej pory ukazało się na rynku, i pchnął do przodu rozwój szybkobieżnych silników benzynowych: nastała epoka wysokonapięciowego zapłonu elektromagnetycznego Boscha ze świecami zapłonowymi.
Rozwój przedsiębiorstwa.
Po 10 latach działalności Bosch zatrudniał 16 pracowników, pięć lat później 45, kolejne pięć lat później już 4500. Trzy razy zmieniał siedzibę zakładu, w 1901 roku, przeniósł się do fabryki z prawdziwego zdarzenia. W nowym budynku, na którym widniał napis "„Fabryka Elektrotechniczna”", pomieszczenia były przygotowane do nowoczesnej produkcji opartej na podziale pracy. Bosch wykorzystał to, czego nauczył się w Ameryce. Tam istniała już bowiem produkcja seryjna – produkcja w warunkach podziału pracy.
Bosch zaplanował nowe warsztaty z rozmachem, aby zebrać doświadczenia z nowymi metodami produkcji. Zatrudnił najlepszych mechaników, ludzi z wyczuciem postępu technicznego, reprezentowanego przez nowe maszyny. W 1906 roku wprowadził ośmiogodzinny czas pracy, ponieważ uważał go za „najbardziej ekonomiczny i najkorzystniejszy dla utrzymania ludzkiej siły roboczej w dobrej formie”. W 1910 roku doszły do tego wolne popołudnia w soboty oraz wielostopniowy system urlopów.
Zakład Boscha intensywnie rozrastał się. Zapłon iskrowy był eksportowany niemal do wszystkich krajów świata; już w roku 1914 Bosch sprzedawał prawie 90 procent swoich wyrobów za granicę. Do jego klientów należały prawie wszystkie większe przedsiębiorstwa samochodowe. Pod koniec lat dwudziestych Bosch podjął decyzję o poszerzeniu działalności przedsiębiorstwa: rozpoczęto produkcję elektronarzędzi, na początku lat trzydziestych włączono urządzenia z zakresu techniki grzewczej oraz radia samochodowe.
Podczas II wojny światowej niemieckie fabryki Boscha pracowały na potrzeby przemysłu zbrojeniowego. Jednocześnie wspierał on ruch oporu wobec nazistowskiego reżimu, pomagał również wielu Żydom. Hans Walz – następca Roberta Boscha – został wiele lat później za tę działalność uhonorowany tytułem Sprawiedliwego wśród Narodów Świata.
Działalność społeczna.
Dla Boscha ważne były nie tylko zyski. Ogromne kwoty założyciel przedsiębiorstwa przeznaczał także na cele społeczne. Za życia Robert Bosch był nie tylko jednym z największych przedsiębiorców w Niemczech, ale także jednym z największych fundatorów i społeczników swoich czasów. Bosch popierał oświatę i ludzi utalentowanych, medycynę i powszechna opiekę społeczną, wychowanie i oświatę państwową, porozumienie między narodami.
Jeszcze przed jego śmiercią w dniu 12 marca 1942, w 1936 roku powstał w Stuttgarcie ufundowany z jego inicjatywy Szpital im. Roberta Boscha; Bosch widział w nim ukoronowanie mecenatu, jaki roztoczył nad wieloma dziedzinami życia. W 1964 roku powstała Fundacja im. Roberta Boscha, która jest spadkobiercą, jak również wyrazicielem woli swojego sławnego założyciela oraz jego działalności dla dobra ogółu.
Robert Bosch Stiftung.
Jeżeli chodzi o posiadany majątek, Fundacja im. Roberta Boscha jest drugą co do wielkości fundacją przemysłową, po Fundacji Volkswagena. Swoją szczególną pozycję zawdzięcza faktowi, że nie ogranicza się wyłącznie do popierania nauki. Jej zasadniczym zadaniem jest „likwidacja wszelkiego rodzaju niedostatków oraz mobilizowanie moralnej, zdrowotnej i umysłowej siły człowieka”. Ten wyznaczony przez założyciela fundacji cel stwarza szerokie ramy dla działalności w interesie i dla dobra ogółu.
W centrum zainteresowania działalności naukowej fundacji znajduje się, obok Szpitala im. Roberta Boscha w Stuttgarcie, podległego mu Instytutu Farmakologii Klinicznej oraz Instytutu Historii Medycyny, opracowywanie programów i realizacja projektów w dziedzinach takich jak: powszechna opieka zdrowotna, porozumienie między narodami, opieka społeczna, oświata i wychowanie, kultura i sztuka oraz nauki humanistyczne, społeczne i przyrodnicze. Kolejne punkty, na które kładzie się nacisk, to rozwijanie stosunków niemiecko-francuskich, niemiecko-polskich i niemiecko-amerykańskich.
Od początku istnienia Fundacji, na cele społeczne przeznaczono około 800 milionów euro (dane: 2008).

</doc>
<doc id="84022" url="https://pl.wikipedia.org/wiki?curid=84022" title="Wyprawa sycylijska">
Wyprawa sycylijska

Wyprawa sycylijska (415–413 p.n.e.) to nieudana próba przejęcia kontroli nad Sycylią przez Ateny w czasie wojny peloponeskiej. Była to najbardziej fatalna w skutkach decyzja Aten podczas całej wojny.
Okoliczności.
W roku 415 p.n.e. Ateńskie Zgromadzenie Ludowe po namowach Alkibiadesa podjęło decyzję o wysłaniu potężnego kontyngentu wojsk na Sycylię. Pretekstem była pomoc Leontinoi przeciwko Syrakuzom i Selinuntowi. Prawdziwym celem jednak było zawładnięcie całą Sycylią, co dałoby Atenom kontrolę nad uprawami zboża, w które zaopatrywali się wrogowie Aten: Korynt oraz Sparta i jej sprzymierzeńcy.
Ponieważ Ateńczycy nie ufali w pełni Alkibiadesowi z powodu jego rozwiązłego trybu życia, dowództwo powierzono trzem strategom: Lamachosowi, Alkibiadesowi i Nikiaszowi (który był przeciwny wyprawie). W skład ekspedycji wchodziło 134 okręty, 130 okrętów z zaopatrzeniem, 5100 hoplitów, 1300 łuczników, oszczepników i procarzy. Wśród żołnierzy były oddziały przysłane przez sprzymierzeńców Aten.
Przed wypłynięciem grupa spiskowców, najprawdopodobniej przeciwników wyprawy, dokonała świętokradztwa, utrącając fallusy kamiennych wyobrażeń Hermesa (zwanych hermami). Mające być złym omenem dla przedsięwzięcia zdarzenie doprowadziło do rozpętania gorączki poszukiwania sprawców i rzucenia podejrzeń na Alkibiadesa, którego oskarżano również o przygotowania do obalenia demokracji ateńskiej.
Przebieg.
Pierwszy rok zajęło Ateńczykom zablokowanie miasta Syrakuzy. W tym czasie z Aten przypłynął statek "Salamina", mający zabrać Alkibiadesa na przesłuchanie w sprawie świętokradztwa. Alkibiades, podejrzewając, że zostanie skazany, uciekł do Sparty, gdzie został wpływowym doradcą.
Po śmierci w potyczce Lamachosa całe dowództwo przypadło schorowanemu Nikiaszowi. Za radą Alkibiadesa Spartianie wysłali do Syrakuz niewielki oddział sprzymierzonych pod dowództwem Gylipposa. Jego działania: uniemożliwienie dokończenia budowy fortyfikacji ateńskich i zajęcie bazy morskiej Aten – Wielkiego Portu, spowodowały przerwanie blokady miasta. W takiej sytuacji oblegający Ateńczycy stali się obleganymi.
W wyniku prośby Nikiasza o pomoc, w 413 p.n.e. na wyspę przybyła kolejna flotylla pod dowództwem Eurymedona i Demostenesa. Liczyła 73 okręty z 5000 hoplitami i 3000 lekkozbrojnych. Przybyłe oddziały, mimo natychmiastowego ataku, nie osiągnęły żadnych celów strategicznych. Nowi dowódcy nalegali na ewakuację wojska, póki sytuacja jeszcze na to pozwala. Nikiasz sprzeciwiał się jednak temu, wiedząc, że sytuacja Syrakuz również jest trudna. Dodatkowo zaćmienie Księżyca 27 sierpnia 413 p.n.e. skłoniło go do dalszej zwłoki. W kolejnych walkach zginął Eurymedon. Kiedy Nikiasz wydał rozkaz odwrotu, było już za późno. Flota Syrakuz, dzięki zdobytemu doświadczeniu, zniszczyła flotę ateńską przy próbie przerwania blokady. Pozbawieni środków transportu Ateńczycy w liczbie około 40 000 postanowili udać się lądem do najbliższego przyjaznego miasta. Po kilku dniach marszu oddziały pod dowództwem Demostenesa dostały się do niewoli. Dzień później główna część kolumny pod dowództwem Nikiasza została zmasakrowana przy próbie przekroczenia rzeki. Do niewoli trafiło 7000 żołnierzy, których umieszczono w kamieniołomach w wyjątkowo ciężkich warunkach. Później tych, którzy przeżyli, sprzedano w niewolę. Nikiasza i Demostenesa od razu stracono.
Była to największa klęska Aten. Stracono 173 okręty i 50 000 ludzi, wśród których byli najbardziej doświadczeni żołnierze i najlepsi dowódcy. W trakcie trwania wyprawy Spartanie zajęli twierdzę w Dekalei (413 p.n.e.) na terytorium Aten, co ograniczyło dostęp do pól uprawnych i kopalni srebra, stanowiących poważne źródło finansowania wojny. Oprócz tego do twierdzy zbiegło około 20 000 niewolników, będących w większości wykwalifikowanymi rzemieślnikami. Ateny były zmuszone prowadzić wojnę na dwóch frontach. Pomimo tak ogromnych strat w ludziach i funduszach, Ateny były w stanie prowadzić wojnę przez następne 9 lat.

</doc>
<doc id="84024" url="https://pl.wikipedia.org/wiki?curid=84024" title="Serge Reggiani">
Serge Reggiani

Serge Reggiani (ur. 2 maja 1922 w Reggio-Emilia, Włochy, zm. 23 lipca 2004 w Paryżu) – aktor i piosenkarz francuski, pochodzenia włoskiego.
Życiorys.
Przyjechał do Francji wraz z rodzicami jako 8-latek. Na studiach aktorskich został odkryty przez Jeana Cocteau i wystąpił w jego sztuce "Les parents terribles", odnosząc duży sukces. Po wojnie debiutował w filmie. Wystąpił m.in. w "Les Portes de la nuit" (1946, reż. Marcel Carné), "Złotym kasku" (1952), „Nędznikach” (1957), "Pianiście" (1998, produkcja hiszpańska, reż. Mario Gas); łącznie w około 80 filmach. Pracował także dla teatru, występował w sztukach Sartre’a i Becketta.
W wieku 44 lat zadebiutował jako piosenkarz. Wspierany przez Simone Signoret i Yves’a Montanda, zyskał dużą popularność jako wykonawca utworów Georges’a Moustakiego, a także wielkich poetów Rimbauda i Baudelaire’a. Najbardziej znane piosenki Reggianiego to "Dezerter" i "Wolność".
Po samobójczej śmierci syna Stéphane'a (1980) popadł w depresję i chorobę alkoholową; w ostatnich latach życia zyskał dodatkowe uznanie jako malarz.

</doc>
<doc id="84030" url="https://pl.wikipedia.org/wiki?curid=84030" title="Sacha Distel">
Sacha Distel

Sacha Distel, właśc. Alexandre Distel (ur. 29 stycznia 1933 w Paryżu, zm. 22 lipca 2004 w Rayol-Canadel-sur-Mer) – francuski piosenkarz i gitarzysta.
Był synem rosyjskiego emigranta Leonida Distela i francusko-żydowskiej pianistki Andrée Ventura. W latach 50. cieszył się opinią jednego z najlepszych francuskich gitarzystów jazzowych (współpracował m.in. z Dizzym Gillespie’m i Tonym Bennettem); w późniejszym okresie zajął się muzyką rozrywkową. Jako piosenkarz wypracował własny styl wykonywania utworów, zbliżony do jazzu z elementami scatu. Zdobył także popularność poza Francją dzięki wielu koncertom na świecie, m.in. w 1964 i 1980 w Polsce. Współpracował z filmem, głównie dzięki osobistym kontaktom z gwiazdami kina francuskiego – Brigitte Bardot, Juliette Gréco i Jeanne Moreau.
Jego żoną była od 1963 francuska narciarka Francine Bréaud.

</doc>
<doc id="84034" url="https://pl.wikipedia.org/wiki?curid=84034" title="Drzewo Życia (religia)">
Drzewo Życia (religia)

Drzewo Życia – biblijne rajskie drzewo, którego owoce miały zapewniać nieśmiertelność. Mimo iż ozdobne drzewo jako motyw mitologiczny występowało w wierzeniach wielu ludów – w czasach prehistorycznych w Mezopotamii, a w starożytności między innymi w Egipcie, Grecji, Babilonii, Persji i Indiach – to Drzewo Życia jest symbolem odnajdywanym dopiero w świętych księgach judaizmu (hebr.: "Ec ha-Chajim"; jid.: "Ejc Hachajim"), a także chrześcijaństwa (łac.: "Arbor Vitae" vel "Arbor Crucis" i "Crux Florida"), które widziało w nim prefigurację ukrzyżowanego Mesjasza. Drzewo Życia postrzegane jako wzorzec kulturowy symbolizowało wieczne odradzanie się przyrody, a równocześnie przemijanie ludzkiego losu. Drzewo czerpało z czterech żywiołów: jego korzenie korzystały z ziemi i wody, a pień i korona z powietrza i promieni słońca. Dla chrześcijan utożsamiane z nim drzewo krzyża jest miejscem, w którym śmierć stała się początkiem życia.
Motyw drzewa w wierzeniach.
Motyw drzewa łączącego różne światy występuje w wielu religiach – w mitologii hinduskiej był nim święty figowiec pagodowy ("Ficus religiosa"), w mitologii ludów nordyckich jesion Yggdrasil (Igdrasil) ucieleśniający oś świata i związaną z nią koncepcję drzewa kosmicznego. Motyw odwróconego drzewa kosmicznego znali Lapończycy. Motyw cudownego drzewa, obdarzonego mocą udzielania nieśmiertelności, można odnaleźć także w greckim micie o Heraklesie, który podczas wykonywania jednego z dwunastu niebezpiecznych czynów ruszał na wyprawę po złote jabłka chronione przez Hesperydy. W tradycji Jakutów święte drzewo było „tak stare, że jego wieku nie można było liczyć w stuleciach. Jego korzenie rozciągały się na niższy świat, a korona przebijała dziewięć niebios. Długość każdego liścia liczyła siedem sążni, a jej szyszki, jej owoce, dziewięć sążni”. Motyw drzew stanowiących siedzibę ludzkich dusz i bóstw był wśród ludów bardzo powszechny. W starożytnym Egipcie za dom bogów uznawany był święty figowiec sykomora ("Ficus sycomorus"). Motyw drzewa stanowiącego pomost z innym światem znali także Aborygeni Australijscy i Chińczycy. Ludy słowiańskie uznawały gaje dębowe za miejsca objawień bóstw.
Motyw mitologiczny w Mezopotamii.
Idea świętego drzewa łączącego różne światy pozostawała z silnym związku z motywem drzewa/rośliny symbolizującej przemijanie ludzkiego życia, a równocześnie
nieustanne odradzanie się przyrody.
Akadyjski Epos o Gilgameszu opisuje bohatera, który poruszony śmiercią przyjaciela wyrusza na poszukiwanie nieśmiertelności. Odkrywa roślinę, która po zjedzeniu ma odmładzać i czynić nieśmiertelnym. Nieuwagę bohatera wykorzystuje jednak wąż i zjada roślinę. Stylizowane, ozdobne, darzone czcią "sacrum" drzewo funkcjonowało jako motyw w sztuce prehistorycznej Mezopotamii. Jest spotykany wśród odkrytych na terenie dawnej Mezopotamii artefaktów datowanych na czwarte tysiąclecie p.n.e., a także wśród późniejszych – datowanych na drugie tysiąclecie p.n.e. – zabytków z terenów ówczesnej ekumeny starożytnego Bliskiego Wschodu, w tym z terenu Egiptu, Grecji czy cywilizacji doliny Indusu. Znaczenie motywu nie zostało przez naukowców wyjaśnione i nie może być traktowane jako udokumentowanie istnienia pojęcia Drzewa Życia w starożytnej Mezopotamii, lecz w swojej istocie wykazuje uderzające podobieństwo do pojawiającego się później w kulturze judaistycznej, chrześcijańskiej, muzułmańskiej i buddyjskiej motywu Drzewa Życia. Motyw mitologiczny z Mezopotamii jest przez naukowców określany odrębnym terminem „święte drzewo”. Prawdopodobnie prehistoryczny irański mit sakralny łączący w sobie Indo-Irańskie oraz semickie mity legł u podstawy koncepcji potężnego drzewa, które miało sięgać nieba lub które samo miało tworzyć sklepienie nieba z ulokowanym na nim słońcem i rodzić owoce dające nieśmiertelność. Chaldejczycy znali historię olbrzymiego drzewa rosnącego w Eridu, które było strzeżone przez słoneczne ptaki, a w drugim tysiącleciu p.n.e. znano motyw palmy rodzącej owoce.
Judaizm.
Drzewo Życia rosnące w środku raju pojawia się w Księdze Rodzaju trzykrotnie. Adam po zjedzeniu owoców z drzewa poznania dobra i zła został z raju wygnany, by nie zjadł również owoców z Drzewa Życia, dzięki czemu zyskałby nieśmiertelność. W Księdze Przysłów Drzewo Życia jest metaforą mądrości i sprawiedliwości, zaś w midraszach, apokryfach i pseudoepigrafach stało się motywem rozwiniętym o realnym charakterze. Poszczególni autorzy podawali różne rzekome szczegóły, ale zdarzały się także opisy alegoryczne. Drzewo Życia symbolizowało Torę jako „wieczne życie zasadzone w naszych umysłach”. To z tego powodu drzewce zwoju Tory zostały nazwane "acej chajim" (liczba mnoga od hebr. "ec chajim" = drzewo życia), zaś umieszczone na nich zdobienia symbolizujące owoce granatu: "rimmonim" (l.mn. hebr. = owoce granatu). W glinianych artefaktach znalezionych w pozostałościach po ołtarzu kadzielnym w Taanak koło Megiddo odkryto datowany na VIII wiek p.n.e. relief przedstawiający drzewo życia z dwoma koziorożcami. Motyw Drzewa Życia został także zidentyfikowany wśród zachowanych malowideł ściennych wokół niszy aron ha-kodesz synagogi, wzniesionej w latach 244–245, w Dura Europos na terenie obecnej zachodniej Syrii.
Eschatologiczne wyobrażenia lokowały Drzewo Życia jako istotny element Przyszłego Świata ("Olam ha-Ba"), w którym sprawiedliwi będą mogli spożywać jego owoce. Psalm 1 (Ps 1,3) wspomina o Drzewie Życia, które zostało zasadzone na płynącą wodą, a Księga Ezechiela (Ez 47,12) uzupełnia, że w dniu zmartwychwstania jego owoce się nie wyczerpią, a liście nie zwiędną i będą służyły za lekarstwo. Drzewo Życia można odnaleźć w tytułach pism religijnych („Ec Chajim”, „Ec ha-Chajim”). W kabale było ujmowane w kategoriach mistyczno-alegorycznych. Autorem obszernej publikacji kabalistycznej „Ec Chajim” (pol. Drzewo Życia) był żyjący na przełomie XVI i XVII wieku rabin i kabalista Chaim ben Josef Vital. Mojżesz Kordowero, XVI-wieczny kabalista, twierdził, że Drzewo Życia wzmaga podwójny ruch światła – rozjaśnia je światło proste (hebr. "or jaszar"), a równocześnie światło odbite (hebr. "or chozer") i tworzy, tworząc istotę bożej obecności. Z kolei ów przepływ światła miał wpływać na zdolność kreacyjną każdej z sefir.
Drzewo Życia jest także symbolicznie przedstawiane w stylizowanym kształcie menory, bywa motywem wykorzystywanym w synagogach w zdobieniach bim i aron ha-kodesz, a zestawiane w kultowej sztuce żydowskiej w układzie z lwem i jednorożcem mogło symbolizować potęgę odbudowanego i zjednoczonego królestwa Izraela.
Islam.
Opisywane w Koranie rajskie „drzewo wieczności” (lub „drzewo nieśmiertelności”, lub „drzewo nieśmiertelności i mocy”) łączy w sobie motyw Drzewa Życia z motywem Drzewa poznania dobra i zła i jest metaforą nieposłuszeństwo człowieka wobec Boga. Iblîs nie kusi Adama i Ewy możliwością poznania (wiedzy), ale nieśmiertelnością. Karą, podobnie jak w narracji biblijnej, jest wygnanie z raju.
W tradycji chrześcijańskiej.
Chrześcijanie już od pierwszych wieków widzieli w Starym Testamencie liczne prefiguracje ukrzyżowanego Mesjasza. Pisarz wczesnochrześcijański Justyn Męczennik w spisanym w II wieku „Dialogu z Żydem Tryfonem” twierdził, że zasadzone w raju „drzewo życia” było zapowiedzią Jezusa Chrystusa. Justyn wskazuje szereg symbolicznych nawiązań do drzewa, które miały się odnosić do Chrystusa – proroctwo Izajasza, że „wyrośnie różdżka z pnia Jessego”, psalm Dawida, w którym wskazuje, że wysławiany w nim „prawy człowiek” będzie «jak drzewo zasadzone nad płynącą wodą, które wydaje owoc w swoim czasie, i którego liście nie więdną», proroctwo Jeremiasza: «Ja zaś jak potulny baranek, którego prowadzą na zabicie, nie wiedziałem, że powzięli przeciw mnie zgubne plany: Zniszczmy drzewo wraz z jego mocą, zgładźmy go z ziemi żyjących, a jego imienia niech nikt już nie wspomina!». Justyn nawiązuje także do laski, którą Mojżesz otworzył Morze Czerwone (por. Wj 14, 16. 21) i którą na pustyni wyprowadził wodę ze skały (por. Wj 17, 5–6). Powyższe nawiązania ułatwiała Septuaginta, w której „drzewo” (ξύλον = "xylon") łączono zwykle z „drzewem życia”.
Żyjący w II wieku Ireneusz z Lyonu, ojciec Kościoła, męczennik chrześcijański, święty Kościoła katolickiego i prawosławnego także nawiązywał do symboliki drzewa jako krzyża oraz idei drzewa kosmicznego; przedstawiał biblijne rajskie drzewo jako figurę krzyża Jezusa: „To przekroczenie, które zostało popełnione przy pomocy drzewa, zostało usunięte przez posłuszeństwo, przez które posłuszny Bogu Syn Człowieczy przybity został do drzewa odrzucając poznanie zła, a wprowadzając poznanie dobra” („Wykład nauki apostolskiej”, XXXIII-XXXIV).
Wczesnochrześcijańską egzegezę potwierdzał pośrednio także krytyk Kelsos z Aleksandrii. W „Prawdziwym słowie” łączył "drzewo krzyża" z "drzewem życia": „Jest tam drzewo życia, jest tam zmartwychwstanie ciała za sprawą drzewa; dlatego sądzę, że ich nauczyciel został przybity do krzyża, a z zawodu był cieślą”. Gnostycka „Ewangelia Filipa” podaje ów związek wprost: „Józef, cieśla, zasadził ogród, gdyż potrzebował drzewa dla swego rzemiosła. On to jest tym, który wyciosał krzyż z drzew, które zasadził. Jego potomek zawisł na tym, co on zasadził. Jego potomkiem był Jezus, zaś sadzonką krzyż”. Związek obu "drzew" opisuje także oparta na apokryfach („Życie Adama i Ewy”, „Księga Jubileuszów”, „Ewangelia Nikodema”) legenda, według której drewno, z którego wykonano krzyż Jezusa, zostało pozyskane z trzech drzew, które wyrosły z nasion otrzymanych przez Seta tuż przed śmiercią swego ojca – Adama. Związek drzewa rajskiego z drzewem krzyża Jezusa wskazuje także w pochodzącej z III wieku homilii paschalnej Pseudo-Hipolit.
Efrem Syryjczyk, kaznodzieja, diakon, poeta i komentator Pisma Świętego, pisał w IV wieku: „Słowo Boże jest drzewem życia namalowanym rozlicznymi kolorami, które z każdej strony podaje ci błogosławiony owoc (...) Każdy może z niego czerpać tyle, ile potrafi”. Nazywał Drzewo Życia „Słońcem Raju”, przed którym wszystkie inne drzewa się kłaniały. Ignacy Antiocheński, biskup Antiochii, męczennik chrześcijański i święty Kościoła katolickiego oraz prawosławnego, jeden z pierwszych ojców Kościoła, porównywał krzyż do drzewa, którego gałęzie stanowią chrześcijanie, rodzący owoce. Krzyż jako "Arbor Vitae" vel "Arbor Crucis" i "Crux Florida" funkcjonował także w sztuce wczesnochrześcijańskiej.
Święty Bonawentura OFM napisał w XIII wieku rozważanie religijne przedstawiające historię Jezusa Chrystusa, zobrazowaną przez autora w formie Drzewa Życia. Historia miała przeznaczenie dydaktyczne, a metafora miała pomóc zapamiętanie i zrozumienie jej przez wiernych. W narracji Bonawentury z pnia drzewa wyrastało na 3 poziomach (symbolizowanych przez 3 części dzieła) 12 gałęzi z 48 liśćmi i 12 owocami. Każdy "liść" odpowiadał jednej cnocie lub wydarzeniu z życia Chrystusa i stanowił w historii jeden werset. Z kolei 4 wersety składały się w całość stanowiącą zwrotkę. Po prologu, składającym się z trzech zwrotek, następują opisy poszczególnych rozgałęzień. Najniższe rozgałęzienie opisane w pierwszej części historii opowiada o pochodzeniu i życiu Chrystusa, kolejne (stanowiące część drugą) opisuje elementy męki, a najwyższe opisane w części trzeciej – "tajemnice uwielbienia". „Drzewo Życia” św. Bonawentury cieszyło się znacznym uznaniem i było wielokrotnie przerabiane i rozpowszechniane. Stanowiło wzór do naśladowania w twórczości pisarskiej i inspirację do powstawania dzieł malarskich przedstawiających mistyczne Drzewo Życia, a nawet zostało opracowane muzycznie i dopasowane do śpiewu. Dzieło Bonawentury zachowało się w 175 kodeksach – najczęściej zatytułowanych „Lignum vitae”, ale także „Arbor crucis”, „Tractatus de arbore crucis”, „Arbor vitae”, „Fasciculus myrrhae” lub „Contemplatio de passione Domini”. Kodeks przechowywany w Darmstadzie zawiera graficzne zobrazowanie "Drzewa" oraz zapis jednej z dwóch zachowanych wersji melodycznych do śpiewu. Druga wersja melodyczna zawarta jest w kodeksie berlińskim. Brakuje potwierdzeń, czy któraś z wersji może być autorstwa świętego. Sugestia taka zachowała się w kronikach dominikanina Bartłomieja z Acqui.
W wiekach średnich, pod wpływem dzieła Bonawentury, rozpowszechniło się obrazowanie krzyża jako Drzewo Życia w formie ulistnionego pnia z gałęziami, owocami i sękami. Z tego powodu te wyobrażenia krzyża nosiły nazwę „krucyfiksy gałęziowe”. Przybierały postać palmy lub krzewu winnego. Do zachowanych przykładów zaliczane są: krucyfiks gałęziowy w kościele św. Jakuba w Toruniu (koniec XIV w.), Mszał z Reims (1285–1297), XIV-wieczne malowidło tablicowe Pacino di Bonaguida oraz datowany na ok. 1360 fresk Taddeo Gaddiego z kościoła Santa Croce we Florencji, fresk z klasztoru franciszkańskiego w Pistoi (ok. 1386), a także malowidło ścienne w klasztorze augustianów w Roudnicy nad Labem (około 1360). Drzewo Życia wyrastające z krzyża obrazuje także, datowana na lata 1100–1125, mozaika umieszczona w kopule absydy bazyliki św. Klemensa w Rzymie. Motyw Drzewa Życia jest obecny także wśród zachowanych polskich zabytków sztuki romańskiej i gotyckiej. Na posadzce tak zwanej płyty wiślickiej (z lat około 1175–1177), przy stopniu dawnego ołtarza w krypcie zburzonego kościoła z XII wieku w Wiślicy, zachował się wizerunek rajskiego drzewa chronionego przez dwa lwy. Biblijne Drzewo Życia obrazuje także sklepienie palmowe nawy, wraz ze wspierającym je jednym, centralnym filarem gotyckiego kościoła Świętego Krzyża w Krakowie.
Wizje rajskiego "drzewa żywota" w jaśniejącym ogrodzie zostały opisane przez Annę Emmerich, XIX-wieczną niemiecką katolicką mistyczkę i wizjonerkę. Według jej opisów drzewo to miało rosnąć pośrodku wyspy położonej na rajskiej rzece: „Okrywało ono całą wyspę, a chociaż było bardzo szerokie, to czubek był zupełnie spiczasty. Gałęzie rozchodziły się prosto, a z tych gałęzi znowu nowe gałęzie jakby małe drzewka wznosiły się w górę. Liście były delikatne, owoce żółte leżały w liściastych łuszczkach jako pączek róży. Drzewo było podobne do cedrów. Nie przypominam sobie, jakobym przy owym drzewie kiedykolwiek Adama lub Ewę, albo jakie zwierzę widziała, natomiast widziałam tam przecudne, szlachetne, białe ptaszki, śpiewające w gałęziach tego drzewa. Było to drzewo żywota”.
Na przestrzeni wieków, motyw Drzewa Życia był regularnie poruszany przez pisarzy chrześcijańskich. Pisali o nim między innymi: Jan Chryzostom (IV w.), Augustyn z Hippony (IV/V w.), Teodoret z Cyru (V w.), Anzelm z Canterbury (XI/XII w.), Rupert z Deutz (XI/XII w.), Piotr Lombard (XII w.), Tomasz z Akwinu (XIII w.), Święty Bonawentura (XIII w.), Marcin Luter (XV/XVI w.), Jan Kalwin (XVI w.), Anna Emmerich (XIX w.). Leon XIII w encyklice "Mirae caritatis" (1902) wiązał „dobroć i miłość Zbawiciela, naszego Boga, dla ludzi” między innymi także i z Drzewem Życia, a Jan Paweł II komentował, że opisywane w Księdze Rodzaju Drzewo Życia, to symbol perspektywy życia z Bogiem bez końca.
Mircea Eliade, rumuński historyk religii i religioznawca, widzi w przypisywaniu krzyżowi znaczenia „Drzewa Życia” kontynuację mitu o Drzewie Kosmicznym, które zespala z sobą niebo i ziemię. Drzewo Życia postrzegane jako wzorzec kulturowy symbolizowało wieczne odradzanie się przyrody, a równocześnie przemijanie ludzkiego losu. Dla chrześcijan utożsamiane z nim drzewo Krzyża jest miejscem, w którym śmierć stała się początkiem życia.
Ruchy badackie uważają go tylko za symbol Bożej gwarancji życia wiecznego.
Motyw „Drzewa Życia” w sztuce.
Motyw Drzewa Życia był wykorzystywany w architekturze sakralnej. Schemat można zauważyć w rzutach niektórych gotyckich katedr (katedra w Chartres, katedra w Mediolanie). Na fasadzie bazyliki Sagrada Família w Barcelonie umieszczona została rzeźba Drzewa Życia w formie cyprysu. Na jego gałęziach umieszczono alabastrowe figurki białych gołębi. Obraz „Drzewo Życia” Gustava Klimta z 1909 roku, jest zaliczany do grona jego najbardziej rozpoznawalnych i najczęściej reprodukowanych prac.
Odwzorowanie Drzewa Życia z dwoma ptakami występuje także dość często w polskiej sztuce ludowej. Zdaniem dr Haliny Galery z Zakładu Botaniki Środowiskowej UW, prawdopodobnie do tego motywu odwołują się tradycyjne leluje – kurpiowskie wycinanki tworzone w oparciu o jedną, pionową oś i przybierające postać stylizowanego drzewka.
W 2005 roku w Birmingham odsłonięty został pomnik upamiętniający śmierć 2.241 mieszkańców miasta, którzy zginęli podczas 77 nalotów bombowych w okresie między 8 sierpnia 1940, a 1943 rokiem. Rzeźba autorstwa Lorenzo Quinn przedstawia Drzewo Życia w stylizowanym kształcie wyciągniętych dłoni.
Nakręcony w 2011 roku film fabularny „Drzewo życia” (The Tree of Life) stawia pytanie o sens życia. W 84 edycji Nagród (Oskary) Amerykańskiej Akademii Sztuki i Wiedzy Filmowej obraz uzyskał nominacje w kategoriach: Najlepszy film, Najlepszy reżyser i Najlepsze zdjęcia, zaś na Międzynarodowym Festiwalu Filmowym w Cannes w 2011 roku został nagrodzony "Złotą Palmą" w kategorii Najlepszy film.

</doc>
<doc id="84048" url="https://pl.wikipedia.org/wiki?curid=84048" title="Prypeć">
Prypeć



</doc>
<doc id="84050" url="https://pl.wikipedia.org/wiki?curid=84050" title="Ryszard Brylski">
Ryszard Brylski

Ryszard Aleksander Brylski (ur. 1 kwietnia 1950 w Głownie) – polski reżyser filmowy. Absolwent Wydziału Grafiki łódzkiej ASP i Wydziału Reżyserii PWSFTViT w Łodzi.

</doc>
<doc id="84053" url="https://pl.wikipedia.org/wiki?curid=84053" title="Pan Tadeusz">
Pan Tadeusz

Pan Tadeusz, czyli ostatni zajazd na Litwie – poemat epicki Adama Mickiewicza wydany w dwóch tomach w 1834 w Paryżu przez Aleksandra Jełowickiego.
Ta epopeja narodowa (z elementami gawędy szlacheckiej) powstała w latach 1832–1834 w Paryżu. Składa się z dwunastu ksiąg pisanych wierszem, trzynastozgłoskowym aleksandrynem polskim. Czas akcji: pięć dni z roku 1811 i jeden dzień z roku 1812.
Epopeja jest stałą pozycją na polskiej liście lektur szkolnych. W 2012 była publicznie odczytywana w akcji społecznej propagującej znajomość literatury polskiej Narodowe Czytanie "Pana Tadeusza".
Rękopis "Pana Tadeusza" od 1999 znajduje się w zbiorach Zakładu Narodowego im. Ossolińskich. W 2014 został wpisany na Polską Listę Krajową Programu UNESCO Pamięć Świata.
Treść poematu.
Bohaterowie.
Bohaterem poematu jest głównie szlachta polska. Między innymi:
(księga II, wersy 258–261) uzupełnione o wiadomości z przedśmiertnej spowiedzi Jacka Soplicy dają podstawy do nakreślenia takiego oto drzewa genealogicznego:
Kolorem czerwonym zostali oznaczeni Horeszkowie, a zielonym ich krewni noszący inne nazwiska. Kluczem do nakreślenia tego drzewa w takiej właśnie, a nie innej formie jest właściwe zrozumienie słowa „wuj” w wypowiedzi Gerwazego. Otóż nie może to być brat matki ani mąż siostry matki, wtedy bowiem w hrabim nie mogłaby płynąć krew Horeszków. Brat ojca też nie, bo w XIX wieku taką osobę nazywano stryjem i nie mylono tych pojęć. Pozostaje jedynie mąż siostry ojca.
Postacie historyczne:
Charakterystyka literacka utworu.
Okoliczności powstania utworu.
Jesienią 1830 roku w Rzymie Adam Mickiewicz wysłuchiwał gawęd szlacheckich wygłaszanych przez hrabiego Henryka Rzewuskiego. Narratorem i głównym bohaterem gawęd Rzewuskiego był fikcyjny szlachcic z Litwy Seweryn Soplica a jego opowiadania w sposób niezwykle barwny opisywały życie szlacheckie z ostatnich lat Rzeczypospolitej. Mickiewicz zachwycił się gawędami Rzewuskiego i nakłonił go do spisywania jego opowieści, i to w takiej postaci, w jakiej były wygłaszane – bez jakiegoś zasadniczego przestylizowania. "Pamiątki Soplicy" zaczęły ukazywać się w tamtejszej prasie i zyskały duże uznanie kół emigracyjnych, zaś w 1839 roku ukazały się w formie książkowej.
Zainspirowany gawędami Rzewuskiego Mickiewicz zaczął myśleć o swojej opowieści szlacheckiej, w której głównym bohaterom nadał zaczerpnięte od Rzewuskiego nazwisko "Soplica", a ich dworek nazwał "Soplicowo".
Według Józefa Bohdana Zaleskiego, przyjaciela Adama Mickiewicza, pomysł „poematu sielskiego” narodził się już w 1831 podczas pobytu wieszcza w Wielkopolsce. Poeta miał rozpocząć go od opisu dworku szlacheckiego. Z kolei Józef Grabowski, właściciel wsi Łukowo, utrzymywał później, że to w jego miejscowości Mickiewicz powziął postanowienie napisania "Pana Tadeusza". Dokładne fakty na ten temat jednak nie są znane. Badacze przypuszczają, że poeta napisał wówczas około sto kilkadziesiąt wersów opisujących Soplicowo (w ostatecznym kształcie fragment ten ma się kończyć na 174 wersie I księgi). Poeta jednak – po napisaniu tego fragmentu – nie rozwijał tekstu przez kilkanaście następnych miesięcy.
Na początku grudnia 1832 roku (przebywając już w Paryżu) napisał list do przyjaciela, w którym informował o rozpoczętych intensywnych pracach nad poematem. Tekst utworu powstawał bardzo szybko – 12 stycznia 1833 roku Mickiewicz donosił w listach, że napisał już „dwie wielkie pieśni”. Następnie przerwał prace aż do 6 maja, kiedy narodziła się pieśń trzecia. Pod koniec tego samego miesiąca ukończył już część czwartą. Nastąpiła wówczas kolejna kilkumiesięczna przerwa w tworzeniu "Pana Tadeusza", spowodowana chorobą poety, opieką nad Stefanem Garczyńskim oraz podróżami. 13 listopada tego samego roku informował w liście, że dokończył pieśń piątą, a od tamtego momentu prace nad epopeją trwały już bez dłuższych przerw: Mickiewicz napisał wówczas w ciągu trzech miesięcy siedem kolejnych ksiąg. Zakończenie twórczej pracy ogłosił 13 lutego 1834 roku. Rękopis został natychmiast przekazany do druku, który ukończono 17 czerwca tego samego roku.
Epopeiczność utworu.
Adam Mickiewicz nigdy nie nazwał "Pana Tadeusza" eposem lub epopeją, nie określili go też w ten sposób pierwsi czytelnicy utworu, znali bowiem zupełnie inne wzorce epopeiczności. Badacze literatury podkreślają, że utwór ten zawiera elementy poematu heroicznego, heroikomicznego, satyry, powieści walterskotowskiej, baśni, gawędy oraz sielanki. W związku z tym jest przez nich różnie definiowany: Bogusław Bednarek nazywa "Pana Tadeusza" „deuteroepopeją” (czyli tekstem „wtóroepopeicznym”, pojęcie analogiczne do „księga deuterokanoniczna”), Kazimierz Wyka – „sumą gatunków”, Stefania Skwarczyńska natomiast zjawiskiem literackim, które cechuje „gatunkowa wieloaspektowość”.
Pierwsi czytelnicy "Pana Tadeusza" nie tylko nie określili utworu mianem epopei, ale nawet wyrażali swoje niezadowolenie z powodu niewielkiej ilości podniosłego tonu w utworze; uważano, że zawiera za dużo treści rubasznych. Zauważono także, że nie pojawia się w utworze żadna wielka postać historyczna (pojawienie się takiej osoby miało być zgodne z kanonami eposu). O chłodnym przyjęciu dzieła świadczą także liczby: "Dziady cz. III" wydrukowano w dwóch tysiącach egzemplarzy, które zostały sprzedane w ciągu roku, natomiast pierwsze wydanie "Pana Tadeusza" przygotowano w trzech tysiącach egzemplarzy, które zalegały potem na księgarskich półkach. Dwa lata po publikacji "Pana Tadeusza" pojawiła się entuzjastyczna recenzja Wilhelma Häringa, który jako pierwszy określił utwór mianem epopei:
Status arcydzieła literatury polskiej oraz eposu narodowego "Pan Tadeusz" uzyskał po 1863 roku. W 1873 roku ukazała się pierwsza monografia dzieła, w której jej autor – Hugo Zathey – ocenił bardzo wysoko utwór Mickiewicza. Praca ta wywarła duży wpływ na późniejszych badaczy "Pana Tadeusza".
Swoją pracę Zathey rozpoczął od polemiki z tezą, popularną w okresie polskiego romantyzmu, zgodnie z którą tylko przedchrześcijańska Polska mogła stworzyć dzieło na miarę wielkiej „epopei ludowej”, a chrześcijaństwo tylko zniwelowało te zadatki. Zathey nie przychylił się do takiej tezy, nie podzielając tym samym romantycznych uprzedzeń. Kwestię epopeiczności utworu rozpatrywał w odniesieniu do popularnych w XIX w. na gruncie niemieckim teorii estetycznych dotyczących eposu, wyłożonych w dziełach Jeana Paula, Vischera oraz przede wszystkim Hegla. Według autora porównanie wypadło na korzyść "Pana Tadeusza" – w utworze znajduje się bowiem ujęcie momentu dziejowego dla narodu w taki sposób, że uwypukla jego dążenie do niepodległości. Ponadto akcja poematu grupuje się wokół jednej potężnej indywidualności, która skupia wszystkie indywidualne cechy narodu. Zaś element tragizmu jest – według Zatheya – należycie wprowadzony. Kompozycja poematu, stosunek epizodów do akcji głównej oraz obrazów przyrody do wydarzeń zawartych w utworze mają być również zgodne z heglowską estetyką epopei: "Tak tu, jak i we wszystkich innych względach zaspokaja poeta w zupełności najwybredniejsze wymagania krytyki"
Także współcześni literaturoznawcy zajmowali się problemem stosunku Pana Tadeusza do wzorów antycznej epopei. Na podstawie badań Wilhelma Bruchnalskiego i Stanisława Windakiewicza oraz Tadeusza Karyłowskiego Stanisław Pigoń wysnuł wniosek, że Mickiewicz "świadomie, jako rodzaj hołdu dla starego olbrzyma poezji epickiej […] włączył w księgę IX kilka sytuacyj, wprost nawet przytoczeń z Iliady Homera, w drobnym stopniu z Eneidy Wergiliusza". Juliusz Kleiner zaś uważał, że Wojski to Homerowy Nestor, zwrócił także uwagę, że "zasypianie bohaterów lub udawanie się na spoczynek stanowi koniec ksiąg [Pana Tadeusza], jak w p. I, VII i IX Iliady, jak w p. 1, 5, 6, 14, 16, 18 i 19 Odysei. Świt na początku księgi przywodzi na myśl rozpoczynanie pieśni od Eos różanopalcej. Bójka w ks. V i potem bitwa z Moskalami sposobem przedstawienia i przebiegiem walk niekiedy ożywić ma w pamięci zapasy bohaterów Homerowych lub Wergiliuszowych i spolszczenie opowieści helleńskiej przez Dmochowskiego, a Telimena […] pragnie w ks. VII zatrzymać dla siebie serce Tadeusza tak, jak Dydona zatrzymać pragnie przy sobie Eneasza". W konkluzji Kleiner napisał, że "wszystkie te świadome upodobnienia scen, postaci, wyrażeń do epiki Homerowej i Wergiliuszowej wprowadzone są żartobliwie; u tłumacza i naśladowcy Wolterowskich powiastek, u autora „Kartofli”, u słuchacza Borowskiego dziwić to nie może, że epika żartobliwa, parodystyczna, uprawiana con amore przez wiek XVIII, jest dlań kontynuacją dostojnego starożytnego eposu, że i koniec bójki w p. V i czyny wojenne zajazdu przedstawia w stylu utworów heroikomicznych. Inwokacja wszakże nie pozostawia wątpliwości o powadze zamiaru epickiego".
W "Panu Tadeuszu" znalazły się też „intencjonalne” – jak pisze Tadeusz Sinko – cytaty z polskiego tłumaczenia "Iliady", którego autorem był Franciszek Ksawery Dmochowski, a którego Mickiewicz czytał w młodości. Są to trzy dwuwersy: pierwszy, pochodzący z "Iliady" brzmi tak:
W poemacie Mickiewicza czytamy:
Inny cytat tłumaczenia Dmochowskiego brzmi tak:
W "Panu Tadeuszu" natomiast, major Płut, widząc Tadeusza przed swym batalionem, namówił Gonta, by zastrzelił bijącego się z Rykowem Polaka:
Trzeci cytat pochodzi z samego początku ks. II "Iliady":
Mickiewicz przeniósł to do swojego poematu w następujący sposób:
Pigoń twierdzi, że to zapożyczenie ma na celu wywołać efekt humorystyczny (zestawienie osobistości i zatrudnień: Jowisz strudzony biegiem spraw ludzkich, Wojski – przygotowaniem obiadu).
Epopeja Mickiewicza rozpoczyna się porównaniem utraconej ojczyzny do utraconego zdrowia oraz porównaniem cudu, dzięki któremu emigranci polscy mają powrócić na łono kraju z cudownym ocaleniem poety w dzieciństwie za sprawą modłów jego mamy do Matki Boskiej. Porównania tego typu są w Panu Tadeuszu najczęstszym tropem poetyckim. Kilka z nich ma swoje źródła w poezji antycznej – i tak np. w księdze V, kiedy Telimena robi wymówki Tadeuszowi, ten ucieka "Jak szczupak, gdy mu oścień skróś piersi przekole, / Pluska się i nurtuje, myśląc, że uciecze, / Ale wszędzie żelazo i sznur z sobą wlecze" (w. 238 i nast.). Sinko dopatruje się w tym fragmencie Wergiliuszowego porównania (Eneida IV 69–73), użytego tam w zastosowaniu do królowej Dydony w następującej sytuacji: królowa Kartaginy zakochała się gwałtownie w bawiącym u niej w gościnie Eneaszu, lecz pomna ślubów złożonych po śmierci męża, że już nigdy nie wyjdzie za mąż, stara się stłumić swój nowy afekt, choć siostra jej, Anna, zachęca ją do poślubienia bohaterskiego przybysza w imię dobra państwa zagrożonego przez sąsiadów i radzi gniew bogów spowodowany złamaniem ślubów przebłagać obfitymi ofiarami. Niestety, ofiary królowej nie uspokajają:
Mickiewicz, ze względu na scenę Telimeny z Tadeuszem w ks. VIII (wersy 424–531) nazwał ją w streszczeniu księgi „Nową Dydoną”, wskazując tym samym wzór. Pigoń, objaśniając to streszczenie, napisał: "poeta używa tego określenia o Telimenie, by humorystycznie przedstawić jej udaną rozpacz po utracie Tadeusza, a nawet udawany zamiar samobójstwa (VIII, 488)" oraz "scena rozmowy Tadeusza z Telimeną, choć poeta po wzór jej odsyła do Eneidy, ma swój odpowiednik, dość szczegółowy, w rozmowie Rynalda z Armidą w Gofredzie Tassa".
Mickiewicz w "Panu Tadeuszu" zastosował także zabieg strukturalny, który Alicja Stępniewska nazywa „samoujawnieniem”. Polega on na wewnętrznej przemianie bohatera, wyprowadzającej go ze stanu grzechu, a kierującej ku oczyszczeniu (katharsis). Taka przemiana nie przychodzi nagle, ale jest wynikiem głębokich przemyśleń bohatera, długich wahań i rozterek. Przeważnie też samoujawnienie występuje dopiero pod koniec życia. Pierwszym poetą, który użył takiego chwytu literackiego był Homer ("Odyseja"), dlatego też taką strukturę nazywa się homerycką. Stanowiła ona motyw widoczny zwłaszcza w późniejszych greckich tragediach ("Król Edyp", "Elektra").
W "Panu Tadeuszu" tytuł wyraźnie wskazuje czytelnikowi, że główną i pierwszoplanową postacią poematu ma być Tadeusz. Jednakże w trakcie lektury okazuje się, że oprócz niego pojawia się bardzo wiele innych postaci, równie jak on ważnych, a nawet ważniejszych. Na plan pierwszy wysuwa się zwłaszcza tajemniczy ksiądz Robak, który stale budzi zaciekawienie czytelnika: nie wiadomo kim jest, dlaczego pojawia się zwłaszcza w ważnych momentach akcji oraz dlaczego jest tak silnie związany z rodziną Sopliców. Odpowiedzi na te pytania pojawią się znacznie później, kiedy następuje „samoujawnienie” księdza. A przez cały czas autor sygnalizuje tylko pewne wątki z biografii postaci, aby dać czytelnikowi powód do snucia hipotez. Mickiewicz zastosował w ten sposób technikę ciągłej retardacji rozpoznania, inaczej mówiąc: rozkładania aktu rozpoznawczego na szereg migawkowych obrazów, które mogą nasuwać jakieś przypuszczenia czytelnikowi. Cel główny samej retardacji to wywołanie napięcia akcji, aż do kulminacyjnego rozwiązania zagadki: "Jam jest Jacek Soplica" – mówi ks. Robak do Klucznika. Następuje skrucha, wyznanie win i przebaczenie, które stanowią – jak twierdzi Stępniewska – wielką analogię do końcowej sytuacji w "Iliadzie", gdzie Achilles wydaje Priamowi ciało Hektora, zabójcy Patroklosa, najlepszego przyjaciela Achillesa. Na takiej samej zasadzie Gerwazy przebacza Jackowi Soplicy zabójstwo Stolnika. W ten sposób też poeta zużytkował w akcie konania księdza Robaka dwa rozwiązania strukturalne – jedno z "Iliady", drugie z "Odysei". Samoujawnienie Odysa jest wzorem dla samoujawnienia Jacka, przebaczenie Hektorowi przez Achillesa jest natomiast modelem dla przebaczenia Jackowi przez Gerwazego.
Wydania.
Rękopis "Pana Tadeusza".
Rękopis "Pana Tadeusza" przechowywany jest w Zakładzie Narodowym im. Ossolińskich we Wrocławiu, w szkatule z hebanu i kości słoniowej zamówionej przez Stanisława Tarnowskiego i wykonanej w 1873 przez Józefa Brzostowskiego.
W 1871 rękopis "Pana Tadeusza" od Władysława Mickiewicza zakupił Stanisław Tarnowski, po śmierci którego (1917) rękopis odziedziczył Hieronim Tarnowski, syn Stanisława, od którego w 1929 rękopis zakupił Zdzisław Tarnowski i włączył do zbiorów dzikowskich. W 1939 Artur Tarnowski, syn Zdzisława, zdeponował rękopis w Zakładzie Narodowym im. Ossolińskich we Lwowie, gdzie w 1940 poddano go konserwacji i oprawiono. W 1944 Niemcy wywieźli rękopis ze Lwowa do Krakowa, a następnie dalej do Niemiec. W 1945 porzucony rękopis został odnaleziony w Zagrodnie na Dolnym Śląsku i w 1947 przekazany do Zakładu Narodowego im. Ossolińskich we Wrocławiu. W 1999 Miasto Wrocław zakupiło rękopis od Jana Artura Tarnowskiego, syna Artura, za 200 tys. dolarów i przekazało na własność Zakładowi Narodowemu im. Ossolińskich.
Najstarsze egzemplarze.
99 tysięcy złotych zapłacił nieznany kolekcjoner za egzemplarz pierwszego, paryskiego wydania "Pana Tadeusza" z 1834 roku. Książka została wylicytowana na aukcji internetowej w 2009 roku. Na świecie istnieje tylko ok. 1000 egzemplarzy tego wydania.
Kwestią problematyczną jest miejsce pierwszego wydania Pana Tadeusza na ziemiach polskich. Za pierwsze takie wydanie często uważa się druk znanego toruńskiego wydawcy Ernsta Lambecka (1814-1892), który był datowany na rok 1859. Mówi o tym tablica (z przesuniętą o 1 rok datą wydania) z napisem: „W tym domu w 1858 roku w oficynie drukarskiej Rady Miasta Torunia został wydrukowany po raz pierwszy na Ziemiach Polskich „Pan Tadeusz” Adama Mickiewicza”. Wydanie to było wydaniem samoistnym i pozbawionym wpływy cenzury. Niemniej Pan Tadeusz został po raz pierwszy wydrukowany na ziemiach polskich przez warszawskiego wydawcę – Samuela Merzbacha. Nastąpiło to w roku 1858. Druk ten wchodził w skład „Pism Adam Mickiewicza” i pojawił się jako tom III i IV tej serii. Co gorsza, wydanie to było poddane bardzo ścisłej cenzurze (usuwano negatywne odniesienia do Rosji) – w efekcie końcowym książka została pozbawiona aż około 400 wersów.
Przekłady na języki obce.
Poniżej przedstawiono tabelę zawierającą listę pierwszych przekładów "Pana Tadeusza" na języki obce.
Adaptacje.
Najbardziej znane adaptacje:

</doc>
<doc id="84054" url="https://pl.wikipedia.org/wiki?curid=84054" title="Denudacja">
Denudacja

Denudacja (etym. łac. "denudare", ogołacać, odkrywać; inaczej: degradacja, etym. łac. "degradatio", obniżenie) – degradacja, procesy denudacyjne – procesy niszczące powodujące wyrównywanie i stopniowe obniżenie powierzchni Ziemi. Obejmuje procesy takie jak wietrzenie, erozja i ruchy masowe (przemieszczanie okruchów skalnych, efektów dezintegracji blokowej i ziarnowej) z terenów górskich i wyżynnych na nizinne, powodujące wyrównanie terenu (peneplenizacja). Zazwyczaj transportowany materiał trafia ostatecznie do oceanów, gdzie jest deponowany w postaci skał okruchowych jak piaskowce. Na obszarach obfitych w zwietrzelinę denudacja zmierza do obniżenia podłoża skalnego.
Średnia prędkość „zdzierania kontynentów” wynosi około 6 mm/1000 lat. Po odciążeniu terenu przez denudację zwykle następują ruchy tektoniczne, które wznoszą obniżony teren.
Wyróżnia się cztery stadia denudacyjne:
Rodzaje ruchów masowych:
Osuwiska dzielą się na:
Spełzywanie – proces bardzo powolny, niewidoczny bezpośrednio; powoduje w skali długookresowej przemieszczenie mas zwietrzelinowych i w konsekwencji obniżenie stoków. 
Odpadanie – przemieszczanie się fragmentów skał odspojonych od podłoża w wyniku wietrzenia fizycznego, prowadzącego do rozpadu ziarnistego i blokowego.
Spływy błotne – lawiny błotne – to przemieszczanie utworów, które są luźne i jednocześnie bardzo silne przesiąknięte wodą.
Spłukiwanie – woda opadowa i roztopowa częściowo wsiąka w podłoże; jej nadmiar spływa po nachylonej powierzchni cienką warstwą, powodując wymywanie drobnych cząstek gleby czy zwietrzeliny.

</doc>
<doc id="84055" url="https://pl.wikipedia.org/wiki?curid=84055" title="Prypeć (miasto)">
Prypeć (miasto)

Prypeć (ukr. Прип'ять, Prypjať; ros. Припять, Pripiať) – wyludnione miasto na Ukrainie, w obwodzie kijowskim, w rejonie wyszogrodzkim; leży na prawym brzegu Prypeci, na północny zachód od Czarnobylskiej Elektrowni Jądrowej; miasto zamknięte, założone w 1970, w 1986 ewakuowane po awarii w elektrowni jądrowej.
Historia.
Miasto zostało założone 4 lutego 1970 r. jako osiedle dla pracowników Czarnobylskiej Elektrowni Jądrowej w odległości około czterech kilometrów od samej elektrowni. 27 kwietnia 1986 r., dzień po katastrofie w Czarnobylu, zapadła decyzja o (w pierwotnych zamiarach czasowej) ewakuacji miasta. Około 50 tysięcy mieszkańców do wieczora musiało opuścić swoje domy. Od godziny 14:00 do 16:30 przebiegła właściwa ewakuacja. Dwie godziny później oddziały milicji ponownie przeszukały miasto, odnajdując 20 osób, które miały zamiar uniknąć wyjazdu. Dla pracowników elektrowni i ich rodzin w latach 1986–1988 zbudowano nowe miasto Sławutycz.
Od czasu ewakuacji miasto było regularnie plądrowane przez szabrowników. Obecnie stanowi ono atrakcję turystyczną. Prypeć ulega dewastacji zarówno przez turystów, jak i poszukiwaczy złomu.
W kwietniu 2020 roku w okolicach miasta doszło do pożaru lasu.
Od 24 lutego do 31 marca 2022 roku wojska rosyjskie w trakcie działań wojennych na Ukrainie, zajmowały teren strefy, w tym miasto Prypeć.
Kontrowersje.
Dziś powszechnie uważa się, że niepotrzebnie przesiedlono na stałe ludność miasta i okolicznych wsi. Przeprowadzona w dzień po awarii reaktora pierwsza ewakuacja 49 360 osób z miasta Prypeć oraz 254 osób z pobliskiego Janowa miała uzasadnienie, gdyż w tym dniu istniała możliwość przebicia się stopionego rdzenia do dolnych pomieszczeń, w których mogła znajdować się woda, przez co wybuch pary wodnej mógł skazić miasto. Ówczesne władze nakazały ewakuować ludność z terenów skażonych cezem-137 na poziomie powyżej 37 kBq/m². Zalecenie to było niczym nieuzasadnione, gdyż takie skażenie generuje dawkę promieniowania 0,2 mSv/h, czyli ponad dziesięciokrotnie mniejszą niż średnia dawka pochodząca od naturalnych źródeł promieniowania. Jeszcze do końca lat 90. na skutek decyzji polityczno-administracyjnych ewakuowano i przesiedlano ludność – często wbrew opiniom specjalistów. 20 lat po katastrofie maksymalna moc dawki rejestrowana w Prypeci była mniejsza niż wartość tła naturalnego występującego w wielu miejscach na świecie, np. w wielu rejonach Iranu, Finlandii, Szwecji, Francji czy Hiszpanii.

</doc>
<doc id="84059" url="https://pl.wikipedia.org/wiki?curid=84059" title="Enter (prasa)">
Enter (prasa)



</doc>
<doc id="84060" url="https://pl.wikipedia.org/wiki?curid=84060" title="Arizona (film 1997)">
Arizona (film 1997)

Arizona – 46-minutowy film dokumentalny. Film opowiada pesymistyczną historię mieszkańców wsi Zagórki 17 kilometrów od Słupska. We wsi w 1990 upadło Państwowe Gospodarstwo Rolne. Wśród pozostawionej samej sobie ludności narastały patologie, głównie pijaństwo. Tytuł filmu pochodzi od wina Arizona, które było bardzo popularne wśród mieszkańców.

</doc>
<doc id="84061" url="https://pl.wikipedia.org/wiki?curid=84061" title="Paralotniarstwo">
Paralotniarstwo

Paralotniarstwo – sport i forma rekreacji polegająca na lataniu przy użyciu paralotni. Jest jednym z najpopularniejszych (szczególnie w Europie i Ameryce Południowej) sportów lotniczych. Paralotniarstwo jest często mylone z lotniarstwem. Zasadniczą różnicą jest brak sztywnych elementów konstrukcyjnych w paralotni.
Paralotniarstwo we współczesnej formie powstało pod koniec lat 70. XX wieku we Francji, do Polski dotarło pod koniec lat 80. XX w. Współcześnie jest najbardziej popularne w kraju swojego powstania. Liczba uprawiających ten sport jest trudna do oszacowania, ze względu na to, że znaczny odsetek uprawiających ten sport nie rejestruje się ani nie zdobywa oficjalnych licencji.
Paralotniarstwo jest sportem czysto amatorskim. Istnieje jednak grupa kilkuset zawodników, którzy regularnie startują w krajowych i zagranicznych zawodach sportowych. W Polsce do uprawiania tego sportu wymagana jest Licencja IPPI ("The International Pilot Proficiency Information Card") wystawiana przez Międzynarodową Federację Lotniczą lub polskie "Świadectwo kwalifikacji pilota paralotni" wydawane przez Urząd Lotnictwa Cywilnego. W Polsce na początku 2006 r. zarejestrowanych było 1261 posiadaczy "Świadectwa kwalifikacji pilota paralotni", w tym 70 osób z uprawnieniami instruktorskimi.
Paralotnia.
Paralotnia, zwana też "glajtem" lub "parapentem", jest szybującym miękkopłatem i aerodyną nie wymagającą żadnego silnika, choć może być używana także w połączeniu z napędem mechanicznym. Pilot siedzi w uprzęży zawieszonej pod skrzydłem wykonanym z tkaniny, którego profil aerodynamiczny utrzymywany jest przez ciśnienie opływającego je powietrza.
Latanie.
Zloty.
Najprostszą formą latania na paralotni są zloty polegające na starcie ze zbocza o odpowiednim nachyleniu, a następnie szybowaniu i lądowaniu na położonym niżej lądowisku. Podczas zlotu paralotnia szybuje w kierunku ziemi a czas lotu uzależniony jest przewyższeniem pomiędzy miejscem startu a lądowiskiem oraz doskonałością paralotni. Zloty najczęściej wykonywane są w początkowej fazie nauki latania, a także w zimie, kiedy nie występują kominy termiczne.
Loty żaglowe.
W lotach żaglowych wykorzystuje się strefę noszeń powstającą wskutek napływu mas powietrza w kierunku zbocza. Możliwość wykonywania lotów żaglowych uzależniona jest przede wszystkim od kierunku wiatru, a także od jego stałej i odpowiednio dużej prędkości. Najlepsze warunki do wykonywania lotów żaglowych powstają przy prostopadłym do zbocza kierunku wiatru o prędkości 5–9 m/s. Zbyt słaby wiatr uniemożliwia utrzymanie stałej wysokości, zbyt silny grozi przewianiem paralotni na zawietrzną stronę zbocza gdzie występują bardzo niebezpieczne rotory i prądy zstępujące, tzw. duszenia.
Przy dostatecznie silnym wietrze możliwe jest lądowanie w miejscu startu lub jego okolicy, dzięki czemu bardzo szybko można rozpocząć kolejny lot.
Loty termiczne.
Niektóre powierzchnie lądu pod wpływem promieni słonecznych nagrzewają się szybciej np. skały, asfalt, tereny zabudowane. Nagromadzone ciepło jest oddawane znajdującemu się bezpośrednio nad lądem powietrzu, które unosi się, tworząc tzw. komin termiczny. Takie strefy noszeń termicznych mogą utrzymywać się przez bardzo długi czas w jednym miejscu. Przy silniejszym wietrze mogą być przerywane i przenoszone wraz z wiatrem z dala od terenu, nad którym powstały.
Piloci paralotni po natrafieniu na komin termiczny krążą w jego zasięgu, aby jak najdłużej pozostawać w strefie najsilniejszych noszeń. Ponieważ różnice w prędkości wznoszenia są bardzo trudno wyczuwalne dla człowieka, piloci z reguły wykorzystują wariometr, który za pomocą wyświetlacza i sygnałów dźwiękowych informuje o prędkości wznoszenia bądź opadania. Dzięki temu możliwe jest wyszukiwanie stref o największych prędkościach wznoszenia i krążenie w ich centrum, zwane w terminologii paralotniarskiej "centrowaniem komina".
Wznoszenie się w kominie może trwać aż do osiągnięcia podstawy chmur lub granicy inwersji. Wznoszenie się w chmurze – choć możliwe – jest potencjalnie niebezpieczne.
Podstawowym niebezpieczeństwem związanym z lotem w chmurze jest utrata orientacji przez pilota. Śmiertelne zagrożenie niosą chmury typu cumulonimbus (burzowe), w których wnętrzu występują wyjątkowo silne ruchy powietrza, nieraz niosącego drobiny lodu, a prędkość prądów wznoszących uniemożliwia ucieczkę w dół. Pojawienie się takich chmur jest sygnałem do natychmiastowego zakończenia lotu.
Przeloty.
Najbardziej doświadczeni piloci wykorzystują zjawiska termiczne do pokonywania znacznych odległości. Po wzniesieniu się w kominie na odpowiednio dużą wysokość, pilot szybuje w kierunku następnego spodziewanego komina i znajdując go nabiera ponownie wysokości, którą utracił w wyniku szybowania. Powtarzanie tych manewrów powoduje że pilot jest w stanie przemieszczać się w wybranym kierunku, najczęściej zgodnym z kierunkiem wiejącego wiatru. Czas trwania przelotu ograniczony jest długością dnia, gdyż w nocy noszenia termiczne zanikają. Najdłuższe przeloty mogą trwać ponad 10 godzin, aktualny rekord świata wynosi 512 kilometrów w przelocie otwartym i 368 km w przelocie docelowym.
Najdłuższy przelot otwarty ze startem na terenie Polski wykonał 7 czerwca 2008 w Marcin Gorayski, startując za wyciągarką z Borska (Bory Tucholskie).
Start i lądowanie.
Start na paralotni wykonuje się z reguły pod wiatr lub w warunkach bezwietrznych. Starty ze słabym wiatrem z boku lub z tyłu, choć możliwe, są trudniejsze i potencjalnie niebezpieczne. Przy słabym wietrze stosuje się "start klasyczny". Pilot biegnąc ciągnie za linki i podnosi leżące za nim skrzydło, które napełniając się powietrzem wznosi się ponad jego głowę. Przy silniejszym wietrze lub bardziej wymagających skrzydłach zawodniczych częściej stosuje się "start odwrócony" inaczej "alpejski" (lub w skrócie "alpejka"). Pilot krzyżując taśmy nośne odwraca się twarzą w stronę leżącego skrzydła, a następnie ciągnąc za nie unosi napełniane przez wiatr skrzydło ponad głowę. Po ponownym obróceniu się w kierunku lotu i rozbiegu w dół stoku, paralotnia odrywa się od ziemi. Staruje się na startowiskach.
Starty na holu.
Do startów na terenach nizinnych wykorzystuje się wyciągarki. Najpopularniejsze są następujące rodzaje:
Podstawowym warunkiem bezpiecznego holowania (oprócz odpowiedniego przeszkolenia pilota i obsługi wyciągarki) jest stałe kontrolowanie przez obsługę wyciągarki siły holowania oraz obserwowanie zachowania holowanej paralotni i innych latających w pobliżu jednostek.
W Polsce, z racji przeważającego terenu nizinnego, starty za wyciągarką cieszą się dużą popularnością. Loty holowane w krajowych warunkach pozwalają na uzyskanie typowej wysokości po wyczepieniu rzędu 300–700 m, co wystarczy do nawiązania kontaktu z termiką.
Loty z napędem (PPG i PPGG).
Paralotnia może zostać wyposażona w napęd spalinowy. Jest to zazwyczaj silnik dwusuwowy ze śmigłem obudowanym w kosz, zamocowany na plecach pilota. Ze względu na znaczną wagę napędu (od 18 do 45 kg) i inny rozkład sił niż przy swobodnym lataniu, paralotnie przeznaczone do lotów z napędem mają nieznacznie odmienną konstrukcję. Podobnie jak przy lotach swobodnych, również w lataniu z napędem można używać skrzydła tandemowego – przeznaczonego do lotów z pasażerem.
Napęd umożliwia samodzielny start na płaskim terenie oraz wznoszenie w rejonach pozbawionych kominów termicznych. Start może odbywać się "z nóg" lub na specjalnym wózku (trajce).
Z użyciem napędu możliwe są też o wiele dłuższe przeloty. Maksymalna prędkość powietrzna paralotni z napędem wynosi około 85 km/h w warunkach bezwietrznych.
Sterowanie.
Podstawowym instrumentem są dwie linki zwane sterówkami, których końce pilot trzyma w rękach. U góry rozdzielają się one na szereg cieńszych linek, przymocowanych do krawędzi spływu skrzydła. Pociągnięcie sterówki powoduje zmianę geometrii jednej z połówek skrzydła oraz wzrost oporu powietrza na niej, w efekcie czego paralotnia skręca w stronę, po której ściągnięta została sterówka. Drugim sposobem sterowania paralotnią jest balans ciałem powodujący większe obciążenie jednej z połówek skrzydła paralotni i jej przechylenie.
Oba sposoby sterowania najczęściej łączy się razem, choć można używać tylko jednego z nich. Dla przykładu pilot, mając ręce zajęte wykonywaniem innego manewru, może sterować jedynie poprzez balansowanie ciałem. Z kolei w paralotniach z napędem, gdzie uprząż jest usztywniona dodatkowymi wspornikami, większe znaczenie ma operowanie sterówkami.
Stopniowe zaciąganie obu sterówek naraz powoduje zwiększenie kąta natarcia, w efekcie czego paralotnia hamuje. Jest to manewr, który należy wykonywać z wyczuciem, gdyż nadmierne wybranie linek sterowniczych może prowadzić do niebezpiecznego przeciągnięcia, którego konsekwencją jest oderwanie strug powietrza od górnej powierzchni skrzydła, a w efekcie szybkie i niekontrolowane opadanie. Dynamiczne przeciągnięcie, czyli raptowne zaciągnięcie sterówek, stosuje się w momencie lądowania w celu położenia skrzydła na ziemi.
Przyspieszacz (speedsystem).
Wiele paralotni wyposażonych jest w przyspieszacz. Do belki znajdującej się pod nogami pilota przymocowane są dwie linki, których zaciągnięcie skraca przednie linki nośne skrzydła, zmniejszając kąt natarcia. Paralotnia osiąga wtedy większą prędkość postępową kosztem szybszego opadania. W praktyce używa się go przy lotach w górach, aby silny wiatr nie przewiał pilota na zawietrzną stronę stoku
Uszy (klapy).
Jest to manewr polegający na zawinięciu końców skrzydła pod spód poprzez ściągnięcie rękami zewnętrznych linek nośnych. Dzięki temu powierzchnia skrzydła zmniejsza się, a prędkość opadania wzrasta. Manewr ten jest stosowany najczęściej przy podejściu do lądowania, w celu wytracenia wysokości i trafienia w lądowisko.
B-stall.
Manewr ten polega na ściągnięciu w dół linek nośnych rzędu B (drugi rząd, patrząc od czoła paralotni). W ten sposób skrzydło załamuje się na całej szerokości, tracąc profil aerodynamiczny. Prędkość postępowa maleje wtedy do zera i następuje szybkie (do 6–7 m/s), a jednocześnie stabilne opadanie.
B-stall używany jest gdy pilot musi szybko zmniejszyć wysokość lotu, np. gdy silny komin termiczny wciąga paralotnię do wnętrza chmury.
Deformacje skrzydła.
W trakcie lotu paralotnią pilot może doświadczyć różnego rodzaju deformacji skrzydła, zwanych potocznie "atrakcjami". Są one powodowane błędami w pilotażu, wskutek niewłaściwej reakcji na zachowania skrzydła oraz przez niekorzystne zjawiska meteorologiczne.
Podwinięcie boczne (klapa).
Klapa polega na podwinięciu krawędzi natarcia skrzydła z prawej lub lewej strony. Takie boczne podwinięcie skutkuje zmianą kierunku lotu, a w skrajnych przypadkach może doprowadzić do korkociągu. Może ono zostać spowodowane przez zbyt gwałtowną, zbyt głęboką reakcją na sterówce.
Podwinięcie czołowe (Front, Frontstall).
O podwinięciu czołowym mówimy wówczas, gdy podwija się krawędź natarcia skrzydła na całej jego długości. Stać się tak może wskutek kołysania się skrzydła wzdłuż osi przód-tył. Reakcją pilota powinno być uniesienie rąk w górę i uwolnienie sterówek, bez wypuszczania ich jednak z rąk.
Paralotniarstwo sportowe.
Paralotniarstwo jest dziedziną sportów lotniczych, na arenie międzynarodowej organizowaną przez Międzynarodową Federacje Lotniczą FAI. FAI rozróżnia w chwili obecnej 3 dyscypliny sportowe: paralotniarstwo przelotowe (ang. cross country paragliding), paralotniarstwo precyzyjne (ang. precision paragliding) – polegające na precyzyjnym lądowaniu i akrobacje paralotniową. W tych dyscyplinach są organizowane Mistrzostwa Świata, mistrzostwa kontynentów i mistrzostwa narodowe.
W konkurencjach przelotowych oraz w akrobacji jest rozgrywany również Puchar Świata (ang. Paragliding World Cup – PWC). Są to zawody cykliczne rozgrywane kilkukrotnie w ciągu roku w różnych miejscach świata, z których wyniki sumują się. Zawody z cyklu PWC są organizowane przez niezależną organizację powołaną w tym celu – Stowarzyszenie Pucharu Świata PWCA – i mają najwyższy poziom sportowy.
Latanie na paralotni z napędem PPG jest zaliczane – według klasyfikacji FAI – do odrębnej dziedziny sportu: sportu mikrolotowego, razem z motolotniarstwem i lataniem na samolotach ultralekkich.
Najpopularniejszą konkurencją w paralotniarstwie przelotowym, podobnie jak w lotniarstwie i szybownictwie, jest przelot po zadanej trasie. Zespół sędziowski wyznacza listę punktów zwrotnych, które zawodnicy muszą osiągnąć w odpowiedniej kolejności. Punkty otrzymuje się za czas osiągnięcia mety, lub – jeżeli zawodnik nie ukończył trasy – za pokonany dystans. Rozgrywane są również przeloty otwarte – bez mety – w których trzeba uzyskać maksymalną odległość od startu do lądowania. Do weryfikacji uzyskanego wyniku dawniej używana była dokumentacja fotograficzna a obecnie wykorzystywane są odbiorniki GPS z możliwością zapisu śladu.
Zawody On-Line Contest.
Piloci uczestniczący w tego typu zawodach wysyłają za pośrednictwem internetu zapisy tras przelotów zapamiętane przez odbiorniki GPS. Cała organizacja lotów leży po stronie zawodników i mogą oni wykonywać loty wtedy, kiedy jest odpowiednia pogoda i w dogodnym dla siebie miejscu. Punkty otrzymuje się za przeleciany dystans i corocznie publikowany jest ranking najlepszych pilotów w danym sezonie.
Pierwsze zawody tego typu były organizowane przez niemiecki magazyn Aerokurier dla pilotów szybowcowych. Później do rywalizacji tego typu włączyli się lotniarze i paralotniarze z niemieckiego stowarzyszenia DHV. Pierwsze zawody OLC zorganizowano w 2002 roku a w roku 2006 wzięło w nich udział ponad 2000 paralotniarzy z całego świata. W 2007 roku niemiecki OLC z powodów organizacyjnych utracił faktyczny monopol w tym zakresie na rzecz kilku niezależnych organizacji, również FAI prowadzi obecnie prace nad włączeniem tego typu rywalizacji do swoich struktur sportowych.
Sport paralotniowy w Polsce.
W Polsce, organizowane są Paralotniowe Mistrzostwa Polski, zawody regionalne oraz Rankig Pilotów Paralotniowych będący sumą wielu zawodów i służący do wyłonienia Paralotniowej Kadry Narodowej na następny sezon. Polscy piloci startują w zawodach Pucharu Świata, Mistrzostwach Świata, otwartych mistrzostwach innych krajów oraz uczestniczą w rywalizacji On-Line. Opiekę na wszystkimi sportami lotniczymi formalnie sprawuje Aeroklub Polski.
Wyposażenie dodatkowe.
Wariometr.
Człowiek, w odróżnieniu od ptaków, nie jest w stanie poczuć drobnych zmian ciśnienia powietrza, po których mógłby ocenić czy wznosi się, czy opada. O ile gwałtowny ruch w górę przy wejściu w komin termiczny jest wyczuwalny, to ciągłe wznoszenie i ciągłe opadanie są nierozróżnialne dla ludzkich zmysłów. Tutaj pilotom z pomocą przychodzi technika.
Wariometr pokazuje aktualną prędkość wznoszenia lub opadania. Urządzenie to wskazuje również uśrednione wartości ruchu pionowego (np. z ostatnich 10 s) oraz wysokości względem wybranych punktów (zazwyczaj jako odniesienia używa się poziomu morza i punktu startu). Oprócz wyświetlacza podającego prędkość pionową posiada głośnik emitujący dźwięki o różnych tonach i natężeniu, w zależności od kierunku i siły noszenia. Można spotkać się z wariometrami posiadającymi funkcję zapisu parametrów lotu (ruchów pionowych) w czasie oraz możliwość współpracy z GPS-em.
Radio.
Ze względu na niskie koszty i dużą niezawodność, standardowym wyposażeniem niemalże każdego paralotniarza jest ręczne radio UKF. Najczęściej używane są radia pracujące w paśmie 70 cm (PMR 446 MHz) oraz 2 m (144 MHz). O ile to pierwsze jest ogólnodostępne (do mocy nadawania 500 mW), o tyle na inne pasma potrzebna jest licencja krótkofalarska. Istnieją radia łączące możliwości nadawania na dwóch pasmach – tzw. duobandery.
GPS.
GPS z rejestratorem przelotu jest niezbędny w niektórych konkurencjach sportowych, by sprawdzić czy pilot osiągnął wszystkie wymagane punkty kontrolne.
Zapis trasy w trakcie lotu pozwala ocenić kierunek i siłę wiatru względem powierzchni ziemi, a po skończonym locie jest doskonałym materiałem do analizowania skutków podjętych decyzji i wykonanych manewrów.
Bezpieczeństwo.
Paralotniarstwo często bywa postrzegane jako sport dużo bardziej niebezpieczny, niż jest w rzeczywistości.
Jak każdy sport lotniczy, wymaga od pilota ciągłej koncentracji i obserwacji otoczenia, dbałości o stan sprzętu, a także dużej wiedzy na temat zjawisk pogodowych. Ogromna ilość wypadków spowodowana była przez pilotów, którzy zdecydowali się na lot w warunkach zbyt trudnych jak na ich umiejętności.
Większość pilotów stara się unikać:
Wymogi bezpieczeństwa obejmują wyposażenie w postaci atestowanego spadochronu zapasowego i kasku. Ponadto przed każdym startem pilot powinien dokładnie sprawdzić podczepienie do skrzydła, zapięcie pasów uprzęży i stan linek sterowniczych. Uprzęże stosowane przez paralotniarzy są często łączone z tzw. protektorami. Są to odpowiednio wyprofilowane kształtki wykonane z pianek, które chronią pilota przed bezpośrednim zderzeniem z ziemią w trakcie lądowania. Przyjmują one formę siedziska lub mają kształt zbliżony do fotela, dzięki czemu chronią także kręgosłup i plecy paralotniarza.
Zarówno paralotnia, jak i spadochron zapasowy, wymagają okresowych przeglądów technicznych.
Wypadki.
Przy zachowaniu zdrowego rozsądku i zasad bezpieczeństwa, prawdopodobieństwo wypadku jest akceptowalne. Większość kontuzji odniesionych przez pilotów, to potłuczenia i zwichnięcia podczas niefortunnego startu lub lądowania. Przypadki śmiertelne są rzadkością, niemniej jednak również się zdarzają, jak np. wypadek z 3 października 2015 roku, kiedy to nad Włoszczową zderzyło się w powietrzu dwóch paralotniarzy. Niestety obaj zginęli, w tym prezes Świętokrzyskiego Stowarzyszenia Paralotniowego. Zgodnie z prowadzoną przez niemiecką organizację DHV w roku 2002 analizą statystyk wypadków, ryzyko wypadku śmiertelnego przy uprawianiu paralotniarstwa wynosi jak w tabeli:
Porównanie liczby wypadków w podziale na kategorie polskich statków powietrznych w rok 2017 vs 2018 lub na terytorium RP.
Treningi bezpieczeństwa.
Dla zaawansowanych pilotów organizowane są specjalne treningi bezpieczeństwa. Piloci, latając nad wodą i słuchając poleceń instruktora, umyślnie wprowadzają paralotnię w ustalone wcześniej niebezpieczne figury (podwinięcia, przeciągnięcia, spirale), a następnie starają się wyprowadzić skrzydło do normalnego lotu.
Treningi bezpieczeństwa są także organizowane w Polsce przez doświadczonych krajowych instruktorów.
Nauka latania.
Paralotniarstwo jest na tyle popularne, że w pobliżu każdego dogodnego do latania miejsca można znaleźć szkołę. W Polsce jest ich kilkanaście. Instruktor, by prowadzić szkolenia, musi posiadać uprawnienia przyznane przez Urząd Lotnictwa Cywilnego. Opinii o konkretnej szkole można też poszukać w internecie.
W Polsce przepisy zmieniają się dość często. Obecnie szkolenie obejmuje trzy etapy:
Ponadto istnieje dodatkowe szkolenie do startów z użyciem wyciągarki. Ze względu na nizinny charakter polskiego terytorium, bardzo często jest on połączony z etapem I.
Pierwszy etap nauki zazwyczaj obejmuje zbieganie po niezbyt stromym zboczu w celu "postawienia" skrzydła i utrzymywania go we właściwej pozycji. Zazwyczaj po kilku próbach udaje się dokonać pierwszego, kilkunastometrowego zlotu. Potem uczniowie przenoszą się na większe zbocze lub na lotnisko wyposażone w wyciągarkę.
Innym rozwiązaniem są loty dwuosobową paralotnią wraz z instruktorem. Często jest to wstęp do właściwego szkolenia, podczas którego przyszły pilot może szybko zaznajomić się z uczuciem unoszenia się w powietrzu i zachowaniem paralotni.
Świadectwo kwalifikacji pilota paralotni.
Oficjalnym dokumentem uprawniającym do uprawiania paralotniarstwa jest "Świadectwo kwalifikacji pilota paralotni", wydawane przez Urząd Lotnictwa Cywilnego.
Większość kwestii prawnych związanych ze szkoleniem i egzaminami reguluje "Rozporządzenia Ministra Transportu, Budownictwa i Gospodarki Morskiej z dnia 2 września 2013 r. w sprawie licencjonowania personelu lotniczego ()" wraz załącznikami. Przepisy te zmieniają się dość często i w znaczący sposób, dlatego zainteresowani powinni śledzić je na bieżąco.
Od października 2006 r. do egzaminu na świadectwo kwalifikacji można podchodzić już po drugim etapie szkolenia (zlikwidowano wymóg wykonania lotów w warunkach termicznych i żaglowych). Egzaminy mogą być już przeprowadzane w szkołach paralotniowych (pierwsza sesja odbyła się w połowie grudnia 2006 r.), a nie wyłącznie przez Urząd Lotnictwa Cywilnego w Warszawie. Centralizacja w połączeniu z obszernym materiałem teoretycznym skutecznie zniechęcała wielu pilotów do zdawania egzaminów. Wielu lata bez wymaganych uprawnień, a niektórzy decydują się na szkolenie za granicą, np. na Słowacji.
Międzynarodowa karta IPPI.
Karta IPPI ("The International Pilot Proficiency Information Card") jest dokumentem wystawianym przez Międzynarodową Federację Lotniczą FAI, powszechnie uznawanym w większości krajów. Wbrew potocznemu rozumieniu nie jest licencją pilota, a informacją o posiadanych przez daną osobę umiejętnościach, dzięki czemu możliwe staje się dopuszczenie jej do lotu na podstawie licencji wydanej w innym kraju.
Karta IPPI posiada pięć stopni, które odzwierciedlają poziom wyszkolenia pilota:
Posiadanie polskiego "Świadectwa kwalifikacji pilota paralotni" uprawnia do wystąpienia o przyznanie licencji IPPI poziomu 3. Jest to poziom wystarczający do samodzielnego latania w wielu krajach, choć np. w Szwajcarii i Austrii wymagane minimum to IPPI 4.
Do udziału w międzynarodowych zawodach paralotniowych wymagane jest posiadanie licencji IPPI 4, a bardzo często nawet IPPI 5.
Historia.
W roku 1961 francuski inżynier Pierre Lemoigne skonstruował spadochron z wcięciami po bokach i z tyłu, dzięki czemu można było holować go w powietrzu, a także kierować jego lotem. Urządzenie otrzymało nazwę "Para-Commander" i dało początek sportowi znanemu jako parasailing.
W 1964 Amerykanin Domina Jalbert opracował pierwszy spadochron komorowy ("parafoil"). Wynalazek ten zrewolucjonizował spadochroniarstwo, stając się protoplastą współczesnych spadochronów szybujących.
Równolegle trwały badania prowadzone przez NASA nad spadochronami dla kosmicznych kapsuł ratunkowych. Ich owocem było "szybujące skrzydło" zaprojektowane przez Davida Barisha. Po testach w 1965 r. wynalazca próbował promować zloty z górskich stoków jako letnią formę rekreacji w ośrodkach narciarskich. Nie spotkało się to ze znaczącym zainteresowaniem.
Po lekturze artykułu w magazynie "Parachute Manual" trzech francuzów – Jean-Claude Bétemps, André Bohn i Gérard Bosson – rozpoczęło eksperymenty ze spadochronem szybującym na górze Pointe du Pertuiset, w roku 1978. Próby zaowocowały stumetrowym zlotem, zakończonym na boisku piłkarskim. Moment ten uważa się za narodziny paralotniarstwa.
Od tego czasu paralotniarstwo stawało się coraz bardziej popularne. Kolejne konstrukcje coraz bardziej odbiegały kształtem od prostokątnego spadochronu. Największy rozkwit popularności oraz wprowadzania wynalazków i ulepszeń w sprzęcie miało miejsce w latach 90. XX wieku.
Pierwsze mistrzostwa świata w paralotniarstwie rozegrano w austriackim Kössen w 1989 r.
W roku 1998 NASA przeprowadziła próby statku powrotnego X-38 wyposażonego w specjalną paralotnię, pozwalającą na kontrolowane lądowanie na powierzchni Ziemi.
Polska.
Początki paralotniarstwa w Polsce datuje się na lata 1987-1988. Pierwsze paralotnie startowały ze stoków w Tatrach. Były to w większości konstrukcje amatorskie – zmodyfikowane spadochrony szybujące typu RL-10, 12, lub SW-11, 12.
Pierwsze zawody rozegrano w 1992 roku w Zakopanem na stoku Nosala. Wystartowało w nich około 80 zawodników. W tym samym roku Aeroklub Wałbrzyski zorganizował w Karkonoszach pierwsze Mistrzostwa Polski.
Liczba pilotów.
Według szacunkowych danych najwięcej paralotniarzy jest we Francji – około 25 tysięcy. Niewiele ustępują jej Niemcy, Austria, Szwajcaria, Japonia i Korea Południowa – około 10 do 20 tysięcy w każdym z tych krajów. Zaskakująco małą popularnością paralotniarstwo cieszy się w Stanach Zjednoczonych, gdzie uprawia ten sport zaledwie 4 do 5 tysięcy osób (wszystkie dane z roku 2004).
W Polsce na początku 2006 r. zarejestrowanych było 1261 posiadaczy "Świadectwa kwalifikacji pilota paralotni", w tym 70 osób z uprawnieniami instruktorskimi. Faktyczna liczba regularnie latających paralotniarzy jest kilkukrotnie wyższa.
Rekordy.
Wybrane rekordy, stan na październik 2018:

</doc>
<doc id="84062" url="https://pl.wikipedia.org/wiki?curid=84062" title="Kurier Czerwony">
Kurier Czerwony

Kurier Czerwony (według obowiązującej w Polsce międzywojennej ortografii Kurjer Czerwony) – dziennik popołudniowy wydawany w latach 1922–1939 przez warszawski koncern prasowy Dom Prasy S.A.
Założycielem i redaktorem naczelnym był dziennikarz i wydawca Henryk Butkiewicz. W latach 1925-1931 duży wpływ na dziennik miał red. Zygmunt Augustyński. W 1932 pismo połączyło się z wychodzącym od 1929 dziennikiem „Dobry Wieczór” i od tego momentu ukazywało się pod tytułem „Dobry Wieczór! Kurjer Czerwony”.
Kurier Czerwony był dziennikiem sensacyjnym (bulwarowym), jednak o wyraźnie określonych sympatiach politycznych - prorządowych i propiłsudczykowskich. Nazwa wywodziła się z koloru winiety tytułowej. 
Do 1939 siedziba redakcji i drukarnia „Kuriera” mieściły się w Domu Prasy przy ul. Marszałkowskiej 3/5.

</doc>
<doc id="84063" url="https://pl.wikipedia.org/wiki?curid=84063" title="Henryk Butkiewicz">
Henryk Butkiewicz

Henryk Butkiewicz (ur. 1889, zm. 27 lipca 1962 w Warszawie) – polski przedsiębiorca, legionista, dziennikarz i wydawca.
Życiorys.
Pracę dziennikarską rozpoczął w 1911, w Kurierze Lwowskim. W 1922 był współzałożycielem koncernu Prasa Polska S.A. (Dom Prasy S.A.). Pierwszym wysokonakładowym tytułem, ukazującym się w latach 1922–1939 był Express Poranny kierowany przez Zygmunta Augustyńskiego. Koncern w latach 1925–1939 wydawał również bulwarowy dziennik Kurier Czerwony, na którego czele stał sam Henryk Butkiewicz.
Sympatie polityczne Butkiewicza były związane z obozem Józefa Piłsudskiego, co odzwierciedlało się na łamach prorządowego Kuriera Czerwonego. Ten fakt stał się powodem odejścia Zygmunta Augustyńskiego w 1931. Butkiewicz był także jednym z organizatorów Obozu Zjednoczenia Narodowego (OZN). W czasie wojny przebywał we Francji, skąd do kraju powrócił w 1945 roku. Po wojnie współpracował ze Spółdzielnią Wydawniczą Czytelnik, a także z kilkoma czasopismami: Kobieta i Życie, Przyjaciółka, Stolica i Nasza Ojczyzna.
Był mężem Lucyny z Wiłuckich (1899–1983). Ich syn Jerzy (1921–1943) został zamordowany w Auschwitz.
Zmarł w Warszawie. Pochowany na cmentarzu Powązkowskim (kwatera 26-3-20).

</doc>
<doc id="84064" url="https://pl.wikipedia.org/wiki?curid=84064" title="Ewa Borzęcka">
Ewa Borzęcka

Ewa Borzęcka (ur. 2 maja 1960 w Ostrołęce) – reżyserka filmów dokumentalnych, głównie o tematyce społecznej.

</doc>
<doc id="84065" url="https://pl.wikipedia.org/wiki?curid=84065" title="Stolica (czasopismo)">
Stolica (czasopismo)

Stolica – tygodnik ilustrowany założony w 1946 w Warszawie, zajmujący się tematyką warszawską, pierwszy na świecie tygodnik poświęcony jednemu miastu. W latach 1951–1952 pismo ukazywało się jako dwutygodnik. Obecnie wydawane jako miesięcznik.
Archiwalne numery „Stolicy” stanowią bogate źródło informacji o Warszawie drugiej połowy XX wieku, jej mieszkańcach, historii, zabytkach i kulturze.
Historia.
Protoplastą „Stolicy” był tygodnik „Skarpa Warszawska”, ukazujący się od października 1945 do października 1946, wydawany przez Biuro Odbudowy Stolicy (BOS) pod hasłem "Odbudowa miasta i człowieka".
Pierwszy numer ukazał się 3 listopada 1946 z podtytułem „Warszawski Tygodnik Ilustrowany”. Pierwsza siedziba redakcji znajdowała się przy ul. Chocimskiej 31/33 (w tym samym budynku, co BOS), a tygodnik był drukowany w Drukarni Państwowej nr 1 przy ul. Tamka 3. Początkowo wydawcą była Naczelna Rada Odbudowy Warszawy, a od 1 stycznia 1955 tygodnik był wydawany przez RSW „Prasa” i „Prasa–Książka–Ruch”. Czasopismo ukazywało się do końca grudnia 1989 (nr 50-51/1989). Oficjalnie powodem likwidacji było wycofanie się z dotowania deficytowego pisma przez RSW „Prasa–Książka–Ruch”. Tygodnik przestał istnieć 1 grudnia 1990.
„Stolica” publikowała artykuły dotyczące historii i współczesnych wydarzeń miasta (m.in. stała rubryka "Notatnik Warszawski"), wspomnienia osób związanych z Warszawą, a także organizowała liczne akcje społeczne (m.in. wspierała odbudowę Zamku Królewskiego). W ramach akcji "Otwarte szkatuły" publikowała dokumenty i wspomnienia nadsyłane przez czytelników. Od 1971 przyznawała nagrodę "Homo Varsoviensis" za wybitne zasługi dla Warszawy.
Z Chocimskiej 31/33 siedziba redakcji została przeniesiona pod adres ul. Marszałkowska 8, do lokalu należącego przed wojną do właściciela fabryki „Dobrolin”. W 1988 nakład „Stolicy” wynosił 35 tys. egzemplarzy.
Od kwietnia 2006 ukazuje się jako miesięcznik z podtytułem „Warszawski Magazyn Ilustrowany”, przy zachowaniu numeracji ze starej „Stolicy” i dotychczasowego numeru ISSN. Redakcja korzysta z archiwalnych numerów dawnego tygodnika „Stolica” oraz z materiałów Archiwum Państwowego m.st. Warszawy.
Dziennikarze.
Redaktorami naczelnymi „Stolicy” w okresie 1946–1989 byli:
Wśród publikujących na łamach „Stolicy” byli m.in. Władysław Bartoszewski (wydarzenia wojenne, konspiracja), Stanisław Gebethner (sprawy miejskie), Leszek Moczulski (dział historyczny), Andrzej Szomański, Waldemar Łysiak, Eryk Lipiński, Olgierd Budrewicz, Dariusz Domański, Michał Gawałkiewicz i Stefan Wolski.
Obecnie redaktor naczelną jest Ewa Kielak Ciemniewska. Z czasopismem współpracują m.in. Grzegorz Buczek (urbanistyka), Jacek Fedorowicz, Przemysław Pasek i Janusz Sujecki. W przeszłości także m.in. Jarosław Zieliński.

</doc>
<doc id="84066" url="https://pl.wikipedia.org/wiki?curid=84066" title="Kobieta i Życie">
Kobieta i Życie

Kobieta i Życie – czasopismo o charakterze popularnym, przeznaczone przede wszystkim dla kobiet, założone w 1946 roku w Warszawie jako tygodnik. Ostatni numer tygodnika ukazał się w 2002 roku. Ponownie w sprzedaży, ale jako miesięcznik, od października 2008 roku.
Pismo jest magazynem ilustrowanym. Do początku lat 90. było poświęcone tematyce społecznej i kulturalnej, następnie dominowała w nim tematyka poradnicza i publicystyka ("life-style" – moda, uroda, zdrowie, kuchnia, podróże, życie gwiazd).
14 października 2008 „Kobieta i Życie” ponownie ukazała się w sprzedaży. Wydawcą miesięcznika jest Wydawnictwo Bauer. Aktualnie jest to poradnik skierowany do kobiet, poszukujących sprawdzonych porad z różnych dziedzin życia. Główne akcenty pisma koncentrują się na tematyce zdrowotnej, praktycznej modzie i urodzie, przepisach kulinarnych, prawie i psychologii. 

</doc>
<doc id="84068" url="https://pl.wikipedia.org/wiki?curid=84068" title="Kołowy Szczyt">
Kołowy Szczyt

Kołowy Szczyt (słow. "Kolový štít", niem. "Rotseespitze", węg. "Vörös-tavi-csúcs") – szczyt o wysokości 2419 m n.p.m. (według wcześniejszych pomiarów 2418 m) położony w głównej grani Tatr, w słowackiej części Tatr Wysokich. Jest to przedostatni (przed Jagnięcym Szczytem) z dużych masywów na północno-wschodnim krańcu grani głównej Tatr Wysokich. Od położonego na południe od niego Czarnego Szczytu jest oddzielony Czarną Przełęczą, od masywu Jagnięcego Szczytu natomiast – Kołową Przełęczą. W grani opadającej na Kołową Przełęcz znajdują się dwie duże turnie, uznawane za samodzielne szczyty: Modra Turnia ("Zmrzlá veža", 2314 m) i Czerwona Turnia ("Belasá veža", 2290 m). Oba te wzniesienia oraz sam wierzchołek Kołowego Szczytu są zwornikami dla bocznych grani. Cały masyw od Czarnej Przełęczy do Kołowej Przełęczy w grani głównej zajmuje odcinek o długości ok. 1 kilometra.
Topografia.
Kołowy Szczyt ma charakterystyczny kształt symetrycznej, lekko pochylonej piramidy o zaokrąglonej kopule szczytowej. Masyw jest zbudowany z granitów, dzięki czemu skały mają nieco jaśniejszą barwę niż w szczytach położonych dalej na południe.
Szczyt wznosi się bezpośrednio ponad trzema dolinami, którymi są:
Pod Modrą i Czerwoną Turnię podchodzą ponadto Bździochowe Korycisko (odgałęzienie Doliny Kołowej) od północy i Dolina Jagnięca (odgałęzienie Doliny Zielonej Kieżmarskiej) od północnego wschodu.
W grani opadającej na południe do Czarnej Przełęczy ("Čierne sedlo", "Nižné Čierne sedlo") znajdują się kolejno:
Po zachodniej stronie tej grani, poniżej Kołowej Kopki i Czarnego Przechodu, wznosi się Kołowy Chłopek ("Kolový chlapík").
Za Kołowym Szczytem grań główna skręca nieco ku wschodowi. Znajdują się w niej kolejno:
Od samego wierzchołka Kołowego Szczytu odchodzi północno-zachodnia boczna grań: Bździochowa Grań ("hrebeň Sviniek"), w której najwybitniejsze szczyty to Świnka ("Svinka", 2165 m), Bździochowa Kopa ("Kopa brán", 2025 m) i Żółta Czuba ("Žltá kopa", 1936 m). Świnkę od Kołowego Szczytu oddzielają (kolejno ku szczytowi) Skrajna Świnkowa Szczerbina, Wyżnia Bździochowa Brama i Zadnia Świnkowa Szczerbina.
Ściany Kołowego Szczytu.
Południowo-zachodnia ściana masywu ma ok. 250 m wysokości i opada do Doliny Czarnej Jaworowej, w okolice Czarnych Młak i Czarnego Bańdziocha. Jest ona na całej wysokości przecięta ukośnym, długim piarżystym zachodem, prowadzącym na zachodnią grań szczytu. W rejonie tym wyróżnia się wybitny żleb opadający spod Przełączki za Kołową Kopką. Drugi długi żleb spada spod samego wierzchołka i kończy się u dołu urwiskiem.
Ściana północno-zachodnia ma wysokość ok. 500 m i jest skierowana ku Bździochowej Kotlinie – górnemu piętru Doliny Kołowej. Jest ograniczona żlebami, które spadają z Zadniej Świnkowej Szczerbiny w Bździochowej Grani i Kołowej Szczerbiny w grani głównej. W jej lewej części ponad żlebem opadającym z Kołowej Szczerbiny znajduje się wybitny komin.
Zdecydowanie najbardziej urozmaicona jest wschodnia ściana Kołowego Szczytu. Jej wysokość dochodzi do 250 m, jednak w większości miejsc jest mniejsza niż 200 m. Ściana rozlega się pomiędzy dwoma ogromnymi filarami. Prawy z nich wznosi się ponad wylotem żlebu spod Modrej Turni i kulminuje w wierzchołku Kołowego Mnicha. Wyżej przekształca się w żebro biegnące aż do wierzchołka Pośredniej Kołowej Czubki. Lewy filar wschodniej ściany Kołowego Szczytu opada spod wierzchołka Kołowej Kopki i jest w części górnej mało stromy (ma charakter trawiasto-skalistej grzędy), a w dolnej urwisty i skalisty. Powyższe filary są oddzielone od środkowej części ściany dwoma depresjami: prawą Pośrednią Kołową Drabiną i lewą Zadnią Kołową Drabiną. Pierwsza z nich wznosi się do Skrajnego Kołowego Ogródka poniżej Kołowymi Czubkami, druga sięga po Przełączkę za Kołową Kopką. Trzecią z Kołowych Drabin jest Skrajna Kołowa Drabina – wybitna półka prowadząca ukosem przez wschodni filar Pośredniej Kołowej Czubki do żlebu opadającego spod Modrej Turni.
Ściana wschodnia pomiędzy Pośrednią i Zadnią Kołową Drabiną dzieli się na trzy piętra. Dolne jest ukształtowane przez szerokie urwiska, u góry zakończone przewieszkami. W jego lewej części wyróżnia się wybitny czarny kominek. Środkowe piętro jest urwiskiem utworzonych ze skalnych płyt, w których tkwią trzy wielkie Kołowe Baszty. Piętro górne jest mniej strome, a u jego podnóża rozlegają się trzy Kołowe Ogródki:
Kołowe Baszty właściwie nie są turniami, jednak mają podobny charakter. Są to kolejno od prawej:
W prawej części opisywanej ściany znajduje się trójkątne urwisko pomiędzy dolną częścią wschodniego filara Pośredniej Kołowej Czubki a Pośrednią Kołową Drabiną. Jest ono podzielone na dwie części długą rysą. Wyższa część prawa jest równocześnie wschodnią ścianą Kołowego Mnicha ("Kolová vežička"), natomiast lewa stanowi wschodnią ścianę Kołowego Mniszka. Pomiędzy tymi dwoma formacjami (o charakterze podobnym do Kołowych Baszt) znajduje się Mnichowy Karb, z którego opada wspomniana rysa.
Turystyka i taternictwo.
Na Kołowy Szczyt nie prowadzą żadne szlaki turystyczne. Najciekawsza dla taterników jest jego ściana wschodnia. Widok z wierzchołka jest stosunkowo rozległy i ciekawy. Najdogodniej jest wejść na niego południową granią od strony Czarnego Przechodu.
Drogi we wschodniej ścianie są (poza drogą prowadzącą Pośrednią Kołową Drabiną), bardzo trudne (co najmniej IV w skali UIAA).
Historia i nazewnictwo.
Pierwsze wejścia nie zostały odnotowane. Najprawdopodobniej już w XVIII wieku na szczycie byli poszukiwacze skarbów oraz myśliwi z Jurgowa. Pierwsze zarejestrowane wejścia:
Nazwa szczytu pochodzi od Kołowego Stawu, położonego w Dolinie Kołowej. Bronisław Rajchman podawał, że została ona nadana w 1877 r. przez członków wyprawy Tytusa Chałubińskiego, jednak już w 1854 r. używał jej (niezbyt precyzyjnie) Ludwik Zejszner. Dawniej szczytowi nadawano też inne nazwy: Kołowy Wierch, Czerwonostawiański Szczyt (od Czerwonego Stawu w Dolinie Jagnięcej), Czerwona Turnia (dziś nazwa przesunięta na mniej wybitny obiekt), Czerwonostawiańska Turnia, Szczyt Czerwonego Jeziora. Nazwy związany z Czerwonym Stawem powstały, zanim Modrą i Czerwoną Turnię uznano za samodzielne obiekty – w tym ujęciu Kołowy Szczyt leży ponad Doliną Jagnięcą. Nazwy niemiecka i węgierska również odnoszą się do Czerwonego Stawu i funkcjonują do dzisiaj. Nazwa Małego Kołowego Szczytu funkcjonuje od 1899 r.
W 1904 r. Janusz Chmielowski Kołowy Szczyt nazywał "„wytworną piramidą”".

</doc>
<doc id="84069" url="https://pl.wikipedia.org/wiki?curid=84069" title="Kurier Lwowski">
Kurier Lwowski

Kurier Lwowski – dziennik poranny wydawany we Lwowie w latach 1883–1935.
Było to pismo o charakterze informacyjno-politycznym, związane z ruchem ludowym. Początkowo współwłaścicielem był Karol Groman. Od 1887 jego redaktorem naczelnym był publicysta i współorganizator ruchu ludowego w Galicji Bolesław Wysłouch, przez szereg lat funkcję tę pełnił także Bohdan Janusz. Z pismem współpracowały osobistości życia kulturalnego i społecznego owych czasów, jak Iwan Franko, Jan Kasprowicz, Bolesław Limanowski, Eliza Orzeszkowa, Władysław Orkan, Henryk Rewakowicz, Aleksander Medyński. Dziennik wydawał również dodatki „Tydzień” i „Na ziemi naszej”.
Po odzyskaniu niepodległości w 1918 pismo było organem demokratycznej inteligencji zbliżonej politycznie do ugrupowania PSL „Piast” oraz kręgu polskiego działacza politycznego i społecznego Jana Dąbskiego. Koreposndentką czasopisma była m.in. Zofia Gostomska. W 1930 pismo zostało przejęte przez endecję, zamknięte w 1935.
„Kuriera Lwowskiego” nie należy mylić z konspiracyjnym pismem „Lwowski Kurier”, ukazującym się we Lwowie w czasie II wojny światowej.

</doc>
<doc id="84071" url="https://pl.wikipedia.org/wiki?curid=84071" title="Pat O’Callaghan">
Pat O’Callaghan

Patrick O'Callaghan (ur. 15 września 1905 w Derrygallon, w hrabstwie Cork, zm. 1 grudnia 1991 w Clonmel) – lekkoatleta irlandzki, młociarz, dwukrotny mistrz olimpijski.
Przebieg kariery.
Studiował medycynę w Królewskim Kolegium Chirurgów w Dublinie. Po ukończeniu studiów (1926) przez rok służył w lotnictwie, następnie podjął prywatną praktykę w Clonmel (hrabstwo Tipperary). Zajmował się jednocześnie kilkoma specjalnościami lekkoatletycznymi, sięgając po mistrzostwo Irlandii m.in. w rzucie dyskiem, pchnięciu kulą oraz skoku wzwyż. Największe uznanie przyniósł mu jednak rzut młotem.
Po zaledwie rocznym treningu wystąpił na igrzyskach olimpijskich w 1928 w Amsterdamie i niespodziewanie zdobył złoty medal; było to pierwsze mistrzostwo olimpijskie dla reprezentacji Irlandii w historii. Powtórzył sukces cztery lata później, wygrywając konkurs rzutu młotem na igrzyskach olimpijskich w Los Angeles w tym samym dniu, kiedy złoto zdobył także płotkarz Bob Tisdall. W kolejnych igrzyskach nie wystąpił, wobec decyzji federacji międzynarodowej, która nie uznała osobnej narodowości irlandzkiej i nie zezwoliła na występ reprezentacji Irlandii. Z tego także względu nie figurował na liście rekordzistów świata, mimo legitymowania się najlepszym rezultatem (59,56 m w 1937 r.).
Po zakończeniu kariery sportowej powrócił do pracy lekarza w Clonmel, pracując zawodowo niemal do końca lat 80.

</doc>
<doc id="84072" url="https://pl.wikipedia.org/wiki?curid=84072" title="Mitologia irlandzka">
Mitologia irlandzka

Choć wiele opisujących mitologię irlandzką rękopisów zaginęło, a prawdopodobnie znacznie więcej treści nigdy nie zostało spisanych, istniejących informacji wystarcza, aby wyróżnić cztery odrębne, czasem zachodzące na siebie, cykle: Cykl Mitologiczny, Cykl Ulsterski, Cykl Feniański i Cykl Historyczny. Istnieje też wiele tekstów mitologicznych, które nie należą do żadnego z cykli, jak również spora liczba spisanych opowieści ludowych, które, choć nie są czysto mitologiczne, opowiadają o postaciach z jednego lub kilku spośród tych czterech cykli. Mitologia Irlandzka jest bardzo spójna i blisko spokrewniona z mitologią celtycką.
Literatura.
Trzy rękopisy, będące głównymi źródłami informacji o mitologii irlandzkiej to pochodząca z przełomu XI i XII wieku "Lebor na hUidre", która znajduje się w bibliotece Royal Irish Academy; spisana na początku dwunastego wieku "The Book of Leinster", przebywająca obecnie w bibliotece dublińskiego Trinity College; oraz manuskrypt Rawlinsona B 502 ("Rawl."), umieszczony w należącej do Uniwersytetu Oxfordzkiego Bodleian Library. Większość z zebranych w tych manuskryptach materiałów pochodzi z czasów znacznie poprzedzających datę ich napisania; niektóre z nich, na podstawie badań lingwistycznych, można datować nawet na piąty lub szósty wiek naszej ery. Inne ważne źródła obejmują grupę czterech rękopisów pochodzących z zachodniej Irlandii, XIV i początek XV wieku. Są to: "The Yellow Book of Lecan" ("Żółta Księga z Lecan"), "The Great Book of Lecan" („Wielka Księga z Lecan”), "The Book of Hy Many" ("Księga Hy Many") i "The Book of Ballymote" („Księga Ballymote”). Pierwsza z nich zawiera najwcześniejszą znaną wersję "Táin Bó Cúailnge" (pl. Uprowadzenie byków z Cooley) i mieści się w Trinity College. Pozostałe trzy są przechowywane w Royal Academy. Inne piętnastowieczne rękopisy, takie jak "The Book of Fermoy" ("Księga Fermoy") również zawierają interesujące materiały, podobnie jak późniejsze prace synkretyczne takie, jak napisana około roku 1640 "Foras Feasa ar Éirinn" ("Historia Irlandii", angielski tytuł to "The History of Ireland"), której autorem był Geoffrey Keating – szczególnie, że późniejsi kompilatorzy i pisarze mogli mieć dostęp do rękopisów, które wcześniej były zaginione.
Używając tych źródeł, zawsze należy zwracać uwagę na wpływ okoliczności, w których zostały stworzone. Większość manuskryptów została spisana przez chrześcijańskich mnichów, którzy mogli czuć się rozdarci pomiędzy pragnieniem utrwalenia rodzimej kultury a religijną wrogością wobec wierzeń pogańskich. Wiele spośród późniejszych źródeł mogło również być owocem wysiłków propagandowych, których celem mogło być stworzenie Irlandczykom historii, która mogłaby być porównywalna z mitami o rzymskim pochodzeniu ich brytyjskich najeźdźców, głoszonymi przez osoby takie jak Geoffrey of Monmouth i inni.
Cykl Mitologiczny.
Cykl Mitologiczny jest najgorzej zachowanym ze wszystkich. Najważniejszymi źródłami są: "Metrical Dindshenchas" (lub "Lore of Places", czyli "Wiedza o miejscach") oraz "Lebor Gabála Érenn" (ang. tytuł "Book of Invasions", czyli "Księga Inwazji"). Inne manuskrypty przechowują takie opowieści mitologiczne jak "The Dream of Aengus" ("Sen Aengusa"), "The Wooing of Etain" ("Zaloty do Etain") czy historie pierwszej i drugiej bitwy na Mag Tuireadh. Do tego cyklu należy również jedna z największych opowieści irlandzkich – "Oidheadh Clainne Lir" czyli "Tragedia dzieci Lira" (ang. tytuł "The Tragedy of the Children of Lir").
"Lebor Gabála Érenn" to pseudohistoria Irlandii, wywodząca pochodzenie Irlandczyków od samego Noego. Obraca się wokół ludu znanego jako Tuatha Dé Danann, o którym wierzono, że zamieszkiwał Wyspę przed Celtami. Tuatha zmagali się z wrogimi im Fomorianami, którym przewodził Balor o Złym Oku. W drugiej bitwie pod Mag Tuireadh, zabił go w końcu Lugh Lamfada (Lugh Długoręki). Po przybyciu Celtów, Tuatha Dé Danann wycofali się pod ziemię i stali się opiewanymi w późniejszych mitach i legendach elfami.
"Metrical Dindshenchas" to wielkie wczesnoirlandzkie dzieło onomastyczne, zawierające spisane jako kolekcja poematów legendy o pochodzeniu nazw ważnych miejsc na Wyspie. Zawiera ono wiele istotnych informacji dotyczących postaci i opowieści Cyklu Mitologicznego, włączając w to Bitwę Tailtiu, w której Tuatha Dé Danann zostali pokonani przez Milezjan (czyli irlandzkich Celtów).
Należy koniecznie zaznaczyć, że Tuatha Dé Danann byli uważani nie tyle za bogów, co za lud mogących zmieniać kształt magów, zamieszkujących Irlandię w czasach jej Złotego Wieku. I choć Irlandczycy czcili elfy (zwane z angielska "faery folk"; uważano za nie Tuatha Dé Danann), to niewiele istnieje dowodów, które mogłyby potwierdzić, iż z wyjątkiem ogólnoceltyckiej postaci Lugha, naprawdę traktowali je jak bogów.
Cykl Ulsterski.
Cykl Ulsterski umiejscowiono w czasie na początku ery chrześcijaństwa. Większość akcji opowieści z tego cyklu dzieje się w prowincjach Ulster i Connacht. Składa się on z zestawu opowieści heroicznych, opowiadających o życiu postaci takich, jak król Ulsteru Conchobar Mac Neassa, syn Lugha Cu Chulainn, oraz ich przyjaciół, ukochanych i wrogów. Są oni zwani Ulaid – ludźmi z północno-zachodniego zakątka Irlandii. Akcja opowieści koncentruje się na dworze królewskim w Emain Macha, niedaleko obecnego miasta Armagh. Ulaid mają bliskie związki z kolonią irlandzką w Szkocji, gdzie odbywała się część szkolenia Cu Chulainna.
Cykl składa się z opowieści o narodzinach bohaterów, ich wczesnej młodości, szkoleniach, zalotach, świętowaniu i śmierci, odzwierciedla obraz społeczeństwa wojowników, w którym walka to głównie pojedyncze starcia, a o bogactwie świadczy liczba posiadanego bydła. Większość z historii została napisana prozą. Najważniejszą z nich jest "Táin Bó Cúailnge" (pl. Uprowadzenie byków z Cooley). Do innych, również bardzo istotnych zalicza się "The Exile of the Sons of Usnech" ("Wygnanie synów Usnech"), "The Tragic Death of Aife’s only Son" ("Tragiczna śmierć jedynego syna Aife"), "The Story of Bricriu’s Feast" ("Historia Uczty Bricriu") oraz "The Destruction of Ua Derga’s Hostel" ("Zniszczenie gospody Ua Dergi"). Z Cyklem Ulsterskim wiąże się również wielką opowieść zatytułowaną "Deirdre of the Sorrows", będącą źródłem dla sztuki teatralnej pod tym samym tytułem, której autorem jest John Millington Synge.
Cykl ten jest, pod pewnymi względami, podobny do Cyklu Mitologicznego. Pojawiają się w nim zarówno niektóre spośród postaci z tamtego cyklu, jak i tego samego typu magia zmiany kształtu. Powtarza się też reguła, że postacie z mitologii irlandzkiej to raczej bohaterowie o nadludzkich zdolnościach niż bogowie. Takie elementy Cyklu Ulsterskiego, jak magiczna włócznia Cu Chulainna czy motyw Próby Mistrza (ang. "Champion Ordeal") w "Historii Uczty Bricriu", okazały się źródłami dla niektórych spośród zbioru legend brytyjskich, zwanych po angielsku Matter of Britain.
Cykl Feniański.
Podobnie jak Cykl Ulsterski, Cykl Feniański opisuje czyny bohaterów irlandzkich. Opowieści z tego cyklu zdają się być umiejscowione około III wieku, głównie w prowincjach Leinster i Munster. Różnią się od tych z innych cykli pod względem siły powiązań z irlandzkojęzyczną wspólnotą mieszkającą w Szkocji; jest wiele opowieści feniańskich z tego kraju. Od Cyklu Ulsterskiego różni je również to, że historie pisane są przeważnie wierszem, i w tonie bliższym tradycjom powieści (romansu) niż tradycjom epickim. Opisują czyny Fionna mac Cumhaila i jego grupy żołnierzy zwanej „Fianna”.
Najważniejszym tekstem w Cyklu Feniańskim jest "Acallamh na Senórach ", czyli "Konwersacje Starców" (ang. tytuł "Colloquy of the Old Men"), który znajduje się w dwóch piętnastowiecznych manuskryptach – "Book of Lismore" ("Księdze Lismore") i Laud 610, oraz w siedemnastowiecznym rękopisie z Killiney. Na podstawie dowodów lingwistycznych, datuje się go na dwunasty wiek. Zawiera on rozmowy toczone pomiędzy ostatnimi pozostałymi przy życiu członkami Fianna a Świętym Patrykiem, ma około 8000 linii. Stosunkowo późne daty spisania manuskryptów mogą odzwierciedlać istnienie długiej tradycji ustnego przekazu historii feniańskich.
Występujący w tej opowieści Fianna dzielą się na dowodzony przez Fionna "Clann Baiscne" oraz "Clann Morna", któremu przewodzi jego wróg, Goll mac Morna. Goll zabił w bitwie ojca Fionna, Cumalla, a Fionn jako chłopiec wychowywany był w tajemnicy. Jako młodzieniec kształcił się w sztuce poezji, aż pewnego razu zjadł kawałek Łososia Wiedzy (ang. "Salmon of Knowledge"), co uczyniło go mądrym we wszystkich sprawach. Zajął miejsce przywódcy swojej grupy. Wiele historii opisuje ich przygody. Część tego cyklu tworzą dwie spośród największych opowieści irlandzkich – "Toraigheacht Dhiarmada agus Ghrainne" (tytuł ang. "The Pursuit of Diarmuid and Grainne") oraz "Oisín w (krainie) Tír na nÓg" (tytuł ang. "Oisin in Tír na nÓg"). Będąca jedną z niewielu spisanych prozą opowieści feniańskich, historia Diarmaida i Grainne jest celtyckim źródłem "Tristana i Izoldy".
Świat Cyklu Feniańskiego to świat, w którym osoby zawodowo parające się rzemiosłem wojennym spędzają czas na łowach, walce, a także na przygodach w świecie duchów. Przyjmowani do drużyny nowicjusze muszą być obeznani z poezją, a także przejść wiele testów i prób fizycznych. Fionn jest kimś w rodzaju irlandzkiego Króla Artura, prowadzącego swoją grupę wojowników w nieustającej walce ze złem. I znów, w opowieściach tych nie ma żadnych – oprócz kultu bohaterów – elementów religijnych.
Cykl Historyczny.
Utrwalanie historii rodziny oraz genealogii króla, któremu służyli, było obowiązkiem średniowiecznych bardów irlandzkich (nadwornych poetów). Czynili to układając poematy, w mniejszym lub większym stopniu łączące wątki mitologiczne i historyczne. Powstałe wskutek tego historie tworzą Cykl Historyczny – czy, bardziej prawidłowo – cykle, ponieważ istnieje wiele niezależnych sposobów ich grupowania.
Opisani są w nich królowie: od całkowicie mitologicznego Labraid Loinsecha, który został Wysokim Królem Irlandii ok. 431 roku p.n.e., do jak najbardziej historycznego Briana Boru. Największą chwałę Cyklowi Historycznemu przynosi jednak pochodzący z dwunastego wieku, spisany prozą i wierszem "Buile Shuibhne" ("Szał (króla) Suibhne", ang. tytuł "The Frenzy of Suibhne"). Suibhne, król Dal nAride, został przeklęty przez Św. Ronana i stał się pół-człowiekiem, pół-ptakiem, skazanym na życie w lasach i uciekającym od towarzystwa ludzi. Historia ta przykuła wyobraźnię współczesnych poetów irlandzkich i została przetłumaczona przez Trevora Joyce i Seamusa Heaneya.
Inne opowieści.
Przygody.
Przygody ("echtrae") są grupą opowieści o wizytach w irlandzkim "Innym Świecie". Najsłynniejsza z nich – "Oisin w (krainie) Tír na nÓg" należy do Cyklu Feniańskiego; przetrwały jednak niektóre nienależące do żadnego z cykli, takie jak "The Adventure of Conle" ("Przygoda Conle"), "The Adventure of Bran mac Ferbail" ("Przygoda Brana mac Ferbail") i "The Adventure of Laegaire" ("Przygoda Laegaire").
Podróże.
Podróże ("immrama") to opowieści o podróżach morskich i cudach zaobserwowanych w ich trakcie. Powstały prawdopodobnie na podstawie przeżyć rybaków, połączonych z elementami Innego Świata. Z wymienionych w rękopisie siedmiu "immrama", przetrwały tylko trzy: "The Voyage of Mael Duin" ("Podróż Mael Duin"), "The Voyage of the Ui Chorra" ("Podróż Ui Chorra") i "The Voyage of Snedgus and Mac Riagla" ("Podróż Snedgus i Mac Riagla") "The Voyage of Mael Duin" jest źródłem dla późniejszej "Voyage of St Brendan" ("Podróż św. Brendana").
Opowieści ludowe.
Na początku wieku XIX, Herminie T. Kavanagh spisała wiele irlandzkich opowieści ludowych, które wydawała w czasopismach i dwóch książkach. Dwadzieścia sześć lat po jej śmierci, opowieści z jej książek "Darby O’Gill and the Good People" i "Ashes of Old Wishes" zostały zekranizowane w filmie "Darby O’Gill and the Little People".

</doc>
<doc id="84073" url="https://pl.wikipedia.org/wiki?curid=84073" title="Bolesław Wysłouch">
Bolesław Wysłouch

Bolesław Wysłouch (ur. 22 listopada 1855 w majątku Socha, zm. 13 września 1937 we Lwowie) – polski współorganizator ruchu ludowego w Galicji i publicysta, senator I kadencji w II Rzeczypospolitej, socjalista, wolnomularz we Lwowie w okresie zaborów.
Życiorys.
Pochodził ze szlacheckiego rodu Wysłouchów z Polesia. Ukończył Instytut Technologiczny w Petersburgu jako inżynier chemik. Był członkiem kółek studenckich. Od 1881 był związany z "Ludem Polskim" Bolesława Limanowskiego. Więziony przez 3 lata w Cytadeli Warszawskiej, po zwolnieniu osiadł we Lwowie.
Był wydawcą i redaktorem szeregu pism: „Przegląd Społeczny”, „Kurier Lwowski” (redaktor naczelny w latach 1887–1919), „Przyjaciel Ludu” (1889–1902). W 1886 opracował program dla samodzielnej partii chłopskiej.
W 1894 był inicjatorem utworzenia Towarzystwa Demokratycznego Polskiego, a w 1895 Stronnictwa Ludowego w Galicji, w którym był członkiem Rady Naczelnej (od 1903 partia występowała pod nazwą „Polskie Stronnictwo Ludowe”). W latach 1912–1913 był prezesem partii PSL – Zjednoczenie Niezawisłych Ludowców, w latach 1913–1923 członkiem PSL „Piast”, w okresie 1923–1925 członkiem PSL „Wyzwolenie”, w 1925 członkiem Klubu Pracy. W okresie 1922–1927 był senatorem. W 1928 wycofał się ostatecznie z życia politycznego.
Był mężem Marii Wysłouchowej, działaczki społecznej i oświatowej, organizatorki ruchu ludowego w Galicji. Gdy owdowiał, jego drugą żoną została Bronisława Wysłouchowa, pułkownik Polskich Sił Zbrojnych na Zachodzie, inspektor Pomocniczej Służby Kobiet.
Zmarł 13 września 1937 we Lwowie. Został pochowany na Cmentarzu Łyczakowskim.
Nie posiadał odznaczeń.

</doc>
<doc id="84074" url="https://pl.wikipedia.org/wiki?curid=84074" title="Dienis Niżegorodow">
Dienis Niżegorodow

Dienis Giennadjewicz Niżegorodow (ros. Денис Геннадьевич Нижегородов; ur. 26 lipca 1980 w Sarańsku) – lekkoatleta rosyjski, rekordzista świata w chodzie na 50 km i wicemistrz i brązowy medalista olimpijski w tej samej konkurencji.
13 czerwca 2004 na zawodach w Czeboksarach nad Wołgą uzyskał rezultat 3:35.29, lepszy od rekordu świata Roberta Korzeniowskiego w chodzie na 50 km; wynik ten nie został jednak zatwierdzony przez federację międzynarodową IAAF ze względu na uchybienia regulaminowe. Na tym samym dystansie na igrzyskach w Atenach (sierpień 2004) Niżegorodow zdobył srebrny medal.
Na mistrzostwach świata w Paryżu 2003 zajął 5. miejsce, a w Osace 2007 był 4. na dystansie 50 km. 
Na mistrzostwach Europy w Budapeszcie 2006 został zdyskwalifikowany za podbieganie.
11 maja 2008 podczas zawodów o Puchar Świata w Czeboksarach Niżegorordow wygrał chód na 50 km i ustanowił już oficjalny rekord świata wynikiem 3:34:14 (pobity w 2014 przez Francuza Yohanna Diniza). W 2011 zdobył w chodzie na 50 kilometrów tytuł mistrza świata (po dyskwalifikacji Siergieja Bakulina).

</doc>
<doc id="84076" url="https://pl.wikipedia.org/wiki?curid=84076" title="Historiografia">
Historiografia

Historiografia (z gr. "ἱστορία" „badanie”/„informacja”/„opowiadanie” + "γράφω" „piszę”) synonim dziejopisarstwa – dział piśmiennictwa obejmujący gatunki historyczne. Historiografia to inaczej określenie całokształtu pracy historyka razem z jej rezultatem, czyli produkcją dziejopisarską.
Na historiografię składają się wszystkie rodzaje piśmiennictwa historycznego, będące wynikiem pracy historyka. Niemniej jednak praca historyka zależna jest od wielu czynników, takich jak uwarunkowania społeczne, filozofia, jego warsztat, stopień rozwoju nauki, uwarunkowania podejmowanych tematów, przyświecający cel, wyobrażenia mechanizmów przemian, baza źródłowa, stopień organizacji badań.
Historiografia obejmuje różne stopnie rozwoju myślenia historycznego. Są one prezentowane w dziełach historiograficznych (takich, gdzie została przedstawiona zobiektywizowana myśl historyczna).

</doc>
<doc id="84077" url="https://pl.wikipedia.org/wiki?curid=84077" title="Jamboree">
Jamboree

Jamboree, Jambo – termin odnoszący się do międzynarodowych zlotów skautowych, stosowany od 1920.
Wyróżnia się:
Światowe Jamboree Skautowe – World Scout Jamboree.
W Birkenhead spotkało się 55 000 skautów z 69 krajów. Z tej okazji król Jerzy VI nadał Baden-Powellowi tytuł „lord of Gilwell”. W rok później Olave Baden-Powell otrzymała tytuł Chief Guide of the World, naczelnej Skautki Świata.
Mimo swych 76 lat, Baden-Powell nadal wydawał się być krzepkim i przedsiębiorczym u boku swej 44 letniej żony.
Baden-Powell przeczuwał, że znowu wybuchnie wojna. Przeczuwał także coś jeszcze: „Pora już – wołał przez głośniki do uczestników międzynarodowego spotkania skautów – żebym wam powiedział ‘good bye’. Wiecie, że wielu z nas nie spotka się więcej na tym świecie. Mam 81 rok życia i mój koniec jest bliski. Jednakże dla większości z was życie dopiero się zaczyna”.
W dwa lata po zakończeniu wojny – w 1947, gdy miasta zwaśnionych krajów leżały jeszcze w gruzach, odbyło się szóste Jamboree.
Odwiedzającym go w jego kenijskim domu skautkom i skautom Baden-Powell wpajał, że ich zadaniem jest zatroszczyć się o pojednanie narodów zaraz po zakończeniu wojny i tak szybko, jak to będzie możliwe, zorganizować VI Jamboree. Szóste Jamboree, wielkie międzynarodowe spotkanie skautów, wielkie pojednanie młodych – jakże często o nim mówił w ostatnich latach życia...Sam go jednak nie doczekał. Robert Baden-Powell, lord of Gilwell, Naczelny Skaut Świata, odszedł 8 stycznia 1941.
Narodowe Jamboree – National Jamboree.
m.in.:

</doc>
<doc id="84080" url="https://pl.wikipedia.org/wiki?curid=84080" title="Jagnięcy Szczyt">
Jagnięcy Szczyt

Jagnięcy Szczyt (słow. "Jahňací štít", niem. "Weißseespitze", węg. "Fehér-tavi-csúcs") – szczyt o wysokości 2230 lub 2229 m położony w słowackiej części Tatr Wysokich, najbardziej na północny wschód wysunięty masyw grani głównej Tatr Wysokich (kolejny Szalony Wierch znajduje się już w Tatrach Bielskich). Ma dwa wierzchołki połączone niemal poziomą granią, z których wyższy jest południowo-zachodni.
Topografia.
Jagnięcy Szczyt jest położony pomiędzy Czerwoną Turnią w masywie Kołowego Szczytu na południowym zachodzie – rozdziela je Kołowa Przełęcz – i Szalonym Wierchem – oddziela je Przełęcz pod Kopą na granicy Tatr Wysokich i Tatr Bielskich.
Powyżej Kołowej Przełęczy w południowo-zachodniej grani Jagnięcego Szczytu, nazywanej także Granią Townsona, znajdują się kolejno:
Z kolei grań opadająca w kierunku północno-wschodnim na Przełęcz pod Kopą nosi nazwę Koperszadzkiej Grani. Najbliższym wzniesieniem w tej grani jest Biały Kopiniak, od Jagnięcego Szczytu odgraniczony Białym Karbikiem.
Masyw Jagnięcego Szczytu góruje nad:
Dolina Jagnięca i Dolina Białych Stawów są odgałęzieniami Doliny Kieżmarskiej, natomiast Dolina Kołowa i Dolina Zadnich Koperszadów należą do systemu Doliny Jaworowej.
Od szczytu odchodzą dwie boczne granie:
Ewenementem w skali tatrzańskiej jest fakt, że wszystkie granie Jagnięcego Szczytu mają własne nazwy.
Północna ściana Jagnięcego Szczytu opada do Jagnięcego Kotła w Dolinie Skoruszowej i ma ok. 350 m wysokości. Ograniczają ją dwa żleby spadające z Pośredniego Jagnięcego Przechodu w Jagnięcej Grani i z Wyżniej Białej Przełączki w Koperszadzkiej Grani. W prawej stronie tej ściany wyróżnia się wyraźny filar, w dolnej części podcięty ścianą czołową. W górze ściany znajduje się płytki Klimkowy Żleb. Do Doliny Białych Stawów opadają z Jagnięcego Szczytu dwie ściany: łagodniejsza północno-wschodnia i bardziej stroma wschodnia. Są one od siebie oddzielone dużym filarem, zbiegającym niżej niż obie ściany. Ściana północno-wschodnia ma ok. 400 m wysokości i charakter trawiasto-skalistego zbocza, natomiast ściana wschodnia opada ok. 200 m w stronę Żółtego Stawku. Na południe do Doliny Jagnięcej spada ściana południowa osiągająca 170 m wysokości. Kolejno od prawej do lewej znajdują się w niej:
Geologia.
Mający kształt piramidy Jagnięcy Szczyt jest pierwszym od północy masywem Tatr zbudowanym z granitów, ale w Koperszadzkiej Grani jest wychodnia najstarszych w Tatrach skał osadowych, przez Edwarda Passendorfera opisanych jako zlepieniec koperszadzki.
Turystyka i taternictwo.
Jagnięcy Szczyt jest jednym z najczęściej odwiedzanych szczytów w Tatrach. Należy do niewielu wierzchołków w słowackich Tatrach Wysokich, na które możliwe jest wejście znakowaną ścieżką. Taternicy wytyczyli w jej ścianach liczne drogi o różnych trudnościach, spośród których najwięcej znajduje się w ścianie południowej. Prowadzą nią m.in. drogi Haydego, Puškáša i Stanisławskiego.
Widok ze szczytu jest bardzo rozległy i według Świerza i Chmielowskiego odznacza się "„niepospolitą różnorodnością motywów”". Samuel Weber podawał, że można stąd zobaczyć 16 stawów. Szczególnie alpejski krajobraz prezentują stąd szczyty pobliskiej grupa Łomnicy, a wśród nich Mały Kieżmarski Szczyt opadający do Doliny Zielonej Kieżmarskiej potężnymi ścianami 900-metrowej wysokości.
Historia.
Dolna część stoków Jagnięcego Szczytu była dawniej wypasana. Nazwa "Jagnięce" lub "Hala Jagnięca" odnosiła się pierwotnie właśnie do dolnych fragmentów Jagnięcej Grani i wiązała się z wypasem jagniąt, a od niej powstała nazwa szczytu. Używano dawniej też formy "Jagnięcy Wierch". Masyw nosił także inne nazwy, np. Szczyt Białego Jeziora ("Štít Bieleho plesa"), Białostawiański Szczyt, Biała Turnia ("Bielý štít"). Na panoramach Georga Buchholtza i Istvána Berzeviczyego (1717–1719) pojawiły się nazwy słowackie "Lastovica", "Lastovicza" i niemieckie "Schwalbenberg" (Szczyt Jaskółczy). Obecna nazwa została ustalona około 1880 r.
Przez wierzchołek Jagnięcego Szczytu przebiegała granica pomiędzy dobrami jaworzyńskimi a własnością „chotarów” z Kieżmarku i Białej Spiskiej (w latach 1412–1769 tereny te należały do Polski). Do końca XIX wieku stał na szczycie kopiec graniczny.
Pierwsze odnotowane wejście: Robert Townson i spiski przewodnik Hans Gross – 9 sierpnia 1793 r. Jednak wcześniej na szczycie bywali pasterze, kłusownicy, a także górnicy, którzy w XVIII wieku na jego północno-zachodnim grzebieniu wydobywali miedź. Pierwsze zimowe wejście odnotowano 3 grudnia 1911 r., dokonali go Lajos Rokfalusy i Gyula Hefty. Szlak na szczyt wybudowano w latach 1911–1912.
Szlaki turystyczne.
Przy zejściu ze szczytu należy uważać, aby nie przeoczyć wąskiej i niepozornej szczerbiny, w której ścieżka przechodzi na drugą stronę grani. Często zdarzają się tutaj pomyłki. Turyści, zamiast przejść tą szczerbiną na wschodnią stronę grani, idą dalej granią w kierunku Kołowego Szczytu. Łatwo się pomylić, gdyż wiedzie tam dobrze przez turystów wydeptana ścieżka, jednak prowadzi ona do miejsca, skąd zejść do Doliny Jagnięcej się nie da, gdyż grań jest tam stromo podcięta i należy wrócić.

</doc>
<doc id="84082" url="https://pl.wikipedia.org/wiki?curid=84082" title="MIL-C-5015">
MIL-C-5015

MIL-C-5015 – standard złącza elektrycznego, zaprojektowanego do łączenia urządzeń elektrycznych i elektronicznych w zastosowaniach militarnych. Dzięki wysokiej jakości, odporności na wilgoć, przebicia, wyładowania koronowe, wibracje i niezawodności działania w ekstremalnie trudnych warunkach znalazło zastosowanie w różnych dziedzinach przemysłu.
Kompletne złącze składa się z gniazda i wtyku o tym samym rodzaju obudowy oraz uchwytu z osłoną kabla. Po połączeniu oba te elementy uszczelnione są specjalną uszczelką wchodzącą w skład gniazda. Obudowa wykonana jest najczęściej ze stopu aluminium Al, izolacja – z polichloroprenu, styki – z posrebrzanej miedzi. Dodatkowo do gniazd doczepiana jest odkręcana osłona przeciwpyłowa z gwintem wewnętrznym.
Złącze wykonywane jest w wariantach o różnej liczbie połączeń stykowych.

</doc>
<doc id="84085" url="https://pl.wikipedia.org/wiki?curid=84085" title="Lockheed U-2">
Lockheed U-2

Lockheed U-2 – amerykański wysokościowy samolot rozpoznawczy zbudowany na zamówienie CIA, lecz użytkowany również przez USAF i NASA. Samolot otrzymał nieoficjalny przydomek „Dragon Lady”.
Konstrukcja.
Stratosferyczny jednosilnikowy odrzutowy samolot rozpoznawczy o konstrukcji półskorupowej wykonanej z duraluminium, z charakterystycznymi skrzydłami o dużej rozpiętości i dużym wydłużeniu, nadającymi samolotowi własności lotne szybowca. Kabina z fotelem wyrzucanym (tylko późniejsze wersje) hermetyzowana częściowo (zapewniająca na dużych wysokościach ciśnienie odpowiadające ciśnieniu atmosferycznemu na wysokości 8800 m n.p.m.) wymaga noszenia przez pilota całkowicie ciśnieniowego kombinezonu, zbliżonego konstrukcyjnie do skafandrów astronautów (model S1034 produkcji David Clark Company).
Na godzinę przed startem, a potem w ciągu całego lotu pilot oddycha powietrzem z wyższym niż normalnie stężeniem tlenu, co ma obniżyć zawartość azotu we krwi, zwiększyć jej wysycenie tlenem i zredukować następstwa hipoksemii w wyniku ewentualnej dekompresji na znacznej wysokości.
Na pokładzie znajdują się urządzenia radiolokacyjne i fotograficzne umożliwiające obserwację obiektów położonych do 480 km w bok od samolotu. Wiele urządzeń znajduje się w stałych zasobnikach w skrzydłach. Podwozie jednotorowe chowane, z odrzucanymi po starcie podpórkami pod skrzydłami.
W latających obecnie wersjach sukcesywnie do roku 1998 modernizowano napęd poprzez wymianę na lżejsze i oszczędniejsze jednostki General Electric F-118-101, zapewniające jednocześnie większą siłę ciągu.
Modernizacji poddano również awionikę, wyposażenie kokpitu i urządzenia elektroniczne (m.in. samolot wyposażono w nowoczesny system radarowy Raytheon ASARS-2).
Przebieg służby.
Wiadomo, że U-2 latały z misjami rozpoznawczymi nad terytorium ZSRR, Chin, Kuby i innych państw bloku wschodniego. Wykryły one m.in. istnienie kosmodromu Bajkonur (5 sierpnia 1957) oraz stanowiska rakiet SS-4 podczas kryzysu kubańskiego (14 października 1962). W trakcie jednej z tych misji zginął major Rudolf Anderson zestrzelony nad Kubą.
Nazwę U-2 świat poznał wkrótce po 1 maja 1960 roku, kiedy to radzieckie rakiety przeciwlotnicze S-75 zestrzeliły samolot pilotowany przez Francisa Gary’ego Powersa w pobliżu Swierdłowska (obecnie Jekaterynburg). Ze względu na stratosferyczną wysokość lotu (i brak bojowych testów rakiet) do jego zniszczenia konieczne było wystrzelenie aż czternastu rakiet S-75 (wiązało się to z dekonspiracją ich osiągów, które skrzętnie ukrywano). W zwalczaniu U-2 uczestniczyły także 2 samoloty myśliwskie MiG-19. Jeden z nich, pilotowany przez por. S. Safranowa, został zestrzelony na skutek błędu obsługi naziemnej stacji radiolokacyjnej (pilot poległ). Pilot drugiej maszyny, zdołał uniknąć trafienia gwałtownie nurkując.
W latach 1960-1968, w ramach tajnego programu, samoloty U-2 startujące z Tajwanu, należące do Sił Powietrznych Republiki Chińskiej, wykonały 102 loty zwiadowcze nad komunistycznymi Chinami ze stratą pięciu samolotów.
W 1969 roku rozpoczęto próby używania samolotów tego typu z lotniskowców i 21 listopada 1960 roku U-2R lądował i startował po raz pierwszy z lotniskowca „America”. Miały one doprowadzić do skonstruowania wariantu patrolowego wyposażonego w radar i pociski przeciwokrętowe AGM-53 Condor, do wykrywania i zwalczenia radzieckich nosicieli rakiet. Program prób EP-X zakończono w 1975 roku, rezygnując z tej modyfikacji oraz rozwoju pocisku, gdyż wprowadzono nowe okręty podwodne, wystrzeliwujące rakiety spod wody, a użycie tak dużych samolotów na lotniskowcach było niepraktyczne.
Samolot miał służyć w wojskach lotniczych Stanów Zjednoczonych początkowo do 2012, a następnie do 2014 roku. Ze względu na problemy z wprowadzaniem bezzałogowych aparatów latających Northrop Grumman RQ-4 Global Hawk i rosnące koszty programu moment wycofania U-2 ze służby wielokrotnie przesuwano w czasie. Obecnie planowane jest zastąpienie U-2 nie zupełnie innym typem statku powietrznego, ale samolotem bezzałogowym opartym w dużym stopniu na konstrukcji samego U-2S (zachowane mają być między innymi silniki General Electric F118) z pewną liczbą części zaczerpniętą z RQ-4. Nowa maszyna, wstępnie oznaczona TR-X, ma być gotowa w 2025 roku, jednak ostatecznej daty wycofania U-2 ze służby wciąż nie ustalono.

</doc>
<doc id="84087" url="https://pl.wikipedia.org/wiki?curid=84087" title="Riła">
Riła

Riła (bułg. Рила, Рила планина) – pasmo górskie, lub (w zależności od oceny) masyw górski, w południowo-zachodniej Bułgarii. Jest najwyżej wzniesionym masywem górskim na Półwyspie Bałkańskim, najwyższy szczyt Musała ma wysokość 2925 m n.p.m. Riła stanowi również szóste co do wysokości pasmo górskie w Europie (przy założeniu, że każde z nich jest reprezentowane tylko przez najwyższy szczyt) po Kaukazie, Alpach, Sierra Nevadzie, Pirenejach i masywie Etny. Jest także najwyższym pasmem leżącym między Alpami a Kaukazem. Riła posiada 90 szczytów o wysokości powyżej 2000 m n.p.m., w tym 2 powyżej 2900 m, 1 powyżej 2800 m, 15 powyżej 2700 m, 17 powyżej 2600 m i 20 powyżej 2500 m.
Większości obszaru Riły obejmuje park narodowy.
Nazwa „Riła” pochodzi prawdopodobnie z języka trackiego i oznacza „górę pełną wody”.
Pod względem kulturowym Riła słynie z Monastyru Rilskiego, największego i najważniejszego monastyru w Bułgarii, założonego w X wieku przez Jana Rylskiego.
Bułgarski poeta Iwan Wazow przyrównał Riłę do twierdzy zbudowanej w obłokach z dobrowolnymi granitowymi bastionami.
Położenie.
Powierzchnia Riły wynosi 2400 km². Rozległa grupa górska otoczona jest kotlinami i głębokimi dolinami. Przełęcz Borowec (1305 m n.p.m.) leży między grzbietem Musały a grzbietami Szipoczane i Szumnatica, które z kolei z łańcuchem Srednej Gory łączy przełęcz Brama Trajana. Riłę oddzielają także Przełęcz Jundoła (1375 m n.p.m.) i Przełęcz Abrachama (1295 m n.p.m.) od Rodopów na wschodzie, Przełęcz Predel (1140 m n.p.m.) od pasma Piryn oraz Przełęcz Klisura (1025 m n.p.nm.) od masywu Weriła.
Wody.
Riła bogata jest w jeziora polodowcowe, których jest około 200 i gorących źródeł bijących w strefach uskokowych u podnóża gór. W Rile biorą swój początek niektóre z najdłuższych i najgłębszych bałkańskich rzek, takich jak Marica, Iskyr i Mesta. Największym wodospadem jest Skakawica.
Wewnętrzny podział Riły.
Riła dzieli się na kilka części w zależności położenia geograficznego.
Geologia.
Riła to kopulaste góry zrębowe stanowiące część Masywu Rodopskiego, najstarszej jednostki geologicznej na Bałkanach, powstałej w Paleozoiku (ok. 250 mln lat temu) ze skał granitowych i gnejsowych oraz łupków krystalicznych. Alpejska rzeźba Riły jest wynikiem działalności lodowców w Plejstocenie. W trakcie ostatniego zlodowacenia, znanego jako zlodowacenie Würm, ok. 10-12 tysięcy lat temu, granica wiecznego śniegu znajdowała się na wysokości 2100 m n.p.m. Powyżej lodowce całkowicie przeistoczyły krajobraz, rzeźbiąc głębokie cyrki, strome, ostro zakończone szczyty, różnorakie doliny i moreny oraz inne typowe formy polodowcowe. Moreny w Rile występują na wysokości 1100 do 2100 m n.p.m.
Riła traktowana jest przez część specjalistów jako pasmo górskie, natomiast przez część jako masyw górski. Wynika to z kaskadowego charakteru rzeźby terenu, przez co trudno wyznaczyć podstawy konkretnych gór.
Klimat.
Klimat Riły jest typowym klimatem alpejskim. Roczna suma opadów na szczycie Musały wynosi średnio 2000 mm, z czego połowa występuje w postaci śniegu. Najniższa średnia temperatura dla lutego mierzona na Musale to –11,6 °C, a najniższa zanotowana tam temperatura wyniosła –31,2 °C. Średnia temperatura dla sierpnia to 5,4 °C, a najwyższa – 18,7 °C.
Flora i fauna.
We florze Riły występują trzy gatunki endemiczne spotykane tylko w tych górach. Są to "Primula deorum" (o największej populacji), "Rheum rhaponticum" i "Alchemilla pawlowskii". Rośnie też 36 endemitów bałkańskich m.in. "Campanula lanata" i "Centaurea mannagettae". Niektóre z gatunków to rośliny reliktowe, które przetrwały ostatnie zlodowacenie.
Riła jest również środowiskiem życia rzadkich gatunków zwierząt. Należą do nich m.in. "Barbus cyclolepis" (zagrożony wyginięciem z powodu utraty siedlisk i zanieczyszczenia rzek), traszka górska "Triturus alpestris" i suseł moręgowany "Spermophilus citellus".
Lista ssaków występujących w Riłskim Parku Narodowym.
W Parku Narodowym Riła występuje 48 gatunków ssaków.
Jeż wschodni, ryjówka, nietoperz, królik europejski, nornik, mysz leśna, suseł moręgowany, wilk szary, lis rudy, łasica pospolita, kuna leśna, jaźwiec, wydra europejska, niedźwiedź brunatny, żbik europejski, dzik, sarna, jeleń szlachetny, koziorożec alpejski, koza bezoarowa.

</doc>
<doc id="84089" url="https://pl.wikipedia.org/wiki?curid=84089" title="PTS-DOS">
PTS-DOS

PTS-DOS - jedna z ostatnich wersji systemu operacyjnego DOS rozwijanych jeszcze w tej chwili. Aktualna wersja obsługuje sieć, zawiera menedżer plików, umożliwia obsługę archiwów. PTS-DOS jest w pełni kompatybilny z MS-DOS w wersji 6.x i systemem Microsoft Windows 3.x. Posiada wbudowany program rozruchowy.
Historia systemu.
PTS-DOS został opracowany w Rosji przez firmę PhysTechSoft, od której pochodzi jego nazwa. W późniejszym czasie część programistów opuściła firmę macierzystą i założyła nową – Paragon Software GmbH. W rezultacie powstały dwie wersje systemu – PTS (Paragon) DOS Pro 2000 i PTS-DOS 2000. Firma Paragon zaprzestała prac nad systemem i wycofała go ze sprzedaży, a kontynuacja prac przez Phystechsoft doprowadziła do powstania PTS-DOS 32 – 32-bitowej wersji obsługującej partycje FAT32 oraz duże dyski.

</doc>
<doc id="84092" url="https://pl.wikipedia.org/wiki?curid=84092" title="Acta Arithmetica">
Acta Arithmetica

Acta Arithmetica – czasopismo matematyczne założone w 1935 roku w Warszawie przez Salomona Lubelskiego i Arnolda Walfisza.
Współcześnie pismo to jest wydawane przez Instytut Matematyki PAN, ISSN:
0065-1036(p) 1730-6264(e). Wszystkie publikowane w nim artykuły są indeksowane i opisywane w Mathematical Reviews.
Tematyka i komitet redakcyjny.
Pismo publikuje oryginalne prace badawcze w zakresie arytmetyki teoretycznej i teorii liczb.
W składzie Komitetu Redakcyjnego czasopisma znajdują się między innymi (2022): D.R. Heath-Brown, J. Kaczorowski, A. Schinzel, U. Zannier, R. Tijdeman, M. Radziejewski oraz jako doradzający edytorzy H. Iwaniec i W. Narkiewicz.
"Adres redakcji": Acta Arithmetica, Uniwersytetu Poznańskiego 4, 61-614 Poznań.
Historia.
Pismo zostało założone w 1935 jako trzecie polskie czasopismo matematyczne poświęcone tylko jednej gałęzi matematyki. Rok później fakt ten był tak skomentowany przez J.D. Tamarkina:
W okresie II Rzeczypospolitej ukazały się 3 tomy czasopisma. Zostało ono wznowione po wojnie dopiero w 1958 roku kiedy ukazał się tom 4. (redaktorem naczelnym był wtedy Wacław Sierpiński). Czasopismo ukazuje się nieprzerwanie do dzisiaj (tom 204 ukazał się w 2022 r.).

</doc>
<doc id="84094" url="https://pl.wikipedia.org/wiki?curid=84094" title="C Sharp">
C Sharp

C# (C Sharp; wym. ; dosłownie „cis”, „c z krzyżykiem”) – wieloparadygmatowy język programowania zaprojektowany w latach 1998–2001 przez zespół pod kierunkiem Andersa Hejlsberga dla firmy Microsoft.
Program napisany w tym języku kompilowany jest do języka Common Intermediate Language (CIL), specjalnego kodu pośredniego wykonywanego w środowisku uruchomieniowym takim jak .NET Framework, .NET Core, Mono lub DotGNU.
Wykonanie skompilowanego programu przez system operacyjny wymaga zainstalowanego środowiska uruchomieniowego lub zawarcia go w dystrybuowanej aplikacji (tzw. aplikacja typu "self-contained").
Nazwa.
Nazwa języka powstała analogicznie jak nazwa C++. Operator ++ w C (w C++ też) oznacza zwiększenie o jeden, więc C++ to więcej niż C. Autorzy C# wykorzystali podobny pomysł, gdzie symbol krzyżyka/kratki przypomina cztery połączone ze sobą operatory +. W muzyce dźwięk C♯ jest wyższy niż dźwięk C, może to sugerować, że język jest rozwinięciem C/C++.
Symbol ♯ (krzyżyk) jest niedostępny na większości klawiatur, niektórych czcionkach i przeglądarkach internetowych, dlatego zalecane jest używanie symbolu kratki (#), który bardzo przypomina symbol muzyczny. Czasami tam gdzie ma to uzasadnienie np. w materiałach promocyjnych, Microsoft używa nazwy C♯ zamiast C#.
Cechy języka.
Język C# ma wiele cech wspólnych z językami programowania Object Pascal, Delphi, C++ i Java.
Jeśli komentarz zaczyna się od /// lub /**, to jest to komentarz, w którym umieszcza się dokumentację do kodu.
C# 2.0.
Rozszerzenia do języka C# zostały przedstawione przez Microsoft w roku 2005 wraz z prezentacją .NET Framework 2.0 oraz Visual Studio 2005.
Najważniejsze z rozszerzeń to:
Kopiec zaimplementowany przy pomocy szablonu klasy:
public class Kopiec&lt;T&gt;
 private T[] tablica;
 // konstruktor
 // wstawianie nowego elementu do kopca
someButton.Click += delegate { MessageBox.Show("Wciśnięto przycisk"); };
C# 3.0.
C# 3.0 przedstawiono na PDC 2005. Jest obsługiwany przez środowisko Visual Studio 2008, a jego kompilator jest częścią platformy .NET Framework 3.5.
C# 4.0.
Jest obsługiwany przez środowisko Visual Studio 2010, a jego kompilator jest częścią platformy .NET Framework 4.0.
C# 5.0.
Nowe elementy języka:
C# 7.0.
public (string name, int age) GetStudentInfo()
 return (name: "Annie", age: 25);
var (name, age) info = GetStudentInfo();
public class Score
 private int value = 5;
 public ref int Get()
 return ref this.value;
public static double ComputeArea_Version4(object shape)
 switch (shape)
 case Square s when s.Side == 0:
 case Circle c when c.Radius == 0:
 case Triangle t when t.Base == 0 || t.Height == 0:
 case Rectangle r when r.Length == 0 || r.Height == 0:
 return 0;
C# 7.1.
private static int NewMethodWithArgs(int i = default, object o = default)
 return default;
int count = 5;
string label = "Colors used in the map";
var pair = (count, label); // zmienna pair będzie posiadać dwa elementy: pair.count oraz pair.label
C# 8.0.
Jest obsługiwany przez środowisko Visual Studio 2019, a jego kompilator jest częścią platformy .NET Core 3.x.
var zdanie = new string[]
 // indeks od poczatku indeks od końca
 "Ala", // 0 ^7
 "ma", // 1 ^6
 "kota", // 2 ^5
 "a", // 3 ^4
 "kot", // 4 ^3
 "ma", // 5 ^2
 "Alę.", // 6 ^1
}; // 7 (lub words.Length) ^0
Console.WriteLine($"Ostatnie słowo w zdaniu to {zdanie[^1]}"); // program wypisze "Alę."
C# 9.0.
Jest obsługiwany przez środowisko Visual Studio 2019, a jego kompilator jest częścią platformy .NET 5.0.
public record Osoba
public class Osoba
C# 10.0.
Jest obsługiwany przez środowisko Visual Studio 2022, a jego kompilator jest częścią platformy .NET 6.0
C# 11.0.
Jest obsługiwany przez środowisko Visual Studio 2022, a jego kompilator jest częścią platformy .NET 7
Przykładowe programy.
Prosty program napisany w języku C#. Po jego skompilowaniu i uruchomieniu wyświetlony zostanie napis "Podaj swoje imie: ". Po pobraniu imienia od użytkownika, zostanie ono wyświetlone w następnej linii.
using System;
public class PrzykladowaKlasa
 public static void Main()
 Console.WriteLine("Podaj swoje imię:");
 string imie = Console.ReadLine();
 Console.WriteLine($"Twoje imię to: {imie}");
 Console.WriteLine("Wciśnij dowolny klawisz by zakończyć program.");
 Console.ReadKey();
Inny program symulujący uniwersalną kostkę do gry, można w nim zobaczyć kilka podstawowych instrukcji języka C#.
using System;
public class Kostka
 public static void Main()
 int kostka = 0;
 Random liczba = new Random();
 string str = String.Empty;
 Console.Clear();
 while (true)
 Console.Write("Iluścienną kostką chcesz grać? ");
 catch
 Console.WriteLine("Podano nieprawidłowe dane!");
 kostka = 0;
 else break;
 Console.Clear();
 while (!str.Equals("q"))
 Console.WriteLine($"Wylosowana liczba to: {liczba.Next(kostka) + 1}\tAby zakończyć wciśnij Q + Enter");
 str = Console.ReadLine();
Zobacz też.
Inne języki platformy .NET:
Platforma .NET:

</doc>
<doc id="84097" url="https://pl.wikipedia.org/wiki?curid=84097" title="Pentagram">
Pentagram

Pentagram, gwiazda pitagorejska (gr. "πέντε" pięć, "γραμμή" linia) – figura geometryczna – wielokąt gwiaździsty foremny. W wielu kulturach pentagram uważany jest za symbol magiczny.
Geometria.
Konstrukcja.
Przykładowe sposoby skonstruowania pentagramu:
Parametry.
Kąt wewnętrzny pentagramu wynosi 36°.
W pentagramie ukryty jest złoty podział:
na "rysunku 2":
na "rysunku 3":
gdzie "złota liczba"
Symbolika.
Pentagram był znany jako Gwiazda Isztar, a później jako Gwiazda Izydy. Mistycy pitagorejscy widzieli w nim symbol doskonałości, kojarzyli go z życiem i zdrowiem. W starożytności przekonanie o właściwościach ochronnych pentagramu było tak silne, że Babilończycy często rysowali go na pojemnikach z żywnością, co miało zapobiegać jej gniciu. Dla pierwszych chrześcijan pentagram odzwierciedlał pięć ran Jezusa ze względu na 5 wierzchołków. Od XIX wieku uważany za symbol Szatana, ze względu na podobieństwo do głowy kozła (gdy jest odwrócony dwoma wierzchołkami do góry). W XIX wieku Eliphas Lévi podzielił pentagramy na „dobrą stronę” i „złą stronę”. Za „dobrą” uznał ten odwrócony jednym wierzchołkiem do góry, za „złą” odwrócony – zwrócony dwoma wierzchołkami do góry. Pentagram zwrócony jednym wierzchołkiem do góry zwany jest Pentagramem Białym, jest on odzwierciedleniem "sacrum" – siły boskiej. Może również odzwierciedlać pięć zmysłów człowieka, pięć żywiołów: ziemię, wodę, wiatr, ogień i światło, oraz pięć światów: fizyczny, eteryczny, astralny, mentalny i duchowy, ukazując wyższość umysłu człowieka nad wszelkimi innymi żywiołami i zmysłami.
Pentagram zwrócony jednym wierzchołkiem ku dołowi zwany jest Pentagramem Odwróconym, Czarnym, lub Pentagramem Baphometa. Pentagram Baphometa przedstawia "profanum" – człowieczeństwo, odzwierciedla on wyższość żądz i emocji nad rozumem, jest powszechnie uważany za znak satanistyczny, chociaż często mylony z Pentagramem Białym.
Biały Pentagram w okręgu (inaczej pentakl) uważany jest za amulet chroniący przed zgubnym wpływem magii oraz klątwami. Można go zauważyć na różnych talizmanach i amuletach oraz odnaleźć w wielu budowlach sakralnych itp. Pentakl jest między innymi symbolem religii Wicca i innych tradycji pogańskich.
Według niektórych źródeł już w prehistorii zaobserwowano, że planeta Wenus wykonuje na nieboskłonie pentagram w ciągu 8 lat. Ruch planety na sferze niebieskiej odtwarza zmiany nachylenia ekliptyki względem horyzontu, a brak współmierności między długością roku ziemskiego i okresem obiegu Słońca przez Wenus nie umożliwia jednak uzyskania nawet toru o kształcie gwiazdy czteropromiennej. W bardzo długim czasie kolejne efemerydy planety wyznaczają dwa wycinki koła o takich samych kątach wierzchołkowych. Tor gwiazdy pięciopromiennej jest również niemożliwy, gdyż planeta nigdy nie porusza się po sferze niebieskiej w kierunku zenitu, a wyłącznie w pobliżu ekliptyki. Tego szczegółu trajektorii nie odtworzyłoby także uwzględnienie nachylenia płaszczyzny orbity planety do płaszczyzny ekliptyki.
W starożytnym Rzymie planeta Wenus była symbolem bogini o tym samym imieniu.
Zobacz też.
inne symbole-gwiazdy pięcioramienne:

</doc>
<doc id="84098" url="https://pl.wikipedia.org/wiki?curid=84098" title="Stała słoneczna">
Stała słoneczna

Stała słoneczna (całkowita irradiancja słoneczna) – całkowita energia, jaką promieniowanie słoneczne przenosi w jednostce czasu przez jednostkową powierzchnię ustawioną prostopadle do promieniowania w średniej odległości Ziemi od Słońca (1 j.a.) przed wejściem promieniowania do atmosfery. Ze względu na zmiany w czasie stałej słonecznej właściwszą nazwą jest „całkowita irradiancja Słońca” ( – ). Obecnie stałą słoneczną mierzy się za pomocą pomiarów satelitarnych, dzięki czemu omija się wpływ atmosfery na otrzymane wyniki. Średnia wartość stałej słonecznej, zmierzona przez eksperyment SORCE, wynosi 1361 W/m².
Bezpośrednie promieniowanie słoneczne jest pochłaniane i rozpraszane w atmosferze przez aerozole, hydrometeory oraz cząsteczki gazów. Z tego względu pomiar stałej słonecznej na powierzchni Ziemi jest trudny, gdyż musi uwzględniać opisany wyżej wpływ atmosfery. Istnieje jednak metoda pomiaru stałej słonecznej z powierzchni Ziemi oparta na tzw. metodzie Langleya (patrz: sekcja "Historia pomiaru stałej słonecznej").
Stałą słoneczną można również definiować dla innych odległości od Słońca, np. dla poszczególnych planet. Na średniej odległości Merkurego od Słońca stała ta wynosi 9937 W/m², a dla Neptuna zaledwie 1,5 W/m².
Stała słoneczna nie jest w dosłownym sensie stałą. Promieniowanie słoneczne zmienia się w cyklu około 11-letnim, związanym z aktywnością słońca, a zmiany wynoszą około 0,1% wartości promieniowania całkowitego, tj. ok. 1 W/m², co przekłada się na wahania temperatury troposfery o około 0,1 K. Dla porównania składnik antropogeniczny netto wymuszania radiacyjnego wynosi 1,6 W/m² (od 0,6 do 2,4 W/m²). Około 30% zmiany stałej słonecznej pochodzi od fluktuacji promieniowania w ultrafiolecie (&lt; 300 nm), a pozostałe 70% od zmian w promieniowaniu widzialnym i podczerwonym. Natomiast 27-dniowy cykl związany z obrotem Słońca powoduje zmiany około 0,2%. Pomiary te wykonane zostały przez satelity po 1978 roku, a wyniki wskazują na mniejsze zmiany niż uprzednie oceny, które musiały uwzględniać poprawki atmosferyczne.
Historia pomiaru stałej słonecznej.
Pierwsza definicja stałej słonecznej wykorzystywała fakt, że promieniowanie słoneczne ogrzewa powierzchnię na jaką pada. Stała słoneczna była zdefiniowana jako zmiana temperatury jednego grama wody, wówczas ciepło mierzono w kaloriach, ogrzewanego przez otwór 1 cm², przez promienie słońca padające prostopadle do powierzchni, w czasie 1 minuty i umieszczonego w przestrzeni poza Ziemią. Pierwsze eksperymenty (na ziemi) zapoczątkował w 1835 roku Claude Pouilett i John Herschel. Eksperymenty były kontynuowane przez Forbesa, Crova, Violle, Radau, Samuela Pierponta Langleya, Knuta Johana Ångströma, Chwolsona, W.A. Michelsona, Rizzo, Hanskego, Schneidera i innych. Wyniki zawierały się w granicach 1,76–3,4 kalorii na centymetr kwadratowy na minutę (nie uwzględniając błędnego pomiaru Ångströma z 1890 roku). Pomiary stałej słonecznej obarczone były błędami związanymi z pomiarem ilości ciepła oraz wpływem atmosfery.
Instrumenty.
Duże różnice w pomiarze stałej słonecznej spowodowały stały rozwój aparatury pomiarowej. Około roku 1835 Pouilett wynalazł instrument nazwany pyrheliometrem, używany do pomiaru stałej słonecznej. Instrument ten wykorzystywał początkowo zbiornik wody podgrzewany przez padające promienie słońca. W "Smithsonian Astrophysical Observatory" instrument ten został zmodyfikowany i zbiornik wody został zastąpiony srebrnym dyskiem. Problem z tego typu pomiarem polegał na tym, że zarówno srebrny dysk, jak i powierzchnia wody nie absorbowały całkowicie padającego promieniowania. Wobec tego w 1894 roku Albert Abraham Michelson opracował pyrheliometr wykorzystujący spostrzeżenie Gustawa Kirchhoffa, że wnętrze cylindra powinno absorbować idealnie promieniowanie (patrz ciało doskonale czarne). Pusty cylinder otoczony był mieszaniną wody i lodu, a ogrzewanie słoneczne mierzone było na podstawie ilości stopionego lodu. Niezależnie, około 1904 roku, podobny instrument skonstruował Charles Greeley Abbot, który wykorzystał przepływającą wodę do oceny ilości ciepła pobranego od promieniowania słonecznego.
Obecnie stosowanym instrumentem mierzącym irradiację Słońca jest pyranometr stosowany w meteorologii oraz klimatologii.
Poprawka atmosferyczna.
Poprawka atmosferyczna wymagana do oceny stałej słonecznej z pomiarów na ziemi wykorzystuje prawo Lamberta-Beera, którzy około 1760 roku dowiedli, że transmitancja światła w jednorodnym ośrodku zanika wykładniczo. Pouillet zastosował wzór Bouguera do atmosfery ziemskiej. Następnie Radau i Langley pokazali, że prawo Bouguera stosuje się tylko do promieniowania monochromatycznego, podczas gdy promieniowanie słoneczne nie jest monochromatyczne.
Samuel Pierpont Langley, około roku 1880 wynalazł aparaturę i metodę do oceny promieniowania słonecznego przed wejściem do atmosfery za pomocą wielokrotnych pomiarów, przy różnych warunkach przejścia promieniowania przez atmosferę. Wynalazł też instrument nazwany bolometrem, w którym wykorzystał dwie płytki platynowe, osmolone sadzą, jedna z tych płytek oświetlana była przez promieniowanie słoneczne, druga pozostawała w cieniu, płytki były opornikami elektrycznymi. Różnicę temperatur, która była zależna od energii pochłoniętego promieniowania, wyznaczano poprzez pomiar różnicy oporów w układzie mostek Wheatstone’a. Bolometr Langleya mierzył widmo promieniowania słonecznego od około 0,3 mikrometrów do około 3,0 mikrometrów, był znacznie prostszy w obsłudze, a po wykalibrowaniu dokładniejszy od wcześniej stosowanych przyrządów.
Langley podjął próbę oceny natężenia promieniowania słonecznego, umieszczając aparaturę na szczycie Mount Whitney, a poprzez dokonywanie pomiarów o różnej porze dnia próbował uwzględnić wpływ pochłaniania i rozpraszania atmosfery. Otrzymana przez niego wartość stałej słonecznej 2903 W/m², jest nieprawidłowa prawdopodobnie z powodu błędów matematycznych lub niepoprawnej oceny ilości wydzielanego ciepła.
Ponieważ bolometr umożliwiał wyliczenie poprawki atmosferycznej w różnych długościach widma była to metoda umożliwiająca ocenę stałej słonecznej w przestrzeni kosmicznej, przed wejściem do atmosfery. Kombinacja bolometrycznej metody spektralnej z pomiarem pyrheliometrem umożliwiała dokładne wyznaczenie stałej słonecznej (Abbot, 1911). Jedne z pierwszych pomiarów stałej słonecznej zostały dokonane przez Abbota, Fowle’a, Aldricha, i Hoovera w Obserwatorium Astrofizycznym "Smithsonian Institution" za pomocą techniki bolometryczno-pyrheliometrycznej. W 1913 roku Abbot, Aldrich i Fowle skonstruowali "Smithsonian Radiation Scale of 1913". Po 1922 roku pomiary były wykonywane w 40 pasmach dla długości fal mniejszych niż 0,35 mikrometra i większych niż 2,3 mikrometra (w celu oceny wpływu ozonu). Do lat 70. XX w. ich instrumenty i metodologia były wykorzystywane do wyznaczania stałej słonecznej.
Pomiary satelitarne.
Pierwsze pomiary satelitarne irradiancji Słońca zaczęto w latach 50. XX w. i w latach 60. osiągnęły one pewne sukcesy, m.in. zaobserwowano cały dysk słoneczny. W roku 1978 na satelicie Nimbus 7 rozpoczęto pierwsze nowoczesne pomiary z przestrzeni kosmicznej, które zrewolucjonizowały zrozumienie całkowitej irradiancji i jego związku z aktywnością Słońca.
Ze względu na pochłanianie światła w atmosferze ziemskiej współcześnie natężenie promieniowania słonecznego mierzy się za pomocą sztucznych satelitów. Nadal wykorzystuje się pomiary oparte na idei bolometru z tym, że stosuje się aktywną elektryczną metodę kompensacji temperatury w dwóch stożkowych wnękach, z których jedna przez krótki moment obserwuje Słońce, a druga jest izolowana od Słońca, może też być podgrzewana elektrycznie. Dzięki odpowiedniemu cyklowi obserwacji Słońca, stygnięcia oraz podgrzewania, można przyrząd skalibrować, uwzględniając wpływ energii z innych obszarów niż wnęki pomiarowe.
W roku 2006 pomiary energii całkowitego widma słonecznego były znacznie dokładniejsze niż pomiary widma Słońca (Gueymard, 2006). Doprowadziło to do sytuacji, w której pomiary widmowe i szerokopasmowe używane do wyznaczania stałej słonecznej są dokonywane całkowicie niezależnie.
Nowa wartość.
Wyniki z satelitarnych pomiarów z eksperymentu SORCE są o 3–4 W/m² niższe niż wyniki innych pomiarów satelitarnych stałej słonecznej od roku 1978. W 2006 r. nie było wiadomo, dlaczego inne instrumenty pomiarowe dawały tak duże wartości w porównaniu z SORCE (źródło Greg Kopp). W roku 2010 ustalono przyczyny rozbieżności (problem z przyrządami kalibracyjnymi przy dawniejszych pomiarach) i ustalono najnowszą wartość stałej słonecznej na 1360,8 ± 0,5 W/m².
Program Glory.
Program badawczy Glory miał na celu kontynuację badań stałej słonecznej od roku 2011, używając instrumentu "Total Irradiance Monitor" (TIM). Nowa wersja tego instrumentu miała dokładniej mierzyć absolutną wartość stałej słonecznej (Mishchenko, i inni, 2007), co umożliwiłoby wyjaśnienie zmian absolutnej wartości stałej słonecznej uzyskanej z pomiarów satelitarnych, związanych ze zmiennością plam na Słońcu oraz wyjaśnienie rozbieżności związanych z błędami pomiarowymi. Niestety, start w dniu 4 marca 2011 nie powiódł się i satelita nie osiągnął orbity.
Wyniki opublikowane w 2016 roku wskazują, iż wartość stałej słonecznej to 1361 W/m². Wartość irradiancji na górze atmosfery podczas minimum słonecznego to 1360,45 W/m². Wartość 1361 W/m² uznaje również obecnie World Radiation Center.
Zmienność całkowitej irradiancji i wpływ na klimat.
Historia pomiaru stałej słonecznej ma niespełna dwustuletnią historię. Poglądy o wpływie zmian promieniowania słonecznego i aktywności słonecznej na zjawiska atmosferyczne wyrażano wielokrotnie. Hipotezy korelacji plam na Słońcu w cyklu 11 letnim ze zjawiskami meteorologicznymi dotyczą m.in. wpływu na pokrywę chmur i burze (Wilson, 1899) czy na zmiany w stratosferze nad Arktyką (van Loon i Labitzke, 1998). Po dokładniejszej analizie wiele z tych hipotez została odrzuconych (Salby i Shea, 1991).
Podobnie, korelacja pomiędzy stałą słoneczną i zmianami klimatycznymi na Ziemi jest tematem istotnych kontrowersji. Już w roku 1913 Charles Greeley Abbot twierdził, na podstawie pomiarów z Ziemi, że zmiany stałej słonecznej są istotnym powodem zmian klimatycznych na Ziemi. Uważał, że wieloletnie zmiany aktywności Słońca (cykl 11 letni) przyczyniają się do około 1% zmian całkowitej irradiacji.
Jego przeciwnikiem był m.in. Samuel Pierpont Langley, który wprowadził pojęcie „stała słoneczna”. Aż do lat 60. XX w. Abbot był zwolennikiem hipotezy, że plamy na Słońcu są głównym czynnikiem cyklicznych zmian klimatycznych i pomiary zmienności stałej słonecznej mogą się przyczynić do lepszego prognozowania pogody. Dopiero pomiary satelitarne prowadzone od 1978 roku dowiodły, że stała słoneczna zmienia się w mniejszym stopniu niż wieloletnie obserwacje Abbota, a jego wyniki można wytłumaczyć zmianami transmitancji w atmosferze spowodowanymi m.in. wybuchami wulkanicznymi i transportem zanieczyszczeń do stratosfery. Mimo to istnieją korelacje pomiędzy aktywnością Słońca i stałą słoneczną (Mishchenko, i inni, 2007).
Proste oszacowanie wpływu zmienności stałej słonecznej na klimat można przeprowadzić za pomocą stosunkowo prostych modeli. Np. na powierzchni Księżyca, który nie ma atmosfery, temperatura wynikająca z założenia równowagi pomiędzy dochodzącym promieniowaniem słonecznym a promieniowaniem cieplnym emitowanym przez powierzchnię Księżyca (zobacz ciało szare) prowadzi do wzoru:
gdzie formula_2 jest stałą słoneczną, formula_3 jest średnim albedo Księżyca uwzględniającym odbicie części promieniowania, formula_4 jest stałą Stefana-Boltzmanna, formula_5 jest średnią emisyjnością, formula_6 to kąt zenitalny Słońca.
Podobny model dla Ziemi prowadzi do następującego wzoru na średnią równowagową temperaturę Ziemi:
Złożoność zjawisk procesów wymiany energii w atmosferze sprawia, że wzór ten nie daje poprawnych wyników, chociaż może być użyty do oszacowania możliwych efektów.
Np. satelitarne pomiary zmian wartości stałej słonecznej dają wyniki w zakresie 0,1–0,2%, co odpowiada zmianie równowagowej temperatury Ziemi o około 0,2 °C. Obliczenia wpływu zmian stałej słonecznej wykonywane są też z pomocą dokładniejszych modeli klimatu, a wyniki odgrywają istotną rolę w ocenie efektu cieplarnianego.
Znając stałą słoneczną oraz rozmiar Ziemi, można obliczyć całkowitą moc, z jaką Słońce ogrzewa Ziemię: 1,740×1017 W. Znajomość odległości Ziemi od Słońca pozwala ze stałej słonecznej obliczyć całkowitą moc promieniowania emitowanego przez Słońce, która wynosi 3,86×1026 W, co odpowiada ubytkowi masy Słońca w tempie 4x109 kg/s.
Inne związki klimatyczne.
Aktywność słoneczna (plamy na Słońcu).
W 2008 roku rozpoczął się nowy 24 cykl słoneczny, co oznacza okres mniejszej aktywności w cyklu. Cykl 24. okazał się znacznie spokojniejszy od poprzednika: w sierpniu 2008 po raz pierwszy od czerwca 1913 nie było plam na Słońcu przez więcej niż miesiąc, a cały rok miał największą liczbę dni czystego słońca (było 266 dni bez ani jednej plamy) od 50 lat. Okres bardzo niskiej aktywności trwał aż do czwartego kwartału 2009 r.
Rozbłysk z 23 lipca 2012 r. wywołał bardzo silną burzę magnetyczną, która jednak ominęła Ziemię.
Ocenia się, że liczba plam na słońcu ma minimalny wpływ na stałą słoneczną, ale wpływa na pole magnetyczne Słońca i, być może, pokrywę chmur na Ziemi. Plamy na Słońcu wpływają także na promieniowanie w dalekim ultrafiolecie i związane z tym promieniowaniem tworzenie się ozonu. W ostatnich 1000 lat minimalna liczba plam na Słońcu związana była z gwałtownym oziębianiem (Minimum Daltona, Maundera, Spörera).
Wpływ na chmury.
W przeszłości i obecnie rozpatrywano możliwość, że fluktuacje stałej słonecznej wpływają na inne efekty atmosferyczne. W myśli jednej z hipotez zmiany aktywności Słońca wpływające na jego magnetosferę, która osłania Ziemię przed promieniowaniem galaktycznym, powodują zmiany w ilości promieniowania kosmicznego docierającego do atmosfery, co z kolei miałoby powodować zmiany w tempie formowania się jąder kondensacji i w rezultacie – zachmurzeniu. Kolejne analizy danych satelitarnych i wyników eksperymentu CLOUD pokazały jednak, że wpływ promieniowania kosmicznego na aerozol atmosferyczny jest za mały, by powodować zauważalne zmiany w zachmurzeniu i klimacie.

</doc>
<doc id="84104" url="https://pl.wikipedia.org/wiki?curid=84104" title="Minikomputer">
Minikomputer

Minikomputer – powstały pod koniec lat 50. XX wieku odpowiednik komputera osobistego wykonany na tranzystorach lub układach scalonych małej (SSI) i średniej (MSI) skali integracji. Często był wykonywany jako komputer specjalizowany np. automat obrachunkowy, analizator widma. Wyróżniał się prostą obsługą, niewielkimi wymiarami, modułową budową i nie wymagał klimatyzacji. Początkowo jednostanowiskowy, w miarę wzrostu mocy obliczeniowej przejmował rolę mniejszych maszyn mainframe.
W 1970 roku New York Times dokonał analizy rynku, w której sugerował definicję minikomputera jako maszyny kosztującej poniżej 25 000 dolarów, posiadającej urządzenie wejścia-wyjścia takie jak dalekopis oraz minimum 4 tysiące słów pamięci operacyjnej, która umożliwia uruchamianie programów napisanych w językach wysokiego poziomu, takich jak FORTRAN i BASIC.
Kiedy w 1971 r. pojawił się układ Intel 4004, pojęcie „minikomputer” zmieniło znaczenie. Tym mianem zaczęto określać urządzenia będące w środkowym zakresie dostarczanej mocy obliczeniowej, czyli między najmniejszymi komputerami klasy mainframe a mikrokomputerami. Współcześnie termin ten jest już rzadko stosowany, został on zastąpiony przez określenie „komputer klasy średniej” (), do których można zaliczyć wyższej klasy maszyny SPARC, Power Architecture i systemy bazujące na procesorach Itanium, budowanych przez firmy odpowiednio Oracle, IBM i Hewlett-Packard.
Za pierwszy minikomputer uważa się PDP-1 z 1959 roku. W Polsce pierwszym (niezrealizowanym) projektem minikomputera był ZAM-11 z 1961 roku.
Do najbardziej rozpowszechnionych maszyn tego typu należały:
Dziedzictwo.
Jakkolwiek minikomputery są dziś gatunkiem wymarłym, ich historia miała znaczący wpływ na rozwój informatyki. Nowoczesny komputer osobisty posiada wiele cech, które pierwotnie rozwinęły się na minikomputerach, zaś najpopularniejsze dziś systemy operacyjne pochodzą bezpośrednio z minikomputerów (np. Unix pierwotnie napisany dla minikomputera PDP) bądź to pośrednio (np. Microsoft Windows NT nawiązujący do rozwiązań technicznych systemu VMS).

</doc>
<doc id="84107" url="https://pl.wikipedia.org/wiki?curid=84107" title="Podświadomość">
Podświadomość

Podświadomość – część ludzkiej psychiki, w której zgromadzone są treści nieuświadamiane sobie – obecne poza świadomością, mimowolne, mimowiedne. Treści podświadome pojawiają się w umyśle, rozpraszając, wkraczając w przedmiot uwagi, pomimo pragnienia przeciwstawienia się nim.
Termin wprowadzony do psychologii przez Pierre'a Janeta, często błędnie utożsamiany z pojęciem przedświadomości w teorii Freuda. W polskich tłumaczeniach dzieł Freuda niekiedy błędnie (obok terminu "pozaświadomość") zastępuje pojęcie nieświadomość.
Terminu tego używał niekiedy także Jung, odnosząc się do głębszej warstwy nieświadomości indywidualnej. Obszar nieświadomości indywidualnej w terminologii Junga nazywany jest cieniem indywidualnym.

</doc>
<doc id="84109" url="https://pl.wikipedia.org/wiki?curid=84109" title="Antycyklon">
Antycyklon

Antycyklon – rodzaj cyrkulacji atmosferycznej typowej dla wyżów barycznych. Pojęcie antycyklonu często bywa traktowane jako synonim wyżu.
Cyrkulacja powietrza w obrębie antycyklonu ma kierunek przeciwny do kierunku ruchu obrotowego Ziemi, co oznacza, że na półkuli północnej ma kierunek zgodny z kierunkiem ruchu wskazówek zegara, zaś na półkuli południowej ma kierunek przeciwny. Wynika to z działania efektu Coriolisa. Kierunek wiatru jest przeciwny niż w przypadku cyklonu, związanego z niżem barycznym.
Antycyklony są zjawiskiem częstym w strefie klimatów zwrotnikowych. Obszar objęty cyrkulacją antycyklonalną może mieć ponad 2000 km średnicy, pozostawać w miejscu lub przemieszczać się z prędkością do 30 km/h. Antycyklony są zwykle mniej mobilne niż cyklony. Tworzą je wielkie masy zstępującego powietrza. Wewnątrz obszaru objętego antycyklonem zachmurzenie jest zazwyczaj niskie i nie ma opadów. W średnich szerokościach geograficznych latem powietrze wewnątrz jest gorętsze, a zimą zimniejsze niż poza obszarem wyżu.
Poza Ziemią.
Antycyklony występują także w atmosferach innych planet, największe tego typu struktury w Układzie Słonecznym są obserwowane na planetach-olbrzymach. Wielka Czerwona Plama na Jowiszu jest antycyklonem istniejącym od co najmniej XVII wieku, o średnicy większej od Ziemi. Na Neptunie obserwowane jest pojawianie się i zanikanie antycyklonów podobnych do Wielkiej Ciemnej Plamy, obserwowanej przez sondę Voyager 2 w 1989 roku.

</doc>
<doc id="84110" url="https://pl.wikipedia.org/wiki?curid=84110" title="Geobiont">
Geobiont

Geobiont (gr. "gé" ‘ziemia’, "bióo" ‘żyję’) – organizm stale lub prawie stale żyjący w glebie. Geobionty wykazują liczne przystosowania do życia w środowisku glebowym (np. narządy ruchu ułatwiające grzebanie, zanik narządu wzroku), zwykle unikają światła słonecznego oraz wysokich temperatur. Organizmy te stanowią znaczny udział w masie gleby, napowietrzają ją, mieszają, a także biorą udział w rozkładzie szczątków organicznych, przez co przyczyniają się do obiegu pierwiastków.
Do geobiontów należą m.in.: liczne bakterie, glony, pierwotniaki, niektóre nicienie, wrotki, skąposzczety (dżdżownicowate i wazonkowcowate), niesporczaki, stonogi oraz wiele owadów.

</doc>
<doc id="84111" url="https://pl.wikipedia.org/wiki?curid=84111" title="Glinianka (geologia)">
Glinianka (geologia)

Glinianka – wyrobisko górnicze po odkrywkowej eksploatacji gliny, często zalane wodą.
W hydrobiologii zbiornik wodny pochodzenia antropogenicznego (powstały po eksploatacji gliny), ekologicznie zbliżony do jeziora i stawu. Ze względu na eutrofizację i zanieczyszczenia naturalnych zbiorników jeziornych, glinianki (obok innych zbiorników powyrobiskowych) mogą stanowić ważne siedlisko zastępcze dla hydrobiontów.

</doc>
<doc id="84112" url="https://pl.wikipedia.org/wiki?curid=84112" title="Lawina">
Lawina

Lawina – gwałtowna utrata stabilności i przemieszczanie się: spadanie, staczanie lub ześlizgiwanie się ze stoku górskiego mas śniegu, lodu, gruntu, materiału skalnego, bądź ich mieszaniny (ruch jednego typu materiału z reguły powoduje ruch innego typu materiału znajdującego się na zboczu). Lawina jest najgwałtowniejszą postacią ruchów masowych i stanowi olbrzymie zagrożenie dla ludzi i ich otoczenia oraz infrastruktury. Występowanie lawin można jednak w pewnym stopniu przewidywać, a moment ich uruchomienia monitorować (np. przy wykorzystaniu geofonów jako systemu wczesnego ostrzegania, przy założeniu, że lawina powstaje w pewnej stałej strefie. Ewentualnie można monitorować szlaki schodzenia lawin, które są definiowane rzeźbą terenu. Jest to powszechna praktyka np. na terenach alpejskich).
Między cząstkami materiału leżącego na zboczu lub go budującego oraz między materiałem a podłożem działają siły tarcia oraz siły oddziaływania międzycząsteczkowego generalnie określane jako kohezja, które równoważą ciężar tego materiału. Jeśli ta równowaga zostanie zachwiana, np. przez wzrost masy śniegu wskutek opadów lub zmniejszenia siły tarcia (zmiana parametrów wytrzymałościowych niektórych lub wszystkich warstw tworzących dany masyw), następuje osuwanie się, spełzywanie lub spływanie materiału ze zbocza. Gdy zjawiska te mają gwałtowny przebieg, możemy mówić o lawinie.
Przeciwdziałanie skutkom lawin.
Za najprostszą i jednocześnie najbardziej skuteczną metodę można uznać unikanie miejsc zagrożonych zejściem lawiny, zarówno w trakcie poruszania się po górach, jak i np. przy wyborze miejsca na budowę domu. Obszary takie można określić na podstawie analizy ukształtowania terenu, bezpośrednich obserwacji czy innych symptomów oraz historii zdarzeń.
Sztuczne (wykonane ludzką ręką) typy ochrony przed tego typu zjawiskami podzielić można na dwie grupy:
1. Aktywne – zabezpieczające w sposób bezpośredni powierzchnię skarpy, niedopuszczające lub znacznie ograniczające możliwość wystąpienia lawiny. Wśród tego typu metod wyróżnić można między innymi:
2. Pasywne – przyjmujące na siebie siłę uderzenia lawiny bądź pozwalające zmieniać jej trajektorię. Można tutaj wyróżnić:
Pewną metodą mieszaną jest sztuczne wywoływanie lawin przy pomocy umieszczania w zagrożonych połaciach śniegu materiałów wybuchowych lub przez ich ostrzał artyleryjski – metoda kontrowersyjna i raczej mało skuteczna.
Ratownictwo.
Największe szanse uratowania osoby zasypanej w lawinie są w pierwszych 15 minutach. Po dotarciu na miejsce lawiniska ratownicy tyralierą przeszukują śnieg za pomocą sond lawinowych – kilkumetrowych cienkich tyczek. Nieocenioną pomocą służą także specjalnie szkolone psy.
Coraz popularniejsze stają się nowoczesne systemy wspomagające szukanie zasypanych osób:

</doc>
<doc id="84113" url="https://pl.wikipedia.org/wiki?curid=84113" title="Miasto-satelita">
Miasto-satelita



</doc>
<doc id="84114" url="https://pl.wikipedia.org/wiki?curid=84114" title="Miasto satelickie">
Miasto satelickie

Miasto satelickie (z ), miasto satelita, potocznie miasto sypialnia – miasto o pewnej samowystarczalności pod względem usług i zatrudnienia, ale uzależnione w zakresie usług wyższego rzędu (szkolnictwa wyższego, kultury), lepiej płatnych miejsc pracy oraz administracji od pobliskiego większego ośrodka miejskiego. Miasto satelickie nazywane jest sypialnią, gdyż jego mieszkańcy często na cały dzień wyjeżdżają do centralnej części aglomeracji, gdzie pracują lub się uczą. Ludzie pracujący w dużym mieście, odprowadzający podatki w urzędzie skarbowym w swoim małym mieście, zapewniają mu wpływy z podatków na które nie mogłoby liczyć bez bliskości tego dużego. 

</doc>
<doc id="84116" url="https://pl.wikipedia.org/wiki?curid=84116" title="Miasto sypialnia">
Miasto sypialnia



</doc>
<doc id="84119" url="https://pl.wikipedia.org/wiki?curid=84119" title="Isabelle Huppert">
Isabelle Huppert

Isabelle Anne Madeleine Huppert (ur. 16 marca 1953 w Paryżu) − francuska aktorka filmowa, telewizyjna i teatralna zaliczana często do grupy najlepszych światowych aktorów. 
Nominowana rekordową liczbę razy do ojczystych nagród filmowych, m.in. 16 razy do nagrody Cezara oraz sześć razy do nagrody Lumières. Otrzymała odpowiednio dwie i cztery statuetki. Laureatka nagród Europejskiej Akademii Filmowej, BAFTA, Lola (Deutscher Filmpreis), David di Donatello; licznych nagród na wielu międzynarodowych festiwalach m.in. w Cannes, Berlinie, Wenecji i Moskwie; Oficer Legii Honorowej. Za główną rolę w filmie "Elle" (2016) została nominowana do Oscara oraz otrzymała Złoty Glob.
Posiada bogaty dorobek teatralny. Nominowana rekordową liczbę siedmiu razy do nagrody Molière, w 2017 została uhonorowana honorową wersją tej nagrody.
Życiorys.
Do wyboru zawodu aktorki zachęcała ją matka, nauczycielka angielskiego. Dzieciństwo spędziła w podparyskim Ville-d’Avray. Studiowała w Konserwatorium w Wersalu, gdzie dostała nagrodę za swoją grę oraz jednocześnie uczyła się języka rosyjskiego w Instytucie INALCO. Jest absolwentką francuskiej narodowej Akademii Teatralnej CNSAD (w szkole wykładał później m.in. Andrzej Seweryn). Znajomość angielskiego, włoskiego i rosyjskiego pozwala jej na występowanie w filmach obcojęzycznych. Początkowo występowała z sukcesami na scenie teatralnej, gdzie zagrała m.in. tytułową rolę w "Medei" Eurypidesa. 
W 1971 po raz pierwszy pojawiła się na ekranie telewizyjnym, a rok później w kinach w filmie "Faustyna i piękne lato". Międzynarodową rozpoznawalność przyniosła jej rola w melodramacie "Koronczarka" w reżyserii Claude'a Goretty (1977), za którą otrzymała oprócz swojej drugiej nominacji do Cezara także nagrodę BAFTA dla najbardziej obiecującej aktorki. Szybko stała się cenioną aktorką filmową. Western "Wrota niebios" Michaela Cimino z 1980, w którym nastąpił jej amerykański debiut, początkowo zebrał złe recenzje i był finansową klapą jednak po latach dokonano jego reewaluacji i został doceniony przez część krytyków. 
Aktorka zagrała m.in. w filmach Jeana-Luca Godarda i Claude’a Chabrola. U tego drugiego grywała bardzo trudne role, m.in. młodej kobiety, która zamordowała swoich rodziców ("Violette Nozière", 1978) czy ostatniej kobiety skazanej we Francji na śmierć za wykonywanie aborcji w "Sprawie kobiet" (1988). Za ten drugi występ otrzymała m.in. puchar Volpiego dla najlepszej aktorki na 45. MFF w Wenecji. W 1995 wystąpiła w kolejnym filmie w reżyserii Chabrola, szeroko docenionym dramacie kryminalnym "Ceremonia". Za rolę tę nagrodzona została swoim drugim pucharem Volpiego dla najlepszej aktorki na 52. MFF w Wenecji oraz pierwszym Cezarem dla najlepszej aktorki. 
W 2001 zagrała również trudną rolę w dość kontrowersyjnym filmie Michaela Hanekego "Pianistka", gdzie wykreowała postać nauczycielki gry na fortepianie, która głęboko skrywa swoje sadomasochistyczne pragnienia seksualne. Za występ ten otrzymała swoją drugą nagrodę dla najlepszej aktorki na 54. MFF w Cannes, spotkał się on także z uznaniem krytyków w Ameryce. Na przeszkodzie rywalizacji o najbardziej znane amerykańskie nagrody filmowe stanęła niefrasobliwość dystrybutora, który nie wysłał odpowiednich dokumentów.
W roku 2002 aktorka wystąpiła w uznanym europejskimi nagrodami filmie kryminalnym "8 kobiet" w reżyserii Françoisa Ozona. Z kolei z Hanekem współpracowała kilkukrotnie, m.in. w obsypanym na całym świecie nominacjami i nagrodami (w tym także polskim Orłem za najlepszy film europejski) filmie "Miłość" (2012).
Huppert jest najczęściej w historii, 16-krotnie nominowaną aktorką do nagrody Cezara. Drugi raz zdobyła tę statuetkę za psychologiczny dreszczowiec "Elle" Paula Verhoevena (2016). Za główną rolę w tym filmie została także po raz pierwszy nominowana do Oscara oraz otrzymała Złoty Glob.
Zasiadała w jury konkursu głównego na 37. MFF w Cannes (1984). Przewodniczyła obradom jury na 62. MFF w Cannes (2009).
Podpisała „apel osiemnastu”, który został opublikowany 18 czerwca 1976 przez dziennik "Libération". Apel nawoływał do depenalizacji marihuany we Francji.

</doc>
<doc id="84122" url="https://pl.wikipedia.org/wiki?curid=84122" title="Prawo kontrapozycji">
Prawo kontrapozycji

Prawo kontrapozycji (transpozycji) – równoważność implikacji prostej i przeciwstawnej, wynikająca z kwadratu logicznego twierdzeń:

</doc>
<doc id="84123" url="https://pl.wikipedia.org/wiki?curid=84123" title="Nieświadomość (psychoanaliza)">
Nieświadomość (psychoanaliza)

Nieświadomość – pojęcie zaczerpnięte z psychoanalizy, określające jeden z obszarów aparatu psychicznego (obok przedświadomości i świadomości).
Nieświadomość według psychoanalizy skupia wyobrażenia, które są nieakceptowane przez świadomość i między innymi z tego względu nie mogą zostać uświadomione. Zachowują jednak duży ładunek energetyczny, dzięki czemu stale próbują przedostać się do świadomości. Efektem tych dążeń mają być takie akty psychiczne jak marzenia senne, objawy nerwicowe (np. lęki, natręctwa, objawy konwersyjne), przejęzyczenia i czynności pomyłkowe.
Zygmunt Freud używał terminu „nieświadomość” w dwóch znaczeniach:
Freud nie jest jednak, wbrew obiegowym opiniom, twórcą tego pojęcia. Whyte w swojej pracy (patrz bibliografia) podaje około 200 naukowców i pisarzy, którzy przed Freudem używali pojęcia nieświadomości w znaczeniu nieświadomych czynników rządzących ludzkim zachowaniem.
Badanie stosunku wyobrażeń do świadomości/nieświadomości wskazuje topiczne ujęcie procesów psychicznych przez psychoanalizę. Z uwagi na ten kierunek badań psychoanaliza określana jest jako psychologia głębi ("niem. Tiefenpsychologie").
Freud twierdził, że nieświadome (w sensie systemowym) mogą być wyobrażenia, które są zespołami śladów pamięciowych obsadzone pewną ilością popędu, czyli ładunku energetycznego (obsadzenie – niem. "besetzung"). Popędy nie mogą być nieświadome, gdyż jako takie nie wchodzą w żadne relacje ze świadomością/nieświadomością. Odniósł się także do określeń „nieświadome emocje”, „nieświadome uczucia”, twierdząc, że nieświadomość tyczy się tylko wyobrażenia związanego z daną emocją czy uczuciem. Mówiąc „nieświadoma miłość”, „nieświadomy lęk” mamy na myśli nieświadome wyobrażenia, które wywołałyby miłość czy lęk, gdyby dostały się do świadomości.
System nieświadomości.
Cechami charakterystycznymi systemu nieświadomości są:
Niesprzeczność.
W nieświadomości wyobrażenia nie są różnicowane ze względu na treść wyobrażenia, a jedynie na ilość ładunku energetycznego, która jest z nim powiązana. Z tego względu wyobrażenia te nie są wzajemnie sprzeczne.
Proces pierwotny.
Między elementami znajdującymi się w systemie zwanym nieświadomością zachodzą pewne relacje, które Freud nazwał psychicznym procesem pierwotnym. Składają się na niego dwa mechanizmy psychiczne:
Bezczasowość.
W systemie nieświadomym wyobrażenia nie są uporządkowane chronologiczne, czyli np. u człowieka dorosłego nieświadome wyobrażenia powstałe w dzieciństwie są tak samo aktualne, jak te powstałe w dorosłości.
Brak odniesienia do rzeczywistości.
Wyobrażenia tkwiące w systemie nieświadomości nie mają odniesienia do rzeczywistości. Są aktywne cały czas, bez względu na aktualną sytuację zewnętrzną. Oznacza to, że pewne życzenia są aktywne cały czas, bez względu na to czy rzeczywistość aktualnie pozwala na ich realizację, czy jest ona sprzeczna z np. normami moralnymi, interesem danej osoby itp.

</doc>
<doc id="84126" url="https://pl.wikipedia.org/wiki?curid=84126" title="Ujście">
Ujście



</doc>
<doc id="84127" url="https://pl.wikipedia.org/wiki?curid=84127" title="Ujście lejkowe">
Ujście lejkowe



</doc>
<doc id="84128" url="https://pl.wikipedia.org/wiki?curid=84128" title="Ukształtowanie terenu">
Ukształtowanie terenu



</doc>
<doc id="84132" url="https://pl.wikipedia.org/wiki?curid=84132" title="Żabka niwelacyjna">
Żabka niwelacyjna

Żabka niwelacyjna – przyrząd geodezyjny, ciężka podstawka do łaty niwelacyjnej. Wykorzystuje się ją podczas niwelacji na pikietach na nieutwardzonym gruncie, szczególnie podczas pomiarów wymagających kilkukrotnego odczytu (i tym samym kilkukrotnego ustawiania łaty) na tym samym punkcie.
Żabka wykonywana jest najczęściej jako odlew z żeliwa, w kształcie trójkątnym lub okrągłym. Od spodu ma trzy łapy albo zęby, którymi wbija się w podłoże, po stronie górnej zaś jeden lub dwa bolce o półkulistym zakończeniu. Dzięki szerokiej podstawie żabka daje pewne oparcie, chroniąc łatę przed zapadaniem się w miękkim podłożu (np. piach, trawa), zaś stosunkowo duża masa (2,6 – 3 kg) oraz ostre łapy chronią przed przypadkowym przesunięciem żabki pomiędzy kolejnymi odczytami w czasie trwania pomiaru.
Drugi bolec czasami wykorzystuje się do wykonania pomiaru kontrolnego: zamiast zmieniać wysokość niwelatora i ponownie go poziomować obserwator daje pomiarowym sygnał, by przestawili łaty na drugi bolec. Sposób ten przyspiesza pracę, może jednak być też dodatkowym źródłem błędów w razie pomyłki pomiarowego. Dlatego niektórzy geodeci usuwają dodatkowy bolec z żabek (co producenci im umożliwiają stosując bolce wykręcane).

</doc>
<doc id="84133" url="https://pl.wikipedia.org/wiki?curid=84133" title="Banach">
Banach



</doc>
<doc id="84134" url="https://pl.wikipedia.org/wiki?curid=84134" title="Bolesław Rogatka">
Bolesław Rogatka



</doc>
<doc id="84135" url="https://pl.wikipedia.org/wiki?curid=84135" title="Forkos">
Forkos

Forkos (także Forkis, Forkys; gr. Phórkos, Phórkys, łac. Phorcys) – w mitologii greckiej bóstwo morskie będące synem Gai i Pontosa. Jego żoną była jedna z jego sióstr – Keto. Wedle "Teogonii" Hezjoda z tego związku urodziły się trzy Forkidy zwane Grajami, dwa potwory morskie zwane Ketosami, trzy gorgony, Echidna i smok hesperyjski zwany Ladonem. Apollodoros w "Bibliotece" natomiast jako potomstwo Forkosa wymienia Skyllę.
Etymologia imienia Forkosa jest niejasna, jednakże biorąc pod uwagę, że imię jego żony Keto oznacza „wieloryb” lub „potwór morski”, on sam zapewne mógłby być kojarzony z fokami (gr. phṓkē).

</doc>
<doc id="84136" url="https://pl.wikipedia.org/wiki?curid=84136" title="Aengus">
Aengus

Aongus („syn młodych”) – bóg miłości w mitologii goidelskiej. Jego atrybutem były cztery fruwające wokół jego głowy ptaki, symbolizujące pocałunki. Miał zdolność uzdrawiania i wskrzeszania umarłych do życia. Rodzicami Aengusa byli bóg Dagda i bogini Boann. Wierzono, że Aengus żył w neolitycznej budowli Newgrange przy rzece Boyne w Irlandii. 
Mitologia.
Dagda miał romans z boginią rzeki Boann, żoną boga Nechtan. Aby ukryć ciążę kochanki, Dagda zatrzymał ruch słońca na dziewięć miesięcy, po których narodził się Aengus. Jego opiekunem był Midir, syn Dagdy. 
Kiedy Aengus osiągnął dojrzałość, zamieszkał w domu swego ojca. Ów dom – zwany Brú na Bóinne (irl. pałac Boyne) – miał znajdować się przy rzece Boyne i mieścić w sobie podziemne grobowce Newgrange, Knowth i Dowth. Aengus wrócił pewnego razu, by odkryć, że Dagda podzielił swoje ziemie między własne dzieci, wykluczając jego. Aengus poprosił wówczas ojca o podarowanie mu pałacu Boyne – ośrodka duchowego, na dzień i noc, na co Dagda się zgodził nie będąc świadomym gry słownej zawartej w wypowiedzi bękarta. Tak też Brú na Bóinne pozostało w rękach Aengusa na stałe. W innej wersji pojawiającej się we wczesnej mitologii irlandzkiej - "The Wooing of Etain" – Aengus przechytrzył w ten sposób Elcmara. 
Według "Death Tales of the Tuatha de Danaan", Aengus zabił swojego ojczyma Elcmara za pozbawienie życia jego brata Midira. Bóg miał także być odpowiedzialny za śmierć Lugha Lámhfhada, poety, za kłamstwo o bracie Aengusa zwanego Ogma an Cermait. Pisarz twierdził, że Ogma miał romans z jedną z jego żon. 
Według "The Wooing of Etain" pewnego razu Aengusowi udało się częściowo zdjąć zaklęcie z Étaín, bogini koni, którą wygrał od Midira. Żona Midira, Fuamnach, z dzikiej zazdrości zamieniła boginię w piękną muchę. Aengus sprawił, że Étaín przemieniała się z powrotem w kobietę każdej nocy, które to spędzała z nim aż do momentu, kiedy dowiedziała się o tym Fuamnach i wywiozła boginię z dala od Aengusa. Ten w zemście zabił żonę brata. 
Aengus zakochał się w dziewczynie, którą widywał w swoich snach. Jego matka, Boann, szukała jej z niepowodzeniem przez rok po całej Irlandii. Później tego samego zadania podjął się jego ojciec. Dopiero król irlandzkiej prowincji Munster, Bodb Derg, odnalazł wybrankę Aengusa, Caer Ibormeith. Aby móc się z nią ożenić, bóg musiał rozpoznać ją spośród 150 zakutych w kajdany dziewcząt. Miało to miejsce nad jeziorem Dragon’s Mouth przed 1 listopada, którego to dnia wszystkie zamieniły się w łabędzie i miały nimi pozostać przez kolejny rok. Aengus miał rozpoznać Caer właśnie w jej łabędziej postaci. Bóg sam przybrał postać łabędzia i razem z ukochaną odlecieli śpiewając piękne pieśni, które usypiały na trzy dni i noce każdego, kto ich usłyszał. 
Aengus był przybranym ojcem i opiekunem Diarmuida Ua Duibhne. Bóg ocalił jego i jego ukochaną Grainne przed pościgiem bandy arystokratycznych wojowników zwanych "Fianna", z których Darmuid pochodził, a z których przywódcą miała wziąć ślub Grainne (legenda "The Pursuit of Diarmuid and Gráinne"). 
Aengus dostał od Manannana mac Lir, boga morza, miecz zwany Moralltach, czyli Wielki Gniew. Później przekazał go swemu przybranemu synowi, wraz z innym orężem – Beagalltach, czyli Małym Gniewem oraz oszczepami o magicznej mocy – Gáe Buide i Gáe Derg.
Według Metrical Dindshenchas (ang. historia miejsc), czyli jednej z najważniejszych antologii legend o pochodzeniu nazw irlandzkich miejscowości, Aengus przemienił swoje pocałunki w cztery ptaki, które miały podążać za Cairbre, krewnym Dagdy, aby wyśmiewać go każdego dnia przed wschodem słońca.
Inne imiona.
Aengus młody (ang. "Aengus the Young"), Angus, Anghus, Aenghus, Angus Og, Aengus mac Oc, Oengus mac Oc

</doc>
<doc id="84139" url="https://pl.wikipedia.org/wiki?curid=84139" title="Fundamenta Mathematicae">
Fundamenta Mathematicae

Fundamenta Mathematicae – czasopismo matematyczne założone w 1920 w Warszawie przez polskich matematyków Zygmunta Janiszewskiego, Stefana Mazurkiewicza i Wacława Sierpińskiego, członków warszawskiej szkoły matematycznej.
Współcześnie czasopismo wydawane jest przez Instytut Matematyki PAN, ISSN:
0016-2736(p) 1730-6329(e). Wszystkie publikowane w nim artykuły są indeksowane i opisywane w Mathematical Reviews i ZbMATH Open.
Tematyka i komitet redakcyjny.
Pismo publikuje oryginalne prace badawcze w zakresie teorii mnogości, logiki matematycznej i podstaw matematyki, topologii i jej powiązań z algebrą oraz układów dynamicznych.
W składzie Komitetu Redakcyjnego czasopisma znajdywali się (2023): Piotr Achinger, Alexander Dranishnikov, William G. Dwyer, Stefan Jackowski, Tadeusz Januszkiewicz, Alexander Kechris, Piotr Koszmider, Karol Krzyżewski, Jean Lannes, Witold Marciszewski, Jan van Mill, Michał Misiurewicz, Jan Mycielski, Ludomir Newelski, Piotr W. Nowak, David Preiss, Józef Przytycki, Feliks Przytycki, Saharon Szelach, Ja’akow Sinaj, Sławomir Solecki, Stevo Todorčević, Henryk Toruńczyk oraz James E. West.
Historia.
"Fundamenta Mathematicae" było pierwszym specjalistycznym czasopismem matematycznym początkowo poświęconym wyłącznie teorii mnogości i jej zastosowaniom. Idea utworzenia czasopisma naukowo-badawczego o zakresie ograniczonym do jednej lub kilku dziedzin matematyki była sformułowana przez Zygmunta Janiszewskiego w 1918 na łamach periodyku „Nauka Polska”. Założycielami nowego pisma byli Janiszewski, Mazurkiewicz i Sierpiński, którzy zdefiniowali je jako poświęcone "teorii mnogości i jej zastosowań oraz powiązanych problemów" oraz publikowaniu artykułów w językach używanych na forach międzynarodowych.
Pierwszy numer pisma ukazał się w 1920 i jest uznawany za inaugurację polskiej szkoły matematycznej. Tom ten zawierał artykuły napisane (w języku francuskim) przez polskich matematyków: Banacha, Janiszewskiego, Kuratowskiego, Mazurkiewicza, Ruziewicza, Sierpińskiego, Steinhausa oraz Wilkosza.
Janiszewski zmarł przed ukazaniem się pierwszego tomu i redaktorami pierwszych tomów byli Mazurkiewicz i Sierpiński. Do 1928 współpracowali z nimi Stanisław Leśniewski i Jan Łukasiewicz, a od 1928 Kazimierz Kuratowski pełnił funkcję sekretarza redakcji.
Czasopismo szybko uzyskało uznanie społeczności matematycznej i w 1936 J.D. Tamarkin stwierdził, że "czasopismo osiągnęło międzynarodowe uznanie i współpracę, a jego historia stała się historią nowoczesnej teorii funkcji i zbiorów".
W okresie II Rzeczypospolitej ukazały się 32 tomy czasopisma, w których opublikowano 915 artykułów badawczych, z czego 624 były napisane przez polskich matematyków. Większość tych publikacji była napisana w języku francuskim (66%), znacznie mniejsza część była po niemiecku (18%), angielsku (14%) czy też włosku (1%).
Zaraz po zakończeniu wojny, w 1945, polscy matematycy wydali tom 33 "Fundamenta Mathematicae" (zawierający głównie wyniki uzyskane przed wojną). Edward Marczewski tak opisał to wydarzenie w 1969:
Czasopismo ukazuje się nieprzerwanie do dzisiaj (numer 3 tomu 199 ukazał się w 2008). Zdecydowana większość publikowanych artykułów jest napisana po angielsku. Zwiększył się też udział autorów spoza Polski (w tomach 33-100 ukazało się 1735 artykułów, z czego 636 było napisanych przez polskich matematyków).

</doc>
<doc id="84142" url="https://pl.wikipedia.org/wiki?curid=84142" title="Pomiar sytuacyjno-wysokościowy">
Pomiar sytuacyjno-wysokościowy

Pomiar sytuacyjno-wysokościowy – zespół czynności z zakresu geodezji ogólnej polegających na wykonaniu pomiarów sytuacyjno-wysokościowych, które mają za zadanie pozyskanie danych o rozmieszczeniu elementów zagospodarowania danego terenu (obiektów budowlanych nadziemnych, naziemnych oraz podziemnych) oraz sporządzenie geodezyjnego operatu technicznego zawierającego wyniki wykonanych pomiarów wraz z mapą powykonawczą stanowiącą potwierdzenie przyjęcia tych zbiorów danych lub dokumentów do państwowego zasobu geodezyjnego i kartograficznego.
Charakterystyka.
Pomiar sytuacyjno-wysokościowy polega na określeniu położenia sytuacyjnego obiektów terenowych (budowlanych) w państwowym układzie współrzędnych prostokątnych płaskich (współrzędne X, Y) oraz położenia wysokościowego punktów charakterystycznych w państwowym układzie wysokościowym (rzędne H) stanowiących państwowy system odniesień przestrzennych. Pomiar wykonuje się w oparciu o geodezyjną osnowę poziomą i wysokościową. Pomiar sytuacyjno-wysokościowy należy do grupy pomiarów bezpośrednich, czyli takich, które wymagają bezpośredniego kontaktu z przedmiotem pomiaru. Wyniki pomiarów długości oraz współrzędne prostokątne płaskie wyraża się w metrach z precyzją zapisu do 0,01 m (dla pomiarów wymagających wyższej dokładności – w metrach z precyzją zapisu do 0,001 m), a pomiaru wysokościowego i wartość wysokości – w zależności od wymaganej dokładności pomiaru – wyraża się w metrach z precyzją zapisu do 0,1 m, 0,01 m albo 0,001 m). Wyniki pomiaru kierunków i kątów wyraża się w gradach, z precyzją zapisu do 0,0001g.
Wybór stosowanych metod, technik i technologii, spełnienie warunków wykonywania pomiarów oraz zapewnienie wymaganej dokładności spoczywa na kierowniku prac geodezyjnych.
Zakres pomiarów i metody.
Pomiarom sytuacyjnym podlegają charakterystyczne punkty szczegółów terenowych, których rzut na płaszczyznę poziomą określa się z pomiarów. Pomiar szczegółów terenowych, których ze względu na zbyt małe wymiary rzutu konturu nie można przedstawić z dostateczną wyrazistością w skali mapy należy wykonywać w sposób uproszczony mierząc środek danego szczegółu. Dotyczy to szczegółów pokazywanych na mapie symbolami. Pomiarowi wysokościowemu podlegają charakterystyczne punkty szczegółów terenowych lub charakterystyczne punkty naturalnych i sztucznych form ukształtowania terenu.
Pomiar sytuacyjny może być wykonany metodami:
Pomiar wysokościowy może być wykonany metodami:
Grupy szczegółów terenowych.
Wymagane dokładności określenia położenia punktów szczegółów terenowych, w państwowym układzie współrzędnych prostokątnych płaskich, wyróżniają następujące grupy szczegółów:
Dokładności pomiarów.
Geodezyjne pomiary sytuacyjne wykonuje się z wykorzystaniem metod, technik i technologii zapewniających uzyskanie dokładności położenia punktów szczegółów terenowych i spełnienie warunków wykonywania pomiarów z dokładnością:
Pomiary wysokościowe charakterystycznych punktów terenowych należy określać względem wysokościowej osnowy geodezyjnej z następującą dokładnością:

</doc>
<doc id="84143" url="https://pl.wikipedia.org/wiki?curid=84143" title="Boann">
Boann

Boann lub Boand ("ta od białej trzody") – w mitologii goidelskiej bogini rzeki Boyne, była żoną Necthana albo Elcmara. Swojemu kochankowi Dagdzie urodziła syna – Aengusa. Aby ukryć ich romans, Dagda zatrzymał słońce na 9 miesięcy – a więc, Aengus został poczęty, był noszony i urodził się tego samego dnia.
Boann kojarzono z białą świętą krową.

</doc>
<doc id="84144" url="https://pl.wikipedia.org/wiki?curid=84144" title="Boand">
Boand



</doc>
<doc id="84147" url="https://pl.wikipedia.org/wiki?curid=84147" title="Centrowanie instrumentu geodezyjnego">
Centrowanie instrumentu geodezyjnego

Centrowanie instrumentu geodezyjnego – czynność geodezyjna polegająca na ustawieniu osi głównej instrumentu geodezyjnego tak, aby przechodziła przez centr punktu geodezyjnego. 
Centrowanie instrumentu geodezyjnego przeprowadza się z użyciem pionu optycznego, laserowego, sznurkowego lub rzadziej – drążkowego. Czynność ta poprzedza wszelakie pomiary geodezyjne i jest nieodłącznie związana z towarzyszącą jej czynnością – poziomowaniem instrumentu geodezyjnego.

</doc>
<doc id="84149" url="https://pl.wikipedia.org/wiki?curid=84149" title="Nechtan">
Nechtan

W mitologii goidelskiej, Nechtan był ojcem Boann. Jego imię pochodzi od słowa "nech", znaczącego "czysty" lub "umyty". Był królem Piktów i bogiem wody.

</doc>
<doc id="84151" url="https://pl.wikipedia.org/wiki?curid=84151" title="Stefan Mazurkiewicz">
Stefan Mazurkiewicz

Stefan Mazurkiewicz (ur. 25 września 1888 w Warszawie, zm. 19 czerwca 1945 w Grodzisku Mazowieckim) – polski matematyk, jeden z czołowych przedstawicieli warszawskiej szkoły matematycznej.
Życiorys.
Urodził 25 września 1888 w Warszawie w rodzinie Jana (1853–1922), adwokata, i Michaliny z Piotrowskich (ur. 1864). Miał brata Władysława, który był dyplomatą oraz siostrę (ur. 1894). Gimnazjum ukończył w Warszawie w 1906, egzamin dojrzałości złożył w IV Gimnazjum w Krakowie. Po ukończeniu szkoły średniej odbył studia wyższe z matematyki na Wydziale Filozoficznym Uniwersytetu Jagiellońskiego, następnie studiował w Monachium, Getyndze i Lwowie (doktorat z filozofii w 1913 na podstawie pracy "Thèse sur les courbes qui remplissent le carré"). Wykładał matematykę na Uniwersytecie Warszawskim od 1 grudnia 1915, profesor nadzwyczajny tego przedmiotu od 1 kwietnia 1919, docent matematyki Uniwersytetu Jagiellońskiego od 4 czerwca 1919, profesor zwyczajny Uniwersytetu Warszawskiego od 1 października 1920, dziekan w latach 1927–1935, w 1937 został jego prorektorem. Wykładał także w Wyższej Szkole Handlowej, Wolnej Wszechnicy Polskiej. W 1917 roku został członkiem Towarzystwa Naukowego Warszawskiego – w latach 1935–1945 był też jego sekretarzem generalnym. Od 1922 był członkiem Polskiej Akademii Umiejętności (PAU).
Zajmował się topologią, analizą matematyczną i probabilistyką. Był współzałożycielem w 1920 roku (razem z Zygmuntem Janiszewskim i Wacławem Sierpińskim) pisma „Fundamenta Mathematicae”.
Od okresu wojny polsko-bolszewickiej współpracował z Biurem Szyfrów Oddziału II Sztabu Generalnego/Głównego Wojska Polskiego, uczestnicząc w łamaniu szyfrów i kształceniu polskich kryptologów.
W 1922 roku otrzymał prawo do odznaki pamiątkowej 1-go Naczelnego Dowództwa (Sztabu Generalnego) WP.
Był wyznania ewangelicko-reformowanego. W 1924 rozwiódł się z pierwszą żoną w Jednocie Wileńskiej. Po raz drugi poślubił 7 października 1933 roku w kościele ewangelicko-reformowanym w Warszawie Marię z Brzozowskich 1 voto Paradowską.
Został pochowany na cmentarzu Powązkowskim (kwatera 41-2-24,25).

</doc>
<doc id="84152" url="https://pl.wikipedia.org/wiki?curid=84152" title="Poziomowanie instrumentu geodezyjnego">
Poziomowanie instrumentu geodezyjnego

Poziomowanie instrumentu geodezyjnego – czynność geodezyjna polegająca na doprowadzeniu osi głównej instrumentu do położenia pionowego. Czynność ta przeprowadzana jest przed każdym geodezyjnym pomiarem terenowym. W przypadku poziomowania instrumentu nad punktem geodezyjnym towarzyszy jej centrowanie instrumentu geodezyjnego. 
Etapy poziomowania i centrowania instrumentu geodezyjnego obejmują:

</doc>
<doc id="84153" url="https://pl.wikipedia.org/wiki?curid=84153" title="Diarmuid Ua Duibhne">
Diarmuid Ua Duibhne

Diarmuid Ua Duibhne ("Diarmuid ze znamieniem miłości") – w mitologii celtyckiej syn (wychowanek) Aengusa i Caer.
Jego ojcem był bóg śmierci Donn, który oddał chłopca w dzieciństwie bogu Aengusowi na wychowanie. Diarmuid został feniańskim wojownikiem. Pewnej nocy w trakcie polowania Diarmuid i jego trzej towarzysze znaleźli schronienie w leśnej chatce. Przyjęła ich tam piękna dziewczyna, która zdecydowała się spać wyłącznie z Diarmuidem. Przedstawiła się jako Młodość, a znamię, którym go naznaczyła, spowodowało, że każda kobieta, która nań spojrzy, od razu się w nim zakocha. Stało się to za sprawą boga Aengusa. W rezultacie zdesperowane, zakochane kobiety były przyczyną wielu kłopotów w życiu celtyckiego bohatera. Najbardziej zawzięta w swoich poczynaniach była córka najwyższego króla Cormaka Mac Arta, Gráinne. Dziewczyna miała zostać żoną feniańskiego wodza Fionna mac Cumhaila, ale pożądała tylko Diarmuida i w końcu przekonała go, aby z nią uciekł. Wojownicy feniańscy ścigali ich przez szesnaście lat i dopiero w wyniku interwencji króla oraz boga Aengusa zgodzili się, lecz niechętnie do zaprzestania pościgu. Wydawało się, że Diarmuid i Gráinne zaznają szczęścia w życiu, jednak Diarmuid nie mógł uciec przed swoim przeznaczeniem. Jego prawdziwy ojciec zabił jego nowo narodzonego brata, podejrzewając, że w rzeczywistości spłodził go majordomus boga Aengusa, Roc. Ten wskrzesił jednak dziecię pod postacią zaczarowanego dzika i nakazał, by ten zabił Diarmuida. Stało się to na jednym z polowań, jakie odbywał w tym czasie w towarzystwie Cormaka mac Arta i Fionna mac Cumhailla. W trakcie natarcia dzika jego psy uciekły spłoszone, strzały nie imały się jego łba a miecz pękł na dwoje. Ostatecznie Diarmuid w wyniku odniesionych ran wykrwawił się na śmierć. Konającego bohatera odnalazł Fionn mac Cumhail, zanim nadeszła reszta drużyny. Ten nie chciał przynieść wody umierającemu, a gdy przyszli pozostali myśliwi było już za późno na ratunek. Gráinne nie mogła przeboleć starty, ale była wdzięczna Aengusowi za zaopiekowanie się ciałem Diarmuida. Bóg zabrał zwłoki bohatera do swojej siedziby nad rzeką Boyne i tchnął w Diarmuida nową duszę, dzięki czemu kochankowie mogli rozmawiać ze sobą każdego dnia. Tym samym młody bohater stał się jednym z Tuatha Dé Danann, którzy w tym czasie musieli opuścić powierzchnię ziemi i zamieszkać pod wzgórzami Irlandii.

</doc>
<doc id="84154" url="https://pl.wikipedia.org/wiki?curid=84154" title="Diarmuid">
Diarmuid



</doc>
<doc id="84157" url="https://pl.wikipedia.org/wiki?curid=84157" title="Warcraft 3">
Warcraft 3



</doc>
<doc id="84162" url="https://pl.wikipedia.org/wiki?curid=84162" title="Acta Poloniae Historica">
Acta Poloniae Historica

Acta Poloniae Historica – czasopismo naukowe poświęcone tematyce historycznej, wydawane od 1958 roku w Warszawie przez Instytut Historii im. Tadeusza Manteuffla PAN. Czasopismo prezentuje badania i dorobek polskich historyków w szerokim przekroju od średniowiecza po historię współczesną oraz odbicie w polskiej historiografii najważniejszych nurtów historiografii światowej. Rejestruje także studia historyków obcych, zajmujących się Polską i regionem Europy Środkowo-Wschodniej. Jest wydawane w języku angielskim (wcześniej także w języku francuskim i niemieckim).
Każdy zeszyt posiada określoną strukturę: artykuły (studies), recenzje (reviews), noty (short notes) z nowości wydawniczych ułożone chronologicznie od średniowiecza po czasy najnowsze, sprawozdania z godnego zarejestrowania wydarzenia naukowego (chronicle), archiwum (archive) zawierający (w każdym zeszycie jeden) opublikowany przed kilkudziesięciu laty artykuł wybitnego polskiego historyka, który odegrał ważną rolę w rozwoju badań historycznych i nie był dotąd dostępny w języku angielskim.
Pierwszym redaktorem pisma był Marian Małowist, który sprawował tę funkcję do 1971 roku. Do tomu 99. redaktorką czasopisma była Maria Bogucka, od tomu 100 Halina Manikowska. Kolejnym redaktorem naczelnym był Maciej Górny. Aktualnie funkcję tę sprawuje Joanna Nalewajko-Kulikov.
Czasopismo znajduje się na Master Journal List (bez IF) oraz na liście ERIH PLUS. 
Aktualnie APH wydawane jest w otwartym dostępie na licencji CC BY-ND.

</doc>
<doc id="84164" url="https://pl.wikipedia.org/wiki?curid=84164" title="Monadnok">
Monadnok



</doc>
<doc id="84165" url="https://pl.wikipedia.org/wiki?curid=84165" title="Prawo talionu">
Prawo talionu

Prawo talionu, kara talionu, talion, lex talionis (łac. "talio" „odwet”, od "talis" „taki sam”) – zasada prawa, wyrażająca jego sprawiedliwość, według której sankcja była identyczna ze skutkiem przestępstwa. Znana z obrazowej, starożytnej sentencji "oko za oko, ząb za ząb".
Jej stosowanie jest charakterystyczne dla społeczeństw pierwotnych. Uwzględniał ją m.in. kodeks Hammurabiego, ale wyłącznie w przypadkach, kiedy sprawca miał ten sam status społeczny, co ofiara:
Ustawa Dwunastu Tablic groziła takim odwetem warunkowo, w razie trwałego okaleczenia. Tablica 8,2 "si membrum rup(s)it, ni cum eo pacit, talio esto" (jeśli ktoś pozbawił drugiego części ciała i nie zawarł z nim ugody, niech zostanie wykonane na nim prawo talionu). Ugoda ("pactum") zobowiązywała sprawcę do zapłaty odszkodowania w uzgodnionej wysokości. Kara za złamanie kości była ustalona ustawowo, wedle Tablicy 8,3 wynosiła 300 asów za wolnego i 150 za niewolnika (płatnych do rąk właściciela). 

</doc>
<doc id="84170" url="https://pl.wikipedia.org/wiki?curid=84170" title="Hasselblad">
Hasselblad

Victor Hasselblad AB – szwedzki koncern fotograficzny. Przedsiębiorstwo powstało z wyodrębnienia w 1908 roku samodzielnej jednostki z rodzinnego przedsiębiorstwa F.W. Hasselblad &amp; Co.
Historia.
Na początku swojej działalności koncentrował się na handlu importowanymi ze Stanów Zjednoczonych aparatami fotograficznymi marki Kodak. Motorem napędowym koncernu fotograficznego był spadkobierca fortuny Fritz Victor Hasselblad (1906–1978), który lata młodości spędził na przemierzaniu świata, zatrudniając się w różnych przedsiębiorstwach z branży fotograficznej. W tym czasie powstały jego notatki oraz szkice, mające na celu zbudowanie jak najlepszego aparatu fotograficznego.
Po powrocie z wojaży, Fritz Victor Hasselblad otworzył sklep fotograficzny w centrum Göteborga. Po wybuchu II wojny światowej w 1940 roku szwedzki rząd zwrócił się do słynnego wówczas specjalisty mechaniki fotograficznej z pytaniem o możliwość skopiowania niemieckiego aparatu. W odpowiedzi Hasselblad zaproponował stworzenie własnej konstrukcji.
W 2004 roku przedsiębiorstwo Hasselblad połączyło się z Imaconem, duńskim producentem skanerów i modułów cyfrowych (tylne ściany aparatu, ang. "digital back") do aparatów średnio- i wielkoformatowych.
W 2015 roku Hasselblad połączył się z chińskim przedsiębiorstwem DJI, po wcześniejszym wykupieniu większości akcji szwedzkiej marki.

</doc>
<doc id="84172" url="https://pl.wikipedia.org/wiki?curid=84172" title="Księstwo pruskie">
Księstwo pruskie



</doc>
<doc id="84175" url="https://pl.wikipedia.org/wiki?curid=84175" title="Zwałowisko">
Zwałowisko



</doc>
<doc id="84176" url="https://pl.wikipedia.org/wiki?curid=84176" title="University of Toronto">
University of Toronto

University of Toronto – główny uniwersytet w Toronto, największy w Kanadzie. Ma ponad 80 tysięcy studentów, rozlokowanych na trzech kampusach: głównym, w centrum Toronto, i dwóch satelitarnych, na przedmieściach Toronto (w Scarborough i Mississauga).
Historia i struktura.
Uniwersytet ma długą i skomplikowaną historię, co odzwierciedla jego złożona struktura organizacyjna. Jego zalążkiem był "King’s College" ustanowiony przez dekret królewski w 1827, z początku kontrolowany przez kościół anglikański. Ta religijna kontrola nie była popularna, więc 1 stycznia 1850 przekształcono go w instytucję świecką i nadano nazwę "University of Toronto". W odpowiedzi anglikanie utworzyli w 1851 nowy anglikański "Trinity College". 
W latach 50. XIX wieku dogłębnie zmieniono organizację uniwersytetu, tworząc między innymi "University College" jako wydział bezpośrednio odpowiedzialny za kształcenie studentów. Przez następne lata kilka innych, działających w pobliżu, koledżów skonfederowało się z University of Toronto, między innymi: "Victoria College" (pod patronatem metodystów), "St Michael’s College" (rzymskokatolicki, prowadzony przez bazylianów) i "Trinity College". Dziś te trzy instytucje są formalnie uznawane za uniwersytety, co znajduje odzwierciedlenie w ich nazwach. W latach późniejszych dodano jeszcze kilka koledżów od początku świeckich ("New College", "Innis College", "Woodsworth College"). 
Wiele tych instytucji, mimo że są częścią uniwersytetu, zachowało pewien zakres autonomii i do dziś mają prawo wydawać dyplomy w niektórych dziedzinach (głównie teologii). Wiele z nich ma na terenie uniwersytetu odrębną „dzielnicę”, z własnymi salami wykładowymi, bibliotekami i akademikami (także z obiektami sakralnymi, jeżeli dany koledż nie jest świecki). Każdy student uniwersytetu musi formalnie należeć do jednego z tych siedmiu koledżów. System ten ma pewne podobieństwa do przyjętych w Oksfordzie i Cambridge, jednak koledże University of Toronto nie mają aż takiego zakresu autonomii i dla większości studentów pełnią wyłącznie funkcje administracyjne, co najwyżej oferując kursy w kilku wyspecjalizowanych dziedzinach lub kursy pierwszego roku.
Równolegle z tym różnorodnym zbiorem koledżów uniwersytet dysponuje również standardowymi, ogólnouczelnianymi fakultetami. Jest również skonfederowany z dużą liczbą odrębnych instytutów i bibliotek.
Kampus uniwersytecki.
Główny kampus uniwersytetu zajmuje spory obszar samego centrum miasta, udostępniony jest do zwiedzania, dostępni są przewodnicy turystyczni. Sąsiaduje z Yorkville i Annex, budynkiem parlamentu Ontario, Royal Ontario Museum, Bata Shoe Museum i Chinatown.
Wiele budynków kampusu nawiązuje do stylu uczelni w Cambridge i Oksfordzie. Między Royal Ontario Museum a Royal Conservatory of Music znajduje się piesze przejście w małym parku, zwane "Philosophers Walk" (przejście filozofów), które prowadzi do interesujących architektonicznie budynków Trinity College i Wycliffe College.
W wielkiej sali "Hart House" w centrum kampusu często odbywają się koncerty, a obok wzniesiono "Soldier’s Tower" poświęconą poległym na wojnach studentom. Wieżę wybudowano w 1924. Przed nią stoi charakterystyczne małe obserwatorium, a na terenie przyległym nowoczesne rzeźby. Stąd można przedostać się pod wiaduktem do Queen’s Park przy parlamencie. University College i Knox College są jednymi z najbardziej interesujących pod względem architektonicznym i często wykorzystywano je w filmach.
Główne wejście na teren uniwersytecki znajduje się od strony College St. – przez King’s College Rd – jednak kampus ma charakter otwarty. Parę lat temu zmodyfikowano jedną z ulic przecinających tereny kampusu, St. George St., którą zwężono, by nie stanowiła arterii przelotowej, i postawiono betonowe klomby roślinne. Przy niej stoi biblioteka uniwersytecka, gdzie studenci mogą korzystać z internetu.

</doc>
<doc id="84181" url="https://pl.wikipedia.org/wiki?curid=84181" title="Prezydenci Litwy">
Prezydenci Litwy

Władze na uchodźstwie (1940-1991).
Po zajęciu Litwy przez ZSRR, władzę na emigracji skupiła wokół siebie Litewska Służba Dyplomatyczna.

</doc>
<doc id="84183" url="https://pl.wikipedia.org/wiki?curid=84183" title="MSI">
MSI



</doc>
<doc id="84184" url="https://pl.wikipedia.org/wiki?curid=84184" title="Mistrzostwa Europy w Piłce Nożnej 1988">
Mistrzostwa Europy w Piłce Nożnej 1988

Decyzją Komitetu Wykonawczego UEFA z dnia 15 marca 1985 roku ósme finały Mistrzostw Europy w piłce nożnej odbyły się w roku 1988 na stadionach Republiki Federalnej Niemiec. Mecz otwarcia miał miejsce 10 czerwca 1988 roku na stadionie Rheinstadion w Düsseldorfie. Finał rozegrano 25 czerwca na Stadionie Olimpijskim w Monachium. W turnieju udział wzięło osiem drużyn. Ekipa zachodnioniemiecka nie brała udziału w eliminacjach, ponieważ była gospodarzem turnieju. Pozostałe drużyny o prawo występu walczyły w grach eliminacyjnych, które rozpoczęły się 10 września 1986 roku. Jedyny jak dotąd tytuł mistrzowski zdobyła reprezentacja Holandii.
Eliminacje.
W eliminacjach do turnieju finałowego udział wzięły 32 reprezentacje, które podzielono na 7 grup. Do turnieju awansowali jedynie zwycięzcy grupy. Zespół zachodnioniemiecki jako gospodarz miał zapewnione miejsce w turnieju bez konieczności grania w eliminacjach. Ostatni mecz kwalifikacyjny rozegrano w dniu 20 grudnia 1987 roku, kiedy to reprezentacja Malty walczyła o punkty z reprezentacją Portugalii (mecz zakończył się zwycięstwem Portugalii 1:0). 
Drużyny uczestniczące.
W turnieju finałowym udział wzięły następujące reprezentacje narodowe :
Faza grupowa.
Legenda do tabelek:
Dwie pierwsze drużyny z każdej grupy awansowały do dalszych gier.
Czas: CEST ()
Faza pucharowa.
Finał.
MISTRZ EUROPY 1988
HOLANDIA PIERWSZY TYTUŁ MISTRZA EUROPY

</doc>
<doc id="84185" url="https://pl.wikipedia.org/wiki?curid=84185" title="Szereg Fouriera">
Szereg Fouriera

Szereg Fouriera – szereg pozwalający rozłożyć funkcję okresową, spełniającą warunki Dirichleta, na sumę funkcji trygonometrycznych. Nauka na temat szeregów Fouriera jest gałęzią analizy Fouriera. Szeregi Fouriera zostały wprowadzone w 1807 roku przez Josepha Fouriera w celu rozwiązania równania ciepła dla metalowej płyty. Doprowadziło to jednak do przewrotu w matematyce i wprowadzenia wielu nowych teorii. Dziś mają one wielkie znaczenie między innymi w fizyce, teorii drgań oraz przetwarzaniu sygnałów obrazu (kompresja jpeg) i dźwięku (kompresja mp3).
Definicja.
Niech dana będzie funkcja okresowa formula_1 o okresie formula_2 bezwzględnie całkowalna w przedziale formula_3
Trygonometrycznym szeregiem Fouriera funkcji formula_4 nazywamy szereg funkcyjny następującej postaci:
o współczynnikach określonych następującymi wzorami:
Powyższe wzory po raz pierwszy ujrzały światło dzienne w pracach Jeana-Baptiste Josepha Fouriera. Niemniej jednak po raz pierwszy wyprowadził je Leonhard Euler (prac na ten temat nie opublikował). Z tego względu wzory te noszą nazwę wzorów Eulera-Fouriera.
W fizyce i technice często spotykane jest następujące oznaczenie (formula_5 oznacza okres funkcji) formula_6 formula_7 nosi nazwę pulsacji lub częstości kołowej. Przy zastosowaniu takiego oznaczenia powyższe wzory przyjmują postać:
Własności.
Poniższe twierdzenia dot. rozwijalności funkcji w szereg Fouriera. W dalszym ciągu zakładamy, że okres funkcji wynosi 2T.
Lemat II.
Dowód.
więc mamy (biorąc cześć rzeczywistą i stosując podstawowe wzory trygonometryczne):
q. e. d.
Lemat III.
Jeżeli formula_4 jest funkcją ciągłą w przedziale formula_19 z wyjątkiem co najwyżej skończonej ilości punktów i bezwzględnie całkowalną w tym przedziale to
Twierdzenie (Eulera–Fouriera).
Jeżeli szereg o postaci jest jednostajnie zbieżny do funkcji formula_4 to współczynniki formula_22 wyrażają się wzorami , .
Dowód.
Mnożąc powyższą równość przez formula_24 całkując szereg w granicach od formula_25 do formula_5 (uwzględniając zbieżność jednostajną szeregu stosujemy twierdzenie o całkowaniu szeregu wyraz po wyrazie) otrzymujemy:
Na mocy lematu I zerują się wszystkie całki po prawej stronie takie że formula_28 (gdy formula_29 zeruje się cała suma uogólniona). W związku z tym mamy:
Stąd otrzymujemy wzór .
Dowód wzoru przebiega analogicznie (tym razem mnożymy przez formula_31)
Twierdzenie (o rozwijalności funkcji w szereg Fouriera).
Jeżeli funkcja f(x) jest różniczkowalna w punkcie formula_32 to jej szereg Fouriera jest zbieżny do wartości funkcji w tym punkcie. Innymi słowy: w punktach różniczkowalności funkcję da się rozwinąć w szereg Fouriera.
Dowód.
Niech formula_33 będzie punktem, w którym funkcja f(x) jest różniczkowalna; mamy:
Suma cząstkowa szeregu Fouriera przedstawia się w następujący sposób:
Stosując do tego wyrażenia lemat II, otrzymujemy następujący wzór:
Funkcja podcałkowa w powyższym wzorze jest funkcją o okresie 2T, możemy więc dokonać przesunięcia w dziedzinie i otrzymujemy:
Funkcja tożsamościowo równa 1 na całym zbiorze liczb rzeczywistych jest rozwijalna w szereg Fouriera w każdym punkcie, kładąc formula_38 mamy:
Mnożąc powyższą równość przez formula_40 i odejmując obustronnie od równania przedstawiającego sumę cząstkową szeregu, otrzymujemy:
Rozważmy następującą granicę:
przy obliczaniu której korzystamy z różniczkowalności funkcji f(x) w punkcie formula_42
Możemy określić następującą funkcję:
Mając na uwadze fakt, iż zmiana skończonej ilości wartości funkcji podcałkowej nie wpływa na wartość całki, wzór możemy zapisać w postaci:
Funkcja podcałkowa spełnia założenia lematu Riemanna, tak więc:
czyli:
q. e. d.

</doc>
<doc id="84189" url="https://pl.wikipedia.org/wiki?curid=84189" title="Acta Physica Polonica">
Acta Physica Polonica

Acta Physica Polonica – miesięcznik naukowy, poświęcony fizyce, o międzynarodowym zasięgu, wydawany w Polsce od 1932 roku. Organ Polskiego Towarzystwa Fizycznego. Jest periodykiem uznanym przez Europejskie Towarzystwo Fizyczne. Wydawany jest w dwóch niezależnych seriach, przez różnych wydawców:
Historia.
W styczniu 1919 roku w Warszawie z inicjatywy Józefa Wierusz‐Kowalskiego powstaje Towarzystwo Fizyczne. W 1923 ukazuje się pierwszy tom „Sprawozdań i Prac Polskiego Towarzystwa Fizycznego” („Comptes Rendus des Séances de la Société Polonaise de Physique”). Do roku 1931 opublikowano 5 tomów, złożonych z zeszytów publikowanych co kwartał. W 1932 roku „Sprawozdania...” przekształcone zostają w „Acta Physica Polonica” z redakcją w Warszawie 1932, gdzie ukazują się do roku 1936. Następnie publikacja kontynuowana jest w Wilnie w latach 1937‐1939. W roku 1947 wznowiono druk „Acta Physica Polonica”. Pierwsza powojenna publikacja oznaczona została jako tom nr 9, a zeszyty publikowano tak samo jak przed wojną jako kwartalnik. Później częstotliwość publikacji zwiększono drukując zeszyty co dwa miesiące, a następnie co miesiąc. Do roku 1969 opublikowano łącznie 36 tomów. Redakcja znajdowała się w Krakowie.
W 1970 roku pismo zostało podzielone na dwie serie: Seria A, wydawana w Warszawie, Seria B, wydawana w Krakowie. Obie serie publikowane są zarówno w formie drukowanej jak i elektronicznej dostępnej nieodpłatnie w Internecie.

</doc>
<doc id="84190" url="https://pl.wikipedia.org/wiki?curid=84190" title="Karakorum">
Karakorum

Karakorum – łańcuch górski na pograniczu Indii, Pakistanu i Chin, drugi pod względem wysokości na Ziemi. Powstał w orogenezie alpejskiej. Obszar gór należy do najbardziej zlodowaconych na kuli ziemskiej. W górach tych znajdują się największe lodowce górskie świata poza rejonami polarnymi i po lodowcu Fedczenki w Pamirze (długość 77 km). Najdłuższy lodowiec, Siachen, ma 71 km długości. Góry Karakorum znajdują się w ważnym obszarze węzłowym łączącym wielkie łańcuchy górskie jak: Himalaje, Hindukusz, Kunlun, Pamir. Najwyższy szczyt, K2, jest drugim co do wysokości szczytem na świecie. W swojej historii góra miała liczne nazwy: Czogori, Godwin Austen, Dapsang, Lamba Pahar, Szczyt Cesarzewicza Mikołaja. Nazwa K2 pochodzi od numeracji szczytów podczas pomiarów geodezyjnych. K1, K2, K3, ... K12. Szczyt K1 to obecnie Maszerbrum (7821 m), pozostałe góry "K" znajdują się po kolei na wschód do niego. Autorem tej numeracji był brytyjski badacz Thomas George Montgomerie.
Podział.
Karakorum dzieli się na Wielkie Pasmo Karakorum i Mniejsze Pasmo Karakorum. W Wielkim Pasmie Karakorum geografowie wydzielili 7 grup zwanych Mustagh (Muztagh). Są to następujące grupy (od zachodu):
Mniejsze Pasmo Karakorum dzieli się na 4 pasma zwane Range. Od zachodu licząc, są to:

</doc>
<doc id="84192" url="https://pl.wikipedia.org/wiki?curid=84192" title="Fatima (miasto)">
Fatima (miasto)

Fatima () – miasto w Portugalii, leżące w centrum kraju. Sanktuarium fatimskie jest celem wielu pielgrzymek katolickich i ośrodkiem kultu maryjnego.
Fatima leży w środkowej Portugalii, w dystrykcie Santarém, na południowy wschód od miasta Leiria. Do 30 czerwca 2003 Fatima wchodziła w skład gminy Ourém, Zgromadzenie Narodowe Portugalii zadecydowało o utworzeniu samodzielnej gminy Fatimy od 1 lipca 2003 roku.
Struktura miejscowości jest typowo wiejska. Przeważa działalność usługowa, ze względu na pielgrzymów dobrze rozwija się handel i hotelarstwo. W przemyśle duże znaczenie ma budownictwo. W rolnictwie przeważają gospodarstwa rodzinne.
Nazwa miasta.
Nazwa miasta i parafii jest wersją arabskiego imienia Fátima (فاطمة Fāṭimah). Imię to nosiła m.in. Fatimah bint Muhammad, córka proroka islamu Mahometa.
Geneza tej nazwy sięga czasów rekonkwisty, krwawej wojny między muzułmanami a chrześcijanami toczonej z przerwami od VIII do XV wieku. Imię Fatima nosiła mauretańska księżniczka wzięta do niewoli przez portugalskiego rycerza, Gonçalo Hermiguesa, w czasie jednej z potyczek. Hermigues zabrał ją do małej wioski na wzgórzach Serra de Aire, w niedawno utworzonym Królestwie Portugalii. Według legendy, Fatima zakochała się w swoim porywaczu i postanowiła nawrócić się na chrześcijaństwo, aby wyjść za niego za mąż. Została ochrzczona i otrzymała chrześcijańskie imię Oureana. Po jej śmierci Gonçalo nadał wiosce jej muzułmańskie imię.
Objawienia fatimskie.
Fatima współcześnie znana jest z objawień maryjnych.
Pierwsze z nich, mniej znane miało miejsce w 1758 roku, kiedy to Matka Boża ukazała się niemej pasterce i przywróciła jej głos. Ojciec dziewczynki w podzięce za cud miał wybudować we wsi kaplicę. Niedługo potem w miejscu, gdzie doszło do wyjątkowego spotkania, znaleziono w pokrzywach figurę Matki Bożej. Właśnie stąd pochodzi nazwa, która dała nazwę sanktuarium: Ortiga (pokrzywa). Rola kaplicy zwiększyła się po 1801 r., kiedy to papież Pius VII ustanowił święto Matki Bożej Pokrzyw, przypadające na pierwszą niedzielę lipca.
W 1917 troje pasterzy z Fatimy – Franciszek i Hiacynta Marto oraz Łucja dos Santos – ogłosiło, że objawiła im się Matka Boża i przekazała trzy tajemnice fatimskie. Kościół katolicki uznał te objawienia za niebędące w sprzeczności z doktryną w 1930.

</doc>
<doc id="84193" url="https://pl.wikipedia.org/wiki?curid=84193" title="Mały Kołowy Szczyt">
Mały Kołowy Szczyt

Mały Kołowy Szczyt (słow. "Malý Kolový štít", niem. "Englischspitze", węg. "Englisch-csúcs") – szczyt w słowackiej części Tatr Wysokich o wysokości 2276 m. Jest pierwszym od zachodu wierzchołkiem Jastrzębiej Grani ("Karbunkulový hrebeň"), odchodzącej w kierunku wschodnim od znajdującej się w grani głównej Tatr Wysokich Czerwonej Turni ("Belasá veža"). Mały Kołowy Szczyt oddzielony jest od Czerwonej Turni Czerwoną Przełączką ("Belasé sedlo"), a od Zadniego Jastrzębiego Kopiniaka ("Zadný kopiniak") na wschodzie – pierwszego od zachodu z Jastrzębich Kopiniaków – Zadnim Jastrzębim Karbem ("Zadná karbunkulová štrbina"). Mały Kołowy Szczyt jest najwyższym wzniesieniem w całej Jastrzębiej Grani.
Jastrzębia Grań rozdziela należące do systemu Doliny Kieżmarskiej ("dolina Bielej vody Kežmarskej") Dolinę Jagnięcą ("Červená dolina") na północy i Dolinę Jastrzębią ("Malá Zmrzlá dolina") na południu. Ściana północna ma bogatą rzeźbę i pokryta jest piargami, trawami i rumowiskami. Inny charakter ma ściana południowa, zaliczana do najpotężniejszych tatrzańskich krzesanic. Ma ona ponad 200 m wysokości, a od prawej do lewej (patrząc od dołu) wyróżnia się w niej następujące formacje:
Od prawej strony podnóża pną się w południowej ścianie masywu ukośnie w lewo Niżnia Kopiniakowa Drabina oraz Pośrednia Kopiniakowa Drabina.
Na Mały Kołowy Szczyt, podobnie jak na inne obiekty w Jastrzębiej Grani, nie prowadzą żadne znakowane szlaki turystyczne. Najdogodniejsze drogi dla taterników wiodą na szczyt z obu stron grani oraz z Doliny Jagnięcej (0+ do I w skali UIAA). Z dróg biegnących ścianą południową najłatwiejsza biegnie prawym filarem i jest nadzwyczaj trudna (V). Ukosem przez tę ścianę wiedzie droga Motyki (VI–), według Witolda Henryka Paryskiego "jedna z najwspanialszych dróg klasycznych w Tatrach". Szczyt nie bywa odwiedzany przez turystów. Z wierzchołka rozciąga się rozległy widok.
Pierwsze odnotowane wejście na Mały Kołowy Szczyt należy do Karola Englischa i jego matki Antoniny, którzy zdobyli go 18 lipca 1898 r. od północy w towarzystwie przewodników, Johanna Hunsdorfera seniora i Johanna Strompfa. Wyczyn ten został upamiętniony w języku węgierskim i niemieckim nazwaniem szczytu od nazwiska jego zdobywcy. Zimą pierwsi na szczycie byli Zofia Krókowska, Jadwiga Honowska i Jan Alfred Szczepański 5 kwietnia 1928 r. Trudne wejście ścianą południową należy do Stanisława Motyki, Rudolfa Damca, Wacława Konarzewskiego i Andrzeja Marusarza juniora (9 sierpnia 1938 r.).
Początkowo Mały Kołowy Szczyt był zaliczany do masywu Kołowego Szczytu i stąd pochodzi jego nazwa. Po nazewniczym wyodrębnieniu Małego Kołowego Szczytu włączano do szczytu bezimienne wówczas Jastrzębie Kopiniaki aż do Jastrzębiej Przełęczy.

</doc>
<doc id="84194" url="https://pl.wikipedia.org/wiki?curid=84194" title="Skróty jednoliterowe">
Skróty jednoliterowe



</doc>
<doc id="84195" url="https://pl.wikipedia.org/wiki?curid=84195" title="Ar (jednostka miary)">
Ar (jednostka miary)

Ar (z fr. "are" od łac. "area" „plac; klepisko; boisko”) – jednostka powierzchni używana między innymi w rolnictwie, geodezji i leśnictwie. 1 ar jest to powierzchnia równa 100 m². Oznaczana symbolem a.

</doc>
<doc id="84196" url="https://pl.wikipedia.org/wiki?curid=84196" title="AR">
AR

Geokodowanie
Inne:
Zobacz też:

</doc>
<doc id="84198" url="https://pl.wikipedia.org/wiki?curid=84198" title="Msza c-moll (KV 427)">
Msza c-moll (KV 427)

Msza c-moll KV 427 – msza Wolfganga Amadeusa Mozarta, nazywana "Wielką". Należy do najbardziej znanych dzieł muzyki sakralnej.
Msza nazywana jest "Wielką" dla podkreślenia monumentalnej koncepcji dzieła, widocznej w:
"Mszę c-moll" Mozart pisał w latach 1782/1783, wypełniając złożone ślubowanie, że jeśli Konstancja Weber zostanie jego żoną, skomponuje mszę. 
Konstancja była także pierwszą wykonawczynią partii solowych - sopranowych, które były komponowane do możliwości jej głosu, a także innych wykonawców. 
Dzieło pozostawił niedokończone. W 1901 roku Aloys Schmitt dobrał według własnej koncepcji odpowiednie utwory Mozarta, którymi uzupełnił brakujące części mszy. Oryginalnymi ogniwami napisanymi przez Mozarta były: "Kyrie", "Gloria", "Sanctus", "Benedictus" i pierwsza część "Credo" (do "Et incarnatus est" włącznie). Brakowało kolejnych fragmentów "Credo" (od "Crucifixus"), "Agnus Dei" i "Dona nobis pacem".
W 2015 roku niemiecki kompozytor Thomas Cornelius skomponował brakujące "Agnus Dei", którego premiera odbyła się w katedrze w Stendal.
Sam Mozart zaprezentował "Mszę c-moll" w 1783 roku w Salzburgu, w miejsce brakujących ogniw wprowadzając przypuszczalnie części z wcześniejszych swoich mszy. Natomiast całe fragmenty "Mszy c-moll" zawarł w pisanej w pośpiechu na zamówienie kantacie "Davidde penitente" KV 469.
Pod względem stylistyki "Msza c-moll" jest dziełem niejednolitym, część jest skomponowana do zakresu instrumentów znajdujących się w Salzburgu, brakujące części Mozart uzupełnił wcześniejszymi mszami. Wirtuozowskie fragmenty wokalne, skomponowane z myślą o Konstancji, która była ich pierwszą wykonawczynią w Salzburgu, kontrastują z monumentalnymi partiami chóralnymi. One zresztą stanowią o wartości dzieła, stawiając je w jednym rzędzie z "Requiem".

</doc>
<doc id="84200" url="https://pl.wikipedia.org/wiki?curid=84200" title="Verne">
Verne

Osoby:
Miejsca:
Inne:

</doc>
<doc id="84204" url="https://pl.wikipedia.org/wiki?curid=84204" title="Mokradło">
Mokradło

Mokradło (teren podmokły, bagno, błoto, moczary, trzęsawisko, bajoro, grzęzawisko, topiel, topielisko) – obszar łączący cechy siedliska lądowego i wodnego.
Definicja.
Pojęcie definiowane w wieloraki sposób, w związku z czym w różnych ujęciach te same siedliska mogą być uznane za mokradło lub nie. Najpojemniejszą definicję tego pojęcia przyjęła Międzynarodowa Unia Ochrony Przyrody i trafiła ona do konwencji ramsarskiej. Według niej mokradłami czyli obszarami wodno-błotnymi, nazywane są tereny bagien, błot i torfowisk lub zbiorniki wodne zarówno naturalne jak i sztuczne, stałe i okresowe, o wodach stojących lub płynących, słodkich, słonawych lub słonych (łącznie z wodami morskimi, których głębokość podczas odpływu nie przekracza 6 m). Jednak często przyjmowane są węższe definicje, nieobejmujące otwartych wód.
Jedna z definicji mokradeł mówi, że są to obszary, na których poziom wody jest bliski poziomowi gruntu, a więc pokrywająca go roślinność przystosowana jest do częściowego zanurzenia. Poziom wody może być przy tym ponad powierzchnią gruntu albo poniżej niej. Ponieważ może to obejmować tak odmienne siedliska, jak stałe jeziora i tylko okresowo, czy wręcz sporadycznie, zalewane doliny, istnieją rozbieżności w rozumieniu tego pojęcia i nie ma jednej powszechnie przyjętej definicji. Dość powszechnie jednak przyjmuje się, że mokradłami są strefy przybrzeżne jezior i torfowiska niskie. Niektórzy nie włączają do mokradeł siedlisk przybrzeżnych, torfowisk wysokich, łęgów, otwartych wód, podmokłych wrzosowisk, lasów namorzynowych czy siedlisk lądowych okresowo zalewanych. Czasem za mokradła uważane są tylko obszary pokryte przez rośliny zielne, co wyłącza lasy bagienne, ale też tundrę, jak również lasy wodorostów. Nie oznacza to jednak, że nie można ich skądinąd za mokradła uznawać.
Tereny okresowo lub stale zabagnione, podtopione lub pokryte warstwą wody, siedlisko hydrogeniczne, obszar o płytkim poziomie wody gruntowej (powyżej 1 m), teren silnie uwilgotniony, zalany wodą lub okresowo zabagniony, o glebach mineralnych lub organicznych.
Dawniej w Europie zajmowały znaczne obszary. W wyniku działalności człowieka w ostatnich stuleciach uległy osuszeniu i odwodnieniu w wyniku przekształcania naturalnych mokradeł w pastwiska (od XIII w.), zmienianiu podmokłych łąk w pola orne (od XIV w.), wprowadzaniu odwadniających melioracji na masową skalę (od. XIX w.), gospodarczego użytkowania torfu. W końcu XX w. w związku z nadwyżką żywnościową zmniejszyła się presja człowieka na tereny podmokłe. Wiele mokradeł zostało objętych ochroną, a niektóre tereny świadomie zaczęto renaturyzować.
Mokradła w Polsce zajmują obecnie obszar ok. 43 tys. km kwadratowych, z czego na torfowiska przypada ponad 12 tys.
Mokradła zazwyczaj znajdują się w obniżeniach terenu, w dolinach rzecznych, rynnach polodowcowych, rzadziej na stokach czy wzniesieniach.
W Stanach Zjednoczonych za mokradła ("wetlands") uznaje się tereny przejściowe między systemami wodnymi i lądowymi, w których poziom wody zazwyczaj leży blisko powierzchni, względnie teren jest pokryty płytką warstwą wody. W Kanadzie za mokradła uznaje się obszary, w których gleba, zawsze lub najczęściej, jest nasycona wodą. Wyróżnia się pięć klas mokradeł: torfowisko wysokie, torfowisko niskie, torfowisko przejściowe, bagna ("swamp"), marsze ("marsh") i tereny zalane płytką warstwą wody.
W ostatnim czasie próbuje się wprowadzić ujednoliconą terminologię z wykorzystaniem słów pochodzenia greckiego i łacińskiego, ze względu na dużą różnorodność mokradeł, ich lokalizacji w regionach i kontynentach oraz klasyfikacji i nazewnictwa:
Mokradła oraz bagna, ze względu na niedostępność dla człowieka, stanowiły i stanowią ostoje dla dziko żyjących roślin i zwierząt. Lasy na terenach podmokłych czasami nazywane są uroczyskami czy matecznikami.
Podstawowe typy mokradeł.
W zależności od sposobu zasilania wodą wyróżnia się podstawowe cztery typy mokradeł:
Nazwy miejscowości pochodzące od mokradeł.
Nazwy miejscowości, które biorą się od mokradeł (współcześnie, w wyniku działalności człowieka i zaniku terenów podmokłych, po dawnych bagnach i torfowiskach może nie być już śladu):
Światowy Dzień Mokradeł.
Od 1997, 2 lutego każdego roku dla upamiętnienia Konwencji o ochronie mokradeł obchodzony jest Światowy Dzień Mokradeł (ang. "World Wetland Day").

</doc>
<doc id="84205" url="https://pl.wikipedia.org/wiki?curid=84205" title="AP">
AP



</doc>
<doc id="84207" url="https://pl.wikipedia.org/wiki?curid=84207" title="Podmokłość">
Podmokłość



</doc>
<doc id="84208" url="https://pl.wikipedia.org/wiki?curid=84208" title="Jastrzębia Turnia (Tatry)">
Jastrzębia Turnia (Tatry)

Jastrzębia Turnia (słow. "Jastrabia veža", niem. "Karfunkelturm", węg. "Karbunkulus-torony") – szczyt o wysokości 2139 lub 2137 m, znajdujący się w słowackiej części Tatr Wysokich. Kończy on Jastrzębią Grań, która odchodzi w kierunku wschodnim od Czerwonej Turni ("Belasá veža"), znajdującej się w głównej grani Tatr pomiędzy Kołowym Szczytem a Jagnięcym Szczytem.
Topografia.
Od najbliższego od zachodu w Jastrzębiej Grani Jastrzębiego Kopiniaczka szczyt jest odgraniczony głęboką Jastrzębią Przełęczą, z kolei we wschodniej grani Jastrzębiej Turni znajdują się następujące obiekty:
Jastrzębia Turnia to urwista, granitowa turnia w kształcie baszty. Szczyt wznosi się ponad Zielonym Stawem Kieżmarskim i wraz z całą Jastrzębią Granią oddziela od siebie Dolinę Jastrzębią i Dolinę Jagnięcą.
W stronę Doliny Jagnięcej Jastrzębia Turnia opada dwoma ścianami – północną i północno-wschodnią, przedzieloną krawędzią w okolicy linii spadku wierzchołka. Obie te ściany mają wysokość ponad 100 m i są przecięte Niżnią i Wyżnią Sieczkową Drabiną. Do Doliny Zielonej Kieżmarskiej spada ściana południowo-wschodnia, ograniczona z prawej strony Długim Jastrzębim Żlebem, a z lewej Pośrednim Jastrzębim Żlebem. Z prawej graniczy ona z trójkątną południowo-wschodnią ścianą Pośredniego Jastrzębiego Zęba, osiągającą wysokość ok. 300 m. Sama ściana południowo-wschodnia ma ok. 400 m wysokości i wznosi się ponad Zielonym Stawem Kieżmarskim. Jej kulminacją jest Wyżnia Jastrzębia Kazalnica, nieco niżej znajduje się Niżnia Jastrzębia Kazalnica. Ku Jastrzębiemu Ogrodowi w Dolinie Jastrzębiej opadają natomiast kolejne dwie ściany szczytu: południowa i południowo-zachodnia. Ta pierwsza wznosi się ponad Niżnią Jastrzębią Drabiną, druga ponad Jastrzębim Piargiem. Przez urwiska tych ścian przebiega w poprzek Wyżnia Jastrzębia Drabina, a granicą pomiędzy nimi jest 250-metrowy południowy filar Jastrzębiej Turni. W ścianie południowo-zachodniej wyróżnia się wielki, głęboki Komin Diešków.
Turystyka i taternictwo.
Turnia dostępna jest tylko dla taterników, ale jej podnóżami prowadzi szlak turystyczny na Jagnięcy Szczyt. Na jej południowych ścianach znajduje się około 20 trudnych dróg wspinaczkowych. Najdogodniejsza droga na szczyt wiedzie od Jastrzębiej Przełęczy i obchodzi zachodnią grań przez Wyżnią Jastrzębią Kazalnicę.
Widok ze szczytu jest dość ograniczony, ale ciekawy. Widoczne jest stąd otoczenie Doliny Kieżmarskiej, Kieżmarski Szczyt, Mały Kieżmarski Szczyt, Łomnica i Durny Szczyt.
Historia.
Ze szczytem związana jest legenda o ukrytym w niej pięknym karbunkule (rubinie), który miał kiedyś świecić na jej niedostępnym wierzchołku. Podanie to spisali m.in. Robert Townson (1793) i Maciej Bogusz Stęczyński (1845). Spiska wersja "Karfunkelturm" występowała w 1802 r. u Johanna Asbótha. To samo pochodzenie ma słowacka nazwa grani i szczytu ("Karbunkulová veža", również w języku węgierskim szczyt nazywa się: "Karbunkulus-torony" lub "Rubint-torony"). Obecną nazwę wprowadził do literatury Jan Gwalbert Pawlikowski, który w 1878 r. miał zasłyszeć ją od Słowaków ze Stwoły.
Pierwsze odnotowane wejścia:
Poeta Kazimierz Andrzej Jaworski, który zdobył jej wierzchołek w 1926 r., opisał ją słowami: "Jestem z wszystkich najmniejsza, lecz wiem żem najśliczniejsza". Fotografie z tego szczytu wykonał w 1906 r. Mieczysław Karłowicz. Do legendy o karbunkule nawiązywali liczni twórcy, w tym Franciszek Henryk Nowicki (1884) czy Tadeusz Dropiowski ("Karbunkuł; Cztery sceny fantastyczne z Tatr Spiskich", 1921). Do dwóch pieśni o szczycie skomponował muzykę Johann Móry.

</doc>
<doc id="84209" url="https://pl.wikipedia.org/wiki?curid=84209" title="Źródlisko">
Źródlisko

Źródlisko – zespół źródeł zgrupowanych blisko siebie.

</doc>
<doc id="84210" url="https://pl.wikipedia.org/wiki?curid=84210" title="Nanopianka">
Nanopianka

Nanopianka (z ) – odkryta przez naukowców z Australian National University w Canberze nowa krystaliczna odmiana węgla. Dane na temat wytworzenia nanopianki zostały opublikowane w 1999 r.
W przeciwieństwie do pozostałych odmian alotropowych, nanopianka bezpośrednio po wytworzeniu wykazuje właściwości magnetyczne. Po kilku godzinach efekt ten spontanicznie zanika. Nanopianka ponownie staje się ferromagnetykiem poniżej temperatury Curie, która wynosi dla niej −183 °C.
Nanopianka została otrzymana poprzez napromieniowywanie tarczy węglowej światłem laserowym o częstotliwości 10 kHz w temperaturze 10 tys. °C.
Strukturę nanopianki zbadał pod mikroskopem elektronowym John Giapintzakis z Uniwersytetu na Krecie. Uważa się, że nanopianka to siódma znana postać węgla – obok grafitu, diamentu, nanorurek, fulerenu, grafenu i karbinu.
Ponieważ nanopianka jest wyraźnie widoczna w badaniu za pomocą rezonansu magnetycznego, może znaleźć zastosowanie jako środek kontrastujący przy badaniach obrazowych mózgu. Natomiast właściwości termiczne pozwoliłyby wstrzykiwać nanopiankę do nowotworu. Po naświetleniu promieniowaniem podczerwonym komórki guza ulegałyby przegrzaniu.

</doc>
<doc id="84214" url="https://pl.wikipedia.org/wiki?curid=84214" title="Melkici">
Melkici



</doc>
<doc id="84215" url="https://pl.wikipedia.org/wiki?curid=84215" title="Bitwa pod Herakleą">
Bitwa pod Herakleą

Bitwa pod Herakleą – bitwa, która miała miejsce w roku 280 p.n.e. pomiędzy wojskami Rzymian a królem Epiru, Pyrrusem, który przybył do Italii na zaproszenie miast Wielkiej Grecji, zwłaszcza Tarentu. Bitwa miała miejsce w trakcie wojny Pyrrusa z Rzymem w latach 280–275 p.n.e.
O samej bitwie zachowały się skąpe źródła, historyków rzymskich różnych okresów, nieprzychylne Pyrrusowi. Zawarte są w nich również wzmianki z zaginionych przekazów greckich. Ocenia się, że obie strony miały równą liczbę zbrojnych po około 30 tysięcy. Na czele armii miast greckich stał król Pyrrus, Rzymianami zaś dowodził jeden z konsulów, Publiusz Waleriusz Lewinus.
Źródła, jak i historycy oceniają na ogół bitwę jako zwycięską dla Pyrrusa, który wybrał równinny teren walki, idealny dla działań jego falangi oraz wykorzystał słonie bojowe, z którymi Rzymianie zetknęli się pierwszy raz.
Straty legionów szacuje się na ok. 10 tys. żołnierzy, zaś Epirotów i Greków o połowę mniejsze.

</doc>
<doc id="84217" url="https://pl.wikipedia.org/wiki?curid=84217" title="Ribe Amt">
Ribe Amt

Ribe Amt to jedno z 13 duńskich województw istniejących w latach 1970-2006. Województwo to położone było w południowo-zachodniej Jutlandii. Zostało utworzone 1 kwietnia 1970 na mocy reformy podziału administracyjnego Danii, zaś zlikwidowane przy okazji kolejnej reformy z 2007. Jego obszar został włączony do nowego regionu administracyjnego Dania Południowa.
Gminy:

</doc>
<doc id="84218" url="https://pl.wikipedia.org/wiki?curid=84218" title="Kościół zachodniosyryjski">
Kościół zachodniosyryjski



</doc>
<doc id="84220" url="https://pl.wikipedia.org/wiki?curid=84220" title="Przełęcz pod Kopą">
Przełęcz pod Kopą

Przełęcz pod Kopą, Niżnia Przełęcz pod Kopą (słow. "Kopské sedlo", niem. "Kopapass", "Kopasattel", węg. "Kopa-hágó") – szeroka, trawiasta przełęcz na Słowacji, w głównej grani Tatr, położona na wysokości 1753 m (według wcześniejszych pomiarów 1750 lub 1749 m). Przełęcz znajduje się na granicy pomiędzy Tatrami Wysokimi i Bielskimi.
Poprowadzono przez nią znakowany szlak turystyczny, łączący Dolinę Zadnich Koperszadów ("Zadné Meďodoly", odgałęzienie Doliny Jaworowej) z Doliną Białych Stawów ("dolina Bielych plies", odgałęzienie Doliny Kieżmarskiej). Zbocza zachodnie z przełęczy opadają do Zadnich Koperszadów, zaś wschodnie do Doliny Przednich Koperszadów ("Predné Meďodoly"), innego odgałęzienia Doliny Kieżmarskiej, od Doliny Białych Stawów oddzielonego Bielską Kopą.
Przełęcz pod Kopą znajduje się pomiędzy znajdującym się w Tatrach Wysokich Jagnięcym Szczytem ("Jahňací štít") oraz Koperszadzką Granią a należącym do Tatr Bielskich Szalonym Wierchem ("Hlúpy vrch"), a dokładniej Szaloną Kazalnicą w jego południowej grani. Jest nietypowo ukształtowaną przełęczą – stanowi miejsce, w którym spotykają się trzy granie, tworząc trzy obniżenia grzbietów. Najniższym punktem siodła jest Niżnia Przełęcz pod Kopą ("Kopské sedlo", 1753 m) i do tego punktu odnosi się nazwa "Przełęcz pod Kopą". Dwa pozostałe obniżenia to Pośrednia Przełęcz pod Kopą ("Zadné Kopské sedlo", 1767 m) i Wyżnia Przełęcz pod Kopą ("Predné Kopské sedlo", 1780 m). Przełęcze Pośrednia i Niżnia leżą w grani głównej, pomiędzy nimi zaś znajduje się Mała Bielska Kopa ("Kopský hrb", 1771 m). Przełęcz Wyżnia znajduje się w bocznym grzbiecie i oddziela Koperszadzką Grań od Bielskiej Kopy. Grzbiet Kopy łączy się z główną granią ok. 100 m na południe od Pośredniej Przełęczy pod Kopą. Pomiędzy trzema siodłami Przełęczami pod Kopą rozciąga się trawiasta ubocz nazywana Koperszadzką Płaśnią ("Kopská pláň").
Przełęcz jest wyrzeźbiona w miękkich skałach dolnotriasowych. Na tutejszych stokach często można spotkać kozice, przez siodło przechodzą okresowo niedźwiedzie i jelenie.
Przejście było znane i używane od dawna, stanowi jedno z najdogodniejszych przejść przez Tatry. Korzystali z niego pasterze i myśliwi, przemieszczający się np. między Jaworzyną Spiską a Doliną Kieżmarską. Już w XVI wieku pasterze z Białej Spiskiej przepędzali tędy owce pomiędzy sąsiednimi dolinami. Połączenie przez Przełęcz pod Kopą należało do długiego szlaku nazywanego Polskim Chodnikiem i łączącego polanę Biała Woda z Doliną Kieżmarską. Pierwsze odnotowane przejścia:
Jeden z członków wyprawy z 1751 r. stwierdził, że „"w życiu nie wiedział nic bardziej uroczego"” niż widok z Przełęczy pod Kopą. W latach 1766–68 w rejonie przełęczy zbierał rośliny brat Cyprian z Czerwonego Klasztoru.
Nazwa przełęczy pochodzi od leżącej w pobliżu Bielskiej Kopy. Pojawiła się w obecnej formie ok. 1880 r., przedtem używano licznych innych nazw: Przełęcz za Kopą, Przełęcz przez Kopę, Przełęcz z Kopą, Przełęcz Kopy, Przełęcz Kopa, Kopa, Przełęcz Skopa, Koperszadzka Przełęcz, Jaworzyńska Przełęcz, Bielska Przełęcz z Kopą, Siodło, Siodło Kopa. Dawne nazwy w innych językach to czeskie "Průsmyk u Kopy", niemieckie "Kupferschächtesattel", "Kupferpass", "Kupfersattel", "Schächtengrat", "Schächtergrat", "Schächtner Grat", "Sattel", "Großer Sattel", "Sattelpass", "Skopa Pass", "Kupa-Pass", "Durlsberger Sattel", węgierskie "Nyereg", "Kopa-szoros", "Durlsbergi-nyereg".

</doc>
<doc id="84222" url="https://pl.wikipedia.org/wiki?curid=84222" title="Fritz Victor Hasselblad">
Fritz Victor Hasselblad

Fritz Victor Hasselblad (ur. 8 marca 1906 w Göteborgu, zm. 5 sierpnia 1978) – szwedzki inżynier i artysta. Założyciel koncernu Victor Hasselblad AB oraz twórca wielu modeli aparatów średnioformatowych.
Pochowany na cmentarzu Örgryte w Göteborgu.

</doc>
<doc id="84223" url="https://pl.wikipedia.org/wiki?curid=84223" title="Victor Hasselblad">
Victor Hasselblad



</doc>
<doc id="84225" url="https://pl.wikipedia.org/wiki?curid=84225" title="Projekcja Newmana">
Projekcja Newmana

Projekcja Newmana − rodzaj projekcji (rzutu) cząsteczek chemicznych służący głównie do analizowania ich konformacji. Projekcja taka umożliwia przedstawienie konformacji wokół jednego, pojedynczego wiązania chemicznego. Jest ona wygodnym sposobem przedstawiania rotacji podstawników wokół wiązań pojedynczych.
Sposób tworzenia.
W projekcji tej cząsteczkę przedstawia się w następujący sposób: 

</doc>
<doc id="84227" url="https://pl.wikipedia.org/wiki?curid=84227" title="Przeniesienie">
Przeniesienie

Przeniesienie to 

</doc>
<doc id="84228" url="https://pl.wikipedia.org/wiki?curid=84228" title="Kozia Turnia">
Kozia Turnia

Kozia Turnia (słow. "Kozí štít", niem. "Gemsenspitze", węg. "Zerge-csúcs") – szczyt w słowackiej części Tatr Wysokich, położony na wysokości 2111 lub 2107 m w Koziej Grani – południowo-wschodniej grani Jagnięcego Szczytu. Kozia Turnia jest najwyższym i najwybitniejszym wierzchołkiem w tej grani. Od Koziej Kopki na północnym zachodzie oddziela ją Skrajna Kozia Szczerbina, a od Zadniej Rzeżuchowej Turni na wschodzie oddzielona jest Zadnią Rzeżuchową Przełączką.
Stoki północne opadają z turni do Doliny Białych Stawów, południowe – do Doliny Jagnięcej. Ponad tą drugą wyróżnia się dwie ściany Koziej Turni: południową i południowo-zachodnią. Ściana południowa ma wysokość ok. 250 m i wznosi się ponad usypiskami na północny wschód od Czerwonego Stawu Kieżmarskiego. Po prawej stronie ogranicza ją żleb opadający spod Zadniej Rzeżuchowej Przełączki, a kolejno w lewą stronę znajdują się:
Ściana południowo-zachodnia ma budowę płytową i jest położona ponad żlebem opadającym do Doliny Jagnięcej ze Skrajnej Koziej Szczerbiny. Jej wysokość wynosi od 50 m w lewej do 150 m w prawej części. Część ściany znajduje się na prawo od wylotu żlebu i może być uważana za południowo-zachodnią ścianę Koziego Mnicha.
Na Kozią Turnię, podobnie jak na inne obiekty w Koziej Grani, nie prowadzą żadne znakowane szlaki turystyczne. Najdogodniejsze drogi dla taterników wiodą na szczyt mniej z sąsiednich przełęczy. Orientacja w terenie bywa tu trudna w przypadku złej pogody. Z wierzchołka rozlega się widok na Doliną Kieżmarską i jej otoczenie.
W południowej i południowo-zachodniej ścianie Koziej Turni poprowadzono drogi o różnej trudności (od I do V+ w skali UIAA). Należą do nich drogi Lehotský'ego, Schweickhartów, Stanisławskiego, Housera, Dieški, Orolína i Čepeli.
Pierwsze odnotowane wejścia:
Wcześniej być może wchodzili na szczyt polujący na kozice.
Nazwa turni pochodzi od kozic, nazywanych kiedyś „dzikimi kozami”. Dawniej używano na określenie Koziej Turni także nazw polskiej "Mały Jagnięcy Szczyt", niemieckiej "Gemsenberg" oraz węgierskich "Zerge-hegy" i "Kecske-hegy".

</doc>
<doc id="84229" url="https://pl.wikipedia.org/wiki?curid=84229" title="Projekcja">
Projekcja

Projekcja – wyraz oznaczający „rzut” bądź jego wynik, tj. „rzutowanie”, używany w niektórych kontekstach zamiast niego; może oznaczać jedno z następujących pojęć:

</doc>
