<doc id="84233" url="https://pl.wikipedia.org/wiki?curid=84233" title="Kuna domowa">
Kuna domowa

Kuna domowa, kamionka ("Martes foina") – synantropijny gatunek niewielkiego ssaka drapieżnego z rodziny łasicowatych.
Występowanie i biotop.
Występuje w niemal całej Europie oraz w strefie klimatu umiarkowanego Azji, aż po Himalaje i Chiny. W Europie jest spotykana od północnej Danii po zachodnią Hiszpanię i – na południe – po Włochy i niektóre wyspy na Morzu Śródziemnym i Egejskim. W Polsce występuje na całym obszarze kraju, zwykle w okolicach ludzkich siedzib, ruinach, lasach, a także w centrach dużych miast. W stanie Wisconsin w USA zaadaptowała się do warunków naturalnych mała populacja kun domowych, które zostały tam sprowadzone jako zwierzęta domowe.
Charakterystyka.
Podobnie jak większość małych łasicowatych charakteryzuje się wydłużonym ciałem i krótkimi nogami. Sierść brązowa, na piersi biała rozwidlona plama; jej rozwidlenia sięgają aż do nasady przednich łap zwierzęcia. Jest to najprostszy sposób odróżnienia kuny domowej od kuny leśnej ("Martes martes"), która wprawdzie też ma łatę na piersi, ale żółtą i nie rozwidloną. W odróżnieniu od kuny leśnej, kuna domowa ma nagie opuszki palców i stóp.
Pożywienie.
Żywi się gryzoniami, ptakami i ich jajami, żabami i owadami. Dość duży udział w jej diecie mają owoce. W jaskiniach poluje na nietoperze. W zabudowaniach gospodarskich tępi szczury i myszy, wyrządza jednak również szkody wśród drobiu. 
Na wspólnych stanowiskach konkuruje z kuną leśną.
Rozród.
Okres rui kamionki przypada na lipiec i sierpień, ciąża przedłużona trwa długo, nawet 9 miesięcy. Ruja dodatkowa przypada na styczeń i luty. Młode rodzą się ślepe, w liczbie od 2 do 8. Ssą mleko ok. 3 miesięcy. Dojrzałość płciową osiągają po 2 latach.
Długość życia.
Kuna domowa żyje średnio 8–10 lat. Jej naturalnymi wrogami są wilki, psy i lisy, a także borsuki.
Podgatunki.
Wyróżnia się 11 podgatunków kuny domowej:
Inne informacje.
Wywołuje szkody gospodarcze uszkadzając elementy gumowe, w szczególności przegryzając okablowanie w samochodach.

</doc>
<doc id="84234" url="https://pl.wikipedia.org/wiki?curid=84234" title="Eutyches">
Eutyches

Eutyches (ur. ok. 378, zm. ok. 454) – archimandryta klasztoru w Konstantynopolu, twórca monofizytyzmu.
Jako zagorzały zwolennik Cyryla Aleksandryjskiego bronił uchwał soboru efeskiego. Występując przeciw Nestoriuszowi, sformułował pogląd, że w chwili wcielenia dwie natury utworzyły w Chrystusie tylko jedną naturę, jednocześnie boską i ludzką. Przypisuje mu się pogląd wyrażony słowami: "Wyznaję, że Pan nasz stał się z dwóch natur przed zjednoczeniem, lecz po zjednoczeniu wyznaję jedną naturę". W zjednoczeniu miała się dokonać, według niego, całkowita asymilacja natur do tego stopnia, że w Chrystusie należy widzieć tylko jedną naturę. Dwie natury przestały być odrębne w momencie zespolenia, czyli w chwili wcielenia. Natura ludzka rozpłynęła się w naturze boskiej tak, jak kropla słodkiej wody rozpływa się w morzu. Skutkiem takiego twierdzenia jest fakt, że ciało Jezusa nie jest współistotne z naszym ciałem. Chociaż Eutyches nie przyznawał się do prymitywnego doketyzmu, to jednak był o takie idee podejrzewany. W 448 został oskarżony przez biskupa Euzebiusza z Doryleum o herezję i ekskomunikowany przez synod, gdyż nie chciał podpisać formuły przedłożonej mu przez patriarchę konstantynopolitańskiego Flawiana, która brzmiała: "Wyznajemy, że Chrystus jest z dwóch natur po wcieleniu, w jednej hipostazie i w jednej osobie, wyznając jednego Chrystusa, jednego Syna i jednego Pana".
Sobór efeski II, tzw. „synod zbójecki”, w 449 roku uznał go za prawowiernego. Jego poglądy doprowadziły do zwołania soboru chalcedońskiego w 451 roku, który – opowiadając się za doktryną wyrażoną przez papieża Leona Wielkiego w liście dogmatycznym zwanym "Tomus ad Flavianum" – ostatecznie go potępił i skazał na wygnanie.

</doc>
<doc id="84235" url="https://pl.wikipedia.org/wiki?curid=84235" title="Projekcja Fischera">
Projekcja Fischera

Projekcja Fischera − rodzaj projekcji chemicznej umożliwiającej prezentację konfiguracji absolutnej enancjomerów i diastereoizomerów.
Nazwa projekcji pochodzi od nazwiska noblisty Emila Fischera.
Wzór projekcyjny Fischera powstaje przez rzutowanie na płaszczyznę cząsteczki ustawionej następująco:
Wzór cząsteczki w projekcji Fischera można obracać jedynie o 180° wokół osi prostopadłej do płaszczyzny papieru. Obrócenie go o 90° prowadzi do otrzymania wzoru drugiego enancjomeru.

</doc>
<doc id="84236" url="https://pl.wikipedia.org/wiki?curid=84236" title="Projekcja (chemia)">
Projekcja (chemia)

Projekcja (łac. "proicere" 'wyrzucać', 'rzucać') - rodzaj graficznej prezentacji przestrzennej cząsteczki na płaszczyźnie. Swoisty rzut na płaszczyznę z zachowaniem pewnych zasad charakterystycznych dla danej projekcji.
W chemii wyróżnia się projekcje:

</doc>
<doc id="84237" url="https://pl.wikipedia.org/wiki?curid=84237" title="Projekcja Hawortha">
Projekcja Hawortha

 
Projekcja Hawortha − rodzaj projekcji chemicznej charakterystycznej, obok projekcji Fischera, dla półacetalowych (cyklicznych) odmian cukrów. Nazwa projekcji pochodzi od nazwiska angielskiego chemika, sir Waltera N. Hawortha. 
W projekcji Hawortha używa się uproszczonych wzorów perspektywicznych. Chociaż oddają one rzeczywisty wygląd cząsteczek półacetalowych odmian cukrów znacznie lepiej niż wzory Fischera, nie uwzględniają pewnych istotnych szczegółów ich struktury (kąty wiązań, pofałdowanie łańcucha węglowego). W celu ich przedstawienia stosuje się projekcję stereochemiczną Natty. 
Przy przedstawianiu wzorów cukrów za pomocą projekcji Hawortha stosuje się następujące reguły: 

</doc>
<doc id="84241" url="https://pl.wikipedia.org/wiki?curid=84241" title="Archimandryta">
Archimandryta

Archimandryta (gr. ἀρχιμανδρίτης "archimandrites" – "przełożony owczarni" od ἀρχι- "archi-" – "pierwszy""" oraz μάνδρα "mándra" – "zagroda, owczarnia") – w okresie wczesnego chrześcijaństwa opiekun klasztorów na terenie danej diecezji. Obecnie tytułu tego używa się w Cerkwi prawosławnej i w niektórych wschodnich Kościołach katolickich.
Jest to przełożony większego klasztoru / monasteru albo kilku klasztorów, co w kościele Zachodu odpowiada mniej więcej opatowi. Tytuł bywa również honorowy, nadawany dygnitarzom patriarchatów, którzy są mnichami – wtedy mniej więcej odpowiada godności prałata.
Godności archimandryty udziela władza kościelna: metropolita, arcybiskup, biskup, w Kościele katolickim papież; archimandrytów typu „zakonnego” ustanawiają także większe klasztory w drodze wyboru.
Archimandryta ma prawo do używania w stroju chórowym mantii. W stroju liturgicznym ma prawo używania mitry z czarnym zwieńczeniem, ale – w przeciwieństwie do biskupów – bez krzyża i żezła (pastorału).

</doc>
<doc id="84242" url="https://pl.wikipedia.org/wiki?curid=84242" title="Uniksowe koany mistrza Foo">
Uniksowe koany mistrza Foo

Uniksowe Koany mistrza Foo (ang. "The Unix Koans of Master Foo ") – książka Erica Raymonda.
Mistrz Foo w formie kōanów naucza jak być dobrym hakerem uniksowym.

</doc>
<doc id="84244" url="https://pl.wikipedia.org/wiki?curid=84244" title="Adwentyści">
Adwentyści



</doc>
<doc id="84248" url="https://pl.wikipedia.org/wiki?curid=84248" title="Samanta">
Samanta

Samanta – imię żeńskie nieznanego pochodzenia. Ma ono raczej krótką historię. Pojedyncze wypadki występowania tego imienia odkryto w kronikach rodzin z Nowej Anglii z XVIII wieku. Nie używano go praktycznie do lat siedemdziesiątych XX wieku, kiedy w telewizji pojawił się serial "Bewitched", w Polsce nadawany pod tytułem "Ożeniłem się z czarownicą". Jego tytułowa bohaterka, sympatyczna czarownica, nosiła właśnie imię Samantha. W dzisiejszych czasach imię Samanta jest bardziej powszechne. 
Samanta imieniny obchodzi 9 marca oraz 4 grudnia.
Znane osoby noszące imię Samanta:

</doc>
<doc id="84250" url="https://pl.wikipedia.org/wiki?curid=84250" title="Seasons in the Abyss">
Seasons in the Abyss

Seasons in the Abyss – piąty album thrashmetalowego zespołu Slayer, nagrany na przełomie 1989 i 1990, a wydany 9 października 1990 nakładem Def American Records. To ostatni album nagrany z Dave'em Lombardo do czasu Christ Illusion z 2006.
Tematyka tekstów.
Wojna, morderstwa, krew oraz ludzka słabość są głównym tematami liryk umieszczonych na płycie. Teksty Born of Fire, Spirit in Black i Temptation obracają się wokół tematyki satanistycznej, nawiązując tym do wcześniejszych płyt Hell Awaits i Reign in Blood.
Tekst do utworu Dead Skin Mask został zainspirowany historią seryjnego mordercy Eda Geina. Blood Red traktuje o uciążliwym komunistycznym ustroju, z kolei War Ensemble opowiada o potwornościach wojny. Expendable Youth oraz Skeletons of Society skupiają się na krytyce systemu społecznego. Hallowed Point to potępienie fascynacji bronią, a Seasons in the Abyss opowiada o postępującym szaleństwie.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Interpretacje.
Cover utworu "War Ensemble" ukazał się na albumie "Decas" grupy As I Lay Dying w 2012 roku.
W 2010 roku zespół Acid Drinkers nagrał, w aranżacji country interpretację utworu "Seasons in the Abyss". Utwór znalazł się na wydanej tego samego roku płycie pt. "Fishdick Zwei – The Dick Is Rising Again".

</doc>
<doc id="84251" url="https://pl.wikipedia.org/wiki?curid=84251" title="Izohiety">
Izohiety



</doc>
<doc id="84252" url="https://pl.wikipedia.org/wiki?curid=84252" title="Izobaty">
Izobaty



</doc>
<doc id="84253" url="https://pl.wikipedia.org/wiki?curid=84253" title="Województwo smoleńskie">
Województwo smoleńskie

Województwo smoleńskie – województwo istniejące nominalnie w latach 1508–1793, faktycznie 1508–1514 i 1611–1654.
Historia.
W roku 1405 Księstwo Smoleńskie zostało włączone przez Witolda do Wielkiego Księstwa Litewskiego. W 1508 roku ziemia smoleńska została przekształcona w województwo Wielkiego Księstwa Litewskiego. W 1514 roku sam Smoleńsk i znaczna część województwa zostały utracone na rzecz Wielkiego Księstwa Moskiewskiego. Po unii lubelskiej w 1569 roku mianowano wojewodów. Powołano także urząd kasztelana.
Województwo smoleńskie zostało odzyskane na kilkadziesiąt lat 13 czerwca 1611 roku, w wyniku zdobycia Smoleńska przez Zygmunta III Wazę podczas wojny polsko-rosyjskiej 1609–1618. Nabytki potwierdził rozejm w Dywilinie (1618), a następnie pokój wieczysty w Polanowie (1634). Po nieudanej wyprawie królewicza Władysława na Moskwę (1617–1618), w wyniku rozejmu w Dywilinie, Rzeczpospolita uzyskała nowe zdobycze terytorialne. Na województwo smoleńskie składało się odtąd, oprócz ziemi smoleńskiej z Białą, Dorohobużem, Rosławiem i Sierpiejskiem, także Newel i Siebież z Krasnymhoródkiem w pobliżu Inflant, a na południu Starodubowszczyzna z Trubczewskiem i zamek Poczep. W 1634 roku na mocy traktatu polanowskiego odszedł do Moskwy Sierpiejsk, a w 1644 księstwo trubeckie. Pozostałą część Siewierszczyzny przyłączono do Korony, tworząc w 1635 roku województwo czernihowskie. W 1654 car Aleksy Michałowicz ponownie zajął Smoleńsk. Rzeczpospolita zrzekła się Smoleńszczyzny zawierając rozejm andruszowski (1667), co potwierdził traktat Grzymułtowskiego (1686). Jednak województwo smoleńskie formalnie istniało aż do I rozbioru Polski.
Organizacja.
Na sejmie marcowym 1613 roku uchwalono konstytucję „Ordynacya województwa smoleńskiego”, w wyniku której przyłączono województwo smoleńskie do Wielkiego Księstwa Litewskiego i ustanawiano urzędników. Najwyższym z nich, z kompetencjami sądowymi, został dotychczas tytularny wojewoda smoleński. Konstytucja powoływała też komisję „do ordynacji Smoleńska”, która miała przywracać majątki potomkom egzakulantów smoleńskich sprzed 1514 roku. Reszta majątków pozostała w gestii króla, a administrację nimi dano wojewodzie.
Na sejmie 1620 uchwalono konstytucję „Ordynacya prowincyi od Moskwy rekuperowanych”, na mocy której ziemie województwa oddane zostały w administrację królewiczowi Władysławowi, który władał nimi przez swojego viceadministratora. Jednocześnie zaczęła powstawać urzędnicza hierarchia smoleńska obok namiestników (kapitanów) administracji królewicza, która pozostała do 1632 roku (wiceadministratorem w 1623–1629 był Aleksander Gosiewski, od 1625 roku wojewoda smoleński). Oprócz administracji królewicza i hierarchii ziemskiej w powszechnym użyciu był także stary moskiewski podział na ujezdy i stany (ujezdy smoleński, rosławski, dorohubski, bielski, sierpiejski do 1634, newelski do 1638).
W 1621 roku sejmik smoleński wysłał pierwszych posłów na sejm walny.
Obok istniejącego już grodu w Smoleńsku w 1625 roku król Zygmunt III powołał gród w Starodubie. Pierwszym starostą został kniaź Jan Drucki Sokoliński, a pierwszy sejmik starodubski zebrał się w 1626 roku. W 1633 roku król ustanowił trzeci powiat grodzki w Newlu, który funkcjonował krótko, gdyż najpierw Siebież, a następnie Newel zostały nadane na prawie lennym hetmanowi wielkiemu litewskiemu i kasztelanowi wileńskiemu Krzysztofowi Radziwiłłowi. Radziwiłł przeprowadził intromisję 22 lipca 1634, likwidując gród w Newelu. W 1650 król Jan Kazimierz zamienił Newel i Siebież wraz z Krasnohorodkiem w dobra wieczyste hetmana polnego litewskiego i starosty żmudzkiego Janusza Radziwiłła. Szlachta posiadająca prawa polityczne z okolic Siebieża i Newla została za zgodą sejmu przyłączona do województwa połockiego.
Stolicą województwa był Smoleńsk. Podzielone było na dwa powiaty: smoleński i starodubowski. Miało dwóch senatorów świeckich: wojewoda i kasztelan smoleński (krzesłowy, czyli większy) oraz senatora duchownego – biskupa smoleńskiego. Według porządku starszeństwa w senacie, wojewoda smoleński plasował się w środku stawki za wojewodą podolskim a przed wojewodą lubelskim. Kasztelan szedł wśród kasztelanów większych za kamienieckim a przed lubelskim. Biskup smoleński zajmował ostatnie miejsce wśród senatorów duchownych, jako piastujący najmłodsze biskupstwo. Na sejm Rzeczypospolitej województwo wysyłało czterech posłów (po dwóch z każdego powiatu). Czterech deputatów wysyłało na Trybunał Główny Wielkiego Księstwa Litewskiego do Mińska i Wilna. Pospolite ruszenie województwa zbierało się w Smoleńsku. W Smoleńsku było starostwo grodowe, którego starostą zostawał wojewoda smoleński.
Po 1667 r. województwo było jedynie tytularne. Jego resztki pozostałe przy Rzeczypospolitej włączono w 1667 do województwa witebskiego jako ziemię orszańską. Król nadal mianował wojewodę i kasztelana. Sejmiki szlacheckie odbywały się w Wilnie – smoleński w kościele Bernardynów, a starodubowski w kościele Karmelitów Bosych. Wybierano na nich posłów i deputatów na trybunał.
Herbem województwa było złote berło (laska) na tle szarej tarczy, umieszczonej na czerwonej chorągwi, ale w Sali Poselskiej Zamku Królewskiego w Warszawie widnieje herb o odwróconych barwach, tj. w polu czerwonym szara chorągiew z czerwoną tarczą. Mundur: kontusz karmazynowy, żupan i wyłogi granatowe. Dla powiatu starodubowskiego: kontusz szafirowy, a żupan i wyłogi złote.
Wojewodami smoleńskimi byli m.in.: Aleksander Gosiewski, Filip Kazimierz Obuchowicz (autor XVII-wiecznego diariusza), Stanisław Potocki, Aleksander Jan Potocki od 1712 (tytularny), Józef Sylwester Sosnowski w latach 1771–1778 (tytularny, odmówił ręki córki Tadeuszowi Kościuszce).
Kasztelanem smoleńskim (tytularnym) w latach 1717–1729 był Krzysztof Benedykt Szczyt (Niemirowicz-Szczytt).
Podobnie jak województwo i urząd kasztelana również biskupstwo smoleńskie było po 1667 r. tylko tytularne. Jednym z takich biskupów był znany dziejopis Adam Tadeusz Naruszewicz.

</doc>
<doc id="84254" url="https://pl.wikipedia.org/wiki?curid=84254" title="Alleluja">
Alleluja

 
Alleluja ( "hallelujah", czy też "halelu-Jáh" – „wychwalajcie Jahwe”) – biblijna aklamacja, wychwalająca Jahwe i jednocześnie zwrot nawołujący do jego wychwalania. Zwrot ten jest użyty dwadzieścia cztery razy w Starym Testamencie, głównie w Księdze Psalmów oraz cztery razy w greckiej transliteracji w Nowym Testamencie. Po raz pierwszy pojawia się w Psalmie 104:35. Z wyjątkiem Psalmu 135:3 wprowadza i (lub) kończy psalmy, w których się znajduje. W Apokalipsie św. Jana: „"Potymem słyszał jakoby głos rzeszy wielkich na niebie: Allelu-Ja! Zbawienie i chwała i moc Bogu naszemu jest"” (Ap 19,1 Biblia Wujka 1599), „"Potem usłyszałem jak gdyby głos wielkiego tłumu w niebie – mówiących: Alleluja!"” (Ap 19,1 Biblia Tysiąclecia 1965). Alleluja stanowi tu wprowadzenie do serii hymnów.
Zwrot ten stał się częścią chrześcijańskiej liturgii kościelnej oraz szerzej – kultury, np. wejście do języka potocznego jako okrzyk radości, tekstów piosenek w muzyce rozrywkowej czy też życzeń na kartkach pocztowych lub na wystawach sklepów w okresie związanym ze Świętami Wielkanocnymi. Ze względu na szczególny związek z Wielkanocą, życzenia „wesołego Alleluja!” stały się synonimem życzeń „wesołych Świąt Wielkanocnych”.
W Kościele katolickim.
W liturgii katolickiej mszy świętej "Alleluja" występuje jako aklamacja przed Ewangelią i bezpośrednio ją poprzedza, łącząc się z wersetem przed Ewangelią. Towarzyszy także niektórym antyfonom we mszy i liturgii godzin, a obowiązkowo dodaje się ją na ich końcu w okresie wielkanocnym. Występuje też w wersecie rozpoczynającym godziny kanoniczne liturgii godzin. Dwukrotne "Alleluja" dodaje się również do rozesłania i odpowiedzi wiernych na końcu obrzędów w Oktawie Wielkanocy i na Zesłanie Ducha Świętego.
Aklamację tę opuszcza się w od Środy popielcowej do Wielkiej Soboty włącznie (dawniej również w czasie przedpościa). We mszy, zamiast niej, zależnie od okoliczności, można użyć jednej z następujących aklamacji: „Chwała Tobie, Chryste, Królu wiecznej chwały”; „Chwała i cześć Tobie, Panie Jezu”; „Chwała i cześć Tobie, Chryste”; „Chwała Tobie, Słowo Boże”; „Chwała Tobie, Królu wieków” albo innej podobnej.

</doc>
<doc id="84257" url="https://pl.wikipedia.org/wiki?curid=84257" title="Jarzeniówka stabilizacyjna">
Jarzeniówka stabilizacyjna

Jarzeniówka stabilizacyjna (także: "jarzeniowy stabilizator napięcia, stabiliwolt, stabilitron") to lampa gazowana z zimną katodą służąca do stabilizacji napięcia. Spełniała podobną rolę w układach lampowych jak dioda Zenera w półprzewodnikowych. Obecnie ma znaczenie wyłącznie historyczne.
Budowa i zasada działania.
Jarzeniówka stabilizacyjna wykorzystuje fakt małej zależności napięcia wyładowania jarzeniowego od płynącego prądu (na rysunku odcinek BC na charakterystyce). Zbudowana jest z pręta anody otoczonego możliwie dużym cylindrem katody. Katoda wykonana jest z molibdenu, niklu albo glinu i pokryta warstewką metali silnie alkalicznych jak sód, potas czy cez. Całość otoczona jest bańką szklaną wypełnioną mieszanką gazów szlachetnych pod odpowiednim ciśnieniem. Od jej składu i ciśnienia zależy robocze napięcie pracy. Zwykle stabilitrony zaopatrzone są w cokoły typowe dla lamp elektronowych, rzadziej zdarzają się niestandardowe wyprowadzenia elektrod.
Oznaczenia typów.
Oznaczenia stabilitronów nie były jednorodne, wiele firm produkowało je pod unikatowymi nazwami.

</doc>
<doc id="84258" url="https://pl.wikipedia.org/wiki?curid=84258" title="William Young (premier)">
William Young (premier)

William Young (ur. 8 września 1799, zm. 8 maja 1887) – kanadyjski polityk i prawnik. Premier Nowej Szkocji.
Young należał do aktywnej grupy nowo szkockich reformistów, których celem była walka o wprowadzenie w kolonii rządu przedstawicielskiego odpowiedzialnego za całokształt spraw w kolonii. Po raz pierwszy został wybrany do rady legislacyjnej w roku 1836. Gdy ostatecznie rząd przedstawicielski został powołany w kolonii, Young miał nadzieję na fotel premiera, ubiegł go jednak jego partyjny kolega James Uniacke, a sam Younge został marszałkiem legislatury. W 1854 r., po ustąpieniu swego rywala, Young ostatecznie został premierem, spełniając swe funkcje do roku 1857 r., kiedy to w związku z kryzysem wewnętrzny w partii liberalnej, rozwijającym się na tle religijnym, przegłosowano wotum nieufności w stosunku do niego (12 posłów liberalnych poparło wotum). Young powrócił do władzy w roku 1860, lecz ze względu na słabnące poparcie własnej partii zmuszony został do ustąpienia z jej przywództwa, ustępując przed Jospephem Howe. Po tym Young został mianowany przewodniczącym prowincjonalnego sądu najwyższego, sprawując tę funkcję przez kolejne 21 lat.

</doc>
<doc id="84259" url="https://pl.wikipedia.org/wiki?curid=84259" title="Stabilitron">
Stabilitron



</doc>
<doc id="84261" url="https://pl.wikipedia.org/wiki?curid=84261" title="Amen">
Amen

Amen (z hebr. אמן "amen" – „niech się stanie”, „wierność”, od rdzenia "amint" – był mocny) – judaistyczna, chrześcijańska i muzułmańska uroczysta formuła kończąca i zarazem potwierdzająca modlitwę lub hymn, także w tekstach biblijnych. Słowo „amen” jest także używane jako zwrot w rodzaju „niech tak będzie”.
Na Bliskim Wschodzie termin ten pierwotnie oznaczał potwierdzenie przysięgi żołnierskiej (Asyria) – odpowiednik dzisiejszego „tak jest”, „rozkaz” lub „wykonam”. Jego wypowiedzenie po wysłuchaniu modlitw i błogosławieństw zastępowało ich odmówienie – w starożytności niewiele osób znało modlitwy na pamięć.
Amen w Starym Testamencie.
Przeważnie słowo "amen" występuje w Starym Testamencie w kontekście sakralno-kultowym, oznacza odpowiedź na słowo Boże, Boże obietnice, groźby itp. (Pwt 27, 15-26; Jr 11,5). Czasem też jest odpowiedzią jednostki lub wspólnoty na doksologię (1 Krn 16,36; Ne 8,6). W obu przypadkach oznacza żywe potwierdzenie.
W Księdze Powtórzonego Prawa (Pwt 27, 16-26) znajdujemy wiele oświadczeń Lewitów, na które ludzie odpowiadają "amen". 1 Księga Kronik (16, 36) wskazuje na to, że w czasach Króla Dawida, ludzie odpowiadali "amen", gdy słyszeli błogosławieństwo: "Niech będzie błogosławiony Jahwe, Bóg Izraela teraz i na wieki".
Dwoistość znaczenia słowa "amen" zanikła całkowicie w przekładach – Septuaginta i Wulgata tłumaczą słowo "amen" przez tryb życzący (gr. "genoito", łac. "fiat" – niech się stanie). Septuaginta zachowuje jednak hebrajską postać słowa "amen", gdy stanowi ono aklamację liturgiczną (np. Ne 5,13).
Nie całkiem jasny jest fragment Iz 65,16, w którym zostało użyte wyrażenie „Bóg Amen” – począwszy od Septuaginty, tłumaczy się ten fragment najczęściej wyrażeniem „prawdziwy Bóg” lub „wierny Bóg”.
Amen w Nowym Testamencie.
W Nowym Testamencie jest użyte, jako imię Jezusa:
"„Aniołowi Kościoła w Laodycei napisz: To mówi Amen, Świadek wierny i prawdomówny, Początek stworzenia Bożego”" (Ap 3, 14).
W przeciwieństwie do tekstów Starego Testamentu, słowo "amen" w Nowym Testamencie pojawia się na początku wypowiedzi. Takiego schematu nie ma w tekstach rabinicznych.
Amen w judaizmie.
Mędrcy Talmudu dostrzegają wielkie znaczenie tego słowa. Rabbi Hanina wskazuje na to, że trzy litery, z których zbudowane jest amen (EMN) są pierwszymi literami El Melech Neeman („Bóg, Król Prawdziwy”). W ten sposób amen stanowi potwierdzenie Boskiego Królestwa. (Szabbat 119b).
Halacha (prawo żydowskie) mówi, że każdy, kto słyszy kogoś innego, wymawiającego błogosławieństwo, powinien odpowiedzieć na zakończenie amen (OH 215:2, 124:6).

</doc>
<doc id="84262" url="https://pl.wikipedia.org/wiki?curid=84262" title="Anachoreci">
Anachoreci



</doc>
<doc id="84265" url="https://pl.wikipedia.org/wiki?curid=84265" title="Krystian Lupa">
Krystian Lupa

Krystian Lupa (ur. 7 listopada 1943 w Jastrzębiu-Zdroju) – polski reżyser teatralny, scenograf, grafik, dramaturg, tłumacz oraz pedagog. Lupa jest uznawany za jednego z najwybitniejszych polskich reżyserów teatralnych.
Życiorys.
Początkowo studiował na Wydziale Fizyki Uniwersytetu Jagiellońskiego w Krakowie. W latach 1963–1969 studiował na Akademii Sztuk Pięknych im. Jana Matejki w Krakowie (dyplom na Wydziale Grafiki, 1969), później przez dwa lata studiował reżyserię filmową w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi, a następnie reżyserię teatralną w Państwowej Wyższej Szkole Teatralnej im. Ludwika Solskiego w Krakowie w latach 1973–1977. W trakcie studiów był asystentem Jerzego Krasowskiego i Jerzego Golińskiego w Teatrze im. Juliusza Słowackiego w Krakowie.
Zadebiutował 8 maja 1976 reżyserią "Rzeźni" Sławomira Mrożka na deskach Teatru im. Juliusza Słowackiego w Krakowie. Po studiach związał się z dwoma teatrami: Teatrem im. Cypriana Kamila Norwida w Jeleniej Górze, prowadzonym wówczas przez reżyserkę Alinę Obidniak, gdzie z grupą młodych aktorów prowadził poszukiwania nowych form teatralnego wyrazu i ze Starym Teatrem im. Heleny Modrzejewskiej w Krakowie, który od 1984 stał się najczęstszym miejscem jego pracy.
Okres jeleniogórski to spektakle autorskie: „Przezroczysty pokój” (1979), „Kolacja” (1980), oraz inscenizacje sztuk Stanisława Ignacego Witkiewicza (polskiego prekursora teatru absurdu): „Nadobnisie i koczkodany” (1978), „Pragmatyści” (1981), „Maciej Korbowa i Bellatrix” (1986). Przedstawienia te, nazwane w manifeście reżysera „Teatrem Ujawnienia”, traktowały teatr jako jedną z możliwości poznania i przekroczenia granic ludzkiej osobowości. Syntezą tego kierunku poszukiwań stał się spektakl według powieści Alfreda Kubina „Po tamtej stronie” – 1985 („Die andere Seite”) – „Miasto snu” w Starym Teatrze w Krakowie, który był rodzajem podróży w głąb jaźni.
Następne spektakle powstałe w Starym Teatrze stanowiły zwrot w problematyce – podjęcie problemów etycznych oraz zgłębienie sytuacji duchowej człowieka w okresie wielkiej kulturowej przemiany. Były to: „Marzyciele” (1988) Roberta Musila, „Bracia. Dialogi o miłości i zbrodni...” według Fiodora Dostojewskiego (PWST w Krakowie) (1988), „Bracia Karamazow” (1990) według Fiodora Dostojewskiego, „Szkice z Człowieka bez właściwości” (1990) według Roberta Musila (spektakl zrealizowany w krakowskiej Państwowej Wyższej Szkole Teatralnej), „Malte” (1991) według Rainera Marii Rilkego, „Kalkwerk” (1992) według Thomasa Bernharda i „Lunatycy. Esch czyli anarchia” (1995) według Hermanna Brocha.
„Kalkwerk” według powieści Thomasa Bernharda rozpoczął przygodę z twórczością tego pisarza („Immanuel Kant” w Teatrze Polskim we Wrocławiu – 1996 i „Rodzeństwo” w Starym Teatrze – 1996) – która stała się okazją zgłębienia irracjonalnych mechanizmów osobowości i eksperymentów na temat „medialnego aktorstwa”.
Syntezą refleksji na temat duchowych przemian człowieka formacji europejsko-chrześcijańskiej stała się adaptacja III tomu „Lunatyków” Brocha – spektakl „Lunatycy. Huguenau, czyli rzeczowość” w Starym Teatrze w Krakowie (1998).
W następnych realizacjach („Powrót Odysa” Stanisława Wyspiańskiego w Teatrze Dramatycznym w Warszawie i „Prezydentki” Wernera Schwaba w Teatrze Polskim we Wrocławiu – oba w 1999) – podjęte zostały penetracje nieświadomych kreacji mitycznych. W adaptacji powieści-testamentu Thomasa Bernharda „Auslöschung – Wymazywanie”, Teatr Dramatyczny w Warszawie (2001), została podjęta radykalna próba penetracji kulturowych zafałszowań, w tym również – a może przede wszystkim – zafałszowań kondycji twórczej. W 2009 rozpoczął pracę nad tryptykiem „Persona.Tryptyk”. Pierwsza część (2009) – „Persona.Marilyn” poświęcona została Marilyn Monroe, druga – „Persona.Ciało Simone” – Simone Weil (2010).
Od 1983 jest pedagogiem, od 14 stycznia 1994 jest profesorem zwyczajnym Akademii Sztuk Teatralnych im. Stanisława Wyspiańskiego w Krakowie (do września 2017 funkcjonującej pod nazwą: Państwowa Wyższa Szkoła Teatralna), w latach 1990–1996 pełnił funkcję dziekana Wydziału Reżyserii Dramatu. Posiada tytuł profesora sztuk teatralnych o specjalizacji reżyseria i scenografia.
Życie prywatne.
W 2008 roku w wywiadzie dla miesięcznika „Film” publicznie oświadczył, że jest gejem. W latach sześćdziesiątych należał do ruchu hipissowskiego, a jego ówczesnym partnerem był malarz Zbysław Marek Maciejewski (1946–1999). Wieloletnim partnerem Lupy jest aktor Piotr Skiba.
Nagrody i odznaczenia.
Krystian Lupa jest laureatem najważniejszych polskich nagród teatralnych, między innymi Nagrody im. Konrada Swinarskiego – przyznawanej przez redakcję „miesięcznika „Teatr” – (1988) za reżyserię przedstawienia „Marzyciele” Roberta Musila w Starym Teatrze im. Heleny Modrzejewskiej w Krakowie, Nagrody im. Leona Schillera (1992) oraz licznych nagród na festiwalach krajowych i zagranicznych, m.in. Grand Prix dla „Lunatyków” za najlepszy spektakl zagraniczny we Francji w sezonie 1998/99.
W 2000 został odznaczony austriackim Krzyżem Honorowym Nauki i Sztuki I klasy za działalność na polu kultury, w tym samym roku otrzymał również Nagrodę Sekcji Krytyków Teatralnych PO ITI – Polskiego Ośrodka Międzynarodowego Instytutu Teatralnego za popularyzację polskiego teatru na świecie.
W 2005 został odznaczony przez Ministra Kultury i Dziedzictwa Narodowego Złotym Medalem „Zasłużony Kulturze Gloria Artis”. W 2009 otrzymał prestiżową Europejską Nagrodę Teatralną. Był dwukrotnie nominowany do Nagrody Literackiej Nike: w 2002 za "Labirynt" (finał nagrody) i w 2004 za "Podglądania".
W 2014 otrzymał prestiżową austriacką nagrodę "Nestroy Preis" w kategorii najlepsza reżyseria - za spektakl „Holzfaellen” w Schauspielhaus Graz. W 2016 otrzymał litewską nagrodę teatralną Złoty Krzyż Sceny za wystawienie "Placu Bohaterów" Thomasa Bernharda w Litewskim Narodowym Teatrze Dramatycznym w Wilnie. W 2017 otrzymał nagrody francuskiego Stowarzyszenia Krytyków Teatru, Muzyki i Tańca za najlepsze przedstawienie zagraniczne oraz najlepszą książkę o teatrze.
Został odznaczony francuskim Orderem Sztuki i Literatury w rangach Kawalera (2002) i Komandora (2017).
W 2017 został członkiem czynnym Polskiej Akademii Umiejętności.

</doc>
<doc id="84266" url="https://pl.wikipedia.org/wiki?curid=84266" title="Przepływ rzeki">
Przepływ rzeki

Przepływ cieku – ilość wody, przepływającej przez poprzeczny przekrój koryta cieku wodnego (np. koryta rzeki) w jednostce czasu. Jest podawany w m³/s lub l/s. Przepływ cieku bywa określany synonimicznie mianem natężenia przepływu.
Przepływy charakterystyczne.
W opisie reżymu hydrologicznego rzeki wyróżnia się przepływy charakterystyczne. Dzieli się je na trzy grupy: konwencjonalne (główne), okresowe i ekstremalne. Przepływy główne są obliczane na podstawie przepływu w pewnym okresie, co ma wpływ na ich wartość, i jednocześnie nie jest znane prawdopodobieństwo ich występowania (w odróżnieniu od przepływów ekstremalnych). Przepływy główne pierwszego stopnia wyznacza się dla danego okresu (np. miesiąca czy roku). Są to:
Konwencjonalne przepływy drugiego stopnia są podawane dla wielolecia i poza najwyższym i najniższym są średnimi arytmetycznymi przepływów pierwszego stopnia:
Pomiar natężenia przepływu.
Metody bezpośrednie
Do metod bezpośrednich pomiaru natężenia przepływu należą: metoda wolumetryczna, metoda chemiczna (konduktometryczna), metoda przelewów cechowanych.
"Metoda wolumetryczna"
Zwana też metodą podstawionego naczynia lub objętościową, służy do pomiaru natężenia przepływu w małych ciekach oraz wydajności niewielkich źródeł. Polega ona na bezpośrednim pomiarze ilości przepływającej wody za pomocą naczynia o znanej pojemności. Jest metodą dokładną, przy założeniu, że stosuje się ją w warunkach, gdzie istnieje możliwość całościowego uchwycenia strumienia przepływającej wody. Nadaje się do pomiaru natężenia przepływu nie większego niż 10 dm³/s. Pomiar należy powtórzyć co najmniej trzykrotnie, a wynik uśrednić. Natężenie przepływu oblicza się według wzoru:
gdzie:
"Metoda chemiczna (konduktometryczna)"
"Metoda przelewów cechowanych"

</doc>
<doc id="84268" url="https://pl.wikipedia.org/wiki?curid=84268" title="Antytrynitaryzm">
Antytrynitaryzm

Antytrynitaryzm (gr. "anty" + łac. "trinitas" – przeciw Trójcy) – nurt doktrynalny występujący w wielu różnych wyznaniach chrześcijańskich, nieuznający doktryny o Trójcy Świętej i nieuznający boskości Jezusa Chrystusa. Zapoczątkowany został w I wieku n.e. Głównym założeniem antytrynitaryzmu jest wiara w Boga w jednej osobie w postaci, w jakiej ich zdaniem występował u pierwszych chrześcijan, a wcześniej w judaizmie. W tym zakresie występują różnice z wyznawcami dogmatu o Trójcy Świętej.
Różne poglądy.
Antytrynitarze wyznają dość jednolite poglądy na temat natury Boga Ojca (lub po prostu Boga), zaś niejednolite na temat natury Syna Boga – Jezusa Chrystusa oraz Ducha Świętego. Nie tworzą więc jednej spójnej grupy – łączy ich jedynie to, że odrzucają doktrynę o Bogu w takiej postaci, w jakiej jest powszechnie przyjmowana przez większość wyznań chrześcijańskich, głównie przez katolicyzm, prawosławie i większość protestantów.
Ogólnie rzecz biorąc, różne nauki o Bogu w chrześcijaństwie (wliczając także trynitaryzm) różnią się między sobą w kilku punktach. Są to:
Zatem doktryny odrzucające wiarę w Trójcę Świętą mogą być bardzo zróżnicowane. Wśród różnych doktryn antytrynitarnych można wymienić m.in.:
Historia.
Do antytrynitarzy należeli starożytni judeochrześcijanie (częściowo, np. ebionici), arianie (zaprzeczający boskiej naturze Jezusa Chrystusa) i macedonianie (zaprzeczający boskiej naturze Ducha Świętego). Różne antytrynitarne nurty, takie jak adopcjanizm oraz arianizm, istniały wspólnie z tzw. głównym prądem chrześcijaństwa do czasu formalnego uchwalenia doktryny o współistotności Ojca i Syna (będącej podstawą doktryny Trójcy Św.) w 325 roku.
Nowożytny antytrynitaryzm zapoczątkowały w XVI w. idee Miguela Serveta, które przyjęli m.in. Bracia polscy, przezwani „arianami”.
Współcześnie do antytrynitarzy zaliczają się:

</doc>
<doc id="84271" url="https://pl.wikipedia.org/wiki?curid=84271" title="Pampa">
Pampa

Zobacz też:

</doc>
<doc id="84274" url="https://pl.wikipedia.org/wiki?curid=84274" title="Mesjasz (oratorium)">
Mesjasz (oratorium)

Mesjasz (HWV 56) – oratorium skomponowane w 1741 roku przez Georga Friedricha Händla. Jest to najpopularniejsza kompozycja Händla, a słynny chór "Hallelujah" z tego oratorium zalicza się do jego najbardziej rozpoznawalnych kompozycji. Dzieło to przyniosło kompozytorowi światową sławę i niezmiennie w każdej epoce przyjmowane jest z zachwytem. Stawiane jest na równi z "Pasją według św. Mateusza" J.S. Bacha.
"Mesjasz" powstał w zaledwie dwa tygodnie, między 29 VIII a 14 IX 1741 roku, w czasie szczególnym dla kompozytora, kiedy to narosłe wokół Händla intrygi zniechęcały go do dalszego komponowania. Postanawiając opuścić na zawsze Anglię (w której dziś uważany jest za narodowego kompozytora), przyjął zaproszenie do Irlandii, na koncerty w Dublinie. Irlandczykom, w podziękowaniu za ofiarowaną gościnę, zadedykował nowe oratorium "Mesjasz". Premiera odbyła się w Dublinie 13 kwietnia 1742 roku.
Już podczas próby generalnej irlandzcy krytycy zgodnie pisali, że jest to najdoskonalsza kompozycja wszech czasów. Ale sukces dubliński nie został powtórzony w Londynie, gdzie oratorium zostało wystawione pod zmienionym tytułem "A sacred oratorio" (1743). Początkowe niepowodzenie dzieła spowodowane było przede wszystkim kwestiami religijnymi (oratorium złożone z cytatów z Pisma Świętego wystawiane w operze przez "zespół teatralny"). Dopiero po roku 1750 "Mesjasz" został w Anglii przyjęty z aplauzem.
Tekst oratorium, złożony z 52 ogniw, jest zaczerpnięty z wersetów Pisma Świętego (głównie ksiąg prorockich Starego Testamentu, ale również z Nowego Testamentu). Ich wyboru i zestawienia dokonał Charles Jennens.
Dzieło podzielone jest na trzy części:
Wykonanie trudnej technicznie kompozycji wiązało się każdorazowo z trudnościami w dobraniu odpowiednich wykonawców. Dlatego niektóre fragmenty, w zależności od ich możliwości, były wielokrotnie zmieniane przez samego Händla, a później przez innych kompozytorów. W związku z tym powstało kilka wersji "Mesjasza". Wśród nich jest opracowanie Wolfganga Amadeusa Mozarta oraz wersja Fryderyka Chrysandra – biografa i znawcy muzyki Händla. Wersja "Foundling Hospital" z 1754 roku (przygotowana dla cyklu koncertów charytatywnych mających wspomóc "The London Foundling Hospital") zalicza się do źródłowych partytur tego oratorium.
Najbardziej znanym fragmentem "Mesjasza" jest chór "Hallelujah". Podczas jego wykonania obecny na koncercie król Jerzy II wstał z miejsca, a wraz z nim cała publiczność. Na pamiątkę tego zdarzenia tradycja ta została zachowana w Wielkiej Brytanii i kontynuowana jest w niektórych krajach europejskich (m.in. w Polsce).
Struktura dzieła.
Part I. Część pierwsza
Part II. Część druga
Part III.  Część trzecia
Numeracja części oratorium jest zgodna z partyturą wokalną Novello (1959), opracowaną przez Watkinsa Shawa.
Tekst polski na podstawie Biblii Tysiąclecia.
Źródła.
Numeracja i tytuły części: https://en.wikipedia.org/wiki/Messiah_(Handel)
Tekst angielski: https://ru.wikipedia.org/wiki/%D0%9C%D0%B5%D1%81%D1%81%D0%B8%D1%8F_(%D0%BE%D1%80%D0%B0%D1%82%D0%BE%D1%80%D0%B8%D1%8F)
Tekst polski i angielski:
Program koncertu w Lublinie 20.12.2011 w Bazylika o.o. Dominikanów, CHÓR I ORKIESTRA TRYBUNAŁU KORONNEGO W LUBLINIE
http://www.e-teatr.pl/pl/programy/2015_02/65118/mesjasz_lublin_2011.pdf
Program koncertu Oratorium Mesjasz  1,2.03.2019 w Filharmonii Krakowskiej 
Tekst polski na podstawie Biblii Tysiąclecia, http://biblia.deon.pl/

</doc>
<doc id="84276" url="https://pl.wikipedia.org/wiki?curid=84276" title="Departament Bezpieczeństwa Krajowego Stanów Zjednoczonych">
Departament Bezpieczeństwa Krajowego Stanów Zjednoczonych

Departament Bezpieczeństwa Krajowego ( () – resort rządu Stanów Zjednoczonych odpowiedzialny za bezpieczeństwo wewnętrzne Stanów Zjednoczonych, utworzony po zamachach terrorystycznych z 11 września 2001 roku na World Trade Center i Pentagon. Na czele departamentu stoi sekretarz bezpieczeństwa krajowego, który jest członkiem gabinetu prezydenta.
Utworzenie DHS.
Głównym powodem utworzenia DHS, oprócz ataków terrorystycznych, był brak koordynacji między agencjami wywiadowczymi i bezpieczeństwa, m.in. CIA, NSA, FBI, oraz policją stanową i departamentami policji miejskiej, straży granicznej Stanów Zjednoczonych itd., co utrudniało przekaz ważnych informacji do odpowiednich struktur w rządzie. Department of Homeland Security (DHS) został powołany przez prezydenta USA, George'a W. Busha dekretem 13228 (EO 13228) z 8 października 2001 roku.
Zadania DHS.
Głównymi zadaniami Departamentu Bezpieczeństwa Wewnętrznego są m.in.:
DHS ponosi także odpowiedzialność za przeprowadzanie śledztw i osądzanie osób odpowiedzialnych za ataki terrorystyczne na terenie Stanów Zjednoczonych. W niektórych przypadkach sprawy te przechodzą pod działania lokalnych władz policyjnych, np. policji stanowej, a jeżeli dotyczą wielu stanów, wchodzą pod kompetencje Federalnego Biura Śledczego FBI.
Kierownictwo DHS.
Na czele Departamentu Bezpieczeństwa Krajowego stoi sekretarz mianowany przez Prezydenta za zgodą Senatu. Zgodnie z „Ustawą o bezpieczeństwie wewnętrznym kraju z 2002 roku” o utworzeniu DHS i jego funkcjach ("Homeland Security Act of 2002"), sekretarz DHS ma nad tą instytucją całkowitą kontrolę.
Pierwszego sekretarza Departamentu Bezpieczeństwa Krajowego mianowano 24 stycznia 2003 roku. Został nim Tom Ridge, były gubernator stanu Pensylwania.

</doc>
<doc id="84286" url="https://pl.wikipedia.org/wiki?curid=84286" title="Gwiazdy zmienne typu ZZ Ceti">
Gwiazdy zmienne typu ZZ Ceti

Gwiazdy zmienne typu ZZ Ceti – rodzaj gwiazd zmiennych pulsujących, będących jednocześnie białymi karłami. 
Gwiazdy tej grupy zmieniają jasność w bardzo krótkich okresach wynoszących od 25 sekund do 30 minut, a amplituda tych zmian wynosi 0,001–0,2. Ze względu na bardzo dużą gęstość, mają one bardzo dużą siłę ciążenia na powierzchni.
Temperatura gwiazd typu ZZ Ceti wynosi od 10 000 K do około 12 500 K.
Gwiazdy typu ZZ Ceti dzielą się na kilka podtypów:
Pierwowzorem tej grupy jest gwiazda ZZ Ceti. Jest to pulsujący biały karzeł odkryty w 1968 roku. Amplituda jego pulsacji jest niezwykle mała i wynosi zaledwie 0,01 z okresem około 3,5 minuty.

</doc>
<doc id="84290" url="https://pl.wikipedia.org/wiki?curid=84290" title="Flaga Czechosłowacji">
Flaga Czechosłowacji

Flaga Czechosłowacji została zatwierdzona w 1919.
Historia i symbolika.
Po powstaniu Czechosłowacji w 1918 roku nowe państwo czasowo posługiwało się biało-czerwoną flagą z historycznymi kolorami czeskimi. Z powodu podobieństwa do kolorów narodowych Polski i Austrii oraz z powodu połączenia w jedną państwowość Czech i Słowacji z dodatkiem Rusi Podkarpackiej (Ukrainy Zakarpackiej), powstała pod koniec 1918 roku komisja, która miała ustanowić nowe symbole państwa.
W czerwcu 1919 roku postanowiono, że nowa flaga będzie zawierała trzy kolory: czerwony, biały i niebieski. Jaroslav Kursa w 1919 roku zaproponował flagę czerwono-białą z niebieskim trójkątem sięgającym do jednej trzeciej flagi. Na łodziach pływających po Wełtawie testowano nową flagę.
W parlamencie jednak niektórzy posłowie gorąco protestowali przeciw tej propozycji i proponowali inne rozwiązanie – dodanie miniatury flagi amerykańskich Słowaków, która zawierała aż pięć pasków. Tę propozycję z kolei odrzuciła grupa artystów, która zaproponowała wydłużyć trójkąt do połowy flagi. W końcu przyjęto nową flagę 30 marca 1920: biało-czerwoną z niebieskim trójkątem do połowy.
Po rozpadzie Czechosłowacji w marcu 1939–1945 używana była osobna flaga Protektoratu Czech i Moraw, która zawierała trzy równe poziome pasy w kolorze białym, czerwonym i niebieskim oraz osobna flaga państwa słowackiego. Mimo to opozycja znajdująca się za granicą dalej używała starej flagi, która niezależnie od zmian systemowych nadal miała być flagą Czechosłowacji i była nią po wojnie.
Po rozpadzie Czechosłowacji (1993) Czesi pozostawili flagę biało-czerwoną z niebieskim trójkątem, o czym zapadła decyzja już 17 grudnia 1992 w czeskiej izbie poselskiej (Česká národní rada).

</doc>
<doc id="84291" url="https://pl.wikipedia.org/wiki?curid=84291" title="Pius VII">
Pius VII

Pius VII (łac. "Pius VII", właśc. Gregorio Luigi Barnaba Chiaramonti OSB; ur. 14 sierpnia 1742 w Cesenie, zm. 20 sierpnia 1823 w Rzymie) – włoski duchowny katolicki, 251. papież w okresie od 14 marca 1800 do 20 sierpnia 1823, sługa Boży Kościoła katolickiego.
Życiorys.
Wczesne życie.
Pochodził z rodziny szlacheckiej. Był synem hrabiego Scipiona i markizy Giovanny Ghini. Jego matka owdowiawszy została karmelitanką. Dwóch braci było jezuitami, a dalszych dwóch kapucynami. Początkowo Barnaba uczył się w kolegium w Rawennie, a następnie w opactwie benedyktyńskim St. Maria del Monte koło Ceseny, do którego wstąpił 10 października 1756 jako brat Gregorio. Profesję zakonną złożył 20 sierpnia 1758. Studiował teologię i kanonistykę w klasztorach w Padwie, po czym nauczał filozofii i teologii w Kolegium świętego Jana w Parmie, później także w kolegiach św. Pawła i św. Anzelma w Rzymie (tu ponadto wykładał prawo kanoniczne). 21 września 1765 przyjął święcenia kapłańskie. 16 grudnia 1782 został wybrany biskupem Tivoli, a sakrę przyjął pięć dni później. 14 lutego 1785 został mianowany kardynałem prezbiterem i przeniesiony do diecezji Imola. Pracował także w kilku Kongregacjach: ds. Rytów, Rozkrzewiania Wiary, ds. Biskupów i Zakonników i w Świętym Oficjum.
Wybór na papieża.
Po śmierci Piusa VI, dziekan Świętego Kolegium kardynał Giovanni Francesco Albani zwołał konklawe w Wenecji. Elekcja odbywała się w klasztorze benedyktyńskim San Giorgio, na terytorium pod austriackim panowaniem. Po czternastu tygodniach obrad, kardynał Chiaramonti został wybrany jako kandydat kompromisowy.
Pontyfikat.
Istniejąca sytuacja polityczna pozwoliła mu na powrót do Rzymu, gdzie dotarł 3 lipca 1800. Nakłonił wówczas armie neapolitańskie i austriackie do odwrotu i zwrócenia zajętych terytoriów. Mianował kardynała Ercole Consalviego sekretarzem stanu i z jego pomocą przywrócił administrację w Państwie Kościelnym.
Wojny z Napoleonem.
Tymczasem we Francji, Napoleon doszedł do wniosku, że katolicyzm jest dominującą religią w jego kraju i napisał list do papieża proponując zawarcie konkordatu. Został on podpisany 15 lub 16 lipca 1801, na którym ustalono, że liczba biskupstw będzie ograniczona do 60, a arcybiskupstw do 10, wszyscy biskupi zostaną złożeni z urzędu (część przez Piusa, a część przez Napoleona) oraz nadano pierwszemu konsulowi Francji możliwość nominacji biskupich, którzy musieli składać przysięgę wierności. Pozycję papieża dodatkowo osłabiło wprowadzenie tzw. Artykułów Organicznych z 6 kwietnia 1802, które dawały Napoleonowi kontrolę nad bullami papieskimi i uchwaleniami soborów i synodów. Rok później podobny konkordat podpisał z Republiką Włoską, ale postępujące zeświecczenie uniemożliwiło podpisania takiego dokumentu z Niemcami. Wbrew swoim doradcom, Pius udał się do Paryża na koronację Napoleona na cesarza 2 grudnia 1804, mając, jak się okazało, złudną nadzieję na złagodzenie Artykułów Organicznych i zwrot posiadłości papieskich. Napoleon zaproponował nawet Piusowi pozostanie na stałe we Francji w Pałacu w Awinionie. Kiedy papież odmówił, cesarz postawił kolejne zaporowe warunki, m.in. zażądał poparcia dla blokady kontynentalnej dla Anglii, jednej trzeciej miejsc w Kolegium Kardynałów dla Francuzów i dymisji dla sekretarza stanu Ercola Consalviego. Papież ugiął się tylko w tej ostatniej kwestii (17 czerwca 1806), jednak w pozostałych pozostał nieugięty, co skutkowało zajęciem przez wojska francuskie reszty Państwa Kościelnego 17 maja i otoczeniem siedziby papieża 6 września 1808. 10 czerwca 1809 papież wydał bullę ekskomunikującą "rabusiów Patrymonium św. Piotra", co doprowadziło do uwięzienia papieża 5 lipca i przewiezienie do go Savony 17 sierpnia. Napoleon wymusił przeniesienie się kardynałów do Paryża, gdzie 17 czerwca 1811 zebrał się synod, mający udzielić inwestytury kanonicznej nowo mianowanym biskupom francuskim. Obrady synodu jednak nie przebiegały po myśli cesarza, ponieważ postawiono tam wniosek o uwolnienie papieża, który spotkał się z powszechną akceptacją. Wobec tego, Napoleon rozwiązał sobór 11 lipca i zwołał go ponownie 5 sierpnia, jednak w obliczu identycznych okoliczności i jego rozwiązał 11 października, unieważniając także konkordat z 1801. W czerwcu 1812 nakazał przewieźć chorego papieża do Fontainebleau, gdzie 25 stycznia 1813 podpisano nowy konkordat, po powrocie pokonanego cesarza z Rosji. Jednak ustępstwa na jakie poszedł papież, zaczęły wzbudzać niechęć, zwłaszcza wśród kardynałów, co sprokurowało Piusa do odwołania podpisu 24 marca. Kolejne porażki militarne Napoleona, skłoniły go do następnych negocjacji z papieżem, czego owocem było jego odesłanie do Savony w styczniu 1814 i całkowite uwolnienie 10 marca. Papież wprawdzie musiał jeszcze raz uciec z Rzymu (22 marca 1815), podczas ucieczki cesarza z Elby i zagrożenia płynącego od szwagra Napoleona, króla Neapolu Joachima Murata, lecz ostatecznie powrócił do Rzymu 7 lipca.
Sprawy kościelne i międzynarodowe.
Pięcioletnie uwięzienie i izolacja korzystnie wpłynęły na autorytet papiestwa. Niemal natychmiast po uwolnieniu, 7 maja 1814 roku, Pius przywrócił na urząd sekretarza stanu kardynała Consalviego, który reprezentował interesy papieża na kongresie wiedeńskim. Dzięki zdolnościom dyplomatycznym kardynała udało się zrekonstruować Państwo Kościelne i zwrócić mu wszystkie terytoria, z wyjątkiem Awinionu i Venaissin. Papież odmówił jednak przyłączenia się do Świętego Przymierza ze względu na niechęć do podpisania porozumienia ze schizmatykami. Ponowna organizacja Państwa Kościelnego napotkała spore trudności po wojnach napoleońskich, zwłaszcza w krajach, gdzie Kościoły państwowe koniecznie chciały zachować niezależność. Dzięki pośrednictwu Consalviego papieżowi udało się jednak przywrócić organizację kościoła poprzez współpracę z kontrrewolucjonistami we Francji i Hiszpanii oraz kręgami niekatolickimi. Umożliwiło to podpisanie konkordatów z Rosją w 1818 i Prusami w 1821 roku, natomiast z Francją przywrócono konkordat z roku 1801. W pozostałych sprawach międzynarodowych początkowo był niechętny buntom republik południowoamerykańskich wobec Hiszpanii, w 1822 roku ogłosił jednak neutralność w tej kwestii. Jeszcze w czasie kampanii napoleońskich papież w 1801 roku w tajemnicy zalegalizował Towarzystwo Jezusowe w Rosji. Usiłował także ustanowić tam stałą nuncjaturę apostolską. Wysłał tam posła z nadzwyczajnymi uprawnieniami, jednak działania arcybiskupa Stanisława Siestrzeńcewicza zmusiły go do opuszczenia Rosji w 1804 roku.
Sprawy religijne.
8 października 1803 roku wydał list "Et sit fraternitas (I aby było przymierze)" w którym określił, iż osoby, które się rozwiodły i powtórnie zawarły związek małżeński nie mogą przystępować do sakramentu pokuty i Eucharystii. Była to odpowiedź na zmiany projektowane przez Napoleona Bonaparte zmierzające do legalizacji rozwodów, które znalazły swoje odzwierciedlenie w Kodeksie Napoleona. Po roku 1815 udzielił w Rzymie azylu członkom rodziny Bonapartych. W 1817 zreorganizował Kongregację Rozkrzewiania Wiary.
31 lipca 1814 oficjalnie cofnął kasatę zakonu jezuitów, opierając się na działających zgromadzeniach m.in. w Prusach i Rosji. W czerwcu 1816 potępił protestanckie Towarzystwo Biblijne, a we wrześniu 1821 – indyferentyzm i masonerię.
Kreował 99 kardynałów na dziewiętnastu konsystorzach.
Dokumenty papieskie.
Przemówienia.
Źródło.
Kult.
15 sierpnia 2007 roku Stolica Apostolska ogłosiła, że Benedykt XVI wyraził zgodę na wszczęcie procesu beatyfikacyjnego na szczeblu diecezjalnym, w diecezji Savona-Noli.

</doc>
<doc id="84301" url="https://pl.wikipedia.org/wiki?curid=84301" title="Puchar Europy">
Puchar Europy



</doc>
<doc id="84303" url="https://pl.wikipedia.org/wiki?curid=84303" title="FC Barcelona">
FC Barcelona

Futbol Club Barcelona (wym. fubˈbɔl ˈklub bəɾsəˈlonə]) – kataloński wielosekcyjny klub sportowy z Barcelony (Hiszpania), istniejący od 29 listopada 1899 r., czyli momentu założenia męskiej drużyny piłkarskiej przez grupę Szwajcarów, Anglików, Katalończyków i Niemca. Z czasem stał się katalońską instytucją o dużym znaczeniu społecznym. Jego motto to "Més que un club" (pol. Więcej niż klub).
Męska drużyna piłkarska Barçy zdobyła m.in.: 5x Ligę Mistrzów, 26x LaLigę, 31x Puchar Króla, 3x Klubowe Mistrzostwo Świata, 4x Puchar Zdobywców Pucharów, 5x Superpuchar Europy i 14x Superpuchar Hiszpanii.
FC Barcelona jest własnością 143 086 "socis" i posiada miliony kibiców na całym świecie, z których część zrzeszona jest w ok. 1270 oficjalnych "penyes" (fanklubach). Klub posiada m.in. następującą infrastrukturę: stadiony piłkarskie Camp Nou i Estadi Johan Cruyff, kompleks treningowy Ciutat Esportiva Joan Gamper, szkółkę piłkarską La Masia oraz halę sportową Palau Blaugrana. Poza sekcją piłkarską Barça prowadzi również profesjonalne sekcje koszykówki, piłki ręcznej, futsalu i hokeju na rolkach. Blaugrana posiada także drugą drużynę piłki nożnej, zespoły młodzieżowe i sekcje amatorskie.
FC Barcelona została wybrana najlepszym klubem piłkarskim świata w latach 2001-2010 i 2011-2020 przez Międzynarodową Federację Historyków i Statystyków Futbolu (IFFHS).
Historia.
1899: Powstanie klubu.
Urodzony w Szwajcarii Hans Gamper, który przybył do Barcelony w 1898 roku z powodów zawodowych, w październiku 1899 r. umieścił ogłoszenie w magazynie "Los Deportes", aby znaleźć graczy zainteresowanych utworzeniem drużyny piłkarskiej. 29 listopada 1899 roku Gamper i jedenastu innych mężczyzn (Otto Kunzle i Walter Wild ze Szwajcarii, John Parsons i William Parsons z Anglii, Otto Maier z Niemiec, oraz Lluís d'Ossó, Bartomeu Terradas, Enric Ducal, Pere Cabot, Carles Pujol i Josep Llobet z Katalonii) zebrali się w Gimnasio Solé, aby utworzyć stowarzyszenie, które będzie nosić nazwę i herb miasta: Futbol Club Barcelona.
Pierwszym prezesem klubu został Wild, skarbnikiem mianowano Terradasa, a d’Ossó powierzono funkcję sekretarza technicznego. Wybrano również barwy strojów – początkowo połowa koszulki była niebieska, a druga bordowa, rękawy w przeciwnych kolorach, a spodenki białe. Najbardziej prawdopodobna teoria dotycząca pochodzenia barw mówi, że pochodzą one z zestawu noszonego przez drużynę rugby w angielskiej szkole Merchant Taylors’, w której w młodości uczyli się bracia Witty, dwaj z pierwszych członków FC Barcelony.
1899–1912.
Dziesięć dni po założeniu klubu, 8 grudnia 1899 r. o godzinie piętnastej, na pierwszym boisku FC Barcelony, Velodromo de la Bonanova, rozegrano pierwszy mecz: rywalem byli Anglicy, którzy wygrali to spotkanie 1:0, a bramka padła w pierwszej połowie spotkania. Grano w dziesięcioosobowych składach. Następnego dnia w istniejącym do dziś katalońskim dzienniku „La Vanguardia” napisano obszerną informację o tym meczu.
Swoje pierwsze zwycięstwo w historii drużyna odniosła 25 grudnia, wygrywając 3:1 w towarzyskim meczu z lokalnym zespołem Catala FC. Kilka miesięcy później zdecydowano, iż drużyna zasługuje na własne boisko, którego nie będzie musiała dzielić z inną drużyną. Zarząd wydzierżawił obiekt w pobliżu hotelu Casanovas.
Pierwsze derby Katalonii rozegrano 23 grudnia 1900 r., przeciwko studenckiej drużynie Sociedad Española de Futbol. W składzie FC Barcelony nie było obcokrajowców, a spotkanie zakończyło się bezbramkowym remisem.
W 1901 r. drużyna brała udział w turnieju o puchar ufundowany przez Alfonso Macaya. Zajęła w nim drugie miejsce, jednak już w następnej edycji zatriumfowała, strzelając we wszystkich ośmiu meczach sześćdziesiąt bramek, tracąc przy tym dwie.
13 maja 1902 r. Barça rozegrała swój pierwszy mecz poza Katalonią, a rywalem był nowo powstały Madrid FC (obecnie znany jako Real Madryt), który przegrał z Blaugraną 1:3. Było to spotkanie półfinałowe o Puchar Króla Hiszpanii, które to rozgrywki zainicjował Alfons XIII. W finale katalońska drużyna przegrała z Vizcayą 1:2.
Dwa lata później, 1 maja 1904 r., drużyna po raz pierwszy wyjechała z kraju, do Francji, gdzie w Tuluzie, na obiekcie Stade Olympique"," pokonała miejscowy zespół Stade O.E.T. 3:2.
W 1905 r. FC Barcelona triumfowała w Pucharze Katalonii, wygrywając w jego finale z Espanyolem 3:2. Jednak wygrana ta nie uchroniła klubu przed kryzysem – malała liczba socis, w rezultacie w 1908 r. pozostało ich tylko 38. Wszystko wskazywało na to, że klub się rozpadnie. W tej sytuacji Joan Gamper zrezygnował z funkcji kapitana drużyny, kończąc sportową karierę i wszedł w skład zarządu jako prezes, który panował przez pięć kadencji. Efekty jego pracy były widoczne już w następnym roku, kiedy to drużyna przeniosła się na wykupiony na własność stadion Camp del carrer Indústria, gdzie od 14 marca 1909 r. zaczęto rozgrywać mecze.
W sezonie 1909/10 FC Barcelona wywalczyła mistrzostwo Katalonii oraz Puchar Króla Hiszpanii, gdzie w finale drużyna wygrała 3:2 z Españolem Madrid. To spowodowało, że do klubu sami zaczęli zgłaszać się kandydaci na socis i już w następnym sezonie (1910/11) ich liczba wzrosła do 367. Zespół ponownie był triumfatorem Katalonii oraz zdobył Puchar Pirenejów. W sezonie 1911/12 przeciwko zarządowi klubowemu zbuntowali się piłkarze, domagając się zapłaty za ich grę dla klubu.
1912–1930.
14 sierpnia 1912 r. w klubie pojawił się Paulino Alcántara. W chwili przyjścia do klubu miał niewiele ponad 15 lat. Zadebiutował w wygranym 8:2 spotkaniu w Sabadell z miejscową drużyną CE Sabadell FC. W pierwszym oficjalnym meczu strzelił hat-tricka, a jego drużyna pokonała 9:0 Català SC w rozgrywkach o Puchar Katalonii. Jego rekord (357 bramek w 357 meczach) został do dziś pobity tylko przez Messiego.
Rok później klub zdobył trzeci w historii Puchar Króla Hiszpanii, pokonując w finale Real Sociedad 3:2, a w następnym roku doznał trzech porażek w meczach z angielską drużyną, Notts County (0:2, 0:4, 3:10).
W 1916 r. Real Madryt po raz pierwszy rozegrał mecz w Katalonii, który przegrał 0:3. Jednym z zawodników drużyny ze stolicy Hiszpanii był wówczas Santiago Bernabéu.
17 lipca 1917 r., gdy pierwszym oficjalnym trenerem piłkarzy został Jack Greenwell, FC Barcelona wygrała z CE Europa 3:1.
W 1922 r. wybudowano nowy stadion – "Camp de Les Corts". Otwarcie obiektu uczczono rozegraniem meczu ze szkockim klubem St. Mirren, w który drużyna Barcelony zwyciężyła 2:1. W tym samym roku klub zdobył kolejny Puchar Króla Hiszpanii, pokonując w finale Real Unión Irún 5:1 (gole Torralby, Samitiera, Gracii, Alcántary (2). W 25-lecie istnienia klub liczył już 12 207 członków.
W 1923 r., w atmosferze wzrastającego napięcia na arenie politycznej, zwalczające separatystyczny ruch kataloński władze hiszpańskie zmusiły szefów klubu do podania listy jego członków, wprowadziły też zakaz używania języka katalońskiego i wywieszania na stadionie katalońskich flag. Dwanaście miesięcy później nowo otwarty stadion klubowy został zamknięty na pół roku, po tym jak spalono hiszpańską flagę, a hymn hiszpański wykonywany przez angielską orkiestrę został zagłuszony gwizdami kibiców, którzy zrewanżowali się funkcjonariuszom policji bijących fanów przed stadionem. Joan Gamper został oskarżony o dowodzenie spiskiem, w związku z czym musiał opuścić Hiszpanię i wyjechał do swojego rodzinnego kraju – Szwajcarii. Po powrocie nie brał już aktywnego udziału w życiu klubu.
Podczas prezesury Arcadiego Balaguera, klub sięgnął dwukrotnie po Puchar Króla Hiszpanii – w sezonach 1925/26 (2:0 z Arenas de Guecho) i 1927/28 (3:2 po dogrywce z Atlético Madryt), trzykrotnie triumfował w Campionat de Catalunya (który zastąpił Puchar Macaya) w sezonach 1925/26, 1926/1927 i 1927/1928 oraz wygrał pierwszą edycję hiszpańskich rozgrywek ligowych, które zostały zainaugurowane 10 lutego 1929 r. FC Barcelona wygrała zarówno mecz w pierwszej kolejce rozgrywek 12 lutego 1929 r. przeciwko Real Racing Club na wyjeździe (2:0), jak i ostatni – u siebie 4:1 z Real Union Club Irun 23 czerwca 1929 r. Dzięki temu zwycięstwu Barcelona zepchnęła rywala ze stolicy, Real Madryt, na drugą pozycję w tabeli. Kataloński klub strzelił w pierwszym sezonie ligowym 37 bramek, a stracił dwie. Arcadi Balaguer, po zrezygnowaniu ze stanowiska, został odznaczony medalem za zasługi.
1933–1942.
Josep Samitier przeszedł do Realu Madryt, gdzie z Zamorą pomógł klubowi ze stolicy w zdobyciu tytułu mistrza kraju. W 1935 r. Samitier, który wykorzystał słabe strony Barcelony, poprowadził swój obecny klub do jednej z najwyższych wygranych z odwiecznym rywalem, 8:2.
W 1936 r. wybuchła wojna domowa. W czasie działań ucierpiał również kataloński klub. Liczba socis uległa zmniejszeniu – z 7719 do 2500. Miesiąc po rozpoczęciu walk, Josep Sunyol, ówczesny prezes klubu, został wezwany na posiedzenie federacji piłkarskiej do Madrytu. Po wyjeździe jego samochód został zatrzymany w Sierra de Guadarrama przez patrol wojsk frankistowskich, a sam Sunyol zastrzelony. Natomiast Angel Arocha, piłkarz, który strzelił 214 bramek dla Katalończyków w 207 meczach, został siłą wcielony do armii w Aragonii. Szesnastu graczy zespołu wyjechało do Ameryki, aby rozegrać mecze w Meksyku i w Stanach Zjednoczonych, co miało poprawić kiepską sytuację klubu; tylko czterech z nich wróciło do Hiszpanii.
Francuska sekretarka klubu, Rossend Calvet i Mata wyjechała do Francji, aby w paryskim banku ulokować $12 900. Fundusz ten był podporą klubowych władz. 16 marca 1938 r. na budynek siedziby klubu spadła bomba niszcząc pomieszczenie z trofeami oraz kasę klubu. Jednak FC Barcelona nie przestała istnieć, ponieważ dozorca odnalazł kasetkę, w której znajdowało się 2500 peset. Klub zdobył tylko mistrzostwo Katalonii, bo rozgrywki ligowe były zawieszone na czas wojny, która skończyła się w 1939 r. porażką republikanów.
W 1940 r., na osobisty rozkaz Francisco Franco, zmieniono nazwę z angielsko brzmiącej „Football Club Barcelona” na hiszpańską nazwę – „Club del Futbol Barcelona:, a także herb (redukując z czterech do dwóch czerwone pasy na senyerze; powrót nastąpił w 1949 r., na pięćdziesięciolecie klubu). Do dawnej nazwy powrócono w 1974 r., zaś pozwolenie na wywieszanie katalońskich flag na obiekcie nastąpiło po śmierci dyktatora w 1975 r.
1942–1957.
W 1942 r. klub przeżył jeden z najdziwniejszych okresów w historii ligi hiszpańskiej – drużyna, która gdyby nie wygrała meczu (5:1) z Realem Murcią, spadłaby do Segunda División, ostatecznie zajęła 12. miejsce w lidze, a jednocześnie zdobyła Puchar Króla Hiszpanii wygrywając w finale z Athleticiem Bilbao 4:3, natomiast Mariano Martín został królem strzelców w lidze, strzelając 32 gole w 26 meczach.
Rok później, w pierwszym meczu w półfinale pucharu krajowego, FC Barcelona wygrała mecz z Realem Madryt u siebie na Les Corts 3:0, lecz w rewanżu na Santiago Bernabéu, przegrała 1:11 spotkanie rozegrane 13 czerwca 1943 r.
W następnym roku z pracy w roli trenera został zwolniony José Nogués, a na jego miejsce mianowano byłego zawodnika zespołu, Josepa Samitiera. W roli trenera pracował on przez trzy lata, lecz do jego osiągnięć zaliczyć można tylko pierwsze miejsce w lidze w sezonie 1944/45. Później drużyna prowadzona już przez jego następcę, triumfowała w sezonach: 1947/48 i 1948/49. W 1950 r., w meczu rozgrywanym na Les Corts pomiędzy FC Barcelona a Realem Madryt padł wynik 7:2.
Kilka miesięcy po tym wydarzeniu do FC Barcelony przyszedł Ladislao Kubala. Z początku nie mógł jednak uczestniczyć w spotkaniach, jakie rozgrywała jego nowa drużyna, z powodu sankcji nałożonych przez FIFA, co trwało aż do 29 kwietnia 1950 r.. Po oficjalnym dołączeniu Węgra do zespołu, Duma Katalonii z sześcioma zwycięstwami i jednym remisem wygrała kolejną edycję Pucharu Hiszpanii. W finale tych rozgrywek Kubala strzelił trzy gole w wygranym 3:0 meczu z Realem Sociedad. W 1952 „Drużyna Pięciu Pucharów” (kat. "Barça de les 5 Copes") zdobyła Puchar Ligi Hiszpańskiej, Latin Cup, Trofeum Eva Duarte, Trofeum Martini &amp; Rossi oraz Puchar Hiszpanii, pokonując w jego finale Valencię CF 4:2, pomimo że do przerwy Barcelona przegrywała 0:2.
Na początku kolejnego sezonu Węgier zachorował na gruźlicę, co skutkowało miejscem w środkowej części tabeli, jakie Azulgrana zajmowała podczas jego choroby. 22 lutego, gdy ten powrócił na spotkanie z Racingiem Santander – pomógł drużynie wywalczyć pierwsze miejsce w tabeli (FC Barcelona wyprzedziła w ostatniej kolejce Valencię) i zdobyć kolejny puchar kraju (2:1 w finale z Athleticiem Bilbao).
1953–1957: Niedoszły transfer Di Stéfano i otwarcie Camp Nou.
Gdy władze Realu Madryt dowiedziały się, iż Alfredo Di Stéfano ma przejść do FC Barcelony, za wszelką cenę usiłowały nie dopuścić do tego transferu. Rozpoczęły negocjacje z Millonarios de Bogotá, gdzie Argentyńczyk wcześniej występował, lecz bez zgody federacji FIFA. Wcześniej klub z Katalonii ustalił z uprawnionym właścicielem piłkarza – River Plate, kwotę odstępnego, która wynosiła 2 mln peset. 15 września 1953 Królewska Hiszpańska Federacja Piłkarska poprosiła FIFA o rozsądzenie kwestii, którego klubu zawodnikiem jest Argentyńczyk. Ta najpierw oznajmiła, iż "„Di Stéfano nie może zagrać w żadnym klubie hiszpańskim do chwili, gdy jego sytuacja [...] nie zostanie całkowicie wyjaśniona”", a następnie poprosiła o arbitraż byłego prezesa RFEF, Armado Muñoza Calero, który zaproponował, aby Di Stéfano rozegrał sezony 1953/54 i 1955/56 w barwach Realu Madryt, natomiast 1954/55 i 1956/57 w barwach FC Barcelony. Oba kluby zaprotestowały, chcąc mieć zawodnika na własność. W Barcelonie cały zarząd podał się do dymisji rezygnując jednocześnie z praw do zawodnika. W efekcie Di Stéfano trafił do Madrytu, gdzie pomógł zwyciężyć w kilku pierwszych edycjach Pucharu Mistrzów.
Po dwóch latach dominacji w lidze Barça w 1953 r. spadła na drugie miejsce w tabeli, a triumfował Real Madryt. Także w pucharze krajowym Katalończykom się nie powiodło – w ćwierćfinałowym meczu z Athletic Bilbao, kontuzjowany został Kubala, co wyłączyło go z gry na cztery i pół miesiąca, a w finale tych rozgrywek pokonała ich Valencia rezultatem 3:0.
W następnym sezonie zakupiono dla wzmocnienia drużyny Luisa Suáreza z Deportivo La Coruña, ponieważ Kubala narzekał na kontuzję kolana, a klub uplasował się na drugiej pozycji w tabeli La Liga ulegając stołecznemu rywalowi.
28 listopada 1954 została rozpoczęta budowa nowego stadionu – Camp Nou. Drużyna pod wodzą byłego bramkarza klubowego, Franza Platki, zdobyła w sezonie 1955/1956 pierwszy w swojej historii Puchar Miast Targowych, wygrywając z reprezentacją Londynu w dwumeczu 6:2.
W lidze zajęła drugie miejsce, zaraz za Athletic Bilbao. Inauguracyjny mecz na otwarcie Camp Nou został rozegrany 24 września 1957. Rywalem był stołeczny polski klub, Legia Warszawa, która wystąpiła jako "Reprezentacja Warszawy". Mecz zakończył się zwycięstwem gospodarzy 4:2. Bramki dla Dumy Katalonii zdobyli Eulogio Martínez, Justo Tejada, Francisco Sampedro Lluesma oraz Evaristo. Dla warszawian trafili Henryk Szymborski oraz Władysław Soporek.
Natomiast w pucharze krajowym, FC Barcelona pokonała w derbowym pojedynku RCD Espanyol 1:0.
1960–1978.
W 1960, zawodnik "Dumy Katalonii" Luis Suárez, został uznany najlepszym piłkarzem Europy i zdobył Złotą Piłkę. Ponadto zespół obronił Puchar Miast Targowych (finał z Birmingham 0:0 w pierwszym spotkaniu, i 4:1 w drugim). Świetna passa utrzymywała się także w lidze, gdzie drużyna w sezonie 1959/1960 nie przegrała żadnego meczu rozegranego u siebie, czego skutkiem był triumf w La Liga. Liczba członków klubu wzrosła do 50 000. Na arenie międzynarodowej drużyna powstrzymała Real Madryt w jego wędrówce po kolejny z rzędu Puchar Mistrzów (w drugiej rundzie, 1/8 finału). W pierwszym meczu padł remis 2:2 w Madrycie, w drugim rozgrywanym w Barcelonie, 2:1 dla gospodarzy. Bramkę na wagę awansu do kolejnej rundy zdobył z rzutu karnego Luis Suárez. Arbitrem tego spotkania był Arthur Ellis. Barcelona doszła do finału, gdzie ostatecznie przegrała z SL Benfica 2:3 (dwa gole dla Barçy zdobył Sándor Kocsis).
23 czerwca 1963, klub zdobył kolejny Puchar Hiszpanii (nazywany, w czasie rządów Franco, Copa del Generalisimo). Rywalem w finale rozegranym na Camp Nou był Real Saragossa. Gole dla Barçy zdobyli: Pereda, Sandor Kocsis i Zaldúa. Natomiast w lidze, po zajęciu szóstej, najgorszej od dwudziestu lat pozycji, władze zdecydowały się odmłodzić zespół, na skutek czego odeszli Antonio Ramallets, Zoltán Czibor i Luis Suárez.
Trzy lata później zostały sprzedane tereny byłego stadionu Les Corts za 226 milionów peset, co wyraźnie wpłynęło na budżet klubu, który potrzebował dobrych piłkarzy. Po raz trzeci w swojej historii drużyna wywalczyła Puchar Miast Targowych. Mimo porażki w pierwszym meczu finałowym z Realem Saragossa 0:1, triumfowała wygrywając rewanżowe spotkanie 4:2 (po dogrywce).
W 1968 Real Madryt przegrał z Barçą 0:1 na swoim własnym stadionie w finale Pucharu Hiszpanii. Mecz ten został określony mianem "butelkowego finału", ponieważ wściekli madryccy kibice po przegranym meczu zaczęli rzucać w piłkarzy Blaugrany butelkami; żaden z nich nie został jednak trafiony.
W 1969 roku "Duma Katalonii" poniosła porażkę 0:1 ze Slovanem Bratysława w finale Pucharu Zdobywców Pucharów.
13 sierpnia 1973 za 922 000 funtów został kupiony Johan Cruijff z Ajaksu Amsterdam – trener Rinus Michels zaoferował mu ponad pięciokrotnie wyższą stawkę niż poprzedni klub piłkarza. Sam zawodnik miał też do wyboru Real Madryt, lecz wybrał "Barçę". Na uzasadnienie swojego stanowiska wypowiedział zdanie:
Rok po dołączeniu do składu Cruijffa, także za namową Michelsa podpisano kontrakt z Johanem Neeskensem.
W 1974 FC Barcelona na sześć kolejek przed końcem rozgrywek zapewniła sobie pierwsze miejsce w tabeli ligi hiszpańskiej, a w jednym z ostatnich meczów wygrała na wyjeździe 5:0 z Realem Madryt. W kolejnym sezonie zespół zajął ostatecznie trzecie miejsce z 14. punktami straty do rywala z Madrytu. W finale Pucharu Hiszpanii Real wygrał z Blaugraną 4:0.
W 1978 na stanowisko prezesa klubu został wybrany Josep Lluís Núñez, który sprawował ten urząd przez 22 lata (5 kadencji). Radość piłkarzy z tego wyboru przypieczętowana została zwycięstwem 3:1 w finale pucharu krajowego. W następnym roku Barcelona ograła 4:3 (2:2) niemiecką Fortunę Düsseldorf w finale Pucharu Zdobywców Pucharów. Spotkanie oglądało na stadionie w Bazylei 58 000 kibiców obu drużyn.
1978–1988.
1 marca 1981, po meczu ligowym z Hérculesem Enrique Quini został uprowadzony przez grupę znaną jako Batallon Catalano-Espanyol i był więziony przez 25 dni. Po złożeniu przez władze klubu obietnicy, że rezygnuje z wygranej w Pucharze Hiszpanii, został uwolniony przed meczem finałowym, w którym przeciwnikiem klubu z Katalonii był Sporting Gijón. Katalończycy wygrali 3:1, a jedną z bramek strzelił właśnie wcześniej uprowadzony piłkarz.
Na potrzeby Mistrzostw Świata Camp Nou powiększono do 120 000 miejsc. 7 listopada 1982 do Barcelony przyjechał papież Jan Paweł II, który odprawiał mszę w obecności kilkuset tysięcy wiernych (otrzymał także kartę socis klubu z numerem 10 080). Następnie został rozegrany mecz finałowy Pucharu Zdobywców Pucharów pomiędzy drużyną Barcelony a belgijskim Standardem Liège, który drużyna gospodarzy wygrała 2:1 (dwa gole Allana Simonsena i jeden Quiniego).
W ramach transakcji transferowych w roku 1982 został zakupiony Diego Maradona z Boca Juniors za dość dużą sumę w owych czasach – 3 miliony funtów, jednak nękany kontuzjami, po dwóch latach pobytu w Katalonii, sprzedany został do włoskiego klubu SSC Napoli za 5 milionów funtów. Jego miejsce zajął wcześniej rezerwowy, Bernd Schuster, który pomógł drużynie zdobyć swój dziesiąty tytuł triumfatora ligi hiszpańskiej w historii klubu. Liczba członków klubu przekroczyła 100 000. Oprócz Maradony w tamtym sezonie Barcelonę opuścił także Enrique Quini, który podpisał kontakt ze Sportingiem Gijón.
Rok później Barça po raz pierwszy w historii przegrała na swoim stadionie – Camp Nou – z Realem Madryt 1:2. Przed tym meczem zespół z Madrytu doznał tu 14 porażek i trzy razy zremisował.
W 1986 drużyna pod wodzą trenera Terry’ego Venablesa dostała się do finału Pucharu Europy, jednak przegrała w karnych ze Steauą Bukareszt 0:2 (po 120 minutach brzmiał wynik 0:0). Rozegrano go w Sewilli, w obecności 70 tysięcy kibiców.
Latem 1986 do klubu sprowadzono Garry’ego Linekera, Andoniego Zubizarrete oraz Marka Hughesa. Sezon 1986/87 Barcelona zakończyła na drugim miejscu w lidze, ze stratą zaledwie jednego punktu do lidera – Realu Madryt. Kapitalny sezon zaliczył nowo sprowadzony Gary Lineker, który w rozgrywkach hiszpańskiej ligi strzelił aż 20 bramek dla Blaugrany.
W sezonie 1987/1988 trenerem został Luis Aragonés, który jednak nie umiał wprowadzić nowego ducha w drużynę, co odbiło się na wynikach – 15 zwycięstw w lidze w sezonie uplasowało klub na szóstej pozycji w tabeli.
Mimo to klub zdobył Puchar Hiszpanii dający awans do zmagań o Puchar Zdobywców Pucharów, który w następnym sezonie udało się zdobyć pod wodzą nowego trenera – Johana Cruijffa. Holender sprowadził nowych zawodników: José Mari Bakero, Beguiristáina, Sacristána, Salinasa i awansował do pierwszej drużyny młodziutkiego Guillermo Amora. To właśnie ci zawodnicy przyczynili się do wygranej w Pucharze.
1988–1996: Dream Team Cruyffa.
W sezonie 1989/1990 do drużyny Cruijffa dołączyli Ronald Koeman z PSV Eindhoven i Michael Laudrup z Juventusu. Zespół wygrał 2:0 w finale Pucharu Króla Hiszpanii z "Królewskimi" (mecz był rozgrywany w Walencji), po raz kolejny triumfując w krajowych pucharach. Następny sezon też okazał się szczęśliwy – pomimo operacji wszczepienia by-passów, jakiej musiał poddać się trener Katalończyków oraz półrocznej pauzy w grze Ronalda Koemana (Christo Stoiczkow, piłkarz, który w barwach klubu rozegrał 151 spotkań i strzelił 76 bramek nie grał przez dwa miesiące z powodu zawieszenia), klub zdobył Superpuchar Hiszpanii, mistrzostwo Hiszpanii i mistrzostwo Katalonii oraz Puchar Theresa Therrara.
Rok 1992 zapisał się złotymi zgłoskami w historii katalońskiego klubu. W Hiszpanii Azulgrana zdobyła dwunasty tytuł triumfatora ligi hiszpańskiej. Natomiast w Pucharze Europy dotarła do finału i 20 maja 1992 zmierzyła się z włoskim klubem UC Sampdoria na londyńskim stadionie Wembley w obecności 70 827 kibiców. W regulaminowym czasie gry, mimo kilku akcji podbramkowych, nie padła ani jedna bramka. Dopiero w dogrywce, w 112 minucie, po faulu jednego z piłkarzy włoskich, do piłki podszedł Koeman (mimo że występował na pozycji obrońcy, strzelił 213 bramek w karierze) i z rzutu wolnego ulokował piłkę w siatce przy lewym słupku.
Rok później losy pierwszego miejsca w lidze ważyły się do ostatniej kolejki. Klub ze stolicy poleciał na Wyspy Kanaryjskie, aby zagrać z Teneryfą, z którą przegrał ostatecznie 0:2, natomiast Barcelona wygrała z Realem Sociedad 1:0, co dało Katalończykom mistrzostwo kraju. Drużyna zdobyła także Puchar Therresa oraz Puchar Katalonii.
W sezonie 1993/94 zmagania były bardziej dramatyczne. W styczniu FC Barcelona pokonała Real Madryt 5:0 na Camp Nou. W ostatniej kolejce rozgromiła 5:2 Sevillę FC, zrównując się dorobkiem punktowym z Deportivo La Coruña. Dzięki temu, że gracz Deportivo, Miroslav Đukić, w ostatniej minucie meczu przeciwko Valencii nie wykorzystał rzutu karnego oraz korzystniejszemu bilansowi bezpośrednich spotkań Barça zanotowała wówczas kolejny triumf w La Liga.
Na arenie międzynarodowej drużyna przegrała w finale Ligi Mistrzów z A.C. Milan 0:4. To spowodowało, że odeszli Andoni Zubizarreta, Julio Salinas, Michael Laudrup i niezadowolony ze złej atmosfery wewnętrznej Christo Stoiczkow.
W następnym sezonie Barcelona nie wywalczyła już pierwszego miejsca w tabeli ligowej (jak to było przez ostatnie 4 lata) i zajęła czwarte miejsce, z 9 punktami straty do lidera, którym był Real Madryt. W 1996 z posady trenera Barçy zrezygnował Johan Cruijff, któremu nie udało się zdobyć żadnego znaczącego trofeum w sezonie 1995/96.
1996–2000.
W sezonie 1996/97 drużynę prowadził Bobby Robson, a do zespołu dołączyli Ronaldo, Luis Enrique, Vítor Baía, Christo Stoiczkow, Fernando Couto i Laurent Blanc. Zespół opuścił natomiast Gheorghe Hagi, który odgrywał wcześniej głównie rolę rezerwowego. Ronaldo i Luis Enrique spisywali się świetnie – pierwszy zdobył tytuł króla strzelców, a pochodzący z Asturii Enrique nie miał problemów z aklimatyzacją. Barcelona zdobyła Puchar Zdobywców Pucharów wygrywając w finale 1:0 z Paris Saint Germain po golu Brazylijczyka. W lidze hiszpańskiej, mimo zdobycia aż 102 goli, klub zajął drugie miejsce, ale zdobył Puchar Króla.
W sezonie 1997/98 zespół prowadził już Louis van Gaal. Zakupił on do klubu Rivaldo, Sonnego Andersona, a także trzech zawodników AC Milanu: Michaela Reizigera, Christophera Dugarriego oraz Winstona Bogarde. W pierwszym sezonie Holendra Barcelona zdobyła dublet, z kolei w jubileuszowym sezonie 1998/99 – Mistrzostwo Hiszpanii, do którego w dużym stopniu przyczyniła się nowo pozyskana gwiazda – Patrick Kluivert. Pomimo sukcesów krajowych w tych dwóch sezonach FC Barcelona wyraźnie rozczarowała na arenie międzynarodowej (m.in. odpadła już w fazie grupowej Ligi Mistrzów 1997/98 i 1998/99). W kolejnym sezonie, 1999/00, mimo walki na kilku frontach FC Barcelona nie zdobyła żadnego trofeum, a kibice mieli powoli dość van Gaala, który uczynił z Barçy „holenderską kolonię”. W sezonie 2000/01 do drużyny dołączyli Marc Overmars i Emmanuel Petit, którzy mieli uleczyć sytuację w klubie; niestety nie udało im się. Przez kolejne kilka sezonów Barcelona rozczarowywała swych fanów, nie osiągając żadnych sukcesów mimo ogromnych pieniędzy wydanych na piłkarzy przez Joana Gasparta wybranego w 2000 r. na prezesa klubu.
2000–2003.
Joan Gaspart, który dotąd był wiceprezesem klubu, dążył do naprawy sytuacji. Podczas jego urzędowania na tym stanowisku sprowadzono między innymi Diego Maradonę, Gary’ego Linekera, Bernda Schustera, Romário i Ronaldo. W wyborach na prezesa Gaspart zdobył 54,87% głosów – głosowało na niego 25 181 socis FC Barcelony.
Na początku oddany barwom klubowym prezes był szanowany przez kibiców. W czasie swojej prezesury zakupił między innymi Marca Overmarsa i Emmanuela Petita. Za te transfery zapłacił 32 miliony funtów. Część tych funduszy odzyskał, po nieporozumieniu z Portugalczykiem Luísem Figo, którego sprowadził Johan Cruijff, ówczesny trener klubowy. W tym czasie niemal równolegle trwały wybory prezesa Realu Madryt, gdzie wystartował Florentino Pérez, który chciał pozyskać piłkarza do kastylijskiego klubu. Pérez oznajmił, iż spotkał się z Portugalczykiem i ten wykazał chęć gry na Santiago Bernabéu, jednak Joan Gaspart temu zaprzeczał, a piłkarz nie wypowiadał się oficjalnie na ten temat. Zarząd FCB sądził, iż chce on wymusić na klubie wyższy kontrakt. Jednak ostatecznie, ku zdziwieniu socis, jak i kibiców Azulgrany, przeszedł na stronę przeciwnika.
W lidze hiszpańskiej FC Barcelona na koniec sezonu zajęła 4. miejsce, dzięki hat-trickowi Rivaldo w ostatnim w sezonie spotkaniu z Valencią. Klub w rozgrywkach europejskich Pucharu UEFA doszedł do półfinału, gdzie został pokonany przez Liverpool.
W następnym sezonie do klubu przyszli między innymi Fábio Rochemback, Javier Saviola, Philippe Christanval i Patrik Andersson, natomiast zespół opuścili Pep Guardiola, Emmanuel Petit i Simão Sabrosa. Pomimo że klub dokonał wielu transferów, nie przyniosło to oczekiwanych rezultatów – klub ponownie uplasował się na koniec sezonu na czwartej pozycji w tabeli. W Lidze Mistrzów został wyeliminowany przez Real Madryt.
W 2002 trenerem drużyny został Louis van Gaal, który już prowadził klub w latach 1997–2000, jednak bez większych sukcesów. Tak było też tym razem. Van Gaal postawił przede wszystkim na wychowanków klubu. Do pierwszego składu awansowali m.in. Víctor Valdés, Fernando Navarro czy Andrés Iniesta. Ponadto do klubu zakupiono Juana Romána Riquelme. Pomimo że drużynę zasiliło wielu młodych graczy, w dziewiętnastej kolejce Primera División zespół znajdował się trzy punkty od strefy spadkowej. To spowodowało, iż van Gaal pożegnał się z posadą trenera pierwszego zespołu, a jego następcą został Radomir Antić, z pomocą którego na koniec sezonu klub uplasował się na szóstej pozycji, dającej awans do rozgrywek o Puchar UEFA.
Po tym sezonie z fotela prezesa ustąpił Joan Gaspart, pozostawiając klub w głębokim kryzysie. Podczas jego prezesury na transfery wydano około 200 mln €.
2003–2008: Laporta, Ronaldinho i Rijkaard.
Przełomem okazało się przybycie nowego prezesa klubu, Joana Laporty, wybranego przez socis na to stanowisko w 2003 r. Jedną z pierwszych decyzji prezydenta było powołanie na stanowisko trenera pierwszej drużyny Franka Rijkaarda. Nowe władze starały się odbudować zespół. Mimo przegranej walki z Realem Madryt o sprowadzenie do klubu Davida Beckhama, udało im się w 2003 r., niejako na osłodę, podpisać kontrakt z Ronaldinho. Stał się on od razu ostoją drużyny oraz jej najpewniejszym punktem. Sezon później na Camp Nou przybyli zawodnicy, którzy mieli za zadanie odmłodzenie kadry, między innymi: Deco, Samuel Eto’o i Ludovic Giuly. Razem z Ronaldinho oraz wychowankami klubu (Puyolem, Xavim i Valdésem) mieli sprawić, by Barcelona stała się klubem z najwyższej półki. Pierwszym zwiastunem lepszych czasów było zdobycie mistrzostwa oraz Superpucharu Hiszpanii w 2005 r.
Sezon 2005/2006.
Sezon 2005/06 był jednym z najlepszych w historii klubu. W tabeli Primera División klub uplasował się na pierwszej pozycji. Po raz drugi w swojej historii drużyna zdobyła Ligę Mistrzów. W finale zmierzyła się z Arsenalem, który po raz pierwszy miał okazję walczyć o najważniejsze klubowe trofeum piłkarskie. Na początku tego spotkania przeważali gracze angielskiej drużyny, którzy już w 2. minucie gry mieli dobrą okazję do zdobycia bramki, ale Thierry Henry nie wykorzystał sytuacji sam na sam z Valdésem. Dopiero po kilku minutach Katalończycy ruszyli do ataku na bramkę Jensa Lehmanna.
W 19. minucie Ronaldinho podał do znajdującego się w obrębie pola karnego Samuela Eto’o. Kameruńczyk został sfaulowany przez Lehmanna, za co ten dostał czerwoną kartkę, a na jego miejsce wszedł Manuel Almunia. W 36. minucie gry „zasnęła” nieco obrona Azulgrany, czego skutkiem było dośrodkowanie Thierry’ego Henry, na główkę Sola Campbella, a ten strzelił prosto do bramki nie dając szans katalońskiemu bramkarzowi. Dopiero w drugiej połowie gry padła bramka dla Barcelony, po podaniu szwedzkiego napastnika Henrika Larssona w stronę Eto’o, który był zaledwie dwa metry przed bramką Almunii i wykorzystał tę sytuację w 76. minucie. Pięć minut później Barcelona wyszła na prowadzenie po golu brazylijskiego rezerwowego, Juliana Bellettiego, który tym samym zdobył swoją pierwszą bramkę dla drużyny.
Sezon 2006/2007.
Sezon 2006/07 Barça rozpoczęła od zwycięstwa 3:0 w Superpucharze Hiszpanii z Espanyolem. Z Ligi Mistrzów drużyna odpadła w fazie pucharowej, z rywalem, jakim był Liverpool FC, zwycięzcą tych rozgrywek z 2005 roku. W lidze Barcelona od początku zajmowała pierwsze miejsce w tabeli, czasami oddając je Sevilli. Lecz pod koniec sezonu Real Madryt dogonił drużynę z Katalonii. Mimo wygranego przez Barçę w ostatniej kolejce spotkania z beniaminkiem i zarazem spadkowiczem z Primera División Gimnastikiem Tarragona 5:1, drużyna nie obroniła mistrzostwa kraju, gdyż Real Madryt odniósł zwycięstwo 3:1 nad Realem Mallorca i mając korzystniejszy bilans bramkowy, zdobył mistrzostwo kraju. Zespół Blaugrany wywalczył natomiast w sezonie 2006/07 Puchar Katalonii. 15 sierpnia 2007 FC Barcelona zdobyła Puchar Franza Beckenbauera, grając przeciwko Bayernowi Monachium, wygrywając 1:0 po bramce Lionela Messiego.
3 lipca 2007 ogłoszono, iż przestała istnieć druga drużyna rezerw – FC Barcelona C. Stało się to z powodu spadku z Segunda División B do Tercera División pierwszej drużyny rezerw – Barçy B. W efekcie FC Barcelona C musiałaby być przesunięta do I ligi katalońskiej, ponieważ przepisy zakazują gry dwóm zespołom jednego klubu w jednej klasie rozgrywkowej Hiszpanii.
Sezon 2007/2008.
Sezon 2007/08 zaczął się od kupna Thierry’ego Henry’ego za 24 miliony euro. Mimo bardzo dobrego składu, drużyna grała kiepsko. Jedną z głównych przyczyn tak słabego sezonu był spadek formy Ronaldinho, który, oficjalnie, doznał kontuzji. Sezon ligowy drużyna FC Barcelona zakończyła na trzeciej pozycji. Wraz z końcem sezonu, trener zespołu Frank Rijkaard zrezygnował z dalszego prowadzenia Barcelony.
2008–2012: PepTeam, tiki-taka i Messi.
Sezon 2008/2009.
Sezon 2008/2009 FC Barcelona rozpoczęła z nowym trenerem – Franka Rijkaarda zastąpił Josep Guardiola, który we wcześniejszych rozgrywkach prowadził Barçę B. Jedną z jego pierwszych decyzji było sprzedanie dwóch podstawowych zawodników: Deco i Ronaldinho, którzy dołączyli odpowiednio do Chelsea i A.C. Milanu. Zespół opuścili również Gianluca Zambrotta (trafił do Milanu) oraz Lilian Thuram, który zakończył karierę piłkarską. Z kolei do Barcelony przeszło siedmiu nowych piłkarzy, wśród nich był prawy obrońca – Dani Alves, który opuścił Sevillę FC (kwota transferu to 29,5 mln € + zmienne – razem max. 35,5 mln), tym samym stając się najdroższym obrońcą zakupionym przez klub z Primera División. Oprócz niego do klubu dołączyli także m.in. Gerard Piqué, Seydou Keita oraz Alaksandr Hleb.
Blaugrana rozpoczęła sezon ligowy od przegranej z Numancią 0:1 oraz remisu na Camp Nou z Racingiem 1:1.
Po początkowych niepowodzeniach drużyna zaczęła grać lepiej i ostatecznie sezon 2008/2009 został uznany za najlepszy w historii klubu. Nigdy dotąd drużyna Barcelony nie wygrała trzech najważniejszych trofeów.
Finał Ligi Mistrzów 2008/2009.
FC Barcelona w 2009 r. została pierwszą piłkarską drużyną w historii, która wygrała w jednym roku kalendarzowym wszystkie możliwe trofea klubowe (Ligę Hiszpańską, Puchar Króla, Ligę Mistrzów, Superpuchar Hiszpanii, Superpuchar Europy i Klubowe Mistrzostwa Świata).
Sezon 2009/2010.
Przed sezonem Barça oddała do Interu Mediolan Samuela Eto’o, w zamian za pieniądze i Zlatana Ibrahimovicia. Barça rozpoczęła zmagania triumfem w Superpucharze Hiszpanii, pokonując Athletic Bilbao 2:1 na San Mamés oraz 3:0 w rewanżu na Camp Nou. Następnym sukcesem drużyny prowadzonej przez Pepa Guardiolę było zdobycie Superpucharu Europy. Mecz rozegrany w Monako przeciwko Szachtarowi Donieck zakończył się wynikiem 1:0 po golu Pedro w 115. minucie. FC Barcelona zakończyła sezon ligowy 2009/10 z 99 punktami, wyprzedzając Real Madryt o trzy punkty i zdobywając mistrzostwo Hiszpanii. Blaugrana uległa w półfinale Ligi Mistrzów Interowi prowadzonemu przez José Mourinho. Dwumecz został jednak zapamiętamy przede wszystkim przez kontrowersje sędziowskie. W 2009 roku FC Barcelona zanotowała rekordowy budżet w historii klubu, wynoszący 405 milionów euro.
Sezon 2010/2011.
Na początku sezonu 2010/11 Barcelona obroniła Superpuchar Hiszpanii pokonując w dwumeczu Sevillę (w pierwszym meczu ulegając na Estadio Ramón Sánchez Pizjuán 3:1, w drugim natomiast zwyciężając na Camp Nou 4:0). Do klubu przybyło kilku nowych zawodników: David Villa, który przeszedł z Valencii za sumę 40 mln €, Adriano z Sevillii za 9,5 mln € oraz Javier Mascherano za 22 mln € z Liverpoolu. Z zespołem, za porozumieniem stron, kontrakty rozwiązali Thierry Henry i Rafael Márquez, przechodząc do New York Red Bulls. Z kolei Yaya Touré odszedł do Manchesteru City za rekordową dla klubu sumę 36 milionów €. Zlatan Ibrahimović został wypożyczony do Milanu z opcją wykupu za 24 mln €, Dmytro Czyhrynski przeniósł się do Szachtara Donieck, Alaksandr Hleb został wypożyczony do Birmingham, a Martín Cáceres do Sevillii. Joan Laporta zakończył 5-letnią kadencję jako prezydent klubu – zastąpił go Sandro Rosell. W sezonie 2010/11 kibice byli świadkami aż czterech Klasyków w ciągu 18 dni.
29 listopada 2010 roku FC Barcelona obchodziła 111. rocznicę założenia klubu. Tego dnia Barça zagrała mecz ligowy z odwiecznym rywalem Realem Madryt i wygrała 5:0. Bramki dla gospodarzy zdobyli: Xavi, Pedro, David Villa (2x) oraz Jeffrén, którym asystowali kolejno: A. Iniesta, David Villa, Messi (2x) oraz Bojan.
11 maja 2011 Barcelona zapewniła sobie trzeci z rzędu tytuł Mistrza Hiszpanii.
28 maja na Wembley w Londynie w finale Ligi Mistrzów Barcelona pokonała prowadzony przez Fergusona Manchester United 3:1. Bramki zdobyli napastnicy: Pedro, Messi i David Villa, a asysty zaliczyło trzech pomocników: Xavi, A. Iniesta oraz Sergio Busquets.
Sezon 2011/2012.
Przed sezonem 2011/12 Barcelona sprowadziła Cesca Fàbregasa z Arsenalu, Alexisa Sáncheza z Udinese oraz Ibrahima Afellaya. Z klubu natomiast odeszli m.in. Zlatan Ibrahimović, Gabriel Milito i Bojan Krkić. Na początku sezonu drużyna zwyciężyła w Superpucharze Hiszpanii, po pokananiu Realu Madryt. W Superpucharze Europy FC Barcelona spotkała się z FC Porto. Na Stadionie Ludwika II w Monako Blaugrana wygrała 2:0 po golach Leo Messiego i Cesca Fàbregasa. W Klubowych Mistrzostwach Świata Barça w finale zmierzyła się z Santosem, w którym ówcześnie grał Neymar Jr. Duma Katalonii zwyciężyła 4:0. W lidze hiszpańskiej ekipa zajęła drugie miejsce, tracąc dziewięć punktów do lidera – Realu Madryt. W Lidze Mistrzów Blaugrana odpadła w półfinale, przegrywając z późniejszym triumfatorem rozgrywek, Chelsea 2:3. Zespół odniósł natomiast zwycięstwo w Pucharze Króla ogrywając 3:0 Athletic Bilbao. FC Barcelona w sezonie 2011/12 łącznie zdobyła cztery trofea. Po zakończeniu sezonu ze stanowiska trenera odszedł Pep Guardiola, a na jego następcę wybrano jego byłego asystenta Tito Vilanovę.
2012–2014: Czasy Tito Vilanovy i Gerardo Martino.
Sezon 2012/2013.
Po zdobyciu przez reprezentację Hiszpanii tytułu mistrza Europy 2012 szeregi Dumy Katalonii zasilił lewy obrońca Jordi Alba, który opuścił Valencię CF. Ponadto sprowadzono Alexa Songa z Arsenalu. Z klubu odszedł Seydou Keita, a wypożyczeni zostali: Ibrahim Afellay, Andreu Fontàs i Isaac Cuenca. Przez pewien czas w drugiej części sezonu zespół prowadził asystent Jordi Roura, ponieważ u Tito Vilanovy stwierdzono nawrót choroby nowotworowej, z którą walczył w USA. W końcówce sezonu Vilanova wrócił jednak do pracy. W Pucharze Króla Hiszpanii zespół Barcelony dotarł do półfinału, gdzie uległ Realowi Madryt 2:4. W superpucharze Hiszpanii Blaugrana również została pokonana przez Real Madryt. Znacznie lepiej Katalończykom poszło w La Lidze, gdzie po zakończeniu rundy jesiennej wszystko było już przesądzone. Ostatecznie FC Barcelona zdobyła tytuł z piętnastopunktową przewagą nad "Królewskimi", zdobywając 100 punktów i tym samym wyrównując rekord ligi. Ligę Mistrzów zespół zakończył w półfinale, przegrywając z Bayernem Monachium 0:4 i 0:3.
Sezon 2013/2014.
W lipcu 2013 r. do klubu za 57 mln € z Santosu został sprowadzony Neymar. Barwy Blaugrany na Atlético Madryt zamienił David Villa. Ponadto klub opuścił Éric Abidal, z którym nie przedłużono kontraktu. 1 czerwca odbyło się oficjalne pożegnanie Francuza, na którym wręczono mu pamiątkową koszulkę Barcelony. Dodatkowo z zespołem rozstał się Thiago Alcântara, który za 25 mln € przeniósł się do Bayernu Monachium. 19 lipca podczas konferencji prasowej ogłoszono, że Tito Vilanova odchodzi ze stanowiska, ponieważ znów nastąpił nawrót choroby nowotworowej, na którą cierpiał, a jej leczenie nie pozwoli mu na dalsze prowadzenie zespołu. W wyniku odejścia Tito Vilanovy FC Barcelona przesunęła towarzyski mecz z Lechią Gdańsk. Tymczasowym trenerem klubu został były asystent Hiszpana Jordi Roura, który poprowadził zespół w towarzyskim meczu przeciwko Bayernowi Monachium. Spotkanie zakończyło się porażką 0:2. 23 lipca ogłoszono nowego trenera zespołu. Został nim Argentyńczyk Gerardo Martino. Trzy dni później odbyła się jego pierwsza oficjalna konferencja prasowa w roli trenera Barçy, a 27 lipca – pierwszy mecz towarzyski pod wodzą Argentyńczyka, w którym FC Barcelona pokonała Vålerenga Fotball 7:0. Przełożony mecz z Lechią Gdańsk odbył się 30 lipca 2013 roku na PGE Arenie. Barça zremisowała z polską drużyną 2:2. W roli menadżera zespołu wystąpił Hiszpan Jordi Roura, ponieważ trener Martino postanowił zostać w stolicy Katalonii i popracować z piłkarzami, którzy wrócili z przedłużonych urlopów po Pucharze Konfederacji. Kilkanaście dni później Barcelona zdobyła trofeum Joana Gampera, gromiąc w spotkaniu 8:0 brazylijski Santos FC. Tym razem na ławce trenerskiej zasiadł już Argentyńczyk. Kolejnym etapem przygotowującym do sezonu było tournée po Azji. W pierwszym spotkaniu zespół Barçy rozgromił 7:1 reprezentację Tajlandii. W kolejnym meczu Barcelona wygrała 3:1 z reprezentacją Malezji. W sierpniu Azulgrana wywalczyła Superpuchar Hiszpanii pokonując w dwumeczu Atlético Madryt.
W kwietniu 2014 FIFA ukarała klub, nakładając zakaz transferowy na najbliższe dwa okienka. Powodem było domniemane złamanie przepisów dotyczących pozyskiwania zawodników poniżej osiemnastego roku życia, jednakże 23 kwietnia kara została zawieszona.
Sezon 2013/2014 Barcelona zakończyła z Superpucharem Hiszpanii na koncie. Gerardo Martino na konferencji prasowej po meczu ligowym z Atlético Madryt poinformował, że na mocy porozumienia z klubem nie jest już trenerem Barcelony. 15 maja 2014 roku Carles Puyol na specjalne zwołanej konferencji prasowej ogłosił, iż kończy karierę piłkarską. W maju 2014 roku karierę zakończył także bramkarz José Manuel Pinto.
2014–2017: Luis Enrique i MSN.
Sezon 2014/2015.
19 maja 2014 klub poinformował, że w sezonie 2014/2015 nowym szkoleniowcem męskiej drużyny Blaugrany zostanie Luis Enrique. Były gracz Barçy podpisał z klubem dwuletni kontrakt. Tego samego dnia klub potwierdził zakup z Borussii Mönchengladbach nowego bramkarza – Marca-André ter Stegena. Kilkanaście dni później ogłoszono, że z Dumą Katalonii kontrakt podpisze Ivan Rakitić. Barça zapłaciła za niego Sevilli 20 mln euro. Chorwacki pomocnik miał zastąpić Cesca Fàbregasa, który przeniósł się do londyńskiej Chelsea. 25 czerwca 2014 r. Barcelona dokonała kolejnego wzmocnienia. Z klubem czteroletni kontrakt podpisał Chilijczyk, bramkarz Claudio Bravo. Real Sociedad otrzymał za niego 12 mln euro. Do pierwszego zespołu została włączona czwórka graczy Barçy B: Jordi Masip, Gerard Deulofeu, Denis Suárez oraz Rafinha. 9 lipca klub poinformował o odejściu Jonathana dos Santosa do Villarealu za kwotę 2 mln euro. Dzień później rozwiązano kontrakt z Isaakiem Cuencą. 11 lipca 2014 r. na Camp Nou z Liverpoolu został sprowadzony Luis Suárez za sumę 81 mln euro. Miał on zastąpić Alexisa Sancheza, który przeniósł się do Arsenalu. Tego samego dnia FC Barcelona poinformowała również o odejściu z zespołu dotychczasowego trzeciego bramkarza Oiera. Piłkarz przeniósł się do Granady. Pod koniec lipca do zespołu dołączył francuski obrońca Jérémy Mathieu, który podpisał czteroletni kontrakt. Valencia CF otrzymała za niego od Dumy Katalonii 20 mln euro. 8 sierpnia 2014 klub ogłosił pozyskanie z Arsenalu belgijskiego obrońcy Arsenalu Thomasa Vermaelena. Na wypożyczenie do Sevilli odeszli Denis Suárez i Gerard Deulofeu.
17 maja 2015 Barcelona po roku przerwy odzyskała mistrzostwo kraju, wygrywając w 37. kolejce na wyjeździe z Atlético Madryt 1:0, po golu Leo Messiego. To dwudziesty trzeci taki tytuł w historii klubu. Niedługo później Barça wygrała Puchar Króla, wygrywając w finale na Camp Nou z Athletic Bilbao 3:1. Jeden z goli strzelonych w tym meczu przez Messiego został zdobyty po niesamowitej akcji indywidualnej. 6 czerwca 2015 r. FC Barcelona pokonała Juventus również 3:1 na Stadionie Olimpijskim w Berlinie i wygrała Ligę Mistrzów. Zwycięstwo z Mistrzem Włoch dało Blaugranie drugi tryplet w historii.
Sezon 2015/2016.
W pierwszym meczu sezonu Barça wygrała po dogrywce z Sevillą 5:4 w Superpucharze Europy. 14 i 17 sierpnia drużyna Barcelony przegrała dwumecz z Athletic Bilbao 1:5 w Superpucharze Hiszpanii. Jeśli chodzi o wzmocnienia, to klub zakontraktował Ardę Turana z Atlético Madryt i Aleixa Vidala z Sevilli. Obaj jednak mogli grać w nowej drużynie dopiero od 4 stycznia 2016, gdyż Barcę obowiązywał zakaz transferowy. Z Barcą pożegnali się Xavi, który przeszedł do Al Sadd, Gerard Deulofeu, który wybrał ofertę Evertonu, Martín Montoya, który związał się z Interem Mediolan i Pedro Rodriguez, który przeszedł do Chelsea. 20 grudnia 2015 r. Barcelona wygrała Klubowe Mistrzostwa Świata, pokonując w finale argentyński klub River Plate 3-0. 6 stycznia 2016 r. w meczu pucharu Króla Hiszpanii z RCD Espanyol zadebiutowali nowe nabytki Barcelony: Arda Turan i Aleix Vidal. 23 stycznia 2016r Barça ogłosiła, że wypożyczenie Cristiana Tello do FC Porto zostaje przerwane, ale zawodnik pójdzie na wypożyczenie do włoskiej Fiorentiny do końca sezonu. 1 lutego 2016 klub ogłosił porozumienie z Realem Betis w sprawie wypożyczenia Martína Montoi do 30 czerwca 2016 roku. Tym samym poprzednia umowa wypożyczenia piłkarza do Interu Mediolan została anulowana.
13 kwietnia 2016 r. Barcelona odpadła z Ligi Mistrzów przegrywając z Atlético Madryt w ćwierćfinale. 14 maja 2016 r. FC Barcelona obroniła tytuł Mistrza Hiszpanii w ostatniej kolejce Primera División pokonując Granadę CF 3-0. Tytuł króla strzelców tych rozgrywek z 40 golami na koncie zdobył Luis Suárez i tym samym stał się również zdobywcą Złotego Buta. 22 maja 2016 roku FC Barcelona zdobyła Puchar Króla Hiszpanii pokonując w finale Sevillę FC 2:0 po dogrywce, po bramkach Jordiego Alby i Neymara. Tym samym Barça zakończyła sezon z krajowym dubletem.
Sezon 2016/2017.
Sezon 2016/2017 FC Barcelona zaczęła od wzmocnień zespołu. Pierwszym wzmocnieniem był Denis Suárez, który został odkupiony z Villarrealu za 3,25 mln euro. Następnie Barcelona kupiła Lucasa Digne z Paris Saint-Germain za 16 mln € + 4 mln € zmiennych. Kolejnym wzmocnieniem było kupienie Samuela Umtitiego z Olympique Lyon za 25 mln euro. Barcelona zakontraktowała również André Gomesa z Valencii za 35 mln € + 20 mln € zmiennych. Pod koniec okienka transferowego Barça kupiła również Jaspera Cillessena z Ajaxu Amsterdam za 13 mln € + 2 mln € zmiennych. Ostatnim wzmocnieniem zespołu w letnim okienku transferowym było sprowadzenie z Valencii Paco Alcácera za 30 mln euro. Z klubem pożegnali się za to Dani Alves, który przeszedł do Juventusu Turyn, Marc Bartra, który wybrał ofertę Borussii Dortmund, Alex Song, który został zakontraktowany przez Rubin Kazań, Alen Halilović, który przeszedł do Hamburger SV, Sandro Ramírez, który wybrał Malagę, Adriano Correia, który został kupiony przez Beşiktaş JK, Martín Montoya, który przeszedł do Valencii, Claudio Bravo, który przeniósł się do Manchesteru City, Thomas Vermaelen, który został wypożyczony na sezon do AS Romy, Cristian Tello, który odszedł ponownie na roczne wypożyczenie do Fiorentiny, Sergi Samper, który przeszedł na wypożyczenie do Granady na sezon, Douglas, który odszedł na roczne wypożyczenie do Sportingu Gijón, oraz Munir El Haddadi, który postanowił odejść na roczne wypożyczenie do Valencii. 14 sierpnia 2016 roku w pierwszym oficjalnym meczu sezonu FC Barcelona pokonała Sevillę 2:0 po bramkach Luisa Suáreza i Munira El Haddadiego w pierwszym meczu o Superpuchar Hiszpanii. 17 sierpnia 2016 roku FC Barcelona zdobyła Superpuchar Hiszpanii, pokonując w rewanżowym meczu Sevillę FC 3:0 (5:0 w dwumeczu) po dwóch bramkach Ardy Turana i po jednej bramce Lionela Messiego. Był to 12 tytuł Barcelony w tych rozgrywkach. 8 marca 2017 roku FC Barcelona dokonała historycznej rzeczy pokonując swojego rywala Paris Saint-Germain wynikiem 6:1 w 1/8 finału Ligi Mistrzów UEFA, pomimo że w pierwszym meczów przegrała aż 0:4. 19 kwietnia 2017 roku Barcelona odpadła z Ligi Mistrzów w ćwierćfinale przegrywając z Juventusem Turyn 0:3 w dwumeczu (0:3 w pierwszym meczu i 0:0 w rewanżu). 21 maja 2017 roku FC Barcelona przegrała walkę o Mistrzostwo Hiszpanii z Realem Madryt. Ostatecznie w lidze Barcelona zajęła drugie miejsce z 90 punktami na koncie tracąc do Mistrza 3 punkty. Lionel Messi zdobył tytuł króla strzelców ligi oraz Złoty But z 37 bramkami na koncie. 27 maja 2017 roku FC Barcelona zdobyła po raz 29 w historii Puchar Króla, który okazał się drugim trofeum (po Superpucharze Hiszpanii), dla Barcelony w sezonie 2016/17. W finale Pucharu Króla FC Barcelona pokonała Deportivo Alavés 3:1 po bramkach Lionela Messiego, Neymara i Paco Alcácera. Trener FC Barcelony Luis Enrique zdecydował się nie przedłużać kontraktu i odszedł wraz z końcem sezonu po trzech latach pracy, podczas których poprowadził Barcelonę do 9 trofeów, co czyni go jednym z najbardziej utytułowanych trenerów w historii klubu. Nowym trenerem został Ernesto Valverde.
2017–2020: Czasy Ernesto Valverde i Quique Setiéna.
Sezon 2017/2018.
Przed sezonem 2017/18 FC Barcelona sprowadziła Gerarda Deulofeu, którego odkupiła z Evertonu za 12 mln euro, Marlona Santosa, którego wykupiła z Fluminense FC za 5 mln euro, Nélsona Semedo, który został kupiony z Benfiki Lizbona za 30 mln € + 5 mln zmiennych, Paulinho, który został kupiony z Guangzhou Evergrande za 40 mln euro oraz Ousmane Dembélé, który został kupiony z Borussii Dortmund za 105 mln € + zmienne i tym samym stał się on najdrożej kupionym piłkarzem w historii klubu. Z klubu odeszli za to: Jordi Masip, który na zasadzie wolnego transferu odszedł do Realu Valladolid (skończył mu się kontrakt z Barceloną), Jeremy Mathieu, który również odszedł na zasadzie wolnego transferu do Sportingu (Barcelona rozwiązała z nim kontrakt), Cristian Tello, który odszedł do Realu Betis za 4 mln euro, Neymar, który odszedł do Paris Saint-Germain za rekordowe 222 mln € co stanowi najdroższy transfer w historii piłki nożnej, Sergi Samper, który odszedł na roczne wypożyczenie do UD Las Palmas, Marlon Santos, który odszedł na dwuletnie wypożyczenie do OGC Nice, Douglas, który odszedł na roczne wypożyczenie do Benfiki Lizbona oraz Munir El Haddadi, który odszedł na roczne wypożyczenie do Deportivo Alavés. 13 sierpnia 2017 roku w pierwszym oficjalnym meczu w sezonie Barcelona przegrała 1:3 z Realem Madryt w pierwszym meczu o Superpuchar Hiszpanii a jedyną bramkę dla Barcelony w tym meczu zdobył Lionel Messi. 16 sierpnia 2017 roku FC Barcelona straciła szanse na pierwsze w sezonie trofeum. W rewanżowym meczu o Superpuchar Hiszpanii przegrała z Realem Madryt 0:2 (w dwumeczu 1:5) i musiała tym razem uznać wyższość swojego największego rywala. W styczniu 2018 roku FC Barcelona również przeprowadziła kilka transferów. Podczas zimowego okienka transferowego do zespołu dołączył Philippe Coutinho, który został kupiony z Liverpoolu za 120 mln € + 40 mln zmiennych i tym samym stał się on najdrożej kupionym piłkarzem w historii klubu. Zespół wzmocnił także Yerry Mina, który został kupiony z SE Palmeiras za 11,8 mln euro. O pół roku wcześniej z powodu poważnej kontuzji z wypożyczenia wrócił Sergi Samper. Zimą 2018 r. zespół opuścili: Arda Turan, który przeniósł się na 2,5-letnie wypożyczenie do İstanbul Başakşehir, Rafinha, który udał się na półroczne wypożyczenie do Interu Mediolan, Javier Mascherano, który przeszedł do Hebei China Fortune za 5,5 mln euro oraz Gerard Deulofeu, który odszedł na półroczne wypożyczenie do Watfordu. 10 kwietnia 2018 roku FC Barcelona odpadła z Ligi Mistrzów w 1/4 finału po porażce z AS Romą 0:3 (4:4 w dwumeczu, Roma awansowała dzięki bramce strzelonej na wyjeździe) i tym samym zakończyła udział w tych rozgrywkach na ćwierćfinale już trzeci sezon z rzędu. 21 kwietnia 2018 roku FC Barcelona zdobyła pierwsze oficjalne trofeum w sezonie 2017/18. Był to Puchar Króla, który Blaugrana zdobyła po raz 30. w historii i 4. z rzędu. W finale rozgrywanym na Wanda Metropolitano w Madrycie Barcelona rozgromiła Sevillę FC 5:0 po dwóch bramkach Luisa Suáreza i po jednej bramce Lionela Messiego, Andrésa Iniesty oraz Philippe Coutinho. 29 kwietnia 2018 r. FC Barcelona po raz 25. w historii zdobyła Mistrzostwo Hiszpanii na 4 mecze przed końcem sezonu. Tym samym Barcelona zakończyła sezon 2017/18 z krajowym dubletem. Koniec sezonu oznaczał za to pożegnanie legendy FC Barcelony, kapitana zespołu Andrésa Iniesty, który zdecydował się na odejście do Vissel Kobe po 22 latach spędzonych w klubie, w tym po 16 w pierwszym zespole.
Sezon 2018/2019.
Przed sezonem 2018/19 FC Barcelona dokonała kilka transferów. W ramach nich do zespołu dołączyli: Arthur Melo, który przyszedł z Grêmio Porto Alegre za 31 milionów € + 9 milionów zmiennych, Clément Lenglet, który przeniósł się z Sevilli FC za 36 milionów euro, Malcom, który odszedł z Girondins Bordeaux za 41 milionów euro oraz Arturo Vidal, który przeszedł z Bayernu Monachium za 25 milionów euro. Ponadto z zespołu rezerw awansował Carles Aleñá. Zespół natomiast definitywnie opuścili: Gerard Deulofeu, który został wykupiony przez Watford za 13 milionów euro, Andrés Iniesta, który odszedł na zasadzie wolnego transferu do Vissel Kobe, Lucas Digne, który odszedł do Evertonu za 20 milionów euro, Aleix Vidal, który przeszedł do Sevilli FC za 8,5 miliona euro, Yerry Mina, który zasilił szeregi Evertonu za 30 milionów € oraz Marlon Santos, który odszedł do US Sassuolo za 6 milionów euro. Na roczne wypożyczenia udali się za to: Adrián Ortolá do Deportivo La Coruña, Douglas do Sivassporu, André Gomes do Evertonu, Paulinho do Guangzhou Evergrande oraz Paco Alcácer do Borussii Dortmund. 12 sierpnia 2018 roku, w pierwszym oficjalnym meczu sezonu FC Barcelona pokonała w meczu o Superpuchar Hiszpanii drużynę Sevilli FC 2:1 po bramkach Gerarda Piqué i Ousmane’a Dembélé. Tym samym Barcelona zdobyła swoje pierwsze trofeum w sezonie 2018/19. Był to 13. tytuł Barcelony w Superpucharze Hiszpanii. W zimowym oknie transferowym, na zasadzie półrocznego wypożyczenia, do klubu dołączyli Jeison Murillo z Valencii CF oraz Kevin-Prince Boateng z US Sassuolo. Na zasadzie definitywnego transferu do klubu dołączył również Jean-Clair Todibo kupiony z Toulouse FC za milion euro. W styczniu zespół definitywnie opuścił Munir El Haddadi, który przeszedł do Sevilli FC za 1,05 miliona euro. Natomiast Guangzhou Evergrande wykupił dotychczas wypożyczonego Paulinho. Na podobny ruch zdecydowała się także Borussia Dortmund, w przypadku Paco Alcácera. Na półroczne wypożyczenie do Arsenalu udał się Denis Suárez. W marcu kontrakt z klubem rozwiązał Sergi Samper, który następnie zasilił Vissel Kobe. 27 kwietnia 2019 roku po zwycięstwie 1:0 nad Levante UD Blaugrana obroniła tytuł mistrzowski na 3 kolejki przed końcem rozgrywek Primera División. Był to 26 tytuł Mistrzowski w historii klubu. 7 maja 2019 w rewanżowym meczu półfinału Ligi Mistrzów, Barcelona przegrała 0:4 z Liverpoolem i pomimo zwycięstwa w pierwszym meczu 3:0, odpadła z rozgrywek, nie grając w finale Champions League 4 sezon z rzędu. 25 maja 2019 w finale Pucharu Króla, rozgrywanym na stadionie Estadio Benito Villamarín w Sewilli, Barcelona uległa Valencii CF 1:2 i po raz pierwszy od sezonu 2013/14 nie zdołała wygrać tych rozgrywek. Barcelona zakończyła sezon z Superpucharem i Mistrzostwem Hiszpanii na koncie.
Sezon 2019/2020.
Przed sezonem 2019/20 FC Barcelona dokonała kilku modyfikacji w składzie. W ramach nich do klubu dołączyli: Frenkie de Jong, który przeszedł z Ajaksu Amsterdam za 75 milionów € + 11 milionów zmiennych, Neto, który przeniósł się z Valencii CF za 26 milionów € + 9 milionów zmiennych, Antoine Griezmann, który odszedł z Atlético Madryt za 120 milionów euro oraz Junior Firpo, który przeszedł z Realu Betis za 18 milionów € + 12 milionów € zmiennych. Z zespołu rezerw do pierwszej drużyny awansował także Moussa Wagué. Definitywnie zespół opuścili natomiast: Marc Cardona, który przeniósł się do CA Osasuna za 2,5 miliona euro, André Gomes, który został wykupiony przez Everton za 25 milionów € + 4 miliony zmiennych, Denis Suárez, który odszedł do Celty Vigo za 12,9 miliona € + 3,1 miliona zmiennych, Thomas Vermaelen, który na zasadzie wolnego transferu przeszedł do Vissel Kobe, Douglas, który na zasadzie wolnego transferu przeniósł się do Beşiktaş JK, Jasper Cillessen, który odszedł do Valencii CF za 35 milionów euro, Sergi Palencia, który przeszedł do AS Saint-Étienne za 2 miliony € + 1 milion € zmiennych, Adrián Ortolá, który na zasadzie wolnego transferu przeniósł się do CD Tenerife oraz Malcom, który odszedł do Zenitu Petersburg za 40 milionów € + 5 milionów zmiennych. Z klubu odeszli także dotychczas wypożyczeni do klubu Kevin-Prince Boateng oraz Jeison Murillo. Na roczne wypożyczenie udali się natomiast: Marc Cucurella do Getafe CF oraz Philippe Coutinho do Bayernu Monachium. Barcelona oficjalny sezon rozpoczęła od 1 kolejki ligowej 16 sierpnia 2019, kiedy to zmierzyła się z Athletikiem Bilbao. Blaugrana przegrała ostatecznie 0:1. 13 stycznia 2020 roku po złej postawie drużyny w ligowym spotkaniu z Espanyolem (2:2) i porażce w półfinale Superpucharu Hiszpanii z Atlético Madryt zarząd klubu podjął decyzję o zwolnieniu trenera Ernesto Valverde. Jego miejsce zajął 61-letni Quique Setién. Była to pierwsza zmiana trenera Barcy, w trakcie sezonu, od 2003 roku. 6 lutego Barcelona odpadła z Pucharu Króla po porażce 0:1 z Athletikiem Bilbao w ćwierćfinale tego turnieju. W marcu 2020 z powodu pandemii COVID-19 zostały zawieszone wszystkie rozgrywki, w których Barcelona brała udział. La Liga została wznowiona 11 czerwca. 16 lipca, po porażce 1:2 z CA Osasuna, Barcelona straciła ostatecznie szansę na obronę tytułu Mistrzów Hiszpanii. Ostatecznie zajęła drugie miejsce ze stratą 5 punktów do Realu Madryt. 14 sierpnia 2020 roku FC Barcelona odpadła także z Ligi Mistrzów po porażce z Bayernem Monachium w ćwierćfinale wyjątkowo przyspieszonego turnieju finałowego (od ćwierćfinału odbywały się jedynie pojedyncze mecze zamiast dwumeczów, z powodu konieczności szybkiego dokończenia turnieju). 17 sierpnia 2020 na zebraniu zarządu zapadła decyzja że Quique Setién zostanie zwolniony z posady trenera, z powodu słabych wyników zespołu w sezonie, który zakończył się bez ani jednego oficjalnego trofeum, po raz pierwszy od sezonu 2007/08.
Od 2020: Czas zmian: powrót Laporty i Xaviego, odejście Messiego.
Sezon 2020/2021.
19 sierpnia 2020 FC Barcelona poinformowała, że nowym trenerem zespołu został Ronald Koeman, były piłkarz klubu. Jego asystentami zostali Alfred Schreuder, a także były piłkarz zespołu Henrik Larsson. Jeszcze przed zakończeniem poprzedniego, wyjątkowo wydłużonego sezonu, Barcelona dokonała kilku transferów. W ramach nich do zespołu dołączyli: Pedri, Matheus Fernandes, Francisco Trincão oraz Miralem Pjanić. Z wypożyczeń do zespołu wrócili: Juan Miranda, Jean-Clair Todibo, Moussa Wagué, Oriol Busquets, Carles Aleñá, Marc Cucurella, Carles Pérez oraz Rafinha. Zespół definitywnie opuścili natomiast: Marc Cucurella, Arthur Melo, Carles Pérez oraz Arda Turan. 28 października 2020 roku zarząd klubu, na czele z prezydentem Josepem Marią Bartomeu, podał się do dymisji. 7 marca nowym prezesem Barçy został Joan Laporta. 17 kwietnia Barcelona zdobyła Copa del Rey, pokonując w finale Athletic Club Bilbao 4:0.
Sezon 2021/2022.
31 maja 2021 r. klub poinformował o podpisaniu kontraktu z Sergio Agüero, 1 czerwca piłkarzem Barcelony został Eric García, 2 czerwca do składu dołączył Emerson Royal, 19 czerwca piłkarzem Dumy Katalonii został Memphis Depay. Z klubu odeszli natomiast: Juan Miranda (do Realu Betis), Jean-Clair Todibo (OGC Nice), Matheus Fernandes (rozwiązanie kontraktu), Lionel Messi (koniec kontraktu), Francisco Trincão (wypożyczenie do Wolverhampton), Junior Firpo (Leeds United) oraz Carles Aleñá (Getafe). Rozpoczęcie presezonu nastąpiło 10 czerwca 2021 r. 27 października po porażce z Rayo Vallecano 0:1 oraz złym początku sezonu (po 11 kolejkach ligowych Barcelona zajmowała 9 pozycję w tabeli) podjęto decyzję o zwolnieniu trenera Ronalda Koemana, a 28 października tymczasowym trenerem został szkoleniowiec FC Barcelony B Sergi Barjuan.
5 listopada nowym trenerem Barçy został jej były piłkarz – Xavi. 15 grudnia argentyński napastnik drużyny Sergio Agüero ogłosił zakończenie kariery zawodniczej z powodu problemów kardiologicznych. 19 grudnia podczas referendum przeprowadzonego po raz pierwszy online socis ratyfikowali decyzję podjętą podczas Zgromadzenia Socios Compromisarios, a tym samym wyrazili zgodę na realizację przedstawionego przez zarząd Joana Laporty finansowania (kredyt w wysokości 1,5 mld € udzielony przez Goldman Sachs) projektu Espai Barça, celem którego jest m.in. modernizacja stadionu piłkarskiego Camp Nou"." 28 grudnia 2021 r. klub ogłosił transfer z Manchesteru City Ferrana Torresa – piłkarz podpisał kontrakt z Dumą Katalonii do 2027 roku. 20 marca 2022 r. Barcelona pokonała w ligowym spotkaniu na Estadio Santiago Bernabeu Real Madryt 4:0, po bramkach Aubameyanga (2x), Araujo i Ferrana Torresa.
Sezon 2022/2023.
W trakcie letniego okna transferowego do klubu dołączyli, w ramach wolnych transferów: Andreas Christensen i Marcos Alonso z Chelsea, Franck Kessié z AC Milanu i Héctor Bellerín z Arsenalu. Barcelona sprowadziła także: Roberta Lewandowskiego z Bayernu Monachium za 45 mln euro (przez co napastnik stał się pierwszym Polakiem grającym dla Dumy Katalonii), Julesa Koundé z Sevilli za 50 mln euro oraz Raphinhę z Leeds United za 58 mln euro. Zespół definitywnie opuścili natomiast: Philippe Coutinho, który przeszedł do Aston Villi za 20 milionów euro i Pierre-Emerick Aubameyang (do Chelsea za 12 mln euro), oraz w ramach darmowych transferów: Riqui Puig (do Los Angeles Galaxy), Óscar Mingueza (do Celty Vigo), Neto (do AFC Bournemouth), Rey Manaj (do Watfordu FC), Moussa Wagué (do HNK Gorica), Dani Alves (do Pumas UNAM), Martin Braithwaite (do RCD Espanyolu) i Miralem Pjanić (do Nadi asz-Szarika). Na roczne wypożyczenia udali się natomiast: Clément Lenglet do Tottenhamu Hotspur, Francisco Trincão do Sportingu CP, Nico González do Valencii CF, Álex Collado do Elche CF, Samuel Umtiti do US Lecce, Sergiño Dest do AC Milanu oraz Abde Ezzalzouli do Osasuny.
Rozpoczęcie presezonu nastąpiło 13 lipca 2022 r.. W ramach niego drużyna rozegrała spotkania z: UE Olot (remis 1:1), Inter Miami (wygrana 6:0), Realem Madryt (wygrana 1:0), Juventusem (remis 2:2) oraz z New York Red Bulls (wygrana 2:0). Barca zagrała także w corocznym meczu o Trofeu Joan Gamper. Tym razem jej rywalem był Pumas UNAM, którego pokonała 6:0. 24 sierpnia, Barcelona rozegrała jeszcze jeden mecz towarzyski z Manchesterem City, zakończony wynikiem 3:3.
15 stycznia 2023 roku FC Barcelona sięgnęła po pierwsze trofeum pod wodzą Xaviego. "Duma Katalonii" pokonała w finale Superpucharu Hiszpanii Real Madryt 3:1. Bramki dla zwycięzców zdobyli Gavi, Lewandowski i Pedri, natomiast dla "Królewskich" strzelił Benzema.
Finały w europejskich pucharach.
Puchar Mistrzów/Liga Mistrzów: 5
Finał Ligi Mistrzów: 3
Puchar Miast Targowych: 3
Finał Pucharu Miast Targowych: 1
Puchar Zdobywców Pucharów: 4
Finał Pucharu Zdobywców Pucharów: 2
Superpuchar Europy: 5
Przegrane: 4
Symbole i barwy.
Herb.
Tarcza herbowa klubu posiada, popularny w XVI-wiecznej Europie, kształt dzbana. Jest to tarcza trójdzielna, gdzie dwa górne pola przedstawiają krzyż świętego Jerzego i barwy Katalonii, co nawiązuje do godła Barcelony, zaś w polu dolnym widnieje piłka na tle czterech granatowych i trzech bordowych pasów – barw klubowych. Pola górne od dolnego oddziela żółty pas, na którym widnieją inicjały klubu – FCB.
Istnieją trzy legendy związane z kształtem tarczy. Pierwsza z nich głosi, że Joan Gamper wzorował się na herbach klubów szwajcarskich. Druga wersja mówi o konkursie, jaki rozpisano wśród kibiców, a rysunek kartusza dostarczył anonimowy fan. Trzecia podaje, iż wygląd herbu opracowali pierwsi członkowie klubu wraz z założycielami, ale kształt tarczy to pomysł Gampera.
Pierwszą wersją była odznaka Barcelony z koroną i nietoperzem. Kilka lat później dodano dębowo-palmowy wieniec sławy na tle prostokątnego, dwudzielnego granatowo-żółtego pola, a następnie obwiedziono go okrągłą obwódką z rokiem założenia klubu i jego nazwą.
Po tym jak w 1908 roku Joan Gamper uratował klub z tarapatów finansowych postanowiono odświeżyć herb, stworzyć coś całkiem nowego. Wśród sympatyków klubu ogłoszono konkurs na nowy wygląd herbu, a swoją wizję mógł przedstawić każdy. Zwycięskim projektem okazał się pomysł Carlesa Comamali, który grał dla Barcelony w latach 1903–1912, poza tym studiował medycynę i był artystą. Comamala przedstawił następującą wizję herbu: figura w kształcie wazy, w której dwóch górnych polach znajdują się krzyż świętego Jerzego (patrona Katalonii) i flaga Katalonii. Środek herbu przecina poziomy złoty pas, na który widnieją inicjały klubu. W dolnej części znajduje się pole w kolorach bordowo-granatowych, a na jego środku widnieje piłka. Na wersji herbu, która utrzymała się po dziś dzień, widzimy poszanowanie piłkarskich tradycji oraz przywiązanie do miasta i narodowości. Od zmiany herbu w 1910 r. następowały jedynie kosmetyczne poprawki.
W 1936 zmieniono kształt skrzydełek, zmianie uległa także barwa pasa, na którym widoczne były inicjały – na kolor czarny. Żółte pasy dzielące zostały zlikwidowane. Pojawiła się także nowa piłka, na wzór tej, którą rozgrywano mecze w Primera División. Gdy w Hiszpanii zakończyła się wojna domowa, logo uległo kolejnej modyfikacji, co nastąpiło pod naciskiem frankistowskiego rządu. Usunięto dwa z czterech pasów, symbolizujących flagę regionu. Zmianie uległ także kolor pasa – z czarnego na żółty, na której znajdowały się nowe, bardziej hiszpańsko brzmiącej nazwy klubu C.F.B.
W 1946, zmieniono ułożenie skrzydełek i do monogramu dodano "de" z napisem znajdującym się na zmienionym, białym tle. Kolor piłki zmieniono na czerwony.
Czternaście lat później znikł jednak przyimek "de", zmieniono również tło pasa na żółty. Na siedemdziesięciolecie klubu przywrócono dawne inicjały, które zostały umieszczone na białym tle. Zmieniono nieznacznie kształt skrzydełek.
W 1975 zmieniono po raz kolejny pas – na kolor żółty. Ów pas po raz pierwszy połączono z żółtym obramowaniem.
Ostatni projekt przyjęto 28 sierpnia 2002, a przedstawił go Claret Serrahim. Liczba zakończeń na skrzydełkach została zredukowana do jednego, z monogramu usunięto kropki – teraz widnieje napis "FCB". Także piłka znajdująca się w dolnej części herbu zmieniła barwę na żółtą.
Stroje.
W sezonie 2006/07 po raz pierwszy w historii klubu na koszulkach piłkarzy pojawiło się logo innej firmy niż producent strojów. Od tego czasu FC Barcelona sponsoruje fundację charytatywną UNICEF i co roku przekazuje na jej konto 1,5 mln euro. W sezonie 2011/12 na koszulkach pojawiło się logo pierwszego w historii sponsora – Qatar Foundation. Firma co roku przekazywała klubowi 40 mln dolarów na mocy pięcioletniego kontraktu. Napis „Qatar Foundation” znalazł się z przodu meczowej koszulki Barcelony, natomiast UNICEF z tyłu. W sezonie 2013/14 na koszulkach pojawił się nowy sponsor – Qatar Airways. 12 grudnia 2013 ogłoszono, iż Intel będzie nowym sponsorem klubu. Współpraca firmy z klubem z Camp Nou trwała do 2016 r., a za każdy rok Barcelona otrzymywała 5 mln euro. Logo firmy zostało umieszczone na wewnętrznej stronie koszulki i było widoczne tylko po podniesieniu przez zawodnika koszulki. Od sezonu 2017/18 głównym sponsorem klubu była japońska firma Rakuten. Od sezonu 2022/23 głównym sponsorem FC Barcelony jest firma Spotify.
"El Clásico".
Statystyki.
Na przestrzeni ponad stu lat Barça odnosiła więcej zwycięstw w tej rywalizacji, włączając w rachunki również mecze nieoficjalne. Zawodnicy ci wygrali 105 spotkań, a przegrali 92 razy. Wynik remisowy padł w 55 meczach. Statystyka strzelonych bramek również jest korzystna dla FC Barcelony – 437 strzelonych bramek, natomiast liczba goli strzelonych dla madryckiego zespołu wynosi 410.
Real Madryt może się poszczycić większą liczbą bramek zdobytych w jednym meczu; najbardziej dotkliwa porażka Dumy Katalonii miała miejsce w 1935 roku, kiedy to przegrała 1:11 - przegrana była uwarunkowana politycznie, w związku z reżimem gen. Franco, którego ludzie weszli do szatni zawodników Barcelony po wygraniu pierwszego meczu Pucharu Króla, grożąc ich rodzinom i bliskim śmiercią.
Rok później FC Barcelona na wyjeździe wygrała z "Los" "Blancos" 5:0.
Tylko dwóm trenerom Barçy udało się co najmniej dwukrotnie pokonać "Królewskich" na wyjeździe – Frankowi Rijkaardowi – w sezonach 2003/2004 i 2005/2006 i Pepowi Guardioli aż trzykrotnie – w sezonach 2008/2009, 2009/2010 i 2011/2012
Josepowi Guardioli jako jedynemu trenerowi w historii udało się wygrać 5 Klasyków z rzędu.
Podsumowanie.
Statystyki meczów oficjalnych (stan na 6 marca 2023 r.):
Grupy kibicowskie.
Almogàvers.
Almogàvers – grupa dopingująca piłkarzy FC Barcelona, jak również reprezentację Katalonii. Została założona 1 listopada 1989 w czasie pucharowego meczu z RSC Anderlecht. Na stadionie zasiada na trybunie północnej. Większość członków tej grupy stanowią Katalończycy, którzy chcieliby, aby Katalonia była niepodległym państwem, a nie – jak obecnie – jedynie autonomią.
W kulminacyjnym momencie działania tej grupy, liczyła ona około 500 członków, jednak ta liczba spadła, i w listopadzie 2006 wyniosła zaledwie 150 osób. Sympatyzują z kibicami klubów: Genoa, San Lorenzo de Almagro, West Ham United oraz Celtic FC Ich wrogowie to najbardziej radykalna grupa kibiców Realu Madryt i Espanyolu.
Dracs 1991.
Dracs 1991 to grupa kibiców powstała 6 stycznia 1991 r. podczas meczu z CD Logrones. Na stadionie zajmują miejsca na trybunie południowej. Założeniem tej grupy jest nieokazywanie agresji, ale z utrzymaniem katalońskiego patriotyzmu.
Wcześniej grupa ta dopingowała piłkarzy, teraz dopinguje sportowców innych sekcji klubowych, którzy rozgrywają mecze w Palau Blaugrana.
Boixos Nois.
Boixos Nois to najbardziej radykalna grupa kibiców katalońskiego klubu, założona w 1981. Członkowie przychodzili na każdy mecz, a gdy nadarzała się okazja, głośno wyrażali swą opinię na temat polityki władz Hiszpanii, nie zgadzających się na niepodległość państwa Katalonia.
Ich poglądy były nacjonalistyczne. Jednak w pięć lat później po założeniu tej grupy utworzyła się dodatkowa formacja "Boixos Oi!", zrzeszająca fanatyków, skrajnych prawicowców, często karanych. Ich ideologia polegała na zmuszaniu kibiców innych klubów do kibicowania FC Barcelonie drogą przemocy fizycznej. W 2000, gdy prezesem klubu został Joan Gaspart, członkowie tej grupy zaczęli wchodzić na stadion bezpłatnie. Podczas meczu przeważnie występują w szalikach z herbem klubu i nazwą grupy. Jednak ich radykalizm nie zawsze jest akceptowany – w 2000, turysta z Meksyku został zasztyletowany na Camp Nou, ponieważ miał na sobie koszulkę piłkarza Realu Madryt i reprezentacji Hiszpanii – Raúla.
Ich działalność została ograniczona, gdy prezesem klubu został Joan Laporta, któremu obce są poglądy radykalne. W efekcie grupa ograniczyła działalność do meczów wyjazdowych.
Hymn.
Obecny hymn FC Barcelona – Cant del Barça (pol. Pieśń Barçy) – powstał 27 listopada 1974 r. z okazji obchodów siedemdziesiątej piątej rocznicy założenia klubu. Muzykę skomponował Manuel Valls Gorina, natomiast słowa napisali: Jaume Picas oraz Josep Maria Espinàs i Massip. Zapis nutowy zachował się do dnia dzisiejszego. Wcześniej hymnem był utwór napisany przez Capdevilę i Rafaela Folcha. Wtedy wykonawcą podkładu muzycznego był Enric Morera.
Wykonano też hymn z okazji obchodów stulecia. Słowa napisał Ramón Solsona, a pieśń wykonał Antoni Ros-Marbá.
Indywidualne sukcesy piłkarzy.
Piłkarze, którzy zdobyli ze swoją reprezentacją tytuł mistrzów świata i grali w FC Barcelona.
Piłkarze, którzy zdobyli ze swoją reprezentacją tytuł mistrzów Europy i grali w FC Barcelona.
Piłkarze, którzy zdobyli ze swoją reprezentacją tytuł mistrzów olimpijskich i grali w FC Barcelona.
Laureaci Złotej Piłki i Złotej Piłki FIFA, którzy występowali w FC Barcelona.
Gracze, którzy zdobyli tytuł Piłkarza Roku FIFA i grali w FC Barcelona.
Zdobywcy Trofeo Pichichi w barwach FC Barcelona.
Zdobywcy Trofeo Zamora w barwach FC Barcelona.
Piłkarze znajdujący się na liście FIFA 100, którzy występowali lub występują w FC Barcelona.
Stadiony.
Velodromo de la Bonanova (1899-1900).
Velodromo de la Bonanova to pierwsze boisko piłkarskie, na którym swoje mecze rozegrała FC Barcelona. Drużyna nie miała go wykupionego na własność, musiała je dzielić z inną drużyną z regionu – "El Catala". Poza tym murawa boiska była bardzo nierówna, więc piłkarzom trudno było prezentować pełnię swoich umiejętności.
Stadion Casanovas Hotel (1900-1901).
Po meczu sparingowym z miejscową drużyną El Catala dnia 25 grudnia 1899, zarząd zdecydował, iż 2 drużyny nie mogą dzielić się boiskiem. Dlatego też władze zdecydowały się na dzierżawę stadionu nieopodal hotelu Casanovas. Inaugurującym meczem na tym obiekcie były pierwsze, historyczne derby Katalonii z drużyną Sociedad Española de Futbol, dzisiaj znaną jako RCD Espanyol. Niestety zbyt długi dojazd do obiektu utrudniał piłkarzom i trenerom dobre przygotowanie i punktualne przybycie na spotkanie z rywalem.
Stadion Carretera de Horta (1901-1905).
Zbytnie opóźnianie rozpoczynania meczów przyczyniło się do tego, iż zarząd klubowy musiał szukać kolejnego rozwiązania w kwestii boiska. Poszukiwania zostały zakończone znalezieniem boiska znajdującego się w pobliżu parku w Barcelonie, Guinardo. Pierwszy mecz, jaki rozegrano na tym obiekcie, odbył się w ramach Pucharu Alfonso Macaya, 23 listopada 1901 r., zakończony wynikiem 4:0 dla gospodarzy, hat-trickiem popisał się wtedy kapitan drużyny, Joan Gamper.
Stadion Calle Muntander (1905-1909).
Poprzedni stadion był zbyt mały, aby można było pomieścić wszystkich kibiców przychodzących na spotkania, dlatego też zdecydowano się na kolejną przeprowadzkę. Tym razem to The Carrer Muntander Ground stał się stadionem Barçy. Pierwszym meczem było spotkanie rozegrane w finale Pucharu Katalonii z Espanyolem Barcelona 3:2. Jednak mimo wygranej wielu socis odchodziło z klubu, a nowi, którzy wprowadziliby nową atmosferę w klubie, nie pojawiali się. Z tego powodu Joan Gamper zdecydował się pełnić funkcję prezesa i rozpoczął poszukiwania kolejnego stadionu, ponieważ Muntander kupił lokalny rywal.
Stadion Calle Industrial (1909-1922).
Pierwszym meczem jaki rozegrano na "Spittonie" był mecz pomiędzy FC Barcelona a El Catala. Miało to miejsce dnia 14 marca 1909 w Pucharze Katalonii. Ostateczny wynik tego spotkania to 2:2. W ówczesnych latach stadion można było uznać za nowoczesny, ponieważ posiadał sztuczne oświetlenie, a żaden inny stadion nie mógł się tym poszczycić. Obiekt był też stosunkowo duży – posiadał 6000 miejsc, w tym 1500 siedzących.
Camp de Les Corts (1922-1957).
Na pomysł wybudowania stadionu klubowego wpadł w 1921 roku, ówczesny prezes klubu, Joan Gamper. Wraz z zarządem doszedł do wniosku, iż popularność piłki nożnej w Hiszpanii jest coraz większa, na mecze przychodziło coraz więcej kibiców. Dlatego założyciel FCB zlecił budowę nowego stadionu. Obiekt był pracą Santiago Mestresa i Josepa Alemany. Inauguracyjne spotkanie odbyło się 22 maja 1922 roku, gospodarze wygrali w nim 2:1 z klubem szkockiej Premier League, St. Mirren F.C. Obiekt nazywany był przez mieszkańców Hiszpanii "Katedrą Futbolu" ponieważ mógł pomieścić 30 tysięcy widzów. Wojna domowa w Hiszpanii nie przeszkodziła we wzroście liczby culés, których do 1941 przybywało coraz więcej, aż w końcu zarząd zdecydował się na modernizację obiektu. Po 4 latach liczba krzesełek wyniosła 60 tysięcy, a po 4 kolejnych – 75 tysięcy. Istniał jednak pewien problem – inne kluby chciały być gospodarzami na obiekcie. Ostatecznie zarząd zdecydował się na sprzedanie stadionu zespołowi wówczas występującemu w Segunda División.
Camp Nou (od 1957).
Po sprzedaniu obiektu z Les Corts innemu klubowi, władze FC Barcelony zdecydowały się na budowę jeszcze większego stadionu – nazwanego potem Camp Nou. Jego budowa trwała trzy lata i kosztowała 300 mln peset. Inauguracyjne spotkanie rozegrano 24 września 1957 r., a przeciwnikiem klubu ze stolicy Katalonii była Reprezentacja Warszawy. Gospodarze wygrali mecz 4:2.
W 2022 r. rozpoczęła się przebudowa Camp Nou w ramach projektu Espai Barça.
Działalność charytatywna.
7 września 2006 r. w Nowym Jorku FC Barcelona i UNICEF rozpoczęły globalną współpracę na rzecz dzieci w krajach rozwijających się. Podczas ceremonii otwierającej kooperację klub zaprezentował swój strój na sezon 2006/07 z logo UNICEF-u na przodzie, pierwszym logo reklamowym umieszczonym na klubowej koszulce w historii klubu. Ponadto Barcelona zgodziła się przekazywać UNICEF-owi w ciągu następnych pięciu lat przynajmniej 1,5 mln € rocznie na wspieranie programów na rzecz dzieci na całym świecie.
Władze.
Dotychczasowi prezydenci.
Źródło:
Obecny skład.
"Stan na 31 stycznia 2023""."
Obecni zawodnicy grający w reprezentacjach narodowych.
"Stan na 18 grudnia 2022 roku"
Prawa do transmisji meczów FC Barcelony.
Prawa do transmisji w Polsce meczów rozgrywanych w ramach La Ligi posiada Canal + oraz Eleven Sports. Mecze Pucharu Króla transmitowane są przez TVP Sport. Natomiast spotkania Superpucharu Hiszpanii transmitowane są tylko przez Eleven Sports.

</doc>
<doc id="84311" url="https://pl.wikipedia.org/wiki?curid=84311" title="Polska Komisja Likwidacyjna">
Polska Komisja Likwidacyjna

Polska Komisja Likwidacyjna Galicji i Śląska Cieszyńskiego – tymczasowy organ władzy polskiej dla zaboru austriackiego oraz Śląska Cieszyńskiego w latach 1918–1919.
Zadaniem Polskiej Komisji Likwidacyjnej była likwidacja stosunków państwowo-prawnych łączących Galicję z Austro-Węgrami oraz utrzymanie bezpieczeństwa i spokoju publicznego do czasu utworzenia niepodległego państwa polskiego.
Historia.
W drugiej połowie 1918 nasiliły się procesy rozpadu Austro-Węgier. W tej sytuacji już na początku października 1918 wśród polityków polskich zaczęto rozważać wcielenie w życie pomysłu powołania na terenie Galicji tymczasowej władzy polskiej. Konsultacje w tej sprawie prowadzili przedstawiciele Polskiego Stronnictwa Ludowego „Piast”, Stronnictwa Demokratyczno-Narodowego i Polskiej Partii Socjalno-Demokratycznej Galicji i Śląska. Wkrótce dołączyli do nich przedstawiciele mniejszych ugrupowań. Z pertraktacji wykluczono konserwatystów, krytycznie oceniając ich dotychczasową lojalistyczną politykę wobec monarchii habsburskiej. Do spotkań dochodziło wówczas zarówno w Krakowie, jak i Wiedniu. Bardziej konkretne efekty tych konsultacji pojawiły się jednak dopiero w drugiej połowie października. 24 października na naradzie przedstawiciele PSL „Piast”, SN-D i PPSD przyjęli rezolucję, w której znalazło się postanowienie o konieczności bezzwłocznego utworzenia Polskiej Komisji Likwidacyjnej – mającej doprowadzić do zlikwidowania stosunku zależności Galicji od Austrii. Zadecydowano również o zwołaniu na 28 października zebrania polskich posłów na parlament austriacki.
28 października 1918 w siedzibie magistratu w Krakowie odbyło się zebranie, w którym wzięło udział ponad 60 polityków. Na przewodniczącego zgromadzenia wybrano Wincentego Witosa, na jego zastępców: Aleksandra Skarbka, Tadeusza Tertila, Ignacego Daszyńskiego i księdza Józefa Londzina. Obrady były burzliwe, a podczas poruszania poszczególnych kwestii dochodziło do ostrej wymiany zdań, jak np. w przypadku określenia stosunku tworzącej się PKL do warszawskiego rządu Rady Regencyjnej. Spory wywołała także sprawa siedziby przyszłych władz Galicji – zwolenników miał tu zarówno Kraków, jak i Lwów. Efektem obrad było przyjęcie 12 rezolucji. W jednej z nich znalazła się deklaracja o rozwiązaniu zależności ziem polskich z Austro-Węgrami, a w innej powołano do życia Polską Komisję Likwidacyjną, mającą się składać z 23 posłów do austriackiej Rady Państwa. W związku ze sporami dotyczącymi stosunku do Rady Regencyjnej nie wyłoniono wówczas składu osobowego PKL, zaś kierowanie Komisją powierzono prezydium zebrania założycielskiego, postanawiając zarazem, że jego siedzibą zostanie Kraków, zaś Komisja urzędować będzie we Lwowie.
W dniach 29–30 października ciało to działało poprzez prezydium zgromadzenia posłów polskich zastępujące komisję likwidacyjną. Komisja przejęła władzę w Krakowie 31 października 1918.
Komisja odmówiła podporządkowania się Radzie Regencyjnej Królestwa Polskiego, która powołały Witolda Czartoryskiego na stanowisko Komisarza Generalnego Polskiego Rządu dla Galicji i polskiej części Śląska.
Polska Komisja Likwidacyjna, wraz z lwowskim Tymczasowym Komitetem Rządzącym, została zniesiona dekretem Naczelnika Państwa z 10 stycznia 1919, a oba te organy zastąpiła Komisja Rządząca dla Galicji, Śląska Cieszyńskiego, Spisza i Orawy. W marcu Komisję zastąpił Generalny Delegat Rządu.
W lutym 1919 Polska Komisja Likwidacyjna wydała serię 11 znaczków pocztowych (numery katalogowe 55–65), które pozostawały w obiegu pocztowym do 31 maja 1919.
Skład.
W momencie utworzenia.
W skład tymczasowego prezydium Komisji weszli:
W skład delegacji do Lwowa, która 1 listopada 1918 dotarła do Przemyśla, weszli Aleksander Skarbek, Zygmunt Lasocki i Władysław Grzędzielewski.
Sprawy wojskowe.
1 listopada 1918 w Krakowie pułkownik Bolesław Roja z rozkazu Polskiej Komisji Likwidacyjnej objął Komendę Wojskową na obszarze Galicji od polnego zbrojmistrza Siegmunda von Benigni in Müldenberg. Po objęciu przez Józefa Piłsudskiego stanowiska Naczelnego Dowódcy Wojska Polskiego, generał Roja podporządkował się mu.
Opinie.
Polityk konserwatywny Jan Hupka w swoim pamiętniku podał następującą charakterystykę Polskiej Komisji Likwidacyjnej: 

</doc>
<doc id="84312" url="https://pl.wikipedia.org/wiki?curid=84312" title="Jaworzyna Śląska">
Jaworzyna Śląska

Jaworzyna Śląska (niem. "Königszelt") – miasto w Polsce, położone w województwie dolnośląskim, w powiecie świdnickim, w gminie miejsko-wiejskiej Jaworzyna Śląska, której jest siedzibą. Miasto należy do aglomeracji wałbrzyskiej.
W latach 1975–1998 miejscowość należała administracyjnie do województwa wałbrzyskiego. Według danych GUS z 31 grudnia 2019 r. miejscowość liczyła 5111 mieszkańców.
W Jaworzynie Śląskiej działa m.in. Miejski Klub Sportowy „Karolina”, mający 4 sekcje: kolarstwa, judo, piłki nożnej i piłki siatkowej.
Położenie.
Jaworzyna Śląska leży w południowo-zachodniej części Równiny Świdnickiej w obrębie Przedgórza Sudeckiego.
Historia.
Przez miasto przechodziła budowana przez Towarzystwo Kolei Wrocławsko-Świdnicko-Świebodzickiej linia kolejowa z Wrocławia do Świebodzic, dziś stanowiąca część linii kolejowej nr 274. W miejscu rozgałęzienia trasy na linię do Świdnicy i Świebodzic powstał najpierw przystanek kolejowy, później natomiast stacja węzłowa wraz z zapleczem i osiedlem kolejarskim.
Niemiecka nazwa osady, "Königszelt" (w tłumaczeniu "„królewski namiot”") nawiązuje do czasów wojny siedmioletniej oraz stacjonowania na tych ziemiach w 1761 r. wojsk pruskich i ich dowódcy – Fryderyka II Wielkiego, króla Prus. Polska nazwa, bez oparcia w tradycji, nawiązuje do nazwy miejscowości Stary Jaworów, której częścią były początkowo ziemie, na których dziś leży miasto.
Początkowo Jaworzyna Śląska stanowiła osadę kolejowo-przemysłową przy rozwijającym się węźle kolejowym z parowozownią. Na początku lat 60. XIX wieku w okolicy Jaworzyny odkryto żwiry budowlane, dość rzadkie w tych rejonach, oraz glinki kaolinowe. Odkrycie surowców, a także dostatek drewna, węgla kamiennego (z pobliskiego Zagłębia Wałbrzyskiego), gazu i dobra komunikacja kolejowa zadecydowały, że w 1863 Traugott Silber wzniósł w Jaworzynie fabrykę porcelany, po wojnie upaństwowioną, a 1993 sprywatyzowaną na rzecz pracowników jako Zakłady Porcelany Stołowej „Karolina”. Obok fabryki porcelany z czasem istniały w mieście również inne zakłady: fabryka melasy, gorzelnia, mleczarnia, które obecnie nie istnieją.
W 1945 r. miejscowość została włączona do Polski. Ówczesna ludność Jaworzyny Śląskiej została wysiedlona do Niemiec. Miejscowość uzyskała prawa miejskie w 1954 roku.
Zamknięta w 1991 roku, wraz ze spadkiem przewozów kolejowych i zastąpieniem ostatnich parowozów trakcją spalinową parowozownia, funkcjonuje od tego czasu jako skansen kolejnictwa, natomiast od 2004 roku jako prywatne Muzeum Przemysłu i Kolejnictwa na Śląsku.
Demografia.
Piramida wieku mieszkańców Jaworzyny Śląskiej w 2014 roku.
Zabytki.
Do wojewódzkiego rejestru zabytków wpisana jest:
Atrakcje turystyczne.
Do atrakcji turystycznych miasta zaliczają się Muzeum Przemysłu i Kolejnictwa na Śląsku z kolekcją m.in. parowozów oraz karczma położona nad brzegiem starej żwirowni.
Współpraca zagraniczna.
Miasta partnerskie:

</doc>
<doc id="84315" url="https://pl.wikipedia.org/wiki?curid=84315" title="Badminton">
Badminton

Badminton – 2- lub 4-osobowa dyscyplina sportowa, konkurencja olimpijska od 1992 roku.
Wstęp.
Gra polega na przebijaniu nad siatką lotki za pomocą rakietek; gra rozgrywana jest na punkty na boisku o długości 13,40 m i szerokości 6,10 m w deblu lub 5,18 w singlu; linie wyznaczają pola serwisowe i odbioru (pole odbioru w grze podwójnej jest o 0,76 m krótsze); siatka o szerokości 76 cm zawieszona jest na wysokości 1,55 m przy słupkach i 1,524 m na środku; lotka o masie od 4,74 g do 5,50 g wykonana jest z korka pokrytego warstwą skóry i 16 piórek naturalnych lub z materiałów syntetycznych. Klasyczny mecz składa się z setów rozgrywanych do 21 punktów (wymagana jest przewaga dwóch punktów: jeżeli strony osiągną wynik 29:29, to seta wygrywa strona zdobywająca 30 punktów). Gra kończy się, gdy jeden z zawodników lub jedna z drużyn wygrywa dwa sety.
Historia.
Trudno jest jednoznacznie określić genezę badmintona na świecie. W pozostałościach dawnej cywilizacji azteckiej i chińskiej spotyka się rysunki, przedstawiające grę przypominającą badminton, co świadczy o tym, iż w różnej postaci ta forma aktywności fizycznej była znana od wielu tysięcy lat prawie na wszystkich kontynentach. 
Nazwa gry pochodzi od nazwy angielskiej posiadłości (Badminton House) VIII księcia Beaufort, leżącej w hrabstwie Gloucestershire niedaleko Bristolu, która nazywała się właśnie Badminton. To tam około roku 1870 odbył się pierwszy pokaz gry opartej na podbijaniu rakietką lotki wykonanej z korka i piór z zastosowaniem reguł zbliżonych do współczesnych. Po kilku latach przyjęto jednolity zbiór przepisów gry, w których do dzisiaj niezmienne pozostały długość i szerokość boiska (w rzeczywistości były to wymiary salonu, w którym odbył się pierwszy pokaz) oraz wysokość siatki. Z biegiem czasu gra stawała się coraz bardziej popularna. Zyskała sympatię nie tylko w gronie amatorów, lecz także i profesjonalistów. Z tego to właśnie powodu powołano Międzynarodową Federację Badmintona (MFB).
Na świecie badminton najbardziej popularny jest w krajach wschodniej Azji (Chiny, Japonia, Korea itd.) oraz w Danii. W Europie, oprócz Danii, jego główne ośrodki znajdują się w Wielkiej Brytanii, Niemczech i Szwecji.
Odbywające się co roku Mistrzostwa świata w badmintonie po raz pierwszy zostały rozegrane w szwedzkim Malmö w 1977 roku. Oprócz indywidualnych mistrzostw świata rozgrywane są również drużynowe mistrzostwa mężczyzn (Thomas Cup) oraz kobiet (Uber Cup).
Badminton na Igrzyskach Olimpijskich.
Olimpijska kariera badmintona rozpoczęła się w roku 1988 na Letnich Igrzyskach Olimpijskich w Seulu, gdzie grę potraktowano pokazowo. [] Badminton bardzo szybko stał się modny i już na Igrzyskach w Barcelonie w 1992 roku włączono go do programu jako dyscyplinę medalową. Do zdobycia były wtedy tylko dwa medale – złoty i srebrny. Możliwość zdobycia brązu pojawiła się dopiero w Atlancie w 1996 roku. W Atenach badminton rozgrywany był w pięciu konkurencjach: 
Badminton w Polsce.
W Polsce rozwój badmintona przypada na lata 70. XX wieku. Już w pierwszej połowie lat siedemdziesiątych XX wieku była rozgrywana w Akademickim Ośrodku Sportowym przy Politechnice Gdańskiej, przez studentów uczelni. 7 listopada 1977 r. powstał Polski Związek Badmintona. W Polsce badminton najbardziej popularny jest w Suwałkach, Białymstoku, Głubczycach, Dębnicy i Słupsku.

</doc>
<doc id="84317" url="https://pl.wikipedia.org/wiki?curid=84317" title="Gromada w Pannie">
Gromada w Pannie

Gromada w Pannie (lub Gromada galaktyk w Pannie, łac. "Virgo") – masywna gromada galaktyk w centrum Supergromady Lokalnej o średnicy 15 mln lat świetlnych. Znajduje się w obrębie gwiazdozbiorów Panny i Warkocza Bereniki. Odległość do centrum gromady wynosi około 53,8 miliona lat świetlnych (16,5 Mpc).
Galaktyki Gromady w Pannie.
Gromada ta zawiera około 2000 galaktyk różnych typów, jej szacunkowa masa wynosi biliard mas Słońca. Największe z nich to: Messier 90 (średnica galaktyki 160 tys. lat świetlnych), Messier 86 (155 tys.), Messier 49 (150 tys.), Messier 98 (150 tys.), NGC 4438 (130 tys.), Messier 87 (125 tys.), NGC 4212 (120 tys.), Messier 100 (115 tys.), NGC 4762 (115 tys.), Messier 60 (110 tys.), Messier 85 (105 tys.), NGC 4526 (105 tys.), NGC 4535 (105 tys.), Messier 88 (100 tys.).
Około 30 galaktyk ma wielkość gwiazdową nie większą niż 10,5m.
Gromady kuliste.
W trakcie badań prowadzonych przy użyciu Kosmicznego Teleskopu Hubble’a w Gromadzie w Pannie odkryto również ponad 11 000 gromad kulistych powiązanych z galaktykami gromady. Wiek większości z nich wynosi około 5 miliardów lat. Gromady te należą do około 100 galaktyk gromady, a zostały zaobserwowane w galaktykach o różnych rozmiarach, kształtach i jasności, nie wyłączając nawet galaktyk karłowatych. Zaobserwowano też, że galaktyki karłowate znajdujące się najbliżej zatłoczonego centrum gromady zawierają więcej gromad kulistych niż te bardziej oddalone.
Astronomowie odkryli też ogromną liczbę gromad kulistych w większości galaktyk karłowatych oddalonych o 3 miliony lat świetlnych od centrum gromady, w pobliżu olbrzymiej galaktyki eliptycznej Messier 87. Liczba gromad kulistych należących do tych galaktyk karłowatych mieściła się w przedziale od kilku do kilkunastu tuzinów. Była jednak zadziwiająco wysoka biorąc pod uwagę niskie masy tych galaktyk. Równocześnie nie znaleziono żadnych lub znaleziono zaledwie kilka gromad kulistych w galaktykach odległych 130 tysięcy lat świetlnych od Messier 87, co sugeruje, że gigantyczna galaktyka eliptyczna wchłonęła gromady kuliste z tych małych galaktyk.

</doc>
<doc id="84318" url="https://pl.wikipedia.org/wiki?curid=84318" title="Saneczkarstwo">
Saneczkarstwo

Saneczkarstwo lub inaczej sport saneczkowy – jedna z dyscyplin zaliczanych do sportów zimowych. Wyścigi na sankach sportowych są rozgrywane na torach sztucznych lub naturalnych, w konkurencji kobiet i mężczyzn, indywidualnie i w dwójkach. O zwycięstwie decyduje łączny czas przejazdów, tzw. ślizgów. Zazwyczaj są to dwa ślizgi.
Od sezonu 2010/11 w ramach zawodów o Puchar Świata rozgrywane są sztafety, w których kolejno startują kobieta, mężczyzna i dwójka męska. W sztafetach czas jest liczony od startu kobiety do zakończenia ślizgu przez dwójkę. Po dojechaniu do mety kobieta dotyka tablicy znajdującej się nad torem, co automatycznie otwiera bramkę startową dla mężczyzny. Analogicznie w przypadku mężczyzny i startu dwójki.
Są rozgrywane na torach sztucznych:
Rozwojem saneczkarstwa na świecie kieruje założona w 1957 Międzynarodowa Federacja Saneczkarska (Federation Internationale de Luge de Course – FIL), w Polsce – Polski Związek Sportów Saneczkowych, założony w 1957 jako kontynuacja założonej w 1930 Sekcji Saneczkarskiej przy Polskim Związku Narciarskim.
W Polsce.
Kolebką polskiego saneczkarstwa jest Krynica-Zdrój. W 1909 roku powstała pierwsza sekcja saneczkarska przy klubie sportowym Makabi w Krynicy, w 1914 roku Polska po raz pierwszy wzięła udział w mistrzostwach Europy. Po I wojnie światowej podjęto decyzję o budowie toru saneczkowego na stokach Góry Parkowej w Krynicy. Tor został oddany do użytku w 1929 roku, w 1938 roku na szczycie Góry Parkowej wybudowano betonową wieżę rozbiegową. Tor był wielokrotnie przebudowywany, w latach osiemdziesiątych popadł w ruinę. W 2008 roku rozpoczęto budowę nowoczesnego, sztucznie mrożonego toru saneczkowo-bobslejowo-skeletonowego.
Od 1930 roku Krynica stała się stolicą polskiego saneczkarstwa na 20 lat. Po II wojnie światowej saneczkarstwo zaczęło się rozwijać na Dolnym Śląsku, głównie w Karpaczu, gdzie w 1950 roku wybudowano nowoczesny tor sankowo-bobslejowy, także w Szklarskiej Porębie i Jakuszycach.
Pierwsze mistrzostwa Polski odbyły się w 1930 roku w Krynicy. Pierwszy tytuł mistrzowski wywalczył Bronisław Witkowski, a razem z nim na podium stanęli klubowi koledzy z KTH Krynica: Stefan Szerauc i Stanisław Rączkiewicz.
W Polsce organizowane były imprezy o randze mistrzostw Europy i świata:
Wielkim sukcesem polskiego saneczkarstwa zakończyły się mistrzostwa z 1958 roku, podczas których reprezentanci Polski zdobyli 7 na 9 możliwych do zdobycia medali.
Najlepsi polscy zawodnicy i zawodniczki:
Za najlepszych saneczkarzy w historii tej dyscypliny uważani są Georg Hackl, Armin Zöggeler i Hans Rinn, a wśród kobiet Sylke Otto, Margit Schumann i Steffi Walter-Martin.
Obecnie saneczkarstwo w Polsce jest uprawiane w Bielsku-Białej, Gołdapi, Jeleniej Górze, Karpaczu, Krynicy-Zdroju, Nowinach Wielkich, Nowym Sączu, Sopotni Małej, Szczyrku.

</doc>
<doc id="84319" url="https://pl.wikipedia.org/wiki?curid=84319" title="Gromada galaktyk w gwiazdozbiorze Panny">
Gromada galaktyk w gwiazdozbiorze Panny



</doc>
<doc id="84320" url="https://pl.wikipedia.org/wiki?curid=84320" title="Gromada galaktyk w Pannie">
Gromada galaktyk w Pannie



</doc>
<doc id="84321" url="https://pl.wikipedia.org/wiki?curid=84321" title="Cherub">
Cherub

Cherub lub cherubin (l.mn. cheruby, cherubini, cherubiny, cherubinowie; hebr. l.p. כְּרוּב kərūv, l.mn. כְּרוּבִים krūvîm od akadyjskiego karābu – błogosławieństwo, modlitwa, poświęcenie) – według wierzeń, potężna nadprzyrodzona istota, stojąca bardzo wysoko w hierarchii bytów, znajdująca się często w bezpośredniej bliskości Boga. Mylona często z uskrzydlonymi puttami pojawiającymi się w dziełach sztuki nowożytnej.
Etymologia.
Etymologia hebrajskiego słowa "kêrûb" jest niepewna, ale wydają się prawdopodobne związki z akadyjskim słowem "kâribu", oznaczającym istotę ujmującą się za człowiekiem i go strzegącą. Istotami pokrewnymi dla cherubów są serafy.
Wygląd cheruba.
Opis cherubina w Biblii ogranicza się do wskazania posiadania przez niego twarzy i skrzydeł. Istnieją przypuszczenia, że wyobrażano cheruby jako uskrzydlone młode osoby obojga płci (jak na malowidłach egipskich), skrzydlate mezopotamskie byki, które umieszczano przy wejściach do świątyń, lub jako sfinksy o ciele lwa ze skrzydłami i ludzką twarzą. Za ostatnim przypuszczeniem opowiadają się liczne znaleziska archeologiczne z epoki brązu i żelaza z terenów Palestyny.
Cherub w tradycji.
W Księdze Rodzaju (Rdz 3,24) cherub strzegł dojścia do Drzewa Życia. W Księdze Wyjścia (Wj 25,18–22) dwa wizerunki cherubów były umieszczone po obu stronach przebłagalni nad Arką Przymierza. Posągi cherubów osłaniały Arkę skrzydłami rozpostartymi ponad jej wiekiem. Analogiczny sposób przedstawiania istot nadprzyrodzonych pojawiał się równocześnie na kananejskich płaskorzeźbach z kości słoniowej, odkrytych w Megiddo (ok. 1200 rok p.n.e.) oraz na sarkofagu Ahirama z Fenicji (ok. 1000 rok p.n.e.).
Motyw cherubów wykorzystywano w dekoracjach, jak np. wzmiankowana w 2 Księdze Kronik (2 Krn 3,14) zasłona czy płaskorzeźby w Świątyni Jerozolimskiej (1 Krl 6–7). Prawdopodobnie symbolika ta była odwołaniem do ogrodu w Edenie, gdzie cheruby strzegły drzewa życia, przedstawianego zwykle jako palma daktylowa. W Księdze Ezechiela (Ez 1,5–14) prorok widział przy rydwanie Boga – według większości badaczy Pisma Świętego – czterech cherubów.
W mitologiach perskiej i greckiej cherubinowi odpowiadał gryf. Funkcja jednych i drugich polegała na przekazywaniu wiadomości wyższym bóstwom. Motyw gryfa bliskowschodniego został przyjęty przez kulturę zachodnią. Pierwotnie nieprzychylna człowiekowi istota w mitologiach kręgu śródziemnomorskiego uległa ewolucji. Gryfa poświęcono Apollinowi i uznawano za strażnika wina u Dionizosa. Jego wyobrażenia zaś pojawiały się w sztuce greckiej, rzymskiej i sakralnej bizantyjskiej.
Tradycja chrześcijańska zalicza cheruby do aniołów. Według wczesnej tradycji hebrajskiej nie każda nadprzyrodzona istota była aniołem. Sama Biblia bowiem nigdzie nie mówi o cherubach jako o istotach zaliczających się do kategorii „aniołowie”. To utożsamienie jest znacznie późniejsze (obecne np. w pismach Pseudo-Dionizego Areopagity) i wynika prawdopodobnie z chęci swoistego uporządkowania świata istot nadprzyrodzonych i oddania ich pod władzę jednego Boga. Określenie anioł (hebr. "mal'ach", posłaniec) było zarezerwowane dla istot przekazujących ludziom Boże przesłania, więc nie każda nadprzyrodzona istota była aniołem-posłańcem. Zgodnie z tradycją Izraela Bóg zarządzał kosmosem przy pomocy orszaku niebiańskich pomocników. Członkowie tej rady Bożej uchodzili za "synów Boga" i "gwiazdy poranne" (por. Hi 1,6; 38,7), "bogów" (por. Ps 82) lub "wojsko niebieskie" (Ne 9,6; Ap 1,20). W ramach hierarchii niebiańskiej byli oni namiestnikami i zarządcami Boga (por. Pwt 32,8). Politeistyczni sąsiedzi Izraela traktowali istoty tego rodzaju jako część panteonu, natomiast Biblia opisuje je jako istoty stworzone, nie dające się w żaden sposób porównać z Bogiem. Dopiero późniejsza tradycja zidentyfikowała wszystkie te nadprzyrodzone istoty jako anioły (chóry lub sfery anielskie) bez względu na to, czy rzeczywiście pełnią one funkcję posłańców czy nie.

</doc>
<doc id="84323" url="https://pl.wikipedia.org/wiki?curid=84323" title="Serafy">
Serafy



</doc>
<doc id="84326" url="https://pl.wikipedia.org/wiki?curid=84326" title="Opór">
Opór



</doc>
<doc id="84329" url="https://pl.wikipedia.org/wiki?curid=84329" title="Hiszpańska kolonizacja Ameryki Północnej">
Hiszpańska kolonizacja Ameryki Północnej

Narodziny imperium.
Początki hiszpańskiej kolonizacji Ameryki Północnej sięgają 1492 r., kiedy to Krzysztof Kolumb dociera do wyspy Santo Domingo i wiążą się z poszukiwaniem drogi do Indii. Dzięki traktatowi z Tordesillas 1494 Hiszpania uzyskała prawie na wyłączność prawo osiedlania się i eksploracji całej Ameryki Północnej. Dzieło Kolumba było kontynuowane przez innych żeglarzy i odkrywców byli to m.in. Alonso de Hojeda, Juan de la Cosa, Pedro Álvares Cabral, Vasco Núñez de Balboa oraz Amerigo Vespucci. W listopadzie 1493 r. przybywają pierwsi osadnicy na Hispaniolę, a w 1496 r. powstaje Santo Domingo najstarsze z miast, jakie założono w Nowym Świecie. Wkrótce ustanowiono tam dwa biskupstwa i rozpoczęto działalność misyjną. Gospodarka pierwszych kolonii była ściśle nastawiona na dostarczanie surowców do kraju macierzystego, były to więc głównie trzcina cukrowa, bawełna i tytoń oraz chów zwierząt w celu zaopatrzenia załóg statków w prowiant na długie rejsy. W 1511 r. zasiedlona zostaje Kuba (przez Diego Velázquez de Cuéllara), która ze swoim głównym portem Santiago (zał. w 1514 r.) staje się bazą wypadową dla dalszych wypraw. 25 września 1513 r. de Balboa przechodzi przez Przesmyk Panamski i dociera do Oceanu Spokojnego zakładając przy tym miasto Darien, które potem przeniesione w inne miejsce staje się obecną stolicą Panamy.
Ekspansja.
Jednak trzonem kolonii hiszpańskich stał się Meksyk podbity ostatecznie przez Hernána Cortésa w 1521 r. Nie obyło się przy tym bez toczenia długich walk z Aztekami, najzacieklejsze boje były toczone o ich stolicę Tenochtitlán. Cortés jednak dzięki przeciągnięciu na swoją stronę tradycyjnych wrogów Azteków państwa Tlaxcala i zamordowaniu ich władcy Montezumy pokonuje Azteków, równając przy tym ich stolicę z ziemią. Następny okres to ujarzmienie Zapoteków i Huasteków oraz pacyfikacja reszty kraju. Odbudowano Tenochtitlán nazywając go Meksykiem, a Cortés stał się gubernatorem i kapitanem generalnym prowincji włączonej do Nowej Hiszpanii. W 1532 r. H. de Mendoza bada Zatokę Kalifornijską. W następnym roku odkryta zostaje Kalifornia kiedy to dwa okręty dotarły w okolice La Paz. W 1524 r. Pedro de Alvarado dociera do obecnej Wyżyny Gwatemalskiej i podbija tamtejsze tereny wraz głównym miastem Quetezaltengo, dalej jego łupem padają tereny dzisiejszego Salwadoru. W 1547 r. podbity zostaje półwysep Jukatan a wraz z nim kończy swój żywot stara cywilizacja Majów. W 1524 r. zagarnięta zostaje Nikaragua przez Hernandeza de Cordobę.
Floryda.
Floryda została odkryta w 1513 r. przez Juana Ponce de Leona. Po kolejnych nieudanych próbach kolonizacji półwyspu z misją badawczą udaje się tam Hernando de Soto. W ciągu 2 lat przeszedł przez północną Florydę i południowo-wschodnią dolinę Missisipi dochodząc do rzeki Arkansas. Jednak nie zakłada tam żadnych osad umierając w 1542 r. Pierwsze stałe osiedle na Florydzie o nazwie San Agustín zakłada później Pedro Menendez de Aviles w 1565 r. (najstarsze miasto na terenie współczesnych St. Zjedn.).
Nowy Meksyk.
W 1540 r. Francisco V. de Coronado udał się w górę doliny rzeki Rio Grande. Na swojej drodze spotkał on m.in. Indian Pueblo, którzy w przeciwieństwie do innych plemion z tego terenu (np. koczowniczych i łupieżczych Apaczów) zajmowali się rolnictwem. Odkryte ziemie nazwano Nowym Meksykiem. Następna wyprawa wzdłuż Rio Grande wyrusza w 1589 pod wodzą Juana de Onate, wyprawa ta w przeciwieństwie do poprzedniej umożliwiła zorganizowanie niewielkiego osadnictwa hiszpańskiego na terenie obecnej Kalifornii, Arizony i Teksasu.
Administracja kolonii.
Podbite ziemie w Nowym Świecie były zarządzane przez wicekrólestwa ("virreinatos") i kapitanie generalne ("capitanías generales"). Istniały następujące wicekrólestwa: Nowej Hiszpanii (1535) – obejmowało wszystkie kolonie hiszpańskie w Ameryce Północnej, Nowej Granady (1717), Peru (1542) oraz La Platy (1776). Ustanowiono też Sądy Apelacyjne, które miały charakter sądów okręgowych jednym z ich zadań była ochrona Indian. Bardzo duży wpływ na życie w koloniach posiadał kościół, który dysponował ogromnymi obszarami oddanymi całkowicie do jego dyspozycji.
Polityka kolonialna.
Polityka kolonialna Hiszpanii na terenie Ameryki Północnej nie odbiegała zasadniczo od polityki prowadzonej na innych terytoriach. Była to po prostu ekonomiczna eksploatacja podbitych terenów a wszelkie inwestycje jakich tam dokonywano wiązały się głównie ze sprawniejszą administracją, bardziej efektywnym wydobywaniem surowców i infrastrukturą transportową.
Zwalczano też obecność innych krajów na tym terenie, głównie Wielkiej Brytanii i Francji. Zakazano też handlu pomiędzy poszczególnymi koloniami. To właśnie dzięki takiej polityce Hiszpania mogła sobie pozwolić np. na wystawienie Wielkiej Armady do wojny z Anglią czy na kosztowne wojny z Holandią.
Upadek imperium.
Wraz z przybyciem Anglii i Francji do Ameryki Północnej hiszpańskie imperium kolonialne zaczyna słabnąć. W 1720 r. mała ekspedycja, która wyruszyła z Santa Fe dotarła do Nebraski, gdzie wywiązała się bitwa z Francuzami. Hiszpanie zostali wybici niemal co do nogi (tylko 13 zdołało wrócić). Bywały też chwile gdy Hiszpania triumfowała nad swymi wrogami jak to było w 1762 r., kiedy to Hiszpania zagarnęła francuską Luizjanę, ale było to raczej wynikiem układu sił niż hiszpańskich zdolności militarnych. Zresztą nowo nabyte tereny i tak były zasiedlone głównie przez nieliczne społeczności francuskich traperów. W 1781 r. Hiszpanom udaje się nawet na krótki okres zdobyć Fort St. Joseph (teren obecnego Michigan, był to najdalej wysunięty na północ punkt hiszpańskich żądań terytorialnych) podczas nieobecności Brytyjczyków walczących ze zbuntowanymi koloniami na wschodnim wybrzeżu, musieli go jednak oddać po wojnie. Także w Ameryce Środkowej Hiszpanie byli zmuszeni odstąpić Anglikom Belize.
Niepodległość.
Hiszpańskie imperium kolonialne w Ameryce Północnej zakończyło swój żywot na początku XIX w. Floryda w 1819 r. została sprzedana Stanom Zjednoczonym. Po kolei uzyskują niepodległość Meksyk w 1821 r.; Gwatemala, Honduras, Salwador, Nikaragua i Kostaryka utworzyły w 1823 r. Zjednoczone Prowincje Ameryki Środkowej aby w 1839 r. rozpaść się na poszczególne państwa. Panama natomiast w 1821 r. staje się częścią niepodległej tzw. Wielkiej Kolumbii aby na początku XX w. popaść w zależność od USA. Kubę i Portoryko traci Hiszpania w 1898 r. w wyniku wojny z USA.

</doc>
<doc id="84330" url="https://pl.wikipedia.org/wiki?curid=84330" title="Ropucha szara">
Ropucha szara

Ropucha szara, ropucha zwyczajna ("Bufo bufo") – gatunek płaza, największa z żyjących w Polsce ropuch.
U tego gatunku dymorfizm płciowy pod względem wielkości ciała jest najwyraźniej zaznaczony wśród polskich ropuch. Samce – mniejsze – osiągają długość 46–98 mm, samice – większe – długość 61–125 mm. Ciało tego płaza jest krępe i masywne, pysk szeroki. Skóra grzbietu chropowata ze względu na liczne brodawki. Z tyłu głowy olbrzymie gruczoły przyuszne. Błony bębenkowe są małe i słabo widoczne. Na środkowych palcach tylnych nóg występują podwójne modzele stawowe. Błony pławne sięgają do połowy palców.
Zabarwienie grzbietu jest brązowe w różnych odcieniach szarości, zwykle jednolite. Brzuch zawsze jaśniejszy, brudnoszary, pokryty plamami.
Roczny cykl życiowy.
Roczny cykl życia ropuchy szarej dzieli się na 3 okresy: snu zimowego, porę godową i okres żerowania.
Gody.
Ropucha szara pojawia się dość wcześnie. Na niżu można ją spotkać na początku marca. Gody rozpoczyna po wejściu do wody, nie ma szczególnych wymagań co do zbiornika. Jeśli woda zajmuje większy obszar, ropuchy trzymają się w strefie przybrzeżnej.
Ubarwienie godowe u tego gatunku nie występuje. U samców pojawiają się w tym okresie czarne modzele godowe na trzech pierwszych palcach kończyn przednich, stają się agresywne i często z braku samicy atakują inne zwierzęta. Ich głos jest słaby, ze względu na brak rezonatorów.
Samica składa jaja w dwóch sznurach i rozwiesza wśród roślin (w górach owija wokół kamieni). Pojedynczy sznur ma długość 2,5–5 m, a liczba złożonych jaj to około 2765 do 9746. Pojedyncze jajo ma średnicę ok. 1,7 mm (dane według Bergera).
Kijanki mają czarny grzbiet, brzuch jest jaśniejszy. Ich długość dochodzi do 2,5–3,5 cm. Przeobrażenie przypada na koniec czerwca. Młode ropuszki opuszczają wtedy masowo wodę. Ze względu na to, że podczas przeobrażenia tracą ogon, są mniejsze od kijanek – 5–10 mm. W czasie tych masowych wędrówek wiele z nich ginie. Są one pożerane przez ptaki, inne płazy, a czasem owady i pająki. Giną również pod kołami samochodów. Dojrzałość płciową osiągają w 2 (samce) i 3 (samice) roku życia.
Sen zimowy.
Ropuchy szare zimują w różnego rodzaju dziurach w ziemi, czasem w piwnicach, często gromadnie z innymi płazami. Rzadko spędzają zimę w wodach płynących razem z żabami trawnymi i wodnymi.
Występowanie.
Gatunek ten występuje w niemal całej Europie, z wyjątkiem Irlandii i niektórych wysp śródziemnomorskich, oraz w Atlasie i Azji (po Japonię). W górach dochodzi do 2100 m n.p.m. Na krańcach zasięgu tworzy podgatunki. Osobniki podgatunku "Bufo bufo spinosus" zamieszkującego południową Europę osiągają 25 cm. Polskę zamieszkuje podgatunek nominatywny, jest znana na terenie całego kraju. W Tatrach dochodzi do piętra kosodrzewiny. Na Babiej Górze spotykana jest nawet pod samym szczytem, już w piętrze alpejskim.
Ropuchę tę można spotkać w lasach, na polach i w ogrodach. Unika terenów bardzo suchych i podmokłych.
Zachowanie.
Prowadzi wieczorny i nocny lądowy tryb życia (młode polują także w ciągu dnia), do wody wchodzi tylko podczas godów. Podczas łowów z reguły chodzi unosząc ciało nieco nad ziemią. Skokami porusza się nieporadnie – zazwyczaj tylko w czasie ucieczki. Jest bardzo żarłoczna. Poluje na duże dżdżownice, nagie ślimaki, owady, pająki. Czasem łowi także drobne kręgowce – inne płazy, gady, a nawet małe gryzonie i pisklęta ptaków. Jest bardzo pożyteczna w walce ze szkodnikami ogrodów i pól. Jako zwierzę o nocnym trybie życia zastępuje śpiące wtedy ptaki owadożerne. Masowo zjada szkodniki, takie jak owady i ślimaki. Ponadto jest jednym z nielicznych zwierząt pożerających stonkę ziemniaczaną. Na terenach pasiek zjada duże ilości pszczół, na których jad, jak również na jad os, nie jest specjalnie wrażliwa.
Ropucha szara jest silnie przywiązana do miejsca, szczególnie stare osobniki. Dzięki dobrej orientacji w przestrzeni po polowaniu wraca do swojej stałej kryjówki. Obiera sobie na nią zazwyczaj nory kretów i gryzoni (albo wykopane samodzielnie), szpary między korzeniami drzew lub gęste krzewy. W sen zimowy zapada późną jesienią. Zimuje zagrzebana w ziemi lub w piwnicach.
Zagrożenia.
Zagrożenia można podzielić na dwie zasadnicze grupy: naturalne (wrogowie, pasożyty), które są groźne jedynie dla pojedynczych osobników (chyba że zostanie zachwiana równowaga ekologiczna), oraz powodowane przez człowieka (np. ginięcie ropuch pod kołami samochodów).
Dorosłe ropuchy mają niewielu naturalnych wrogów. Polują na nie jedynie zaskrońce, rzadziej sowy. Do obrony przed drapieżnikami ropucha wykorzystuje gruczoły jadowe, które znajdują się na skórze. Na młode ropuszki opuszczające zbiorniki wodne polują także ptaki, inne płazy, czasami również owady, czy pająki. Duże zagrożenie stanowią dla nich również samochody, gdyż trasy ich wędrówek nierzadko przecinają się z drogami.
Płazy te mają wiele pasożytów. Jednym z groźniejszych jest mucha ropuszanka ("Lucilia bufonivora"). Składa ona jaja do jamy nosowej ropuchy. Z jaj wylęgają się larwy o postaci czerwia, które umiejscawiają się w otworach nosowych i oczodołach, a następnie stopniowo wyjadają ciało żywiciela, omijając główne narządy, aby nie spowodować zbyt wczesnej śmierci. Ropucha ginie po kilkunastu dniach. Zarażone ropuchy zachowują się nietypowo – nie reagują na zagrożenia, wychodzą w słoneczne dni na otwarte przestrzenie.
W Polsce ropucha szara podlega częściowej ochronie gatunkowej.

</doc>
<doc id="84335" url="https://pl.wikipedia.org/wiki?curid=84335" title="Genetyka populacji">
Genetyka populacji



</doc>
<doc id="84338" url="https://pl.wikipedia.org/wiki?curid=84338" title="Korona islandzka">
Korona islandzka

Korona islandzka (isl. l.poj. "króna", l.mn. "krónur") – jednostka monetarna Islandii, dzieli się na 100 aurar. Kod ISO korony islandzkiej to ISK. Na samej Islandii używa się również skrótu IKR lub KR.
We wrześniu 2002 premier Islandii podpisał rozporządzenie wycofujące z obiegu jednostki pochodne korony islandzkiej (aurar) oraz drugie – ustalające, że wszystkie rozliczenia finansowe muszą opiewać i być wypłacane wyłącznie w pełnych koronach islandzkich (bez użycia aurar). Od 1 października 2003 banki islandzkie nie przyjmują już monet 5, 10 i 50 aurar.
Do 1 października 2003 moneta 5 aurar była najdrobniejszą zdawkową monetą na świecie, wartą około 0,0006 €, tzn.  0,06 eurocenta.

</doc>
<doc id="84339" url="https://pl.wikipedia.org/wiki?curid=84339" title="Konrad von Wallenrode">
Konrad von Wallenrode

Konrad von Wallenrode, Konrad Wallenrod (ur. ok. 1330 / 1340; zm. 23 lipca 1393 w Malborku) – wielki mistrz zakonu krzyżackiego w latach 1391–1393.
Życiorys.
Konrad von Wallenrode (lub Wallenrod) pochodził z rodu rycerskiego z Frankonii. Nie jest znana data jego urodzin. Przypuszcza się, że urodził się między 1330 a 1340.
Do zakonu krzyżackiego Wallenrode wstąpił prawdopodobnie około 1365. W latach 1365 – 1370 pełnił funkcję prokuratora w Pruskiej Iławie. W 1376 został komturem domowym w Dzierzgoniu, zaś funkcję tamtejszego komtura i zarazem wielkiego szatnego Zakonu sprawował przyszły wielki mistrz, Konrad Zöllner von Rotenstein. Znajomość ta miała z czasem przynieść Wallenrodemu wymierne korzyści. W 1377 wielki mistrz Winrich von Kniprode powierzył Wallenrodemu godność komtura człuchowskiego.
Kariera Konrada von Wallenrodego zaczęła się, gdy wielkim mistrzem został von Rotenstein. W 1383, po śmierci wielkiego marszałka i komtura Królewca, Kunona von Hattensteina, Wallenrode został jego następcą, stając się w ten sposób jedną z najważniejszych osób w państwie. Podstawowym zadaniem marszałka zakonu było organizowanie wypraw zbrojnych na Litwę (tzw. rejz) i z tego zadania, dzięki dużemu doświadczeniu w rzemiośle wojennym, wywiązywał się znakomicie. Od 1383 podejmował co roku wyprawy przeciw Litwie, rządzonej przez Jagiełłę.
Źródła przypisują mu również stworzenie mapy sztabowej pogranicza krzyżacko-litewskiego. Konrada von Wallenrodego uważa się także za pomysłodawcę uczt wydawanych przez krzyżaków na cześć dwunastu najbardziej zasłużonych rycerzy – gości zakonu, biorących udział w walkach z Litwinami, choć zwyczaj ten był praktykowany znacznie wcześniej. W 1387 mianowano go komturem Malborka i jednocześnie wielkim komturem Zakonu. Już wówczas zaczęto uważać Wallenrodego za sukcesora Rotensteina.
W 1390 zmarł wielki mistrz Konrad III Zöllner von Rotenstein. Wydawało się, że wybór von Wallenrodego na to stanowisko to tylko kwestia czasu. Jednak okazało się, że ma on przeciw sobie silną opozycję, która jako kontrkandydata na urząd wielkiego mistrza wystawiła Walrabego von Scharffenberga, ówczesnego wielkiego szatnego i jednocześnie komtura gdańskiego. Dopiero w 1391 na kapitule wyborczej udało się Konradowi von Wallenrodemu osiągnąć godność mistrzowską, głównie dzięki poparciu dwóch elektorów: wielkiego szpitalnika i komtura Elbląga, Waldbotta von Bassenheima i komtura Tucholi Rüdigera von Elnera, w przeszłości wielkiego marszałka i wielkiego komtura.
W 1391 książę, Władysław Opolczyk przekazał mu zamek w Złotorii, na terenie ziemi chełmińskiej jako zastaw. Dwa lata później ziemię dobrzyńską i Kujawy. We wrześniu 1392 Opolczyk i Wallenrode omawiali plany rozbioru Polski między Zakon, Węgry i Czechy, wielki mistrz uznał wprawdzie, że brak odpowiedniego casus belli, obiecał jednak pomoc w razie wojny przeciw Polsce.
Negocjował kupno Nowej Marchii z Zygmuntem Luksemburskim. Krótkie, dwuletnie panowanie Konrada IV von Wallenrodego upłynęło na walkach z Litwinami. Nowy mistrz należał do zdecydowanych przeciwników unii polsko-litewskiej i dążył do jej rozbicia. W 1392 ruszyła, zakrojona na szeroką skalę, wielka wyprawa na Litwę. Brało w niej udział wielu rycerzy, gości zakonu, na czele z Henrykiem księciem Derby, przyszłym Henrykiem IV Lancasterem, królem Anglii i księciem Witoldem.
Armia zakonna podzieliła się na trzy korpusy: jeden z nich, pod wodzą komtura Balgii, Arnolda von Burgelna, pustoszył Mazowsze, dwa następne pozostawały pod komendą wielkiego mistrza i wielkiego marszałka Engelharda Rabego von Wildsteina. Krzyżacy bliscy byli zdobycia Wilna, zaciekle bronionego przez rycerzy polskich. Wyprawa zakończyła się jednak skandalem, wywołanym przez wielkiego mistrza Wallenrodego. Pozbawił mianowicie funkcji marszałkowskiej Wildsteina, który podczas oblężenia Wilna dał się poznać jako znakomity wódz, wzorowy rycerz, cieszący się uznaniem swoich podkomendnych. Przyczyna tej decyzji nie jest do końca znana, prawdopodobnie chodziło tu o zazdrość wobec sukcesów marszałka. Niemniej doprowadziło to do buntu przeciw Wallenrodemu dużej części rycerzy, którzy ujęli się za swym wodzem. Wallenrode decyzji nie zmienił i wyprawa się załamała. Postawa rycerzy zakonnych, umożliwiła wielkiemu mistrzowi przeprowadzenie czystki wśród przeciwników, przede wszystkim w komturiach dolnopruskich: Baldze, Pokarminie i Ragnecie, podlegających zwierzchnictwu wielkiego marszałka.
Kiedy książę Witold pogodził się z Jagiełłą w 1392 (ugoda w Ostrowie), zakon wielokrotnie wypowiadał wojnę Litwie. Większość wypraw było nieudanych. Zainspirowało to Adama Mickiewicza do napisania powieści poetyckiej "Konrad Wallenrod", gdzie sugerował, iż Wallenrod był krypto-Litwinem i nieudane wyprawy były efektem jego sabotażu, co należy uznać za fikcję.
Konrad von Wallenrode zmarł w trakcie przygotowań do kolejnej wyprawy na Litwę, w lipcu 1393. Przyczyną śmierci był prawdopodobnie udar mózgu (niektóre źródła podają zakażenie tężcem, lub wścieklizną).
Konrad von Wallenrode prowadził także ożywioną działalność gospodarczą i kolonizacyjną w Prusach. Przypisuje mu się szereg nadań ziemskich dla kolonizatorów i zbudowanie dwóch zamków na pograniczu prusko-litewskim: Gotterswerder i Mittenburg. Z inicjatywy wielkiego mistrza utworzono w 1393 nową komturię z siedzibą w Rynie. Jej pierwszym zwierzchnikiem był Friedrich von Wallenrode, brat Konrada, wcześniej wójt tczewski, a później także komtur (wielki marszałek) Gniewu, Brodnicy i wreszcie Królewca, poległy pod Grunwaldem w 1410. Krewnym mistrza był także Johannes von Wallenrode, w latach 1393–1416 arcybiskup metropolita ryski.
Źródła współczesne są przychylne Konradowi von Wallenrodemu, choć jednocześnie zarzucają mu dumę, porywczość oraz skłonność do okrucieństwa, wynikającą być może z jego twardej polityki podatkowej, obłożenia duchowieństwa podatkami i ingerencją w ich prawa.
W kulturze.
W świadomości Polaków Konrad von Wallenrode istnieje przede wszystkim jako bohater powieści poetyckiej Adama Mickiewicza "Konrad Wallenrod". Należy jednak dodać, że literacki Konrad Wallenrod – bohater poematu – niewiele ma wspólnego z tym rzeczywistym.

</doc>
<doc id="84341" url="https://pl.wikipedia.org/wiki?curid=84341" title="Eyrir">
Eyrir

Eyrir (forma l.poj., w l.mn. aurar) – islandzka moneta zdawkowa. Występowała w nominałach 5, 10 i 50 aurar. 100 aurar to 1 korona islandzka "(króna").
Od 1 października 2003 całkowicie wycofana z obiegu. Do tego czasu moneta 5 aurar była najdrobniejszą zdawkową monetą na świecie, wartą tylko około 0,0006 €, tzn. 0,06 eurocenta. 

</doc>
<doc id="84343" url="https://pl.wikipedia.org/wiki?curid=84343" title="Muszlowce (mięczaki)">
Muszlowce (mięczaki)

Muszlowce, skorupowce (Conchifera) – podtyp w obrębie typu mięczaków (Mollusca), tradycyjnie przeciwstawiany obunerwcom (Amphineura), wyróżniany przez część systematyków na podstawie obecności zewnętrznego szkieletu w postaci jedno- lub dwuczęściowej muszli. U niektórych grup muszla uległa częściowej lub całkowitej redukcji. W zapisie kopalnym znane są z osadów kambryjskich. Conchifera obejmuje ponad 125 tys. gatunków, tj. większość mięczaków, znacznie różniących się morfologicznie, ale wykazujących typowy dla mięczaków plan budowy ciała. W analizach filogenetycznych muszlowce klasyfikowane są jako grupa siostrzana igłoskórych (Aculifera).
Do muszlowców zaliczane są gromady:
oraz wymarłe:

</doc>
<doc id="84347" url="https://pl.wikipedia.org/wiki?curid=84347" title="Jan Łasicki">
Jan Łasicki

Jan Łasicki (ur. 1534, zm. po 1599 w Zasławiu) – teolog i historyk polski urodzony prawdopodobnie w Małopolsce.
Życiorys.
Wyższe studia odbywał za granicą – kształcił się w Zurychu (1557), Bazylei (w 1558 wpisał się na tamtejszy uniwersytet), Paryżu (gdzie towarzyszył Janowi Zborowskiemu), Padwie (w 1560 słuchał wykładów D. Sygoniusza) i w Niemczech. Wróciwszy do kraju krótko przebywał w Wielkopolsce, skąd udał się jako preceptor synów mieszczanina krakowskiego Jana Paczko w kilkuletnią podróż za granicę. Po pobycie w Szwajcarii (w 1564 był świadkiem zgonu Jana Kalwina w Genewie), przebywał przez niemal 2 lata we Francji, a wkrótce odwiedził również Anglię. W roku 1567 studiował na uniwersytecie w Heidelbergu, w 1570 w Heidelbergu i Wittenberdze, w 1571 w Strasburgu, Pradze i Lipsku. Wróciwszy do kraju przebywał w Wielkopolsce. Sprawował wówczas poselstwa dyplomatyczne z polecenia Stefana Batorego. Początkowo kalwin, w 1567 przeszedł do braci czeskich, którym poświęcił największe swe dzieło. W 1603 roku trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. Pod koniec życia osiadł w Wilnie, następnie przeniósł się do Zasławia pod Mińskiem, gdzie zmarł w pierwszych latach XVII wieku.
Ważniejsze dzieła.
Główne jego dzieło to "Historia de origine et rebus gestis fratrum Bohemicorum" w 8 księgach. Siedem z nich zaginęło. Ósma, traktująca o zwyczajach i organizacji braci czeskich, została wydana przez Komeńskiego w 1660 r. Napisał też kilka pism historycznych, w tym "Clades-Danriscanorum" (1578) i "Historia de ingressu Polonorum in Valachiam" (1584), przełożona na język polski przez Syrokomlę pt. "Historja wtargnięcia Polaków na Wołoszczyznę" (Petersburg, 1855), "De Russorum, Moscovitarum et Tartarorum religione, sacrificiis, nuptiarum funerum ritu," Spirae 1582. Był także autorem pracy o bóstwach żmudzkich: "De deis Samagitarum" (wyd. 1615, 1627 i 1868).

</doc>
<doc id="84352" url="https://pl.wikipedia.org/wiki?curid=84352" title="Łasin">
Łasin

Łasin (niem. "Lessen") – miasto w województwie kujawsko-pomorskim, w powiecie grudziądzkim, siedziba gminy miejsko-wiejskiej Łasin, położone nad Jeziorem Łasińskim przy skrzyżowaniu drogi krajowej nr 16 z drogą wojewódzką nr 538.
W latach 1975–1998 miasto należało administracyjnie do województwa toruńskiego.
Według danych GUS z 31 grudnia 2019 r. Łasin liczył 3197 mieszkańców.
Historia.
Położona nad jeziorem osada istniała już za Bolesława Chrobrego. Pierwsza historyczna informacja o istnieniu osady o nazwie Łasin pochodzi z 1014. Prawa miejskie Łasin otrzymał od Krzyżaków w 1298. Nadania dokonał mistrz krajowy Meinhard z Querfurtu, który wydał przywilej na założenie miasta na prawie magdeburskim Janowi z Lasu (po łac. De Nemore). Krzyżacy otoczyli miasto murami, wałami i fosami, a przylegające do miasta jeziora i trzęsawiska naturalnie wzmacniały jego obronność. Podczas wojen z Krzyżakami był kilkakrotnie bezskutecznie oblegany przez Polaków (również pod wodzą króla Władysława Jagiełły). Pomimo zwycięstwa pod Grunwaldem Łasin nadal pozostał przy Zakonie. Dopiero w 1461 w dzień Wszystkich Świętych, kiedy to z uwagi na święto miasto nie posiadało należytej obrony, bramy stały otworem, a załoga była niekompletna miasto zostało zdobyte, obrabowane i spalone. Za panowania krzyżackiego Łasin należał do komturstwa (a później wójtostwa) rogozińskiego. Historycznie Łasin zaliczany jest do Ziemi Chełmińskiej.
Sport.
W 1961 powstał Ludowy Zespół Sportowy „Piast Łasin”. Początkowo sekcja piłkarska uczestniczyła w rozgrywkach w klasie „B”. W sezonie 2013/2014 sekcja piłkarska występowała w grupie toruńskiej w klasie „A”, uzyskując awans do V ligi.
Sekcja tenisa stołowego w sezonie 2013/2014 uczestniczyła w rozgrywkach III ligi. 15 grudnia 2009 otworzono nowe boisko wybudowane w programie „Orlik 2012”.
Religia.
Na terenie miasta działalność religijną prowadzi Kościół rzymskokatolicki, do którego należy parafii katolickiej pw. św. Katarzyny, parafia należy do Diecezji toruńskiej. Łasin jest siedzibą dziekana Dekanatu Łasińskiego. Od 25.02.1995 roku Łasinie znajduje się klasztor Sióstr Karmelitanek Bosych. Otrzymały one budynek klasztoru od sióstr Felicjanek (w Łasinie od 27 lutego 1922 roku). W Łasinie znajdowały się również neogotycki kościół i cmentarz ewangelicki przy ulicy Starej 1 oraz cmentarz żydowski.

</doc>
<doc id="84355" url="https://pl.wikipedia.org/wiki?curid=84355" title="Formuła 1 Sezon 2004">
Formuła 1 Sezon 2004

Sezon 2004 Formuły 1 – 55. sezon o Mistrzostwo Świata Formuły 1. Tytuł mistrza kierowców zdobył Michael Schumacher, a w klasyfikacji konstruktorów tryumfowała ekipa Ferrari.

</doc>
<doc id="84359" url="https://pl.wikipedia.org/wiki?curid=84359" title="Tchawkodyszne">
Tchawkodyszne



</doc>
<doc id="84360" url="https://pl.wikipedia.org/wiki?curid=84360" title="Donald Tusk">
Donald Tusk

 (ur. 22 kwietnia 1957 w Gdańsku) – polski polityk, z wykształcenia historyk.
Współzałożyciel Kongresu Liberalno-Demokratycznego (1990) oraz Platformy Obywatelskiej (2001). Przewodniczący KLD (w latach 1991–1994) oraz PO (w latach 2003–2014 i od 2021), pełniący obowiązki przewodniczącego PO w 2021. W latach 2007–2014 prezes Rady Ministrów. W latach 2014–2019 przewodniczący Rady Europejskiej, w latach 2019–2022 przewodniczący Europejskiej Partii Ludowej.
Poseł na Sejm I, IV, V, VI i VII kadencji (1991–1993, 2001–2014), w latach 1997–2001 senator i wicemarszałek Senatu IV kadencji, w latach 2001–2005 wicemarszałek Sejmu IV kadencji, w latach 2007–2009 przewodniczący Komitetu Integracji Europejskiej; jest osobą najdłużej sprawującą urząd premiera w III RP. Kandydat na urząd prezydenta RP w wyborach w 2005.
Życiorys.
Wykształcenie.
W latach 1964–1972 uczęszczał do Szkoły Podstawowej nr 57 w Gdańsku. W 1976 został absolwentem I Liceum Ogólnokształcącego im. Mikołaja Kopernika w Gdańsku.
W 1980 ukończył studia z zakresu historii na Wydziale Humanistycznym Uniwersytetu Gdańskiego. Jego praca magisterska dotyczyła kształtowania się legendy Józefa Piłsudskiego w przedwojennych czasopismach.
Działalność opozycyjna w PRL.
W działalność opozycyjną wobec władz PRL zaangażował się w czasie studiów na Uniwersytecie Gdańskim, gdzie uczestniczył w tworzeniu lokalnego Studenckiego Komitetu Solidarności, co było reakcją na zamordowanie w Krakowie przez Służbę Bezpieczeństwa Stanisława Pyjasa. Rozpoczął także współpracę z Bogdanem Borusewiczem i Wolnymi Związkami Zawodowymi Wybrzeża, od 1977 do 1979 brał udział w spotkaniach informacyjnych i samokształceniowych organizowanych przez środowiska opozycyjne.
W trakcie strajku w sierpniu 1980 był jednym z autorów apelu na rzecz powołania niezależnej organizacji studenckiej – Niezależnego Zrzeszenia Studentów Polskich. We wrześniu został członkiem Prezydium Tymczasowego Komitetu Założycielskiego NZSP na Uniwersytecie Gdańskim. Był przewodniczącym Komisji Zakładowej Niezależnego Samorządnego Związku Zawodowego „Solidarność” w Wydawnictwie Morskim i dziennikarzem wydawanego przez związek tygodnika „Samorządność”. Od 1982 współpracował z pismami podziemnymi. Był jednym ze współpracowników Lecha Bądkowskiego. Pisał do kaszubskiego miesięcznika „Pomerania”. Przez kilka lat utrzymywał się z pracy fizycznej w założonej przez Macieja Płażyńskiego spółdzielni „Świetlik”. Był autorem tekstów opublikowanej w 1985 przez wydawnictwo Sport i Turystyka książki pt. "Pojezierze Kaszubskie" (autorem fotografii był Jerzy Baranowski).
Działalność w latach 1989–2007.
Należał do założycieli Kongresu Liberalno-Demokratycznego. W 1991 został przewodniczącym KLD, który w wyborach parlamentarnych w tym samym roku zdobył 37 mandatów w Sejmie i 6 w Senacie. Donald Tusk został wówczas jednym z posłów I kadencji. Kierowana przez niego partia znalazła się w opozycji wobec rządu Jana Olszewskiego. W 1992, po przegłosowaniu wotum nieufności wobec tego gabinetu, był jednym z inicjatorów zawiązania koalicji parlamentarnej siedmiu ugrupowań politycznych, która powołała rząd Hanny Suchockiej. Po upadku tego gabinetu w 1993 odbyły się przedterminowe wybory, kierowana przez Donalda Tuska partia nie przekroczyła wynoszącego 5% progu wyborczego i nie dostała się do Sejmu.
W kwietniu 1994 został jednym z wiceprzewodniczących Unii Wolności, powstałej po połączeniu się KLD z Unią Demokratyczną. W wyborach parlamentarnych w 1997 uzyskał mandat senatora z ramienia UW, z którą znalazł się w koalicji popierającej rząd Jerzego Buzka. Został wicemarszałkiem Senatu IV kadencji. Na początku 2001 po przegraniu rywalizacji o stanowisko przewodniczącego UW z Bronisławem Geremkiem odszedł z partii.
24 stycznia 2001 wspólnie z Andrzejem Olechowskim i Maciejem Płażyńskim założył Platformę Obywatelską, działającą początkowo jako komitet wyborczy. W wyborach w tym samym roku PO uzyskała w sejmie 65 mandatów, stając się największym klubem opozycyjnym. Donald Tusk uzyskał mandat poselski, objął stanowisko wicemarszałka Sejmu IV kadencji. Maciej Płażyński, który został pierwszym przewodniczącym partii, odszedł z niej w 2003. 1 czerwca 2003 przewodnictwo w PO przejął Donald Tusk.
2 maja 2005 zadeklarował zamiar kandydowania w wyborach prezydenckich w tymże roku z ramienia Platformy Obywatelskiej. Poparcia udzieliło mu Stowarzyszenie Młodzi Demokraci. Jego sztab wyborczy został zarejestrowany 23 czerwca.
Kwestia biografii Józefa Tuska, dziadka Donalda Tuska, stała się przyczyną kontrowersji podczas kampanii wyborczej. Działacz Prawa i Sprawiedliwości Jacek Kurski w wypowiedzi dla tygodnika „Angora” stwierdził, że "poważne źródła na Pomorzu mówią, że dziadek Tuska zgłosił się na ochotnika do Wehrmachtu". W rzeczywistości Józef Tusk, więzień obozu koncentracyjnego Stutthof, został w 1944 wcielony do armii niemieckiej jako obywatel III Rzeszy (którym stał się automatycznie z chwilą aneksji Wolnego Miasta Gdańska), nie zaś jako ochotnik.
W pierwszej turze wyborów z 9 października poparło go 5 429 666 wyborców (36,33%) i zgodnie z przedwyborczymi sondażami dało mu to nieznaczne zwycięstwo nad Lechem Kaczyńskim. W drugiej turze z 23 października otrzymał 7 022 319 głosów, tj. 45,96% ważnych głosów przy frekwencji 50,99%, przegrywając wybory z Lechem Kaczyńskim.
Również w wyborach parlamentarnych Platforma Obywatelska przegrała niespełna trzema punktami procentowymi z PiS i została partią opozycyjną wobec rządów Kazimierza Marcinkiewicza i Jarosława Kaczyńskiego. Po porażce wyborczej Donald Tusk pozostał liderem swojej partii (potwierdził to partyjny zjazd w maju 2006, na którym pokonał ubiegającego się o przywództwo Andrzeja Machowskiego). W wyborach tych uzyskał mandat posła V kadencji, otrzymując 79 237 głosów. Objął stanowisko przewodniczącego klubu parlamentarnego PO. Pełnił tę funkcję do 5 grudnia 2006, kiedy to zastąpił go Bogdan Zdrojewski. W Sejmie V kadencji był członkiem Komisji Łączności z Polakami za Granicą oraz Komisji Odpowiedzialności Konstytucyjnej.
Prezes Rady Ministrów.
Pierwszy rząd (2007–2011).
W przedterminowych wyborach parlamentarnych w 2007 prowadzona przez Donalda Tuska PO zwyciężyła, zdobywając 41,51% głosów oraz 209 mandatów w Sejmie i 60 w Senacie. Lider partii ubiegał się o mandat poselski w okręgu warszawskim, uzyskując 534 241 głosów (tj. 46,62% wszystkich głosów oddanych w okręgu), co było najlepszym indywidualnym wynikiem w historii wyborów do Sejmu w III RP. Liderzy list wyborczych dwóch głównych konkurujących ugrupowań, tj. Jarosław Kaczyński (PiS) i Marek Borowski (Lewica i Demokraci), otrzymali odpowiednio 273 684 oraz 75 493 głosy.
W trakcie kampanii wyborczej Donald Tusk uczestniczył w debatach telewizyjnych z Jarosławem Kaczyńskim i Aleksandrem Kwaśniewskim. Sztab wyborczy PO zwrócił się także do Radia Maryja, proponując debatę z udziałem Donalda Tuska na antenie rozgłośni, jednak nie uzyskał jednoznacznej odpowiedzi.
23 października 2007 zarząd krajowy PO zdecydował, że Donald Tusk będzie kandydatem partii na premiera. 9 listopada odebrał od prezydenta Lecha Kaczyńskiego akt desygnacji na to stanowisko. 16 listopada wraz z proponowanym składem Rady Ministrów został powołany i zaprzysiężony na prezesa Rady Ministrów. 24 listopada jego gabinet uzyskał wotum zaufania od Sejmu. W czerwcu 2010 został ponownie wybrany na konwencji krajowej na przewodniczącego PO (nie miał wówczas kontrkandydata).
Drugi rząd (2011–2014).
Kandydował w wyborach parlamentarnych ponownie z pierwszego miejsca na liście komitetu wyborczego PO w okręgu warszawskim i uzyskał mandat poselski. Oddano na niego 374 920 głosów (ponownie najwięcej w kraju). Prowadzone przez niego ugrupowanie wygrało ponownie wybory parlamentarne, otrzymując 39,80% głosów oraz 207 mandatów w Sejmie i 63 w Senacie. Tym samym po raz pierwszy od czasu przemian politycznych w 1989 partia sprawująca władzę wygrała kolejne wybory i pozostała ugrupowaniem rządzącym.
Na pierwszym posiedzeniu Sejmu VII kadencji Donald Tusk złożył dymisję Rady Ministrów (zgodnie z art. 162 ust. 1 Konstytucji RP). Tego samego dnia Bronisław Komorowski desygnował go na urząd premiera, powierzając mu misję utworzenia nowego rządu. 18 listopada 2011 prezydent powołał go na urząd prezesa Rady Ministrów, a następnie na jego wniosek powołał ministrów wchodzących w skład jego gabinetu. Tego samego dnia Donald Tusk wygłosił w Sejmie exposé, 19 listopada 2011 Sejm udzielił nowemu rządowi wotum zaufania.
Dwukrotnie zwracał się do Sejmu o udzielenie wotum zaufania jego rządowi. W obu głosowaniach (12 października 2012 i 25 czerwca 2014) wniosek premiera poparło odpowiednio 233 i 237 głosów (przy 219 i 203 głosach przeciwnych oraz żadnych głosach wstrzymujących się).
W 2013 został ponownie wybrany na przewodniczącego PO. W pierwszych w historii tej partii bezpośrednich wyborach pokonał Jarosława Gowina, uzyskując 79,6% głosów.
30 sierpnia 2014 podczas spotkania Rady Europejskiej został zatwierdzony na stanowisku przewodniczącego Rady Europejskiej na dwuipółletnią kadencję, którego objęcie przewidziano na 1 grudnia 2014.
W związku z tym wyborem 9 września 2014 złożył dymisję ze stanowiska premiera. Dymisja została przyjęta 11 września 2014 przez prezydenta Bronisława Komorowskiego, który powierzył mu dalsze sprawowanie obowiązków do czasu powołania nowej Rady Ministrów. Donald Tusk zakończył urzędowanie na stanowisku premiera 22 września 2014, gdy powołany został rząd Ewy Kopacz. Jego mandat poselski został natomiast wygaszony 31 października na skutek rezygnacji. 8 listopada ustąpił z funkcji przewodniczącego Platformy Obywatelskiej, przekazując obowiązki Ewie Kopacz. Otrzymał jednocześnie tytuł honorowego przewodniczącego partii.
Działalność od 2014.
Urząd przewodniczącego Rady Europejskiej objął 1 grudnia 2014, zastępując Belga Hermana Van Rompuya, którego kadencja upłynęła 30 listopada 2014. 19 grudnia 2014 po raz pierwszy przewodniczył szczytowi Unii Europejskiej. 9 marca 2017 podczas szczytu UE w Brukseli został ponownie wybrany na stanowisko przewodniczącego Rady Europejskiej, uzyskując poparcie przedstawicieli 27 państw (jego reelekcji nie poparła jedynie reprezentująca polski rząd premier Beata Szydło, która proponowała wcześniej kandydaturę Jacka Saryusza-Wolskiego).
W październiku 2019 został zgłoszony przez Platformę Obywatelską wniosek o jego powołanie na nowego przewodniczącego Europejskiej Partii Ludowej. Został wybrany na tę funkcję podczas kongresu partii w Zagrzebiu 20 listopada 2019 (z kadencją od 1 grudnia).
29 listopada 2019 oficjalnie przekazał obowiązki przewodniczącego Rady Europejskiej swojemu następcy, którym został Charles Michel; zakończył pełnienie tej funkcji następnego dnia.
3 lipca 2021, po rezygnacji złożonej przez Borysa Budkę, podczas rady krajowej Platformy Obywatelskiej wybrano go na wiceprzewodniczącego partii, zgodnie z partyjnym statutem stał się wówczas pełniącym obowiązki przewodniczącego PO. W wyniku partyjnych wyborów, które przeprowadzono 23 października 2021, Donald Tusk został wybrany na przewodniczącego partii, będąc jedynym kandydatem i otrzymując 97,4% głosów. 31 maja 2022 ustąpił ze stanowiska przewodniczącego Europejskiej Partii Ludowej; na jego miejsce wybrano niemieckiego polityka Manfreda Webera.
W listopadzie 2021 został pozbawiony na trzy miesiące prawa jazdy po tym, jak patrol policji w Wiśniewie stwierdził, że Donald Tusk przekroczył w obszarze zabudowanym dozwoloną prędkość o ponad 50 km/h.
Życie prywatne.
Imię Donald nadał mu jego ojciec, również Donald (1930–1972), z zawodu stolarz. Ojciec zmarł, gdy Donald Tusk kończył szkołę podstawową. Matka, Ewa Tusk (1934–2009), pracowała jako sekretarka w gdańskiej Akademii Medycznej. Młodszym bratem ojca Donalda Tuska był gdański rzeźbiarz Bronisław Tusk (pseudonim "Buni"). Dziadek Józef Tusk był polskim urzędnikiem kolejowym w Wolnym Mieście Gdańsku, podczas wojny więźniem w niemieckich obozach koncentracyjnych Stutthof i Neuengamme, później wcielony do służby w Wehrmachcie, a następnie był w szeregach Polskich Sił Zbrojnych na Zachodzie; po wojnie pracował jako lutnik. Drugi dziadek Franciszek Karol Dawidowski także był więźniem Stutthofu, a jako robotnik przymusowy pracował przy Wilczym Szańcu, gdzie na skutek wypadku stracił oko. Jego żoną, babką Donalda Tuska od strony matki, była Niemka Anna Liebke.
26 listopada 1978 zawarł związek małżeński (cywilny) z Małgorzatą Sochacką. W 2005 para zawarła małżeństwo kościelne w obrządku rzymskokatolickim. Małżeństwo ma dwójkę dzieci. Ich syn Michał (ur. 1982) pracował w „Gazecie Wyborczej”, następnie został pracownikiem działu analiz i marketingu w porcie lotniczym Gdańsk, zajął się również prowadzeniem działalności gospodarczej w sektorze usług public relations. Córka Katarzyna (ur. 1987) brała udział w piątej edycji programu TVN "Taniec z gwiazdami" i została blogerką modową.
Amatorsko uprawiał piłkę nożną. W latach 70. został wiceprezesem klubu kibica Lechii Gdańsk. Określa się jako Kaszub. W 1992 zamieszkał w Sopocie.
Deklaruje się jako katolik.

</doc>
<doc id="84363" url="https://pl.wikipedia.org/wiki?curid=84363" title="Pijany jak Polak">
Pijany jak Polak

Pijany jak Polak (fr. dawniej "saoul comme un Polonais", obecnie "soûl comme un Polonais" lub "ivre comme un Polonais") – popularne powiedzenie francuskie. Oznacza kogoś, kto mimo spożycia większej ilości alkoholu zachowuje sprawność fizyczną i trzeźwe myślenie, czyli człowieka z tzw. „mocną głową”, ewentualnie kogoś, kto charakteryzuje się nadprzeciętną odwagą i brawurą. Pierwotne znaczenie o zabarwieniu neutralnym, czy nawet odnośnie do niektórych sytuacji pozytywnym, zostaje w miarę upływu czasu (wraz z zapomnieniem etymologii zwrotu), zastępowane często bardziej dosłownym, jako określenie mocno pijanej osoby (w znaczeniu polskiego „pijany jak bela”).
Geneza.
Znane są co najmniej trzy wersje pochodzenia powiedzenia, chociaż wszystkie wiążą się z postawą polskich żołnierzy w czasie wojen napoleońskich.

</doc>
<doc id="84364" url="https://pl.wikipedia.org/wiki?curid=84364" title="Tchawkowce">
Tchawkowce

Tchawkowce, tchawkodyszne – największa grupa w typie stawonogów, jednostka systematyczna w różnych źródłach podnoszona do różnej rangi.
Podtyp tchawkowce (Tracheata) – jako synonimy funkcjonują nazwy i jednostki taksonomiczne: tchawkowce właściwe – "Eutracheata", czułkowce – "Antenata", wargowce – "Labiata", jednogałęziowe – Uniramia. Różnice w poglądach systematycznych wynikają z nadawania poszczególnym cechom budowy różnego znaczenia w powiązaniu do cech innych stawonogów, na przykład akcentowania jednogałęzistych odnóży (Uniramia), występowania tchawek (Tracheata, Eutracheata), obecności czułków (Antenata). Różnice w ujęciach systematycznych wynikają także ze stanu wiedzy i poglądów na monofiletyczność lub polifiletyzm całego podtypu oraz poszczególnych gromad wśród tchawkowców.
Tchawkowce to stawonogi zbudowane z głowy i tułowia lub z głowy, tułowia i odwłoka; na głowie para czułków, żuwaczki, szczęki I i szczęki II pary zrośnięte w wargę dolną, oddychające tchawkami.
Budowa.
Podtyp Eutracheata obejmuje stawonogi typowo lądowe, z których tylko nieliczne przystosowały się do wtórnego życia w wodzie (niektóre nowsze badania wskazują na pierwotnie wodne przystosowania tej grupy). Oddychają za pomocą tchawek (systemu chitynowych rureczek, rozprowadzających tlen z powietrza do wszystkich tkanek). Formy małe mogą nie mieć tchawek – wymiana gazowa u nich odbywa się całą powierzchnią ciała. Nieliczne przeszły do życia w wodzie (głównie wód słodkich, śródlądowych) ale i u tych form narządami oddechowymi są tchawki lub skrzelotchawki (zmodyfikowane tchawki).
W związku z odciążeniem układu krwionośnego z funkcji oddechowych, układ ten u tchawkodysznych jest w znacznym stopniu uproszczony (w stosunku do stojących „niżej": pierścienic). Krew bezbarwnikowa, układ krwionośny otwarty.
Ciało tchawkodysznych składa się z tagm, mniej wyraźnie zaznaczonych u wijów, bardzo wyraźnie u owadów. Proces cefalizacji daleko posunięty.
Tchawkodyszne mają jedną parę czułków ("antenna"e), których homologia w stosunku do skrzelodysznych (Branchiata) nie jest w pełni wyjaśniona.
Charakteryzują się segmentacją ciała, niektóre mają bardzo wyspecjalizowane odnóża.
Układ nerwowy dobrze wykształcony, większość tchawkowców ma bardzo dobry wzrok.
Jama ciała zawiera tzw. ciało tłuszczowe. Narządy wydalnicze to cewki Malpighiego.
Układ oddechowy oparty na tchawkach, które prócz tchawkowców występują jeszcze u pajęczaków i pazurnic. U larw występują skrzelotchawki.
Zwierzęta rozdzielnopłciowe o zapłodnieniu wewnętrznym. W czasie rozwoju pozazarodkowego przechodzą przeobrażenie. U niektórych rozwój prosty.
Systematyka.
Jako jeden z podtypów w typie stawonogi, obok podtypu trylobitowce, skorupiakokształtne, szczękoczułkowce i kikutnice. Badania Kukalovej-Peck, wskazujące na pierwotnie wielogałęzistość odnóży tchawkowców z jednej strony podważa sens wyróżniania Uniramia, z drugiej wskazuje na ścisłe powiązania filogenetyczne tchawkowców z trylobitowcami.
Podtyp Eutracheata dzielony bywa na 5 gromad (zakładany jest polifiletyzm wijów):
W starszej literaturze wyróżnia się tylko dwie gromady:
Podstawa tego podziału jest liczba tagm budujących ciało. Wije maja dwie tagmy: głowę i tułów, owady - głowę, tułów i odwłok.
Podział taki jest krytykowany ze względu na fakt, iż wije (Myriapoda) uważane są za sztuczną, polifiletyczna grupę. Jednocześnie trudno ustalić pokrewieństwo między parecznikami (Chilopoda), dwuparcami (Diplopoda) i skąponogami (Pauropoda) i drobnonogami (Symphyla). Prowizorycznym rozwiązaniem było m.in. wyróżnienie dwóch podgromad: przodopłciowe (Progoneata z dwuparcami – Diplopora, skąponogami – Pauropoda i drobnonogami – Symphyla) i tyłopciowych (Opisthogoneata z parecznikami - Chilopoda).
Uważa się, że „Myriapioda” to co najmniej trzy linie rozwojowe: Chilopoda posiadające szczękonóża, Dignatha (o dwóch parach narządów gębowych – Diplopora i Pauropoda) i Trignatha (o trzech parach narządów gębowych (Symphyla oraz Insecta). Wobec różnorodnych wątpliwości dawnych „wijów” często nie rozpatruje się ich jako jednej gromady, ale jako 4 samodzielne gromady o bliżej nie wyjaśnionym pokrewieństwie filogenetycznym.

</doc>
<doc id="84365" url="https://pl.wikipedia.org/wiki?curid=84365" title="Osnowa geodezyjna">
Osnowa geodezyjna

Osnowa geodezyjna w Polsce – zbiór punktów geodezyjnych, które mają położenie wyznaczone w państwowym systemie odniesień przestrzennych, na których wyznaczono wielkości fizyczne charakterystyczne dla danego jej rodzaju oraz błąd ich wyznaczenia. Osnowy geodezyjne realizują fizycznie przyjęty układ współrzędnych, czyli tworzą układ odniesienia dla prac geodezyjnych i kartograficznych.
Od 2021.
Osnowy geodezyjne dzieli się na podstawowe osnowy geodezyjne, grawimetryczne i magnetyczne oraz szczegółowe osnowy geodezyjne. Punkty osnowy mają m.in. niepowtarzalne numery, opisy topograficzne, współrzędne, typ stabilizacji, dokładność (średnie błędy wyznaczenia) oraz zostały oznaczone w terenie znakami geodezyjnymi, a ich dane umieszczone w państwowym zasobie geodezyjnym i kartograficznym.
Podstawowe osnowy geodezyjne i ich podział.
Ze względu na funkcjonalność podstawowe osnowy geodezyjne dzieli się na rodzaje:
Dany, jednostkowy znak osnowy może pełnić funkcję punktu osnowy dla więcej niż jednego rodzaju osnowy.
Ze względu na dokładność ustalenia położenia lub wielkości fizycznej charakterystycznej dla określonego rodzaju osnów dzieli się je na klasy:
Rozporządzenie Ministra Rozwoju, Pracy i Technologii 6 lipca 2021 r. w sprawie osnów geodezyjnych, grawimetrycznych i magnetycznych podaje zagęszczenie punktów podstawowych osnów geodezyjnych, grawimetrycznych i magnetycznych oraz terminy ich okresowego przeglądu.
Szczegółowe osnowy geodezyjne.
Szczegółową osnowę geodezyjną stanowią punkty, które zostały nawiązane do podstawowej osnowy. Dzieli się ją na:
2012–2021.
W latach 2012–2021 osnowy geodezyjne zdefiniowane były w Rozporządzeniu Ministra Administracji I Cyfryzacji z dnia 14 lutego 2012 r. w sprawie osnów geodezyjnych, grawimetrycznych i magnetycznych.
Ze względu na dokładność oraz sposób jej zakładania osnowę geodezyjną dzieliło się na:
Współrzędne punktów podstawowej oraz szczegółowej osnowy geodezyjnej wyznacza się w obowiązującej realizacji geodezyjnego europejskiego ziemskiego systemu odniesienia ETRS89.
Ze względu na cechę określającą znaczenie osnowy w pracach geodezyjnych i kartograficznych, kolejność włączania punktów do wyrównywania osnowę dzieliło się na 3 klasy. Podstawowym kryterium włączenia punktów osnowy do odpowiedniej klasy jest dokładność wyznaczenia współrzędnych (X, Y, H) punktu w państwowym systemie odniesień przestrzennych charakteryzująca się wartością błędu średniego wyznaczenia:
Osnowy geodezyjne, ze względu na wykorzystanie do konkretnych pomiarów geodezyjnych oraz sposób przedstawienia wzajemnego położenia punktów, dzieliło się na:
Modernizację podstawowej osnowy geodezyjnej przeprowadzało się nie rzadziej niż co 20 lat, a osnowy zakładanej metodami satelitarnymi GNSS nie rzadziej niż co 10 lat.
1979–2012.
W latach 1979–2012 rodzaj i klasy osnów geodezyjnych określane były poprzez instrukcje i wytyczne techniczne obowiązujące w latach 1979–1999 i wprowadzane od 1979 na podstawie zarządzeń Głównego Urzędu Geodezji i Kartografii (GUGiK); oraz obowiązujące w latach 1999–2012 na podstawie rozporządzenia Ministra Spraw Wewnętrznych i Administracji z 24 marca 1999, które zostało uchylone 8 czerwca 2012 w związku z wejściem w życie zapisów ustawy z 4 marca 2010 "o infrastrukturze informacji przestrzennej".
Ze względu na gęstość rozmieszczenia, dokładność oraz rolę w pracach geodezyjnych osnowy dzieliły się na:

</doc>
<doc id="84369" url="https://pl.wikipedia.org/wiki?curid=84369" title="Izobata">
Izobata

Izobata – izolinia łącząca punkty o jednakowej głębokości (mierzonej od powierzchni) zbiorników wodnych. Może odnosić się również do geologicznych powierzchni strukturalnych takich jak strop czy spąg. W hydrologii izobata oznacza często głębokość do dna zbiornika wód powierzchniowych.

</doc>
<doc id="84370" url="https://pl.wikipedia.org/wiki?curid=84370" title="Izohaliny">
Izohaliny



</doc>
<doc id="84371" url="https://pl.wikipedia.org/wiki?curid=84371" title="Izotermy">
Izotermy



</doc>
<doc id="84372" url="https://pl.wikipedia.org/wiki?curid=84372" title="Gemara">
Gemara

Gemara (hebr. גמרא; pol. "uzupełnienie", "zakończenie") – aramejskojęzyczny zbiór rabinicznych komentarzy i objaśnień uzupełniających Misznę, czyli kodeks prawa obyczajowego w judaizmie. Obie księgi tworzą razem Talmud. Z tego względu, iż Gemara była tworzona i w Jerozolimie i w Babilonii istnieją dwie wersje Talmudu – babilońska i palestyńska (Gemara palestyńska zawiera mało opowieści i legend; Gemara Babilońska jest zwięzła i znalazły się w niej szeroko dyskutowane przez Żydów problemy dotyczące zasad prawa – Halacha, obejmujące Palestynę).

</doc>
<doc id="84374" url="https://pl.wikipedia.org/wiki?curid=84374" title="Gawialowate">
Gawialowate

Gawialowate (Gavialidae) – rodzina krokodyli reprezentowana obecnie przez jeden gatunek, gawiala gangesowego ("Gavialus gangeticus"), choć czasami zalicza się też krokodyla gawialowego, mającego cechy i krokodyli właściwych, i gawiali. Do Gavialidae należy także m.in. wymarły "Rhamphosuchus", jeden z największych krokodyli w historii.
Gawiale mierzą od 4 do 7 metrów. Żyją na terenie Indii i pobliskich krajów w rzekach: Ganges, Indus i Brahmaputra. Charakteryzują się delikatnym, wąskim pyskiem i długimi ostrymi zębami. Polują na ryby i drobne zwierzęta, żywią się też padliną. Gawial jest czczony jako zwierzę święte. Oprócz gawiala, na terenie Indii, z rzędu krokodyli żyją też: krokodyl błotny i krokodyl różańcowy, który czasami dopływa do brzegów Indii aż z Australii.

</doc>
<doc id="84375" url="https://pl.wikipedia.org/wiki?curid=84375" title="Biurokracja">
Biurokracja

Biurokracja (od słów – „urząd, biuro, biurko” i gr. "kratos" – „władza”) – scentralizowany system organizacyjny, w którym władza powiązana jest z urzędem. Pojęcie to oznacza oderwanie władzy od obywateli, a wręcz podejmowanie przez urzędników decyzji szkodliwych dla społeczeństwa.
Czasami biurokracją nazywany jest ogół ludzi zajmujących się administrowaniem, najczęściej dla zaznaczenia szkodliwości bieżącej administracji i urzędników ślepo trzymających się formalnej strony przepisów.
Etymologia terminu.
Określenie „biurokracja” utworzone zostało przez Vincenta de Gournay we Francji w roku 1745. Terminu używano w sposób pejoratywny w stosunku do urzędników państwowych, a później także w odniesieniu do dużych organizacji. Pierwszym badaczem biurokracji był Max Weber, dla którego stanowiła ona typ idealny (model). Przed nim biurokrację opisywali również Alexis de Tocqueville i Karol Marks.
Geneza biurokracji.
Pierwsze formy administracji zaistniały w starożytnych imperiach, w których zorganizowana mobilizacja zasobów pozwalała na utrzymanie ośrodków władzy i dysponowanie przez nie siłą militarną, aparatem sądowniczym i możliwością pobierania podatków.
Imperia te powstawały wraz z administrowaniem ówczesnymi projektami melioracyjnymi. Skupienie władzy w rękach monarchy nastąpiło także później w Europie w okresie absolutyzmu. Powstające instytucje parlamentaryzmu czy rynku ograniczały nadmierną centralizację władzy.
Tworząca się biurokracja miała w tym przypadku istotną rolę ograniczania arbitralnych decyzji monarchy, co odróżniało państwa europejskie od azjatyckich. Z kolei presja rynku powodowała, że decyzje biurokracji opierały się na kalkulacji kosztów i zysków.
Biurokracja według Maxa Webera.
Charakteryzując biurokrację jako typ idealny, Max Weber założył następujące jej cechy:
Weber uznawał biurokrację jako najbardziej zracjonalizowaną formę władzy i jako doskonałą maszynę, jednak zauważał w niej problem dehumanizacji. Na podstawie dokonanych analiz, twierdził, że sprawniej funkcjonują biurokracje w przedsiębiorstwach kapitalistycznych, niż w administracji państwowej.
Dysfunkcje modelu biurokracji.
Wśród ograniczeń modelu biurokracji wyróżnić można:
Jedną z negatywnych cech, jaką zauważał Weber, była kwestia dążności do „nieśmiertelnego” trwania ukształtowanych już struktur biurokratycznych. Drugi z zauważanych przez niego problemów, to mnożenie liczby ekspertów w ramach samej organizacji biurokratycznej.
Administracja publiczna działa na podstawie przepisów prawa, dlatego liczne patologie w funkcjonowaniu administracji publicznej są wprost wynikiem przepisów tworzonych niezgodnie z zasadami dobrej legislacji – sprzecznych, niespójnych, dwuznacznych lub nadmiarowych (inflacja prawa).
Dysfunkcje biurokracji Roberta Mertona.
W analizie dysfunkcji biurokracji Robert K. Merton zauważył, że charakteryzują ją:
Do innych problemów biurokracji zaliczyć można:
Dysfunkcje biurokracji zostały ujęte także w quasi-naukowe prawa:
Analizą dysfunkcji państwa związanych z rozrostem biurokracji zajmował się również Ludwig von Mises.
Biurokracja w Polsce.
W Polsce w 2017, według Eurostatu, wydatki na biurokrację wyniosły 4,4% PKB, przy średniej unijnej 5,8%, 8,2% we Włoszech, 5,6% w Niemczech.
W 2010 w Polsce administracja rządowa zatrudniała ok. 120 tys. osób, samorządowa ok. 222 tys., zaś w pozostałych jednostkach administracji publicznej pracowało łącznie ok. 382 tys. urzędników. Wzrost zatrudnienia w latach 1990–2007 wyniósł 274%. Według danych Eurostatu w Polsce urzędnicy stanowili 6,2% zatrudnionych w 2008 i 6,8% w 2013, w tym czasie średnia unijna zmieniła się z 7,1% do 6,9%, dla porównania w Niemczech z 7,2% do 7,0%, w Szwecji z 5,7% do 6,3%. Na wielkość tę ma wpływ też zmienna liczba wszystkich pracujących. W 2009 roku przeciętne wynagrodzenie brutto wynosiło 4414 zł, a na wyższych stanowiskach – 11 769 zł. Polska administracja publiczna w publikowanym przez ONZ rankingu elektronicznej administracji zajęła w 2010 roku 45. miejsce, spadając z 33. miejsca w 2008 roku.
Polska administracja publiczna jest oceniana jako nieefektywna i represyjna. W badaniu przeprowadzonym w 2013 roku na zlecenie Centrum Projektów Informatycznych MSW wskazano na następujące niedogodności korzystania z usług polskich urzędów:
Według profesora Witolda Kieżuna głównymi wyróżnikami polskiej biurokracji jest gigantomania (przerost zatrudnienia), luksusomania (przyznawanie sobie nadmiernych przywilejów), korupcja oraz arogancja władzy, wynikająca z niechęci do uzasadniania własnych decyzji oraz lęki przez transparentnością działań organów publicznych. Jako przykłady wymieniał 700 radnych w Warszawie czy 112 stanowisk ministerialnych w rządzie. Według dr. hab. Krzysztofa Rybińskiego głównym powodem rozrostu polskiej administracji jest jej obniżająca się wydajność, którą – przy wzroście ilości zadań publicznych i nieumiejętności wdrożenia nowoczesnych metod zarządzania – rządy próbują rekompensować zatrudnianiem nowych urzędników. Najwyższa Izba Kontroli zwraca uwagę, że problemem polskiej administracji nie jest zbyt duża sumaryczna liczba urzędników (stąd próby jej mechanicznego ograniczania nie przynoszą skutków), tylko ich niewłaściwa alokacja – w jednych jednostkach urzędników jest zbyt wielu, w innych zbyt mało. Skutkiem są z jednej strony przerosty kadrowe, demoralizacja i marnowanie środków publicznych, a niewydolne procesy administracyjne z drugiej.
Jednym z mierników efektywności administracji jest koszt poboru podatków, czyli stosunek kosztów własnych administracji skarbowej do wielkości zbieranych podatków. W Polsce koszt ten jest jednym z najwyższych w strefie OECD i konsekwentnie rośnie – od 1,54 w 2000 roku do 2,62 w 2004 roku (koszt w jednostkach walutowych na 100 jednostek przychodu podatkowego), dla porównania wartości te w wynoszą 0,83 w Danii czy 0,59 w Szwecji.
Wysokie koszty własne obserwuje się w wielu działach administracji publicznej. Jak wynika z danych Ministerstwa Pracy i Polityki Społecznej w 2013 roku wydatki budżetu na świadczenia rodzinne spadły o 2%, liczba rodzin objętych świadczeniami spadła o 6%, równocześnie administracyjne koszty ich obsługi wzrosły o 14% (wynosząc w sumie 323 mln zł), zaś o 21% zwiększyło się zatrudnienie przy ich obsłudze. W przypadku ZUS koszty własne zarządzania ubezpieczeniami społecznymi wzrastają pomimo informatyzacji – np. w 2011 r. koszty działalności bieżącej ZUS wyniosły 4 mld zł, czyli ok. 2,2% zarządzanych środków. Dla porównania koszty własne systemu emerytalnego w Szwecji wynoszą ok. 0,8% zarządzanego przezeń budżetu.
Pomimo znacznie rozszerzonej od stycznia 2010 swobody zarządzania kadrami, większość polskich urzędów nie stosuje żadnych form premiowania efektywności. W rezultacie wydajność pracy w urzędach jest niska, a płace wyznaczane są na podstawie sztywnej siatki płac a premie przyznawane „za nic” (np. za punktualne przychodzenie do pracy). Według Instytutu Sobieskiego, jest to wynik braku jakichkolwiek ocen efektywności urzędników oraz archaicznego systemu wynagradzania, w którym premiowana jest wysługa lat, a nie kompetencje i wydajność.
Według Henryki Bochniarz większość patologii polskiej biurokracji wynika z bardzo niskiej jakości prawa stanowionego.
Według raportu fundacji Polska Przedsiębiorcza, głównymi powodami zniechęcającymi do zakładania działalności gospodarczej, wskazane w sondażu fundacji Przedsiębiorcza Polska, są „skomplikowane podatki i przepisy rachunkowe” (fiskalizm) i „nadmierna biurokracja”. Według Instytutu Sobieskiego biurokratyczne, nadmiarowe i nieracjonalne wymogi formalne są istotną przyczyną odrzucania wniosków o dopłaty w ramach funduszy unijnych. Według Polskiego Związku Firm Developerskich 95% decyzji o warunkach zabudowy jest wydawanych z przekroczeniem ustawowego terminu, a 52% z przekroczeniem go o ponad rok. Uzyskanie pozwolenia na budowę trwa średnio 311 dni i składa się z 32 różnych procedur urzędowych. Niekiedy w trakcie oczekiwania na pozwolenie zmienia się prawo i procedura jest rozpoczynana od początku. Skutkiem pośrednim tej patologii są duże opóźnienia w budowie nowych mieszkań, stosunkowo niska na tle Europy ich podaż i wysokie ceny metra kwadratowego w stosunku do zarobków. Ten sam problem dotyczy dużych inwestycji infrastrukturalnych, które paraliżowane są przez resortowość polskiej administracji. Z kolei według Związku Zawodowego Służby Celnej z powodu uciążliwych i zbiurokratyzowanych procedur odprawy celnej, za które odpowiada Ministerstwo Finansów, około ⅔ polskich importerów odprawia swoje towary w innych krajach Unii Europejskiej, na czym polski budżet traci 3,6 mld zł rocznie.
Według badań Fundacji Republikańskiej Polska jest krajem o rekordowej na tle Unii Europejskiej liczbie zawodów reglamentowanych – ograniczeniom podlega łącznie 380 zawodów, w tym m.in. instruktor sportowy, taksówkarz, kucharz okrętowy, przewodnik turystyczny, masażysta, bibliotekarz, animator kultury, co ma również znaczący wpływ na bezrobocie, zwłaszcza wśród absolwentów, emigrację zarobkową, na wysokie koszty usług i na wyzysk młodych pracowników.
Czynniki wymieniane przez polskich przedsiębiorców, jako główne przeszkody w prowadzeniu działalności gospodarczej, to według OECD: skomplikowane przepisy podatkowe, niewydolne instytucje administracji publicznej i restrykcyjne prawo pracy. W sondażu Business Centre Club w 2010 roku jako główne utrudnienia dla biznesu wskazano z kolei wysokie koszty pracy, niewydolny wymiar sprawiedliwości oraz niską jakość prawa. W uzasadnieniu reformy regulacji w 2010 roku Ministerstwo Gospodarki argumentowało:
Kolejnym czynnikiem sprzyjającym narastaniu obciążeń biurokratycznych – zarówno w sektorze prywatnym, jak i publicznym – jest resortowość i fragmentacja polskiej administracji. Poszczególne urzędy oczekują od danego podmiotu spełniania rozmaitych obowiązków informacyjnych, w których te same dane są wielokrotnie powtarzane w różnych formach i odmianach, nie umiejąc wypracować żadnego wspólnego systemu raportowania i traktując „swoje” raporty priorytetowo.
Biurokracja może prowadzić do blokowania działalności podmiotów gospodarczych, a przy równocześnie niesprawnym wymiarze sprawiedliwości – do ich upadku. Konsekwencjami są zmniejszenie przychodów budżetowych, wzrost bezrobocia oraz zwiększenie nieufności do administracji publicznej. Według raportu OECD z 2010 roku nieefektywna administracja publiczna w Polsce dławi aktywność gospodarczą, zaś regulacje podatkowe i prawo powinny być bardziej transparentne i przewidywalne.
Według raportu opracowanego w 2010 roku przez Deloitte na zlecenie Ministerstwa Gospodarki obciążenie administracyjne polskich przedsiębiorstw na 37,3 mld, czyli 2,9% PKB. Przeciętną firmę obsługa obowiązków na rzecz administracji publicznej kosztuje ponad 10 tys. zł, zaś przeciętny przedsiębiorca poświęca na nie jedną trzecią czasu pracy. W wykonanym przez Ministerstwo Gospodarki pomiarze obciążeń administracyjnych (OA), zidentyfikowano łącznie 3712 obowiązków informacyjnych nakładanych na przedsiębiorców przez przepisy prawa, w siedmiu sprawdzonych przez MG dziedzinach. Obciążenia te generują w skali całej gospodarki łączne koszty rzędu 77 miliardów złotych.
Według tworzonego przez Bank Światowy rankingu „dobrego rządzenia” (ang. "good governance"), obejmującego szeroki zakres czynników mających wpływ na jakość prawa, efektywność administracji i niski poziom korupcji, Polska plasuje się w środku stawki krajów Unii Europejskiej. Jako przyczyny wskazano korupcję, inflację prawa, brak jasnych zasad odpowiedzialności i upolitycznienie administracji, wysoką rotację kadr i częste zmiany instytucjonalne, protekcjonizm, „kulturę tajności” i resortowość. Według NIK powszechnymi zjawiskami są nepotyzm i „ustawianie” konkursów na stanowiska urzędnicze pod konkretne osoby. Jako jeden z przykładów rozrostu administracji jest biuro likwidatora FOZZ, które funkcjonuje nieprzerwanie od 20 lat, pomimo zamknięcia samego FOZZ i zakończenia procesów sądowych z nim związanych. Koszt biura, w tym wynagrodzenie pracowników i koszty administracyjne, to 1 mln zł rocznie. Polska administracja nagminnie również narusza prawo do informacji publicznej.
W 2009 roku przygotowywana była ustawa o racjonalizacji zatrudnienia w administracji publicznej, jednak rząd wycofał się z niej pod naciskiem urzędów. Tymczasem od czerwca 2010 do lutego 2011 zatrudnienie w urzędach wzrosło średnio o 30%.
NIK w wyniku analizy decyzji skarbowych z lat 2008–2010 stwierdziła znaczną liczbę decyzji błędnych, skutkujących uchyleniami w instytucjach odwoławczych
oraz koniecznością wypłacania odszkodowań przez Skarb Państwa. Według NIK istotną przyczyną są chaotyczne i niestabilne przepisy podatkowe, które powodują podejmowanie błędnych decyzji tak przez kontrolowanych, jak i przez kontrolujących.
Działania służące zmniejszeniu biurokracji zawierała między innymi uchylona ustawa o swobodzie działalności gospodarczej, jednak jak wynika z uzasadnienia złożonego w 2013 roku projektu nowelizacji w praktyce urzędy obchodzą te przepisy np. w celu dowolnego przedłużania czasu kontroli skarbowej firmie.
Przepisy do pewnego stopnia chroniące obywatela przed niekorzystnymi skutkami biurokracji zawiera także Kodeks postępowania administracyjnego (art. 7 i 8), jednak są one powszechnie ignorowane.
Od 2011 roku możliwe jest składanie skarg na przewlekłość postępowań administracyjnych, a nie tylko trudną do udowodnienia bezczynność, zaś zgodnie z wyrokiem Wojewódzkiego Sądu Administracyjnego w Białymstoku urząd nie może tłumaczyć własnej bezczynności brakiem należytej reakcji innych zaangażowanych w procedurę podmiotów
Od 2011 roku obowiązuje ustawa o odpowiedzialności urzędników za działania niezgodne z prawem, jednak do 2013 roku nie było w Polsce przypadku jej zastosowania w praktyce. Organizacje pracodawców oceniają ją jako praktycznie martwą ze względu na niezwykle rozbudowaną procedurę, obwarowaną szeregiem warunków, pod jakimi bezprawne działanie urzędnika może być faktycznie pociągnięte do odpowiedzialności.
W przygotowanym przez firmę doradczą TMF Group rankingu Global Benchmark Complexity Index 2014 Polska była jedynym europejskim krajem, który został sklasyfikowany w pierwszej dziesiątce krajów o najbardziej skomplikowanych przepisach gospodarczych.

</doc>
<doc id="84377" url="https://pl.wikipedia.org/wiki?curid=84377" title="Tannaici">
Tannaici

Tannaici (aram. תנאים "tanaim"; z rdzenia תנא, który oznacza zarówno „powtarzać”, jak i wtórnie „nauczać”) – w judaizmie początków n.e. nauczyciele prawa ustnego, mędrcy, których pouczenia zawarte są w Misznie i w Baraicie. Byli to uczeni żydowscy zajmujący się komentowaniem i wyjaśnianiem Biblii Hebrajskiej, przede wszystkim Tory, czyli prawa pisanego, oraz dostosowywaniem jego zasad do zmieniającej się sytuacji i warunków życia. Działali w okresie od ok. 20 (często również cezura 70) roku do 220 roku. Tannaici zostali pogrupowani w sześć generacji:
W okresie 200–220 umieszcza się tzw. półtannaitów: m.in. Chija, Ben Kapara

</doc>
<doc id="84379" url="https://pl.wikipedia.org/wiki?curid=84379" title="Robert Hunter (poeta)">
Robert Hunter (poeta)

Robert Hunter, właśc. Robert Burns (ur. 23 czerwca 1941 w Arroyo Grande, zm. 23 września 2019 w San Rafael) – amerykański poeta i piosenkarz.
Znany z tworzenia tekstów piosenek dla zespołu Grateful Dead i współpracy z jego liderem, Jerrym Garcią. Jego pierwszym i prawdopodobnie najsłynniejszym utworem był „Dark Star”. Znaczna większość piosenek Grateful Dead powstała we współpracy Hunter-Garcia, w której pierwszy z nich tworzył teksty, a drugi – muzykę. Garcia nazwał kiedyś Huntera „członkiem zespołu, który nie wychodzi z nami na scenę”.

</doc>
<doc id="84380" url="https://pl.wikipedia.org/wiki?curid=84380" title="Samookaleczenie">
Samookaleczenie

Samookaleczenie, samouszkodzenie, samozranienie () – umyślne, celowe uszkodzenie własnego ciała powodujące określone konsekwencje, takie jak np. krwawienie, zasinienie, oparzenie lub ból, jednak bez intencji samobójczych (głównym celem jest regulacja wewnętrznego napięcia). Samouszkodzenia zalicza się do zachowań autoagresywnych bezpośrednich.
Charakterystyka.
Najczęstsze formy samookaleczeń to nacinanie nożem, żyletką lub scyzorykiem skóry na ramionach, przedramionach i dłoniach (rzadziej gdzie indziej, m.in. na nogach), przypalanie zapalniczką, papierosem lub rozgrzanym przedmiotem, polewanie skóry substancjami żrącymi, uderzanie głową o ścianę, wbijanie w skórę ostrych przedmiotów (np. igieł, szpilek, agrafek, pinezek, cyrkli), a także intensywne zadrapywanie czy szorowanie do krwi. W najnowszych klasyfikacjach diagnostycznych samookaleczenia często klasyfikuje się jako oddzielną kategorię, a nie jako objaw kliniczny w przebiegu innych zaburzeń. 
U młodzieży zjawisko pojawia się najczęściej między 12. a 14. rokiem życia, utrzymuje się średnio przez około dwa lata i ma charakter kompulsywny.
Do kategorii samookaleczenia nie należą: obgryzanie paznokci, wyskubywanie skórek, zdrapywanie strupów, trichotillomania (wyrywanie włosów czy rzęs), rytuały plemienne, a także modyfikacje kulturowe (piercing, tatuaż). Osobno traktowane są samookaleczenia występujące w przypadku chorób (np. psychoz) lub po zażyciu substancji psychoaktywnych.
W DSM-5.
W klasyfikacji DSM-5 samookaleczenia są definiowane jako „nieakceptowane społecznie, celowe uszkodzenia ciała, wywołujące krwawienie, zasinienie lub ból, podejmowane w celu redukcji dyskomfortu psychicznego”. Rozumiane są jako jeden z objawów współwystępujących z zaburzeniami emocjonalnymi i rozwojowymi o różnej etiologii lub zaburzeniami osobowości, bądź są traktowane jako odrębne zaburzenie, tzw. samookaleczenia bez tendencji samobójczych.
W DSM-5 dla samookaleczenia bez tendencji samobójczych są podane następujące kryteria:
Funkcje samouszkodzeń w życiu jednostki.
Według Glorii Babiker i Lois Arnold samookaleczenia mają następujące funkcje:
Kwestie prawne.
Samouszkodzenie nie jest co do zasady przestępstwem według polskiego Kodeksu karnego. Jednakże dopuszczenie się go w celu unikania służby wojskowej lub zastępczej podlega karze (odpowiednio: pozbawienia wolności do 3 lat i grzywnie, ograniczenia wolności albo pozbawienia wolności do 2 lat).

</doc>
<doc id="84383" url="https://pl.wikipedia.org/wiki?curid=84383" title="John Perry Barlow">
John Perry Barlow

John Perry Barlow (ur. 3 października 1947, zm. 7 lutego 2018) – amerykański poeta, eseista, dawniej autor tekstów piosenek dla zespołu Grateful Dead. Razem z Johnem Gilmore'em i Mitchem Kaporem założył Electronic Frontier Foundation. Był wiceprzewodniczącym EFF board of directors i członkiem International Academy of Digital Arts and Sciences
Wśród jego tekstów znajdują się "Deklaracja niepodległości cyberprzestrzeni" i "The Economy of Ideas".

</doc>
<doc id="84384" url="https://pl.wikipedia.org/wiki?curid=84384" title="Ken Alibek">
Ken Alibek

Ken Alibek, Kanatjan Alibekow (ur. 1950 w Kazachstanie) – lekarz wojskowy, były dyrektor zakładu produkcji wąglika w Stepnogorsku i zastępca dyrektora Biopreparatu (instytucji zajmującej się w ZSRR wytwarzaniem broni biologicznej). Od 1992 w USA, obecnie mieszka w Wirginii i wykłada na tamtejszym uniwersytecie. Autor książki opisującej badania nad bronią biologiczną w ZSRR (Ken Alibek, Stephen Hadelman: Biohazard, Warszawa, Prószyński i S-ka, 2000).

</doc>
<doc id="84394" url="https://pl.wikipedia.org/wiki?curid=84394" title="Frakcja granulometryczna">
Frakcja granulometryczna



</doc>
<doc id="84396" url="https://pl.wikipedia.org/wiki?curid=84396" title="Frakcja iłowa">
Frakcja iłowa



</doc>
<doc id="84397" url="https://pl.wikipedia.org/wiki?curid=84397" title="Frakcja mułowa">
Frakcja mułowa



</doc>
<doc id="84398" url="https://pl.wikipedia.org/wiki?curid=84398" title="Frakcja aleurytowa">
Frakcja aleurytowa



</doc>
<doc id="84399" url="https://pl.wikipedia.org/wiki?curid=84399" title="Frakcja piaskowa">
Frakcja piaskowa



</doc>
<doc id="84400" url="https://pl.wikipedia.org/wiki?curid=84400" title="Frakcja psamitowa">
Frakcja psamitowa



</doc>
<doc id="84401" url="https://pl.wikipedia.org/wiki?curid=84401" title="Frakcja żwirowa">
Frakcja żwirowa



</doc>
<doc id="84402" url="https://pl.wikipedia.org/wiki?curid=84402" title="Frakcja psefitowa">
Frakcja psefitowa



</doc>
<doc id="84403" url="https://pl.wikipedia.org/wiki?curid=84403" title="Frakcja pelitowa">
Frakcja pelitowa



</doc>
<doc id="84410" url="https://pl.wikipedia.org/wiki?curid=84410" title="Xnews">
Xnews

Xnews – autorski czytnik grup dyskusyjnych, napisany w Delphi i udostępniany jako freeware. 
Twórcą programu jest Luu Tran, na którego potrzeby czytnik powstał i którego preferencje odzwierciedla, choć niektóre elementy są wzorowane na programie NewsXpress. Pomimo dość oryginalnej wizji newsreadera, Xnews zyskał rzeszę fanów, podzielających poglądy autora, którzy zdominowali grupę dyskusyjną zajmującą się wszystkimi czytnikami. Poważną wadą czytnika jest całkowity brak obsługi kodowań (w tym ISO-8859-2), co uniemożliwia używanie tego czytnika z językami innymi niż angielski bez zewnętrznych programów.
Historia.
Na początku Xnews obsługiwał przede wszystkim grupy tekstowe. Autor z biegiem lat rozwijał też obsługę grup binarnych, dodając obsługę wydajniejszego kodowania yEnc, dzięki czemu Xnews można wykorzystać również do pobierania plików zakodowanych w ten sposób.

</doc>
<doc id="84411" url="https://pl.wikipedia.org/wiki?curid=84411" title="Hydroizobata">
Hydroizobata

Hydroizobaty – izolinie łączące na mapie punkty zwierciadła wody podziemnej występujące na jednakowych głębokościach względem powierzchni terenu, inaczej zwane liniami równych głębokości występowania zwierciadła wody.

</doc>
<doc id="84412" url="https://pl.wikipedia.org/wiki?curid=84412" title="Łożysko rzeczne">
Łożysko rzeczne



</doc>
<doc id="84413" url="https://pl.wikipedia.org/wiki?curid=84413" title="Cofka powodziowa">
Cofka powodziowa



</doc>
<doc id="84416" url="https://pl.wikipedia.org/wiki?curid=84416" title="Kociołek eworsyjny">
Kociołek eworsyjny



</doc>
<doc id="84417" url="https://pl.wikipedia.org/wiki?curid=84417" title="Rzeka sezonowa">
Rzeka sezonowa



</doc>
<doc id="84419" url="https://pl.wikipedia.org/wiki?curid=84419" title="Źródło zatopione">
Źródło zatopione



</doc>
<doc id="84420" url="https://pl.wikipedia.org/wiki?curid=84420" title="Źródło ukryte">
Źródło ukryte



</doc>
<doc id="84421" url="https://pl.wikipedia.org/wiki?curid=84421" title="Źródło korytowe">
Źródło korytowe



</doc>
<doc id="84422" url="https://pl.wikipedia.org/wiki?curid=84422" title="Źródło podmorskie">
Źródło podmorskie



</doc>
<doc id="84423" url="https://pl.wikipedia.org/wiki?curid=84423" title="Millencolin">
Millencolin

Millencolin – skate-punkowy zespół założony w październiku 1992 przez Erika Ohlssona, Mathiasa Färma i Nikolę Sarcevica w Örebro w Szwecji. Fredrik Larzon dołączył do grupy w 1993. Millencolin jako słowo pochodzi od skateboardingowego triku "melancholy" (znanego też jako "sad air"), a taką nazwę wybrali ze względu na ich pasję do skateboardingu (każdy członek zespołu uprawia skateboarding). Zespół wydaje płyty w Stanach Zjednoczonych dzięki Epitaph Records. Poza Stanami wydawane są dzięki Burning Heart Records.
Historia zespołu.
Pierwszym wydaniem zespołu była kaseta "Melack" z dziesięcioma piosenkami nagrana w 1993. Następnie Burning Heart Records skontaktowało się z zespołem wyrażając chęć wydania singla na płycie CD. Poprzednio Burning Heart wydało jedynie dwa single, lecz podjęli ryzyko przyjęcia względnie nieznanego zespołu. Millencolin nagrał płytę "Use Your Nose" z sześcioma utworami w listopadzie 1993, na której znalazły się nowe wersje utworów "Pain" z kasety Goofy i "Melack". Singel został dobrze odebrany przez krytykę, a Millencolin zaczął występować na żywo. Pierwsze ważniejsze wydanie, "Tiny Tunes", pojawiło się na rynku w 1994. Nagrywanie i miksowanie dźwięku do tego albumu zajęło dwa tygodnie. Problemy licencyjne z wytwórnią Warner Bros. dotyczące tytułu i okładki płyty zmusiły zespół do ponownego wydania albumu w 1996 pod nazwą "Same Old Tunes".
Millencolin kontynuował występy, a w 1995 ukazał się ich drugi album studyjny: "Life on a Plate". Wydanie albumu pozwoliło zespołowi na wyjazdy poza Skandynawię. Pod koniec 1995 amerykańska wytwórnia płytowa Epitaph zechciała wydać "Life on a Plate" w Stanach. Zespół zwiedził w tourneé m.in. Japonię, Australię, Brazylię i Kanadę oraz był częścią Warped Tour z 1997.
Następne albumy, "For Monkeys" i kompilacyjny "The Melancholy Collection", zostały stworzone, lecz popularność grupa zyskała dopiero w 2000 wraz z wydaniem albumu "Pennybridge Pioneers" wyprodukowanego pod okiem Bretta Gurewitza. Album ten zawiera brzmienia bardziej bliższe rockowi niż skate punkowi, jak w przypadku poprzednich albumów. Jego nagranie zajęło zespołowi sześć tygodni, po czym rozpoczęli pierwsze światowe tournée: "Pennybridge Pioneers Worldwide Tour". Pozwolili także na umieszczenie utworu "No Cigar" w grze wideo "Tony Hawk's Pro Skater 2".
Podczas tournée napisane zostały teksty do następnego albumu, "Home From Home", wydanego w 2002, a kolejny album - "Kingwood" - wydano w marcu 2005. "Kingwood" zadebiutował na drugim miejscu szwedzkiej listy przebojów.
Od 2003 Millencolin organizuje zawody skateboardingowe, Millencolin Open, we własnym skateparku w Örebro w Szwecji.
W lutym 2007 Nikola Sarcevic potwierdził, że zespół zajmie się nagrywaniem nowego albumu. Album został nazwany "Machine 15" i był nagrywany w okresie październik-grudzień 2007. 

</doc>
<doc id="84424" url="https://pl.wikipedia.org/wiki?curid=84424" title="Źródło podjeziorne">
Źródło podjeziorne



</doc>
<doc id="84425" url="https://pl.wikipedia.org/wiki?curid=84425" title="Sula">
Sula



</doc>
<doc id="84426" url="https://pl.wikipedia.org/wiki?curid=84426" title="Szypot">
Szypot



</doc>
<doc id="84427" url="https://pl.wikipedia.org/wiki?curid=84427" title="Słonorośl">
Słonorośl



</doc>
<doc id="84428" url="https://pl.wikipedia.org/wiki?curid=84428" title="Roślina solniskowa">
Roślina solniskowa



</doc>
<doc id="84429" url="https://pl.wikipedia.org/wiki?curid=84429" title="Grzegorz XV">
Grzegorz XV

Grzegorz XV (łac. "Gregorius XV", właśc. Alessandro Ludovisi; ur. 9 stycznia 1554 w Bolonii, zm. 8 lipca 1623 w Rzymie) – włoski duchowny katolicki, 234. papież w okresie od 9 lutego 1621 do 8 lipca 1623.
Życiorys.
Wczesne życie.
Alessandro Ludovisi był jednym z siedmiorga dzieci Pompeo Ludovisi, hrabiego Samoggi i Camilli Bianchini. Edukację zdobył u jezuitów w rzymskim Collegio Romano oraz na Uniwersytecie Bolońskim, gdzie studiował prawo kanoniczne i rzymskie (w czerwcu 1575 uzyskał doktorat utroque iure). W 1612 został mianowany arcybiskupem Bolonii. 19 września 1616 Paweł V mianował go kardynałem prezbiterem w nagrodę za misję w Sabaudii, gdzie mediował pomiędzy księciem Sabaudii-Piemontu Karolem Emanuelem I Wielkim a Filipem III Habsburgiem w ich sporze o hrabstwo Monferrato.
Pontyfikat.
Gdy na konklawe 1621 wybrano Ludoviciego papieżem (przez aklamację), był już ciężko chory. Przyjął po wyborze imię Grzegorza XV. Mianował kardynałem – nepotem swego bratanka Lodovico, który w zastępstwie papieża sprawował rządy w Kurii i był inicjatorem powstania 22 czerwca 1622 Świętej Kongregacji Rozkrzewiania Wiary ("Propaganda Fide"). Kongregacja ta, składała się z trzynastu kardynałów, którzy odpowiadali za szerzenie wiary katolickiej na misjach, a także za kontrreformację.
Pierwszą inicjatywą Ludovisich był sposób wyboru papieża – Grzegorz XV wydał dwa dekrety: "Aeterni patris Filius" (15 listopada 1621) i "Decet Romanum pontificem" (12 marca 1622), które stwierdzały, że głosowanie powinno być pisemne i tajne, a odbywać się dopiero po zamknięciu na konklawe. Miało to na celu likwidację wpływów zewnętrznych, choć faktycznie weszło w życie znacznie później.
W dziedzinie polityki zagranicznej papież nie zachowywał się biernie – wysłał na dwór cesarski legata, biskupa Carlo Carafę, a sam wspierał finansowo cesarza Ferdynanda II i Niemiecką Ligę Katolicką w walce o tron Czech z liderem Unii Ewangelickiej, Fryderykiem V. Działania te okazały się sukcesem, bo nie tylko cesarz Ferdynand II objął we władanie Czechy, ale także w lutym 1623 tron Palatynatu został przekazany Maksymilianowi I. Grzegorz XV namawiał też by król Hiszpanii Filip III zerwał rozejm z Niderlandami, a we Francji popierał antykalwińskie działania króla i podniósł Paryż do rangi metropolii.
Wspierał króla polskiego Zygmunta III Wazę w walce z Turkami, wysyłając 4000 skudów miesięcznie na utrzymanie wojska w czasie działań wojennych. Żywo zareagował na zwycięstwo Chodkiewicza pod Chocimiem 2 września 1621.
12 marca 1622 kanonizował Filipa Neri, Teresę z Ávili, Ignacego Loyolę i Franciszka Ksawerego.
Kreował 11 kardynałów na czterech konsystorzach.

</doc>
<doc id="84431" url="https://pl.wikipedia.org/wiki?curid=84431" title="Upłaz skalny">
Upłaz skalny



</doc>
<doc id="84432" url="https://pl.wikipedia.org/wiki?curid=84432" title="Dolina wciosowa">
Dolina wciosowa

Dolina wciosowa, wcios dolinny – najpowszechniejszy typ doliny V-kształtnej, odznaczający się niewyrównanym spadkiem dna, stałym odwodnieniem, charakterystycznym profilem poprzecznym w kształcie litery „V”, stromymi zboczami skalnymi lub pokrytymi zwietrzeliną, wąskim, zajętym w całości przez potok dnem o niewyrównanym profilu podłużnym dna doliny.

</doc>
<doc id="84435" url="https://pl.wikipedia.org/wiki?curid=84435" title="Lodowiec typu turkiestańskiego">
Lodowiec typu turkiestańskiego



</doc>
<doc id="84436" url="https://pl.wikipedia.org/wiki?curid=84436" title="Kem fluwioglacjalny">
Kem fluwioglacjalny



</doc>
<doc id="84437" url="https://pl.wikipedia.org/wiki?curid=84437" title="Kem limnoglacjalny">
Kem limnoglacjalny



</doc>
<doc id="84439" url="https://pl.wikipedia.org/wiki?curid=84439" title="Anhydryt">
Anhydryt

Anhydryt (gr. "an = bez i hydro = woda (anhydros = bezwodny)", nazywany czasem "gipsem bez wody") – substancja krystaliczna o barwie niebieskoszarej, rzadziej białej lub kremowej. Łatwo wchłania wodę, co powoduje zwiększenie jej objętości o nawet 60% Może przy tym pękać i rozwarstwiać się. Anhydryt jest stosowany w budownictwie, jubilerstwie oraz przemyśle cementowym. Nazwa ta obejmuje dwa pokrewne pojęcia:
Minerał.
Właściwości.
Tworzy kryształy o pokroju grubotabliczkowym, krótkosłupowym, bądź o postaci zbliżonej do sześcianu – na ścianach występują charakterystyczne zbrużdżenia. Często tworzy kryształy zbliźniaczone. Jest kruchy, przezroczysty; jest minerałem pospolitym, występuje w wielu rejonach Ziemi.
Anhydryt o niebieskim zabarwieniu nazywany jest angelitem.
Występowanie.
Występuje przede wszystkim w postaci monomineralnych skał – anhydrytów, spotykany jest również w iłach, mułowcach i marglach, jest jednak dużo rzadszy od swojego uwodnionego odpowiednika – gipsu.
Skała.
Monomineralna skała osadowa (siarczanowa), zbudowana niemal wyłącznie z minerału o tej samej nazwie, a podrzędnie z gipsu, kalcytu, i halitu.
Przeważnie ma barwę niebieskoszarą, rzadziej białą, kremową. Odznacza się teksturą masywną i zwykle bezkierunkową. Powstanie jej i zastosowanie jest analogiczne jak minerału o tej nazwie.
Występowanie.
Jest ewaporatem – produktem odparowania wody morskiej, lub dehydratacji (odwodnienia) gipsów.
Anhydryt (skała) występuje powszechnie w złożach gipsowo-solnych pochodzenia morskiego lub jeziornego, często w postaci oddzielnych złóż, niekiedy o znacznej miąższości.
Miejsca występowania.
Występuje powszechnie na całym świecie, został znaleziony na wszystkich kontynentach w kilkuset lokalizacjach.
W Polsce występuje w okolicach Lwówka Śląskiego (Niwnice – Kopalnia Gipsu i Anhydrytu Nowy Ląd), Inowrocławia, Kłodawy, Lubania i in.
Zastosowanie.
Stosuje się go w przemyśle cementowym i do wyrobu kwasu siarkowego. Jako wypełniacz w procesie produkcji papieru, szeroko wykorzystywany w budownictwie (po przeróbce, zamiennie z gipsem) – tynki, okładziny, posadzki; wykorzystywany do płuczek wiertniczych. Ma znaczenie kolekcjonerskie. Znajduje zastosowanie w jubilerstwie oraz jako kamień ozdobny. Najcenniejsze okazy o barwie purpurowej pochodzą z Kanady i Szwajcarii. Kryształy szlifowane w formie kaboszonów, nie przekraczają masy 10 kr. Niezwykle fioletowe kryształy, osiągające długość do 30 cm, znaleziono podczas budowy tunelu Simplon w Alpach Walijskich (Szwajcaria/Włochy).

</doc>
<doc id="84442" url="https://pl.wikipedia.org/wiki?curid=84442" title="Cofka">
Cofka

Cofka, cofka powodziowa – podwyższenie lustra wody postępujące w górę biegu cieku, powstające wskutek podnoszenia się stanu wody w zbiorniku końcowym, do którego ów ciek uchodzi – np. w morzu, jeziorze lub w rzece przyjmującej dopływ. Może nastąpić w wyniku spiętrzenia wody przez długotrwałe działanie silnych wiatrów wtłaczających wodę w górę cieku (cofka wiatrowa), w wyniku pojawienia się zatoru lodowego lub działania zapory wodnej.
Zagrożenie cofkami powodziowymi dotyczy nisko położonych terenów nad ciekami w ich rejonie ujściowym. W Polsce nisko położone obszary nadmorskie zagrożone spiętrzeniami powodziowymi zalewane są podczas silnych cofek powodowanych przez długotrwałe, silne wiatry północne. Cofki na rzekach w odcinkach ujściowych towarzyszą nierzadko powodziom sztormowym. Ze względu na bardzo nieznaczny spadek Odry w jej dolnym biegu zasięg stanów morza obserwowany bywa nawet powyżej miejscowości Bielinek, tj. ok. 150 km od Bałtyku.

</doc>
<doc id="84443" url="https://pl.wikipedia.org/wiki?curid=84443" title="DNSBL">
DNSBL

DNSBL (lub DNS Blacklist) - usługa oparta na DNS-ie wykorzystywana do publikowania list adresów IP nadawców spamu. Jeśli system używa filtrów DNSBL, to przy każdym nadchodzącym połączeniu SMTP wykonywane jest zapytanie (wyszukiwanie) na wybranych listach DNSBL. Jeśli adres łączącego się hosta zostanie znaleziony na liście, to może to zostać zapisane w logach lub połączenie SMTP może zostać odrzucone.
DNSBL jest wykorzystywana w wielu programach antyspamowych, na przykład w SpamPalu. Większość popularnych serwerów SMTP takich jak np. Sendmail czy Postfix posiada możliwość skanowania adresów IP nadawców. Bazy DNSBL wykorzystują także skanery proxy w sieciach IRC.
Przykład zapytania do bazy DNSBL.
Serwer otrzymuje pocztę od adresu IP codice_1. Wysyła więc do serwera bazy DNSBL (przykładowa baza: dnsbl.example.org) zapytanie: codice_2.
Jeżeli adres jest wpisany w bazie jako szkodliwy, wówczas zwracany jest adres IP z przedziału 127.0.0.0 do 127.0.0.255. Jeżeli jednak adres nie figuruje w bazie, zwracany jest błąd NXDOMAIN. Praktycznie każda baza DNSBL posiada własną klasyfikację adresów, gdyż istnieją bazy grupujące np. węzły sieci Tor czy też komputerów rozsyłających spam. Dokładniejsze informacje zwykle są umieszczone na stronie WWW danej bazy.

</doc>
<doc id="84444" url="https://pl.wikipedia.org/wiki?curid=84444" title="Drumlin">
Drumlin

Drumlin – forma ukształtowania powierzchni ziemi pochodzenia glacjalnego. Jest to niskie, owalne wzgórze (długość do około 1 km, wysokość 5 – 60 m) o podłużnym, asymetrycznym profilu (bardziej stromy stok występuje od strony, z której nasuwał się lądolód).
Drumliny zbudowane są zwykle z gliny lodowcowej, osadów fluwioglacjalnych, niekiedy zawierają materiał skalny lub materiał podłoża wyciśnięty przez lodowiec. Powstawały prawdopodobnie z materiału deponowanego przez lądolód (morena) przekształconego później w wyniku nacisku lodu, detersji oraz działalności wód lodowcowych. Przypuszczalnie drumliny powstały bądź na skutek przesuwania się lodowca po podłożu z gliny zwałowej i modelowania tej gliny przez wgniatanie jej do szczelin podlodowych, bądź też przez okrycie gliniastym płaszczem morenowym, starszych, podłużnych, piaszczysto-żwirowych form podłoża.
Drumliny występują zazwyczaj gromadnie, ułożone wachlarzowato lub równolegle do siebie, tworząc pole drumlinowe. Ich wymiary, kształty i kierunek wydłużenia są na danym obszarze mniej więcej jednakowe. Strefy drumlinowe spotyka się najczęściej na wysoczyznach morenowych w pobliżu pagórkowatej strefy czołowo-morenowej.
Największe w Europie skupienie pagórków bochenkowatych występuje na obszarze pomiędzy Stargardem a Nowogardem, "stargardzkie pole drumlinowe" rozciągają się na obszarze ok. 5 tys. km², a ich łączna liczba szacowana jest na 3,5 tysiąca. Innym znanym obszarem z polem drumlinowym jest Obszar Chronionego Krajobrazu Drumliny Zbójeńskie.
Słowo "drumlin" pojawiło się w angielszczyźnie w połowie XIX wieku, pochodzi od irlandzkiego i szkockiego "druim" – „grzbiet”.

</doc>
<doc id="84445" url="https://pl.wikipedia.org/wiki?curid=84445" title="Eworsja">
Eworsja

Eworsja – zjawisko niszczącego wpływu ruchu wirowego wody płynącej na dno cieku wodnego. Eworsja zaliczana jest do procesów erozji dennej.
Termin eworsja wywodzi się od łacińskiego "vorso": obracam i "e"-: z (czegoś), od (czegoś). Do literatury naukowej termin ten wprowadził w 1951 r. O. Ängeby.
Proces eworsji polega na drążeniu naturalnych zagłębień (mis, kotłów i rynien eworsyjnych) w dnie cieku wodnego (potoku, rzeki) wskutek abrazyjnej działalności pionowych zstępujących lub poziomych przydennych wirów wody, zwykle niosącej drobniejszy lub grubszy materiał rumowiskowy. Eworsja zachodzi szczególnie u stóp wodospadów i progów wodnych (wiry pionowe) oraz w krętych korytach rzek w miejscach zwanych strefami wymuszania, w których główny nurt przerzuca się z jednego brzegu na drugi (wiry poziome). 
Eworsja zachodzi także w ciekach podziemnych na obszarach krasowych. Przy tym w okresach, w których podziemne korytarze są całkowicie wypełnione płynącą wodą pod ciśnieniem hydrostatycznym, formy eworsyjne powstawać mogą również w ścianach oraz stropach korytarzy, zwłaszcza w miejscach, w których te się zwężają.
Proces eworsji podłoża skalnego mogą wywoływać również wody spływające pod lodowcami lub spadające szczelinami lodowcowymi, które niosą materiał skalny. Powstające wówczas w podłożu formy zwane są garncami lodowcowymi lub marmitami.

</doc>
<doc id="84446" url="https://pl.wikipedia.org/wiki?curid=84446" title="Frakcja (geologia)">
Frakcja (geologia)

Frakcja, frakcja granulometryczna – populacja ziaren (cząstek) o określonej wielkości (średnicy zastępczej) występująca w osadzie lub skale osadowej (gruncie).
W geologii podstawowej i geologii dynamicznej wyróżnia się najczęściej następujące frakcje:
Niekiedy frakcje iłową i mułową określa się wspólnym mianem frakcji pelitowej.
W różnych działach geologii można znaleźć również nieco inne podziały frakcji. Np. w geologii inżynierskiej są one zbliżone do podziału frakcji w budownictwie.

</doc>
<doc id="84448" url="https://pl.wikipedia.org/wiki?curid=84448" title="Góra stołowa (geomorfologia)">
Góra stołowa (geomorfologia)

Góra stołowa – rodzaj ostańca denudacyjnego, góra o wyraźnie spłaszczonym, rozległym wierzchołku i stromych stokach (co jest skutkiem poziomego ułożenia budujących ją warstw skalnych). Góry stołowe zbudowane są ze skał osadowych, które w ciągu historii geologicznej nie podlegały fałdowaniu. Ich obecne formy są wynikiem tektonicznych ruchów pionowych oraz erozji klimatycznej (wietrznej, termicznej i wodnej).
W Polsce ten typ gór występuje w Sudetach Środkowych, zamykając Kotlinę Kłodzką od zachodu i dając nazwę pasmu górskiemu Góry Stołowe. Natomiast na świecie znanym wzniesieniem tego typu jest monumentalna Góra Stołowa dominująca nad Przylądkiem Dobrej Nadziei.

</doc>
<doc id="84449" url="https://pl.wikipedia.org/wiki?curid=84449" title="Halofit">
Halofit



</doc>
<doc id="84450" url="https://pl.wikipedia.org/wiki?curid=84450" title="Jezioro meandrowe">
Jezioro meandrowe

Jezioro meandrowe – rodzaj jeziora, powstającego między wałami brzegowymi aktywnego i opuszczonego (starorzecze) koryta rzeki meandrującej. 

</doc>
<doc id="84451" url="https://pl.wikipedia.org/wiki?curid=84451" title="Kem (geomorfologia)">
Kem (geomorfologia)

Kem () – forma ukształtowania powierzchni Ziemi powstała w wyniku działalności wód roztopowych z lodowca (procesy fluwioglacjalne). Jest to pagórek, garb, wzgórze lub stoliwo o wysokości od kilku do kilkunastu metrów (zazwyczaj 20–30 metrów) i średnicy kilkuset metrów o kształcie stożka lub stożka ściętego. Najczęściej są budowane przez piaski i muły, a czasem żwiry.
Opis.
Kemy powstają w wyniku działalności akumulacyjnej wód fluwioglacjalnych. Powstają w obniżeniach otoczonych przynajmniej z jednej strony ścianą lodu, albo szczelinach w obrębie lądolodu lub brył martwego lodu, w wyniku odkładania w nich materiału skalnego. Wraz z wytapianiem lodu i poszerzaniem szczelin osadzony materiał w partiach brzeżnych ulega deformacjom (np. w wyniku ruchów masowych).
Ze względu na sposób powstania kemy można podzielić na dwa rodzaje: fluwioglacjalne i limnoglacjalne. Kemy fluwioglacjalne to kemy, które powstały w wyniku osadzania materiału przez wody fluwioglacjalne. Zazwyczaj są one zbudowane ze żwirów i piasków. Kemy limnoglacjalne zaś powstają przez akumulację materiału przez wody stojące i zazwyczaj składają się z drobnoziarnistych piasków i mułów.
Ze względu na miejsce powstania wyróżnia się kemy szczelinowe – pierwotnym środowiskiem sedymentacji były szczeliny między bryłami martwego lodu; oraz kemy przetainowe – materiał osadzał się w zbiornikach supraglacjalnych (występujących na powierzchni lodowca), następnie był wtapiany w lodowiec i osadzany na morenowym podłożu.
Pagóry kemowe są cechą charakterystyczną dla obszarów o rzeźbie polodowcowej powstałej w wyniku działalności brył martwego lodu, dlatego są traktowane jako wyznacznik deglacjacji arealnej, czyli obszarowego topnienia lodowca i jego rozpadania na fragmenty lodu martwego.
Specyficzną formą kemów są tzw. terasy kemowe (kemy marginalne), które powstały w wyniku osadzania przez cieki marginalne materiału skalnego pomiędzy jęzorem lodowcowym a zboczem doliny, kiedy jęzor jest zbyt mały i nie sięga stoków doliny. Terasy kemowe przypominają swoim kształtem formy o charakterze antropogenicznym, ale nimi nie są.
Kemy występują w Polsce pospolicie, w największej ilości na obszarach objętych zlodowaceniami północno- i środkowopolskim, ale są również spotykane dalej na południe.

</doc>
<doc id="84452" url="https://pl.wikipedia.org/wiki?curid=84452" title="Lodowiec turkiestański">
Lodowiec turkiestański

Lodowiec turkiestański, lodowiec typu turkiestańskiego – rodzaj lodowca górskiego, którego zasilanie oparte jest głównie na lawinach schodzących z rozległych ścian skalnych powyżej lodowca. Dlatego w przeciwieństwie do lodowców typu alpejskiego ich powierzchnia obszaru ablacji (jęzor lodowcowy) jest większa od powierzchni akumulacji (głównie stożki akumulacji lawin pod ścianami skalnymi). Występują one głównie w wysokich górach Centralnej Azji: Tienszan, Pamir, Hindukusz, Karakorum, Himalaje.

</doc>
<doc id="84453" url="https://pl.wikipedia.org/wiki?curid=84453" title="Mieszko bytomski">
Mieszko bytomski

Mieszko bytomski (także nitrzański lub vesprimski) (ur. pomiędzy 1295 a 1305, zm. pomiędzy 4 kwietnia a 10 sierpnia 1344) – książę siewierski 1312–1328 (od ok. 1315 roku tylko formalnie), biskup nitrzański 1328–1334, biskup Veszprém (zachodnie Węgry) 1334–1344.
Mieszko był najmłodszym synem Kazimierza bytomskiego i nieznanego pochodzenia Heleny. Jako piąty z kolei syn księcia bytomskiego Mieszko od dzieciństwa został przeznaczony do stanu duchownego. Pomimo tego w 1312 roku po śmierci Kazimierza uczestniczył w podziale ojcowizny i otrzymał przylegające do Małopolski księstwo siewierskie. Karierę swoją jednak związał z kościołem i już w 1313 roku został członkiem zakonu joannitów. 
Dwa lata później razem ze starszym bratem Bolesławem Mieszko wyjechał na Węgry, gdzie korzystając z poparcia swojej siostry a żony Karola Roberta Marii uzurpował sobie w 1315 roku stanowisko przeora węgierskiej prowincji joannitów. W 1318 na wyraźne polecenie papieża zrezygnował z tej godności. Po raz ostatni jako joannita został wspomniany w 1388 r. Zapewne zrezygnował z przynależności do zakonu po objęciu biskupstwa nitrzańskiego. Po epizodzie związanym z funkcją przeora Mieszko był wiernym pomocnikiem brata Bolesława, który pod koniec życia zrewanżował się pomagając mu w 1328 roku objąć stanowisko biskupa Nitry. Stało się to wbrew stanowisku miejscowej kapituły, którą Bolesław do zgody zdołał nakłonić dopiero w wyniku zagrożenia opornym śmiercią. Ten swoisty zamach na autonomię kapituły, wobec pełnego poparcia okazanego Piastom bytomskim przez Karola Roberta i jego nową żonę Elżbietę Łokietkównę zakończył się pełnym sukcesem. Obejmując biskupstwo Mieszko zdecydował się ostatecznie zrezygnować z księstwa siewierskiego, które przekazał bratu Władysławowi. 
Niekanoniczny wybór Mieszka na stanowisko biskupie spowodowało, że rządy w diecezji nie należały do najłatwiejszych. Pomimo tego Piastowicz bytomski dość mocno zaangażował się w działalność mającą na celu podniesienie znaczenia swojej biskupiej stolicy decydując się na rozpoczęcie z ogromnym rozmachem budowy nowej katedry (dokończonej już po śmierci Mieszka w 1355 roku). 
W 1334 roku wobec ciągłych konfliktów z kapitułą Mieszko zdecydował się zostać biskupem w Veszprém (tym razem za zgodą papieską i miejscowych notabli). Wiązało się to jednocześnie z sięgnięciem do godności kanclerza królowej Elżbiety Łokietkówny (królowa z pewnością pilotowała sprawę zamiany biskupstw), co było niezwykle intratnym stanowiskiem (Mieszko z tytułu pełnienia funkcji kanclerskiej otrzymywał 500 grzywien rocznie z dochodów Elżbiety).
Ostatnie lata życia Mieszka upłynęły pod znakiem ścisłej współpracy z węgierskimi Andegawenami. W 1342 roku uczestniczył w koronacji nowego króla Ludwika, z którym również pozostał w bliskich kontaktach. Zmarł w 1344 roku i został pochowany w katedrze weszpremskiej.

</doc>
<doc id="84454" url="https://pl.wikipedia.org/wiki?curid=84454" title="Mezosfera (geologia)">
Mezosfera (geologia)

1. Mezosfera – warstwa (geosfera) we wnętrzu Ziemi położona pomiędzy astenosferą a barysferą na głębokości od ok. 350 km do ok. 2900 km.
Odznacza się ciągłym (choć niejednostajnym) wzrostem prędkości fal sejsmicznych z głębokością, a zatem wzrostem gęstości oraz wzrostem temperatury od ok. 2000 st. C do ok. 3000 st. C.
Wskutek panującego w obrębie mezosfery wysokiego ciśnienia, w pobliżu jej dolnej granicy, półpłynny materiał skalny osiąga bardzo dużą gęstość (3,7 do 4,1 g/cm³) i zaczyna krystalizować.
2. Mezosfera – dolna strefa płaszcza górnego Ziemi leżąca poniżej astenosfery, mniej więcej od 350 do 700 km, odznaczająca się gwałtownymi przyrostami prędkości fal sejsmicznych i gęstości skał.

</doc>
<doc id="84455" url="https://pl.wikipedia.org/wiki?curid=84455" title="Nadkład">
Nadkład

Nadkład – w geologii część profilu skalnego powyżej rozpatrywanej jednostki skalnej. W węższym znaczeniu – skały płonne przykrywające złoże kopaliny użytecznej, również poziom wodonośny.

</doc>
<doc id="84456" url="https://pl.wikipedia.org/wiki?curid=84456" title="Okno tektoniczne">
Okno tektoniczne

Okno tektoniczne – obszar na powierzchni ziemi, różnej wielkości i kształtu, na którym, w wyniku intensywnych procesów erozji, nastąpiło rozcięcie płaszczowiny i odsłonięcie utworów geologicznych stanowiących jej podłoże.
Zjawisko to występuje m.in. na terenie Karpat – np. w okolicach Mszany Dolnej, Wiśniowej, Żegociny czy Żywca (Kotlina Żywiecka).
Zobacz też: czapka tektoniczna

</doc>
<doc id="84457" url="https://pl.wikipedia.org/wiki?curid=84457" title="Poroh">
Poroh



</doc>
<doc id="84458" url="https://pl.wikipedia.org/wiki?curid=84458" title="Berkeley Open Infrastructure for Network Computing">
Berkeley Open Infrastructure for Network Computing

Berkeley Open Infrastructure for Network Computing (BOINC) – niekomercyjne rozwiązanie z dziedziny obliczeń rozproszonych, które pierwotnie powstało dla potrzeb projektu SETI@home, aktualnie wykorzystywane jest również w projektach innych niż SETI. Jest to niekomercyjne oprogramowanie pośredniczące pozwalające na udział komputera zwykłego użytkownika w naukowych projektach. BOINC jest rozwijany na Uniwersytecie Kalifornijskim w Berkeley przez zespół pod kierunkiem szefa projektu SETI@home, Davida Andersona. BOINC jest wolnym i otwartym oprogramowaniem wydawanym na licencji GNU LGPL i jest wspierany finansowo przez amerykańską rządową agencję National Science Foundation.
Podstawy działania.
Oprogramowanie BOINC dzieli się na oprogramowanie pracujące po stronie serwera projektu, oraz na oprogramowanie uruchamiane przez wolontariuszy na swoich komputerach.
Do najważniejszych aplikacji pracujących po stronie serwera należy scheduler (serwer harmonogramów). Zajmuje się on dystrybucją fragmentów danych do obliczeń pomiędzy komputery uczestników projektu. W swoim działaniu scheduler uwzględnia między innymi możliwości komputerów uczestników (moc obliczeniowa, ilość pamięci RAM), oraz średni czas w ciągu doby, jaki komputery te przeznaczają na pracę z BOINC. W ten sposób unika się nadmiernego obciążenia słabych komputerów, oraz pozwala się na pełniejsze wykorzystanie mocnych maszyn.
Jeżeli na komputerze otrzymującym dane do przetwarzania nie została jeszcze zainstalowana aplikacja mająca je przetwarzać, jest ona również przesyłana do uczestnika projektu. W ramach jednego projektu może funkcjonować wiele aplikacji, a wysyłane dane mogą być przeznaczone dla którejkolwiek z nich.
Gdy na komputerze uczestnika znajdą się zarówno dane do przetwarzania, jak i odpowiednia aplikacja, rozpoczyna się przetwarzanie danych. Czas przetwarzania jednej porcji danych jest różny w zależności od projektu i waha się od kilkunastu sekund do kilkuset godzin. Dzięki okresowemu zapisywaniu wykonanej pracy, obliczenia nie muszą odbywać się w jednym nieprzerwanym ciągu, lecz mogą być zawieszane, gdy zachodzi potrzeba przeznaczenia mocy obliczeniowej na inne zadania lub po prostu wyłączenia komputera.
Na jednym komputerze mogą znajdować się jednocześnie dane i aplikacje wielu projektów platformy BOINC, lecz w danym momencie przetwarzana jest tylko jedna porcja danych na jednostkę CPU (procesory wielordzeniowe i procesory wyposażone w technologię HT mogą przetwarzać jednocześnie dwie lub więcej porcji danych adekwatnie do liczby rdzeni czy wątków). Wyjątkiem są jednostki projektu DepSpid, który nie wykorzystuje mocy CPU, lecz mierzy wagę wysłanych i odebranych danych poprzez połączenie internetowe. Jednostki tego projektu mogą być przetwarzane równolegle z jednostkami pozostałych projektów, ale ich liczba nie zależy od rodzaju czy ilości procesorów – przydzielana jest jedna jednostka na jedno połączenie. Jeżeli komputer jest przyłączony do więcej niż jednego projektu, czas procesora jest przydzielany aplikacjom po kolei, zgodnie z ustalonymi przez uczestnika przydziałami dla poszczególnych projektów.
Po przetworzeniu porcji danych wyniki obliczeń przesyłane są do serwera projektu. Jednocześnie komputer użytkownika żąda pewnej ilości tzw. punktów kredytowych, zależnej od czasu poświęconego na przetworzenie danej jednostki i mocy obliczeniowej procesora.
W większości projektów te same dane są rozsyłane do kilku użytkowników, co daje możliwość porównania ich wyników w celu weryfikacji i wykluczenia ewentualnych błędów i oszustw. Następnie uczestnikom, którzy przeliczyli daną jednostkę, przyznawana jest taka sama ilość punktów kredytowych, zależna od punktów zażądanych przez poszczególne komputery. Sposób wyliczenia tej ilości jest różny dla każdego z projektów – może to być wartość średnia, mediana, lub inna wartość.
Punkty kredytowe.
Punkty kredytowe (ang. credits) są metodą nagradzania ochotników za przekazany przez nich czas i moc obliczeniową ich komputerów. W teorii punkty kredytowe przyznawane przez wszystkie projekty mają odpowiadać takiej samej ilości wykonanej pracy. W praktyce okazuje się, że niektóre z projektów są hojniejsze niż inne.
Punkty kredytowe pozwalają uczestnikom projektów na wzajemne współzawodnictwo w ramach różnorakich rankingów. (Ogólnoświatowych, krajowych itp.). Możliwe jest także łączenie się uczestników projektów w zespoły, które również mogą ze sobą konkurować.
Bezpieczeństwo.
BOINC w sposób automatyczny ściąga i uruchamia na komputerze ochotnika aplikację projektu, co może budzić uzasadniony niepokój o możliwość uruchomienia złośliwego oprogramowania. Aby temu zapobiec BOINC korzysta z cyfrowego podpisywania aplikacji, aby nie dopuścić do "podstawienia" fałszywej aplikacji w miejsce oryginalnej.
Użytkownicy ze swojej strony powinni zwrócić uwagę, czy projekty, do których chcą się podłączyć nie są podejrzane (w razie podejrzeń warto poszukać opinii na forach dyskusyjnych innych projektów). Co prawda jak dotąd nie pojawił się "fałszywy" projekt, ale taka możliwość istnieje. Warto też zwrócić uwagę na status danego projektu, ponieważ projekty "młode" czyli pre-alfa i alfa mogą powodować niestabilna pracę systemu, ale zwykle projekty będące na stronie głównej BOINC są już pod tym względem bezpieczne.
Kolejnym potencjalnym zagrożeniem są nieoficjalne aplikacje obliczeniowe. Dla niektórych projektów dostępne są zoptymalizowane przez użytkowników wersje aplikacji, pozwalające znacznie (niekiedy kilkukrotnie) skrócić czas obliczeń. Należy jednak zwrócić uwagę, aby aplikacje te pobierać ze sprawdzonych źródeł. Ponownie w razie wątpliwości należy skonsultować się z forum dyskusyjnym danego projektu.
Wśród użytkowników BOINC krąży opinia, że praca w platformie naraża komputer na niebezpieczeństwo mniej niż przeglądanie stron WWW, należy jednak pamiętać, że nie ma w 100% bezpiecznych aplikacji.
Niektóre projekty platformy BOINC.
Polskie projekty w świecie BOINC.
W ostatnich dniach sierpnia 2006 roku powstał pierwszy polski projekt BOINC nazwany "Nagrzewanie Stali@home". Projekt został uruchomiony w ramach pracy magisterskiej studenta informatyki. Projekt działał przez niecały tydzień, gromadząc w tym czasie ponad 130 uczestników z całego świata.
W lecie 2007 roku powstał projekt Enigma@Home mający na celu wspomożenie innego projektu próbującego złamać zaszyfrowaną Enigmą wiadomość z okrętu podwodnego.
Od stycznia 2009 roku w ramach projektu PrimeGrid działa podprojekt AP26, wykorzystujący algorytm opracowany przez polskiego naukowca, dr. Jarosława Wróblewskiego, do znajdowania liczb pierwszych będących wyrazami ciągów arytmetycznych.
Od marca 2010 roku w ramach projektu DNETC utworzono wrapper na projekt distributed.net - obecnie jeden z najpopularniejszych projektów w świecie BOINC.
Od 2011 w fazie testów znajduje się projekt Radioactive@Home mający na celu stworzenie interaktywnej mapy promieniowania gamma. Specjalnie na potrzeby projektu został zaprojektowany licznik Geigera wyróżniający się bardzo niską ceną wykonania (możliwe jest także wykonanie licznika w warunkach domowych).
W sierpniu 2012 roku powstał projekt OProject zajmujący się weryfikacją Hipotezy Goldbacha.
W 2014 roku początkowo w formie testowej, a w 2015 już w fazie produkcyjnej działa projekt Universe@Home, projekt astrofizyczny uruchomiony przez Obserwatorium Astronomiczne Uniwersytetu Warszawskiego zajmujący się tematyką ewolucji układów gwiezdnych.
W 2019 roku uruchomiono projekt iThena. Obecnie prowadzony jest on przez Fundację Cyber-Complex.

</doc>
<doc id="84459" url="https://pl.wikipedia.org/wiki?curid=84459" title="Rzeka okresowa">
Rzeka okresowa

Rzeka okresowa, rzeka periodyczna, rzeka sezonowa – rzeka płynąca regularnie w okresie opadów, wysychająca zaś w porze suchej.
Rzeki okresowe pojawiają się regularnie podczas każdych opadów, w przeciwieństwie do rzek epizodycznych. Występują zazwyczaj w klimacie zwrotnikowym. Przykładem rzeki okresowej jest Bahr al-Arab w Sudanie, lub rzeka Flinders w Australii.

</doc>
<doc id="84461" url="https://pl.wikipedia.org/wiki?curid=84461" title="Śnieżyca">
Śnieżyca



</doc>
<doc id="84462" url="https://pl.wikipedia.org/wiki?curid=84462" title="Śnieżyca (opad)">
Śnieżyca (opad)

Śnieżyca, zawieja śnieżna, burza śnieżna, zadymka – gwałtowny, obfity opad śniegu z towarzyszącym mu silnym wiatrem.
Podczas zawiei śnieg praktycznie nie opada na ziemię, a jest niesiony przez wiatr. Widoczność jest często ograniczona do poniżej 200 m, co może sprzyjać wypadkom na drogach. Przy sprzyjających do tego warunkach mogą wystąpić wyładowania atmosferyczne wtedy mowa o burzy śnieżnej.
Burza śnieżna jako źródło energii odnawialnej.
Podczas silnej śnieżycy na skutek zgniatania, tarcia kryształków lodu dochodzi do uwolnienia ładunków elektrycznych i elektryzowania się śniegu. Maksymalnie uwolnione ładunki mogą dochodzić do 0,2 nC/mg. Potencjał pola elektrostatycznego generowanego przez burzę śnieżną może dochodzić do 6–10 kV/m lub więcej. W związku z tym podczas śnieżyc obserwowane są elektrometeory. Wyjątkowo duży gradient pola elektrostatycznego obserwowany przy silnych śnieżycach występujących przy niskich temperaturach i niskiej wilgotności powietrza (suchy, drobny śnieg), prowadzi do wygenerowania znacznych ładunków elektrycznych obserwowanych postaci zakłóceń radiowych lub zjawisk świetlnych oraz wzrostu ryzyka awarii sieci elektrycznej.
Generowana w ten sposób energia elektryczna ze względu na niewielką gęstość elektryczną burzy śnieżnej mogłaby zostać wykorzystana do zasilania urządzeń jedynie o niewielkim poborze energii.

</doc>
<doc id="84463" url="https://pl.wikipedia.org/wiki?curid=84463" title="Formozus">
Formozus

Formozus (łac. "Formosus", ur. ok. 815 w Rzymie, zm. 4 kwietnia 896 tamże) – papież w okresie od 6 października 891 do 4 kwietnia 896.
Życiorys.
W latach 60. IX wieku został wysłany przez papieża Mikołaja I do Bułgarii, przywożąc wytyczne ("Responsa ad consulta Bulgalorum") mające pomóc w organizacji życia religijno-moralnego. Misja ta zakończyła się niepowodzeniem, gdyż Rzym zbytnio zwlekał z utworzeniem odrębnej archidiecezji dla Bułgarii i akceptacji królewskich kandydatów, skutkiem czego Bułgarzy na Soborze Konstantynopolitańskim IV zwrócili się o włączenie ich ziem do patriarchatu Konstantynopolitańskiego. Jednak jego działania skłoniły króla Borysa I, by zwrócił się do papieży Mikołaja I i Hadriana II, by mianowali Formozusa metropolitą Bułgarii. Obaj jednak odmówili, a Formozus był wówczas legatem papieskim we Francji i w Niemczech.
Był kardynałem biskupem Porto, lecz w 876 na synodzie w kościele Sancta Maria ad Martyres, zwołanym przeciwko przeciwnikom papieża Jana VIII, oskarżono go o zdradę, ekskomunikowano i zmuszono do banicji. Gdy przyznał się do winy i obiecał pozostać na wygnaniu, Jan VIII przywrócił go do stanu świeckiego. Dopiero za pontyfikatu następcy Jana VIII, Marynusa I, powrócił na swoją stolicę biskupią. Został wybrany biskupem Rzymu w 891 roku, gdy miastem wstrząsały walki o władzę między różnymi stronnictwami. Formozus starał się prowadzić politykę ugodową wobec zwaśnionych stron.
Pontyfikat.
W walkach o koronę cesarską między Arnulfem z Karyntii a Lambertem II początkowo był zmuszony popierać tego drugiego, koronując go wraz z ojcem, Gwido III ze Spoleto, w Rawennie w 892 roku. Rok później zwrócił się jednak do Arnulfa z prośbą o interwencję. Po zwycięskiej kampanii, w której Arnulf wkroczył i podbił Rzym w 896 roku, Formozus koronował Arnulfa w lutym 896 roku w bazylice św. Piotra. Jednak plan papieża, mający na celu likwidację władzy księstwa Spoleto, nie mógł dojść do skutku, ponieważ Arnulf został sparaliżowany i musiał się wycofać do Niemiec, natomiast Formozus wkrótce potem zmarł.
Po śmierci.
Gdy Formozus zmarł, wrogi mu Stefan VI, zostawszy wkrótce potem papieżem, wytoczył mu w styczniu 897 proces, który przeszedł do historii pod nazwą „trupiego synodu”. Zmarły papież został oskarżony o apostazję i skazany na śmierć – w procesie uczestniczyły zwłoki Formozusa, ubrane w papieskie szaty pontyfikalne, które po zakończeniu sądu zbezczeszczono, odcięto mu trzy palce prawej ręki – którymi przysięgał, błogosławił i namaszczał – a następnie wrzucono go do Tybru. Kiedy w sierpniu 897 Stefan VI zmarł, szczątki Formozusa wyłowiono i pochowano uroczyście w bazylice na Lateranie.

</doc>
<doc id="84464" url="https://pl.wikipedia.org/wiki?curid=84464" title="Tropopauza">
Tropopauza

Tropopauza – warstwa atmosfery ziemskiej o grubości ok. 1–2 km, tworząca strefę przejściową między troposferą a stratosferą.
Nad biegunami rozciąga się na wysokości od ok. 6–8 km, w szerokościach umiarkowanych do 10–12 km, a nad równikiem podnosi się do 15–17 km. Jej położenie zależy również od pory roku – latem znajduje się wyżej. Temperatura w warstwie tej sięga do –55 °C.

</doc>
<doc id="84465" url="https://pl.wikipedia.org/wiki?curid=84465" title="Upłaz">
Upłaz

Upłaz, upłaz skalny – forma ukształtowania powierzchni ziemi: poziome lub lekko nachylone spłaszczenie w obrębie ściany skalnej lub stoku, oddzielające od siebie części stoku o znacznie większym nachyleniu, często porośnięte roślinnością zielną. W podhalańskiej gwarze nazywano upłazem stosunkowo płaskie i trawiaste zbocze o różnej wielkości i różnym stopniu nachylenia. W Tatrach przykładem upłazów są np. Długi Upłaz, Skupniów Upłaz.

</doc>
<doc id="84466" url="https://pl.wikipedia.org/wiki?curid=84466" title="Wcios dolinny">
Wcios dolinny



</doc>
<doc id="84467" url="https://pl.wikipedia.org/wiki?curid=84467" title="Złoże mineralne">
Złoże mineralne

Złoże mineralne – naturalne nagromadzenie kopalin w obrębie skorupy ziemskiej, powstałe w wyniku różnorodnych procesów geologicznych. Istotny jest fakt, iż złoże występuje w takiej ilości i w takich warunkach ekonomicznych i geologicznych, że jego eksploatacja jest opłacalna (tym się różni złoże od zasobu).
Klasyfikacja złóż.
W ekonomii złoża dzieli się na bilansowe – takie, które opłaca się eksploatować i pozabilansowe – takie, których w obecnych warunkach eksploatować się nie opłaca, ale przypuszczalnie w najbliższej przyszłości ich wydobycie stanie się rentowne. Złożami pozabilansowymi są np. zasoby rud żelaza w okolicach Suwałk, nieeksploatowane z powodu znacznej głębokości ich zalegania oraz ze względów ekologicznych, między innymi po to, aby nie naruszać ekologicznej równowagi Wigierskiego Parku Narodowego.
Złoża można dzielić ze względu na ich gospodarcze znaczenie. Podział ten jest następujący:
Co roku Państwowy Instytut Geologiczny publikuje "Bilans zasobów kopalin", obejmujący wszystkie udokumentowane aktualnie złoża na terenie Polski.
Podział genetyczny złóż.
Istnieją dwa najważniejsze klasyfikacje złóż ze względu na sposób ich powstawania. Obydwie klasyfikacje przedstawiają tabele poniżej:
Formy złóż.
W zależności od formy, w jakiej dane złoże występuje pod lub na powierzchni litosfery, można wyróżnić:

</doc>
<doc id="84468" url="https://pl.wikipedia.org/wiki?curid=84468" title="Źródło podwodne">
Źródło podwodne

Źródło podwodne, źródło zatopione, źródło ukryte – rodzaj źródła, którego wypływ wód na powierzchnię terenu maskowany jest przez obecność wód powierzchniowych: płynących lub stojących. W zależności od charakteru tych wód wyróżnia się źródła:

</doc>
<doc id="84469" url="https://pl.wikipedia.org/wiki?curid=84469" title="Żyła wodna">
Żyła wodna

Żyła wodna – według radiestezji szczelina lub pozioma przestrzeń w obrębie warstwy nieprzepuszczalnej, wypełniona osadami przepuszczalnymi nasączonymi wodą. Według radiestetów żyły wodne przemieszczają się oraz wysyłają pionowe promieniowanie geopatyczne (niektórzy sprzedają urządzenia mające mu przeciwdziałać), wywierające niekorzystny wpływ na organizm człowieka znajdującego się nad taką żyłą. Według innych teorii żyły wodne tłumią „naturalne pole” ziemi. Radiesteci wyobrażają sobie żyły wodne jako podziemne kanały o średnicy od kilkudziesięciu centymetrów do kilkudziesięciu metrów, w których wartko płynie woda, czasami łącząc się z innymi żyłami. Hydrogeologia wyklucza istnienie tego typu tworów poza masywami skalnymi i krasowymi.
Według przeciwników radiestezji elementarne prawa fizyki wykluczają możliwość wysyłania przez nie jakiegokolwiek wystarczająco silnego promieniowania.

</doc>
<doc id="84473" url="https://pl.wikipedia.org/wiki?curid=84473" title="Ślimak">
Ślimak



</doc>
<doc id="84474" url="https://pl.wikipedia.org/wiki?curid=84474" title="BloodRayne">
BloodRayne

BloodRayne – komputerowa gra akcji wyprodukowana przez Terminal Reality i wydana przez Majesco. Gra dostępna jest na komputery PC (premiera – maj 2003 r.), jak i konsole – PlayStation 2, Xboxa oraz GameCube’a (premiera – październik 2002 r.).
Nazwa gry pochodzi od pseudonimu głównej bohaterki, stanowiącego grę słów: "blood" w języku angielskim znaczy "krew", a imię Rayne czyta się podobnie do "rain" ("deszcz") i "reign" ("rządy").
Gra lekko opiera się "Nocturne", grze Terminal Reality z 1999 roku, np. postać BloodRayne posiada niektóre cechy Svetlany, jednej z bohaterek "Nocturne’a", również dhampira specjalizującego się w walce z wampirami, a koncepcja Brimstone Society jest bardzo zbliżona do koncepcji Spookhouse, nocturne’owej agencji. Głos agenta Brimstone Society z wprowadzenia "BloodRayne" jest dokładnie taki sam jak głos Nieznajomego, protagonisty "Nocturne’a".
Fabuła.
Akcja ma miejsce w 1933 i 1938 roku, tuż przed II wojną światową. Jako agent Brimstone Society Rayne odwiedza wiele różnych miejsc (małe bagniste miasteczko w Luizjanie, nazistowską fortecę w Argentynie i stare zamczysko w Niemczech), by zmierzyć się z nadnaturalnymi potworami i nazistowską armią.
Postacie z "BloodRayne".
Rayne.
Rayne jest główną bohaterką obu gier. Jest ona krwiożerczą amerykańską dhampirzycą, urodzoną ok. 1915-1916 po tym, jak jej matka została zgwałcona przez jej wampirzego ojca, Kagana. On zamordował później całą rodzinę jej matki, więc jedynym członkiem rodziny, do którego mogłaby się zwrócić Rayne, był on. To nie był akt okrucieństwa, lecz jego sposób postępowania ze wszystkimi dhampirami, które „stworzył”. prawdopodobnie po to, by ludzie się nie zbuntowali i nie użyli przeciwko nim ich naturalnych słabości słońca, świętych przedmiotów i wody.
Jürgen Wulf i Gegengeist Gruppe (GGG).
Główny przeciwnik w grze "BloodRayne", Jürgen Wulf, był fikcyjnym Niemieckim oficerem, który uciekł do Ameryki Południowej, by uniknąć kary za swe zbrodnie podczas II wojny światowej. Utworzył Gegengheist Gruppe (GGG), grupę, która miała za zadanie udostępnienie Hitlerowi nadnaturalnych mocy przez użycie okultystycznych metod, konkretnie przez odnalezienie i złożenie szczątków Beliara.
Pomimo podeszłego wieku, Wulf posiadał nadludzką siłę i moce dzięki temu, ze spędził ostatnie 30 lat swego życia, systematycznie wyszukując i implantując szczątki Beliara do swego ciała. W czasie, gdy działa się akcja gry "BloodRayne", Wulf posiadał następujące części ciała Beliara: oko, rękę, żebra i zęby (więcej o nich w części artykułu poświęconej Beliarowi).
Pomimo jego mocy, Rayne zakończyła jego życie, odcinając mu głowę pod koniec gry, kończąc tym samym GGG.
High Priest Von Blut.
Nazywał siebie Wysokim Kapłanem Thule i nosił białą szatę z kapturem podobnym do kapturów członków Ku Klux Klanu. Wierzył, że rasa aryjska to potomkowie mieszkańców Atlantydy i że Beliar był ich wielkim przywódcą, który został rozerwany na kawałki podczas zniszczenia Atlantydy, co było jednak tylko złudzeniem. Mimo że nie miał żadnych nadnaturalnych ulepszeń jak inni członkowie GGG, jego ambona była opancerzona, mogła poruszać się na szynie biegnącej wzdłuż pomieszczenia i była zaopatrzona w karabin maszynowy Maxim. Nazwisko Von Bluta znaczy po niemiecku „krew”.
Infantry General D. Mauler.
Brutal, jego siła fizyczna została w dużym stopniu zwiększona przez nazistów. Był dwa razy większy od normalnego człowieka i pokryty różnymi cybernetycznymi ulepszeniami. Powiedział Rayne prawdę o Beliarze, dodając, że Von Blut nie wiedział nic poza kłamstwami. Mauler używał tylko swojej fizycznej siły (potrafił zmiażdżyć swoim uderzeniem betonową ścianę lub kolumnę), nie posiadał żadnego rodzaju broni palnej.
Dr Báthory Mengele.
Znana też jako the Butcheress, była tą, która karmiła Daemity więźniami i niektórymi swoimi własnymi żołnierzami. Była również dumna z bycia potomkinią Elżbiety Bathory. Báthory walczyła, używając piły i wielkiego szpikulca zamocowanych na jej przedramieniach, tak jak ostrza Rayne.
Kommando.
Tajemniczy oficer GGG, zamknięty od stóp do głów w metalowym pancerzu, który nigdy nie wymówił ani słowa i nie pokazał swojej twarzy.
Sigmund i Simon Kreiger.
Znani także jako Bliźnięta Doppelgänger, para narcystycznych identycznych bliźniaków. Urodzili się połączeni ramieniem, jednak później ich rozdzielono, przez co każdy z nich miał po jednym ramieniu. Każdy z nich walczył metalowymi swastykami. Biegali nienaturalnie szybko dookoła kolumn, za którymi się chowali. Byli oni zaintrygowani pięknem, umiejętnościami i ciętym językiem Rayne, i byli bardziej zainteresowani flirtowaniem z nią niż walką.
Mynce.
Tybetańska dhampirzyca z Brimstone Society, miała takie same umiejętności jak Rayne i była tą, która swoim doświadczeniem pomogła Rayne w wykonaniu jej pierwszej misji (dała jej również harpun, który szybko stał się ważną bronią w jej arsenale). Na początku pierwszej części "BloodRayne" Mynce i Rayne znalazły się w Luizjanie, by zbadać, co powoduje groteskowe mutacje u mieszkańców. Pod koniec misji, gdy Mynce podczas pilnowania mauzoleum patrzyła właśnie na żabę, została zaatakowana od tyłu przez pająkopodobnego potwora zwanego Maraisreq. Potwór połknął ją żywcem i oddalił się w nieznanym kierunku, zanim Rayne zdążyła zareagować. Od tego momentu Mynce była uznawana za martwą.
Hedrox the Infinite.
Hedrox to starożytny i potężny wampirzy wódz. Nie był on, jak większość wampirów podobny do człowieka, lecz miał bardziej zwierzęcą sylwetkę, czarne futro i łapy z długimi pazurami. Tak jak „zdziczałe wampiry” (które opanowały niemiecki zamek, w którym dzieje się trzeci akt gry) należał on do nowogwinejskiej rasy wampirów, dawno temu odciętej od świata.
Beliar.
Według gry Beliar był pierwszym władcą piekła, jednak strącił go z tronu upadły anioł zwany Mefisto (lub Mefistofeles). Został rozdarty na kawałki, a jego ciało zostało rozrzucone po całej Ziemi jako piekielne relikwie. Imię Beliara pochodziło od wspomnianego w Biblii demona Beliala.
Kontynuacja.
Druga część gry o nazwie "BloodRayne 2" wydana została 12 października 2004 (2 sierpnia 2005 na komputery osobiste), a towarzyszyła jej zakrojona na szeroką skalę akcja reklamowa, której częścią była m.in. rozbierana sesja Rayne do amerykańskiego wydania magazynu „Playboy”.
Nie kontynuuje bezpośrednio wydarzeń z części pierwszej, zamiast tego dzieje się w czasach współczesnych.

</doc>
<doc id="84476" url="https://pl.wikipedia.org/wiki?curid=84476" title="Odleżyna">
Odleżyna

Odleżyna () – ognisko martwicy przechodzące w owrzodzenie skóry, tkanki podskórnej, a nawet mięśni i kości, przeważnie wtórnie zakażone, które powstaje na skutek długotrwałego ucisku i związanego z tym niedotlenienia tkanek. Odleżyny mogą powstawać również w obrębie błony śluzowej. Odleżyny powstają w miejscach, w których części kostne stykają się z podłożem. Najczęściej powstają w okolicy kości krzyżowej, pośladków, na piętach i kostkach. Odleżyny najczęściej występują u chorych obłożnie, tych którzy mają trudności z poruszaniem się w łóżku i nieprzytomnych. 
Klasyfikacja.
Odleżyny mogą być klasyfikowane w skali Torrance’a:
Profilaktyka i leczenie.
Jako profilaktykę stosuje się zmiany pozycji nie rzadziej niż co 2 godziny. Jeżeli już dojdzie do powstania odleżyny, leczenie jest w ogólnym schemacie takie samo jak leczenie ran. Powinno się dbać o sterylność opatrunków. Wskazane jest chirurgiczne czyszczenie ran poprzez usuwanie martwych tkanek w obrębie rany. Zakażenie odleżyny grozi uogólnionym zakażeniem krwi organizmu, a poprzez to możliwością rozwoju sepsy i zgonu. Przeciwdziałać zakażeniu pomagają maści zawierające jodopowidon (preparat "Polseptol"), ziarninowanie rany przyśpieszają leki zawierające sól srebrową sulfatiazolu (preparat "Argosulfan"). Konieczna jest troskliwa pielęgnacja i niedopuszczenie do kolejnych odleżyn. Rokowanie jest dość poważne. Gdy odleżyna jest głęboka (sięga do kości) lub rozległa, bardzo trudno jest ją wyleczyć. W profilaktyce przydatne są materace i poduszki przeciwodleżynowe, a zwłaszcza dynamiczne materace zmiennociśnieniowe. Najważniejsza jest jednak zmiana pozycji ciała i pielęgnacja. Przydatna okazuje się być miejscowa terapia podciśnieniem (MTP, ang. Topical Negative Pressure Therapy, TNPT). Czasami stosuje się terapię sterylizowanymi radiacyjnie larwami much Phaenicia sericata do oczyszczania ran. Larwy te żywią się tylko uszkodzonymi chorobowo tkankami, nie niszcząc tkanek zdrowych.

</doc>
<doc id="84477" url="https://pl.wikipedia.org/wiki?curid=84477" title="Oparzenie">
Oparzenie

Oparzenie (łac. "combustio") – uszkodzenie skóry i w zależności od stopni oparzenia także głębiej położonych tkanek lub narządów wskutek działania ciepła, żrących substancji chemicznych (stałych, płynnych, gazowych), prądu elektrycznego, promieni słonecznych – UV, promieniowania (RTG, UV i innych ekstremalnych czynników promiennych). Przy rozległych oparzeniach ogólnoustrojowy wstrząs może doprowadzić do zgonu.
Głębokość oparzenia – wyrażana w stopniach ocena stopnia uszkodzenia tkanek spowodowanych oparzeniem. Stwierdzenie głębokości oparzenia bezpośrednio po urazie może być trudne – niekiedy pełna ocena jest możliwa dopiero po 4–5 dniach.
Podział oparzeń w zależności od głębokości.
Wyróżnia się I, II (zazwyczaj dzielony na stopień IIA i IIB) i III stopień głębokości oparzenia. Czasem w obrębie oparzeń III stopnia wyróżnia się IV stopień obejmujący najgłębsze oparzenia.
Oparzenie I stopnia.
Obejmuje tylko naskórek, objawami są zaczerwienienie skóry i ból. Po 2–3 dniach następuje mocne swędzenie oparzonego obszaru.
Objawy ustępują po kilku dniach bez pozostawienia blizn.
Oparzenie II stopnia powierzchowne (IIA).
Obejmuje naskórek i część skóry właściwej, pojawiają się pęcherze z surowiczym płynem, goi się w ciągu 10–21 dni, nie pozostawia blizn.
Rozwój oparzenia drugiego stopnia z zakażeniem:
Oparzenie II stopnia głębokie (IIB).
Obejmuje naskórek i pełną grubość skóry właściwej. Skóra jest biała z czerwonymi punktami w okolicy cebulek włosowych. Bolesność mniejsza niż w przypadku oparzenia w stopniu IIA ze względu na uszkodzenie zakończeń nerwowych. Goi się przez kilka tygodni, pozostawia blizny.
Oparzenie III stopnia.
Martwica obejmuje skórę właściwą wraz z naczyniami, nerwami skórnymi i podskórną tkanką tłuszczową. Skóra przyjmuje barwę od perłowo białej, przez białoszarą do brunatnej, jest twarda i sucha. Goi się długo i zazwyczaj wymaga przeszczepu. Pozostawia widoczne blizny.
Oparzenie IV stopnia.
Martwica sięga tkanek głębiej położonych. Obejmuje mięśnie, ścięgna, kości. W najcięższych przypadkach tego typu oparzeń cechą charakterystyczną jest zwęglenie oparzonej części ciała.
Czasami nie wyróżnia się odrębnego IV stopnia i wszystkie oparzenia tego typu zalicza się do oparzeń III stopnia. Czasami także rozróżnia się oparzenia IV stopnia, gdzie martwica obejmuje mięśnie, V stopnia, gdzie martwica sięga do kości i VI stopnia, gdzie martwica obejmuje całą kość.
Ocena powierzchni.
Reguła dziewiątek Wallace’a.
Reguła ta służy do orientacyjnego określenia oparzonej powierzchni ciała. Pozwala przy uwzględnieniu głębokości oparzeń ustalić ciężkość urazu. Powierzchnia głowy, każdej z kończyn górnych stanowi 9% powierzchni ciała. Powierzchnia przednia tułowia to 18% (9% powierzchnia brzucha oraz 9% powierzchnia klatki piersiowej). Powierzchnia tylna tułowia stanowi również 18% powierzchni ciała. Powierzchnia każdej kończyny dolnej to odpowiednio 18%. Powierzchnia krocza 1%.
Reguła dłoni.
Reguła ta służy do oceny rozległości oparzeń ciała u osób dorosłych. Zakłada ona, że powierzchnia dłoni osoby oparzonej odpowiada 1% łącznej powierzchni jej ciała.
Reguła dziesiątek.
Reguła ta ma zastosowanie do oceny rozległości oparzeń u niemowląt. Przyjmuje ona, że powierzchnia głowy, przodu i tyłu tułowia stanowi po 20% powierzchni ciała. Na każdą kończynę przypada 10% ogólnej powierzchni.
Metody tabelaryczno-diagramowe.
Do oceny służą gotowe tabele i diagramy zawierające informacje o dokładnej powierzchni różnych części ciała u osób w poszczególnych grupach wiekowych (czasem także dodatkowe dane korygujące zależne np. od budowy ciała pacjenta). Rozwiązania te pozwalają na dokładną ocenę powierzchni oparzenia i są stosowane przede wszystkim w ośrodkach leczenia oparzeń.
Ocena ciężkości oparzeń.
Oparzenia dzielą się na lekkie, średnio ciężkie i ciężkie. Aby dokładnie ocenić uraz należy uwzględnić głębokość i powierzchnię oparzenia.
Właściwie udzielona pomoc w przypadku oparzenia.
Należy przemyć skórę czystą, chłodną (nie lodowatą) wodą przez 20 minut lub do ustania bólu, a następnie założyć wilgotny opatrunek z jałowej gazy i delikatnie nałożyć bandaż. Przy oparzeniu jamy ustnej poszkodowany powinien ssać kawałki lodu lub płukać gardło zimną wodą.
Najczęściej popełnianym błędem jest stosowanie na oparzoną skórę wszelkiego rodzaju maści lub płynów oraz przekłuwanie pęcherzy.
Nie jest wskazane zdejmowanie ubrania z miejsca oparzenia w przypadku przywarcia do skóry.
Szybki kontakt z lekarzem.
Praktycznie każde oparzenie, szczególnie jeśli dotyczy niemowlęcia lub małego dziecka, wymaga kontaktu z lekarzem. Można tego zaniechać jedynie w przypadku oparzeń I stopnia dotyczących niewielkich obszarów skóry. Oparzenia II i III stopnia oraz przypadki budzące jakiekolwiek wątpliwości powinny być skonsultowane przez lekarza jak najszybciej, bowiem mogą one wymagać bardzo specjalistycznego postępowania. Podobnie wszystkie przypadki oparzeń spowodowanych chemikaliami, prądem elektrycznym, rażeniem piorunem wymagają pomocy lekarskiej – w tych wypadkach trudno jest początkowo ocenić rozmiar uszkodzenia i jego następstwa.
Wizyta u lekarza jest także niezbędna w przypadku, gdy objawy niewielkiego oparzenia nie ustępują w ciągu kilku dni, a także jeżeli nasila się zaczerwienienie, obrzęk, ból, pojawia się wysoka gorączka, dreszcze lub ropna wydzielina na oparzonej powierzchni.
Oparzenia słoneczne.
Za ból wywołany oparzeniami odpowiadać mogą neutrofile i makrofagi oraz bezpośrednia aktywność przyciągającej te komórki chemokiny CXCL5.

</doc>
<doc id="84479" url="https://pl.wikipedia.org/wiki?curid=84479" title="Skarb rawski">
Skarb rawski

Skarb rawski, skarb kwarciany – utworzony na zamku w Rawie Mazowieckiej odrębny skarb dla utrzymania wojsk kwarcianych. Był to zawiązek stałego skarbu publicznego.
Reforma skarbowa Zygmunta Augusta z 1563 r., przeprowadzona na mocy ustawy o utrzymanie wojska zaciężnego, została dokonana pod wpływem żądań ruchu egzekucyjnego szlachty i utworzyła po raz pierwszy w Polsce stałe środki na utrzymanie wojska zaciężnego. W 1563 roku sejm uchwalił, że 1/4 dochodu (stąd kwarta) z terenów Królewszczyzn ma być przeznaczona na utrzymanie stałego wojska. W celu realizacji tych ustaleń w 1569 roku utworzono odrębny skarb z siedzibą na zamku w Rawie Mazowieckiej. 
W rzeczywistości do skarbu wpływało tylko 1/5 dochodów, ponieważ pozwolono posiadaczom starostw potrącać sobie 1/5 dochodów na ich utrzymanie i wydatki. W praktyce ustalił się następujący podział dochodów z Królewszczyzn: 1/5 na wojsko, 1/5 dla posesora, 3/5 dla króla, ale w rzeczywistości starostowie przeciągali spłaty albo uchylali się od spłat uzasadniając to na przykład najazdami tatarskimi. W rezultacie już na przełomie XVI i XVII wieku starostowie zatrzymywali dla siebie 4/5 opłat, opłacając tylko kwartę. Dochody z kwarty rozliczał podskarbi przed Komisją Skarbową, czyli komisję kontrolującą funkcjonowanie systemu skarbowego, nazywaną później Trybunałem Skarbowym lub Trybunałem Radomskim od miejscowości, gdzie się zbierała.
Kwartę płacono do skarbu rawskiego corocznie w okolicy Zielonych Świąt. Komisję Skarbową tworzyli wyznaczeni senatorowie, przed którymi rozliczał dochody podskarbi. Administracją kwarty w Koronie należała do skarbu rawskiego, którym zarządzali deputaci szlacheccy pod kontrolą podskarbiego.
Administratorem skarbu był starosta rawski. Z tej przyczyny starosta rawski należał do najważniejszych postaci w życiu politycznym kraju, gdyż mógł obrócić pieniądze zgromadzone w skarbcu na potrzeby doraźnej walki wyborczej w czasie elekcji. Tak zrobił m.in. późniejszy wojewoda rawski Stanisław Gostomski, który poparł finansowo elekcję Maksymiliana II Habsburga w 1575 i przyczynił się do wygranej Zygmunta III Wazy w 1587 (oddał wówczas skarb wynoszący 80 000 złp kanclerzowi wielkiemu koronnemu Janowi Zamoyskiemu).
Ustawa z 1607 "O mieszkaniu Senatorów" nakazywała przelewać do skarbu rawskiego grzywny nakładane na senatorów rezydentów w razie lekceważenia ich obowiązków. Podobna ustawa z 1609 dwukrotnie podwyższała wymiar grzywny.
Legenda.
Nie był to jedyny skarb o którym można mówić w związku z Rawą Mazowiecką. W 1948 r. znaleziono przy budowie liceum "skarb" ozdób sprzed roku 300 p.n.e. Cztery wielkie piwnice z kadziami pełnymi złotych dukatów i beczkami srebrnych talarów zgromadził zbójecki właściciel zamku rawskiego. Nieopatrznie wezwał on jednak imię szatana i stracił wszystko razem z zamkiem w ciągu jednej strasznej nocy. Kiedy w Warszawie pojawili się Prusacy, do Rawy zawitał "kusy". Przekonał on najbogatszych mieszczan, że na Górze Anielskiej znajduje się wielki skarb, a on potrafi go znaleźć. Potrzebne są tylko narzędzia z czystego złota do kopania. Zastawili swoje majątki dla złotych szpadli i kilofów. Kiedy dół był już głęboki, "kusy" wskoczył do niego, wybiła północ i cały złoty skarb mieszczan zniknął wraz z nim.
Nie te jednak skarby były przyczyną, dla której określenie "skarb rawski" stało się synonimem pustego, niewypłacalnego skarbca i prześmiewczą nazwą całego systemu skarbowego Rzeczypospolitej. To skarb kwarciany, ciągle zalegający z żołdem i oszukiwany przez dzierżawców królewszczyzn, był powodem umieszczenia miana godnego miasta wojewódzkiego w tak niesławnej nazwie.

</doc>
<doc id="84483" url="https://pl.wikipedia.org/wiki?curid=84483" title="Jednotarczowce">
Jednotarczowce

Jednotarczowce, jednopłytkowce (Monoplacophora) – gromada morskich, reliktowych mięczaków charakteryzujących się pojedynczą, tarczowatą muszlą w kształcie stożka lub symetrycznej czapeczki frygijskiej – oraz seryjną powtarzalnością narządów. 
Historia odkryć i występowanie.
Znanych jest ponad 30 gatunków żyjących współcześnie i kilkadziesiąt kopalnych. Do 1952 roku jednotarczowce uważane były za grupę wymarłą, znaną jedynie z wykopalisk od kambru do dewonu. W czasie drugiej z cyklu ekspedycji „Galathea” – duńskiej wyprawy na wschodni Ocean Spokojny, u zachodnich wybrzeży Kostaryki wyłowiono okaz współcześnie żyjącego jednotarczowca, opisanego później pod nazwą "Neopilina galatheae". Od tamtej pory odkryto około 30 dalszych gatunków zamieszkujących wody poza granicami szelfu kontynentalnego. Większość z nich żyje w strefie abisalu Oceanu Spokojnego, niektóre na głębokościach przekraczających 6 tys. m p.p.m. 
Budowa.
Jednotarczowce mają ciało o symetrii dwubocznej, spłaszczone grzbieto-brzusznie, w zarysie okrągłe lub owalne, osłonięte pojedynczą muszlą o skierowanym do przodu wierzchołku. Długość ciała mieści się w przedziale od 1 do 67 mm. Głowa jest słabo wyodrębniona (szczątkowa). Po stronie brzusznej znajduje się kolista, szeroka noga przypominająca przyssawkę. Płaszcz jest krótki. Systemy mięśni mają skomplikowaną organizację. Niektóre narządy jednotarczowców są powielone – mięśnie grzbieto-brzuszne, nefrydia, gonady i ktenidia.
Biologia i ekologia.
Są to zwierzęta rozdzielnopłciowe. Biologia rozwoju jest słabo poznana. Odżywiają się detrytusem, okrzemkami, otwornicami i gąbkami.
Systematyka.
Gromada Monoplacophora – jednotarczowce

</doc>
<doc id="84484" url="https://pl.wikipedia.org/wiki?curid=84484" title="Megalania">
Megalania

Megalania ("Varanus priscus") – gatunek warana, przedstawiciel megafauny, żyjący w plejstocenie na terenach Australii, wymarły prawdopodobnie około 40 tys. lat temu. Najnowsze znalezione szczątki mają około 50 tys. lat. 
Morfologia.
Megalania była bardzo podobna do warana z Komodo, chociaż trochę dłuższa i bardziej masywna z proporcjonalnie krótszym ogonem. Miała bardziej zakrzywione i szerzej rozstawiane zęby. Stopy kończyły się wielkimi pazurami.
Ralph Molnar szacuje maksymalne rozmiary megalanii na 7–7,9 m długości i masę 1,94 t (przy przeciętnej około 320 kg). Badania Stephena Wroe oceniają maksymalną długość megalanii na 4,5 m, a masę na 331 kg.
Systematyka.
Megalania została opisana w 1859 roku przez Richarda Owena i zaklasyfikowana do rodzaju "Megalania". Obecnie większość naukowców sugeruje jednak, że zwierzę to – podobnie jak współczesne warany – należało do rodzaju "Varanus", a rodzaj "Megalania" uznaje za jego młodszy synonim. Według analizy filogenetycznej przeprowadzonej przez Jasona Heada i współpracowników najbliższym krewnym megalanii jest waran z Komodo.
Paleobiologia i paleoekologia.
Jak większość waranów była drapieżnikiem. Prawdopodobnie podobnie do warana z Komodo polowała z zasadzki na zdobycz dwukrotnie przewyższającą jej masę. Niektórzy sugerują, że była w stanie zabijać również zwierzęta o wiele większe, jak np. olbrzymi torbacz "Diprotodon" – inni pozostają sceptyczni, zgadzają się jednak, że zjadała padlinę diprotodonów. Analizy porównawcze czaszek megalanii i warana z Komodo sugerują, że podobnie jak mniejszy krewny megalania również była jadowita – jeśli hipoteza ta jest prawidłowa, "Varanus priscus" byłby największym znanym zwierzęciem jadowitym.
Jej środowiskiem życia były prawdopodobnie otwarte polany i łąki.
Skamieniałości megalanii – nigdy w formie kompletnego szkieletu – znajdowano w Australii Południowej, Queensland i Nowej Południowej Walii.
Megalania w kulturze.
Skamieniałe szczątki i rekonstrukcje można obejrzeć w Monash Science Centre, Monash University, Clayton in Victoria State i w Wonambi Fossil Centre, Naracoorte Caves National Park – Australia Południowa.
Według niepotwierdzonych pogłosek, jeszcze dziś można spotkać to monstrualne zwierzę w dzikich rejonach Australii i Nowej Gwinei – nie ma jednak na to żadnych naukowych dowodów.

</doc>
<doc id="84485" url="https://pl.wikipedia.org/wiki?curid=84485" title="Metamatematyka">
Metamatematyka

Metamatematyka (lub meta-matematyka) to bardzo rygorystyczne badanie podstaw matematyki i pewnych aspektów logiki matematycznej z użyciem zaawansowanych środków samej matematyki. Jedną z istotnych jej cech jest rozróżnienie między rozumowaniami prowadzonymi wewnątrz danej sformalizowanej teorii aksjomatycznej a rozumowaniami prowadzonymi na zewnątrz niej. 
W powstaniu metamatematyki, która wyodrębniła się jako dział badań nad podstawami matematyki, kluczową rolę odegrali David Hilbert, Kurt Gödel i Alfred Tarski. 
Do zagadnień metamatematyki należy m.in. analizowanie takich własności teorii aksjomatycznych, jak niesprzeczność, rozstrzygalność, modele, interpretacje jednej teorii w drugiej. Jej główne tradycyjne gałęzie to:

</doc>
<doc id="84486" url="https://pl.wikipedia.org/wiki?curid=84486" title="Kongamato">
Kongamato

Kongamato – tajemnicze zwierzę, obiekt badań kryptozoologii.
Żyje podobno w Afryce w Kotlinie Konga. Tubylcy opisują to zwierzę jako podobne do nietoperza. Według opisów kongamato ma 1-2 m rozpiętości skrzydeł. Uczestnicy niektórych wypraw do Demokratycznej Republiki Konga twierdzą, że widzieli to zwierzę. Niektóre osoby wysuwają przypuszczenie, że jest to być może pterozaur, latający gad z okresu kredy.

</doc>
<doc id="84487" url="https://pl.wikipedia.org/wiki?curid=84487" title="Pulsar podwójny">
Pulsar podwójny

Pulsar podwójny – układ podwójny składający się z pulsara i obiektu typu gwiazdowego, w bardzo rzadkich przypadkach oba składniki układu są pulsarami. W ogromnej większości przypadków towarzyszem pulsara w układzie podwójnym jest biały karzeł, znacznie rzadziej jest to zwykła gwiazda neutronowa lub gwiazda ciągu głównego. Prawdopodobnie istnieją też układy składające się z pulsara i czarnej dziury, lecz (według stanu wiedzy na 2011) jeszcze żadnego takiego układu nie odkryto. Około 10% znanych pulsarów istnieje w układach podwójnych.
Ze względu na olbrzymią masę pulsarów w podwójnych układach występują one tylko z rozdziałem odległości (tzn. obydwa obiekty są znacznie od siebie oddalone). Rozmiary orbit niektórych pulsarów podwójnych są porównywalne z rozmiarami Słońca, okres obiegu wynosi w takich przypadkach około jednego dnia. Z kolei największą orbitę, której rozmiar jest niewiele mniejszy niż odległość Merkurego od Słońca, ma PSR J1930-1852, jego składniki obiegają środek masy układu w ciągu około 45 dni.
Pierwszy pulsar podwójny, PSR B1913+16, odkryli Russell Alan Hulse i Joseph H. Taylor Jr. w 1974. Za swoje odkrycie otrzymali Nagrodę Nobla w dziedzinie fizyki w 1993.
Układ taki jest idealny do testowania ogólnej teorii względności Einsteina. Przy wykorzystaniu pulsara podwójnego PSR B1913+16 Taylor i jego współpracownicy udowodnili pośrednio istnienie fal grawitacyjnych, przewidywanych przez tę teorię.
Innym przykładem pulsara podwójnego jest PSR B1534+12 odkryty przez Aleksandra Wolszczana w 1990.
Pierwszym znanym pulsarem podwójnym, w którym oba składniki są pulsarami jest odkryty w 2003 roku PSR J0737-3039.

</doc>
<doc id="84488" url="https://pl.wikipedia.org/wiki?curid=84488" title="Andriej A. Markow">
Andriej A. Markow



</doc>
<doc id="84490" url="https://pl.wikipedia.org/wiki?curid=84490" title="Asyryjski kościół">
Asyryjski kościół



</doc>
<doc id="84491" url="https://pl.wikipedia.org/wiki?curid=84491" title="Chaldejski kościół">
Chaldejski kościół



</doc>
<doc id="84493" url="https://pl.wikipedia.org/wiki?curid=84493" title="Jakobicki kościół">
Jakobicki kościół



</doc>
<doc id="84496" url="https://pl.wikipedia.org/wiki?curid=84496" title="Chalcedońskie kościoły">
Chalcedońskie kościoły



</doc>
<doc id="84497" url="https://pl.wikipedia.org/wiki?curid=84497" title="Melchicki kościół">
Melchicki kościół



</doc>
<doc id="84498" url="https://pl.wikipedia.org/wiki?curid=84498" title="Maronicki kościół">
Maronicki kościół



</doc>
<doc id="84499" url="https://pl.wikipedia.org/wiki?curid=84499" title="Umysł">
Umysł

Umysł – termin ogólny oznaczający ogół aktywności mózgu ludzkiego, przede wszystkim takich, których posiadania człowiek jest świadomy: spostrzeganie, myślenie, zapamiętywanie, odczuwanie emocji, uczenie się, czy regulowanie uwagi. Wyrażenie bliskoznaczne do psychiki, świadomość wyrażenie kooperujące: osobowość.
Chociaż inne gatunki również przejawiają niektóre z tych funkcji, słowo to jest używane zazwyczaj w związku z człowiekiem.
Umysł w nauce.
We współczesnych naukach poznawczych umysł jest zdefiniowany jako ośrodek całej, świadomej i nieświadomej psychiki człowieka i jego myślenia. Według paradygmatu przyrodoznawstwa, umysł jest wynikiem struktury biologicznej, procesów chemicznych zachodzących w naszym mózgu i jego interakcji ze światem zewnętrznym człowieka. Jest tak skomplikowany ze względu na złożoność tych procesów. Odzwierciedleniem tego podejścia jest tzw. Manifest Kandela zawierający założenia na jakich opiera się współczesna psychiatria.
Studiowaniem i modelowaniem własności umysłu zajmuje się psychologia, kognitywistyka i dział informatyki zajmujący się Sztuczną Inteligencją. Obecnie, dzięki rozwojowi technologii komputerowych, problem syntetycznego uniwersalnego umysłu (jako formalnego autonomicznego systemu samo-świadomego i posiadającego atrybuty inteligencji), stał się też dziedziną nowych badań systemowych. W niektórych pracach naukowych stosowana jest metafora umysłu jako doskonałego komputera, jednak umysł ludzki radzi sobie z polisemią, zaś komputer ma z tym problem. Jednym z czynników odróżniających komputer od umysłu ludzkiego jest świadomość, którą posiada człowiek.
Umysł w religiach.
Wiele religii uznaje umysł i duszę ludzką za terminy opisujące ten sam byt. Takie religie (jak np. chrześcijaństwo czy islam) dzielą człowieka na materialne i śmiertelne ciało oraz na nieśmiertelną, niematerialną duszę. Inne, jak np. teozofia natomiast uznają duszę i umysł za coś zupełnie odrębnego. Dla nich człowiek składa się z eterycznej duszy, materialnego ciała, która służy jej za tymczasową „powłokę” do śmierci, i umysłu, esencji ludzkiej świadomości, który jest najpierw własnością ciała, a potem już tylko duszy.
Filozofia umysłu może być również odniesiona do doktryn związanych z hinduizmem i buddyzmem. W buddyzmie występują doktryny Czittamatra oraz Madhjamaka, gdzie najistotniejszymi pojęciami są natura Buddy oraz siunjata, które odnoszą się do natury umysłu i zarazem do natury rzeczywistości.
Pojęcia spokrewnione.
W zależności od języka, orientacji teoretycznej, poziomu specjalizacji wypowiadającego się w tym samym co „umysł” zakresie pojęcia używa się innych terminów zachodzących znaczeniowo na siebie w mniejszym lub większym stopniu. Tymi terminami są jaźń, świadomość, przytomność, orientacja, rozum, inteligencja. Niektórzy autorzy posługują się różnymi zakresami znaczeniowymi tych pojęć, ponadto dochodzą różnice w rozumieniu tych pojęć w różnych językach. Przykładowo, poglądy o istnieniu hipotetycznego mechanizmu molekularnego w mózgu (Orch-OR) dotyczą mechanizmu podtrzymywania świadomości i nie odnoszą się do całości funkcjonowania umysłu jako takiego.
Etymologia.
Od prasłowiańskiego rzeczownika dewerbalnego "umъ" (od "uměti") zaświadczonego we wszystkich językach słowiańskich: scs. "umъ" „rozum, umysł, zmysł, myśl”, ros. "um"/ум m.in. „rozum, intelekt”, cz. "um" „rozum, myśl”, schorw. "um" „umysł, rozum, pamięć, zmysł”, bułg. "um"/ум „myśl”, ukr. "um"/ум „umysł”, "dumku"/думку „myśl, opinia”, w języku polskim zachował się m.in. w wyrazach: umysł, rozum, umiejętność, dumać, choć w staropolszczyźnie używany w formie podstawowej:
„"Od boskich rozumowasz do luczckich umow –rzeczi pospolite,wiele mądrczom zakrite,uczynil odkrite” "(Jędrzej Gałka, "Pieśń o Wiklefie").
Jak pisał Adam Kazimierz Czartoryski w dziele "Myśli o pismach polskich":"Słowo Um jest to w słowiańskim języku radix, czyli korzeń, który z siebie wypuszcza rozliczne modyfikacye; z niego pochodzą rozum, umysł, umiejętność etc., jest (że tak rzekę) pierworodną w człeku władzą rozpoznawania rzeczy, czyli macica idei porządnych."

</doc>
<doc id="84500" url="https://pl.wikipedia.org/wiki?curid=84500" title="Nestoriański kościół">
Nestoriański kościół



</doc>
<doc id="84502" url="https://pl.wikipedia.org/wiki?curid=84502" title="Malabarski kościół">
Malabarski kościół



</doc>
<doc id="84506" url="https://pl.wikipedia.org/wiki?curid=84506" title="Prawosławna cerkiew">
Prawosławna cerkiew



</doc>
<doc id="84509" url="https://pl.wikipedia.org/wiki?curid=84509" title="Zachodniosyryjski kościół">
Zachodniosyryjski kościół



</doc>
<doc id="84510" url="https://pl.wikipedia.org/wiki?curid=84510" title="Niedrożność jelit">
Niedrożność jelit

Niedrożność jelit (łac., ang. "ileus") – stan, w którym dochodzi do zatrzymania fizjologicznego pasażu treści pokarmowej. Niedrożność prowadzi do rozwoju obrazu ostrego brzucha, który jest stanem zagrożenia życia chorego. Jest spowodowana przez przeszkody mechaniczne lub zaburzenia czynnościowe, w tym niedokrwienie jelit.
Podział.
Niedrożność może być dzielona według różnych kryteriów. Największe znaczenie ma podział ze względu na przyczynę, wysokość i stopień wystąpienia niedrożności.
Podział ze względu na przyczynę:
Podział ze względu na wysokość:
Podział ze względu na stopień:
Przyczyny.
Najczęstszą przyczyną niedrożności mechanicznej są zrosty otrzewnowe po poprzednich operacjach oraz przepukliny brzuszne, zarówno zewnętrzne (przepuklina pachwinowa, udowa, pępkowa i w bliźnie pooperacyjnej), jak i wewnętrzne (okołodwunastnicza, okołokątnicza).
Niedrożność z zadzierzgnięcia:
Niedrożność z zatkania:
Niedrożność porażenna:
Patogeneza.
W niedrożności z zadzierzgnięcia dochodzi do wciśnięcia i uwięzienia jelita, najczęściej jelita cienkiego, we wrotach przepukliny lub we zrostach między pętlami jelita lub jelitem a ścianą jamy brzusznej. W zaciśniętym z dwóch stron jelicie wydziela się płyn, a następnie w konsekwencji zaburzenia jego wchłaniania ulega on gromadzeniu. Po przekroczeniu ciśnienia zgromadzonego płynu ciśnienia włośniczkowego dochodzi do zaciśnięcia naczyń włosowatych i rozwoju niedokrwienia ściany jelita. Rozwijają się różnego stopnia zaburzenia wodno-elektrolitowe i kwasowo-zasadowe. Jednocześnie w wyniku zastoju i niedokrwienia ściany jelita w uwięzionym płynie szybko mnożą się bakterie i płyn staje się toksyczny. Zmiany w niedokrwionej ścianie jelita pozwalają na przechodzenie bakterii do jamy otrzewnej, co prowadzi do zapalenia otrzewnej, a ostatecznie do sepsy. Do niedrożności z zadzierzgnięcia może dojść w wyniku zaciśnięcia naczyń krezki, która początkowo może zaburzać odpływ krwi żylnej, jednak finalnie w wyniku zastoju nie pozwala na napływ krwi tętniczej i rozwój niedokrwienia ściany jelita. Wgłobienie polega na teleskopowym wprowadzeniu z falą perystaltyczną bliższego odcinka jelita. W wyniku wciągnięcia krezki dochodzi do zaciśnięcia jej naczyń i niedokrwienia jelita. Najczęściej wgłobieniu ulega końcowy odcinek jelita krętego do kątnicy. Czołem wgłobienia może być guz, uchyłek Meckela lub wyrostek robaczkowy. We wgłobieniu początkowo nie dochodzi do całkowitej niedrożności, a objawy, ze względu na brak kontaktu z otrzewną, są słabiej wyrażone. U osób szczupłych wgłobiony odcinek może być badalny palpalcyjnie jako guz.
W niedrożności z zatkania dochodzi do zablokowania przepływu treści pokarmowej w wyniku przeszkody mechanicznej. W zatkanym jelicie wzmaga się perystaltyka i nasila wydzielanie płynu z jednoczesnym zaburzeniem jego wchłaniania. W rozdętym jelicie zaciśnięciu ulegają naczynia włosowate, rozwija się niedokrwienie. Ucieczka płynu do rozdętego jelita oraz jamy otrzewnej wywołuje hipowolemię, która postępuje do wstrząsu hipowolemicznego. Hipowolemię nasilają wymioty zalegającej treści pokarmowej z wydzielonym płynem. Rozwijają się zaburzenia wodno-elektrolitowe i kwasowo-zasadowe, początkowo w kierunku zasadowicy jako następstwo wymiotów kwaśną treścią, a następnie rozwija się kwasica. W nagromadzonej treści rozwijają się bakterie, które w wyniku uszkodzenia ściany jelita ulegają translokacji do jamy otrzewnej, co prowadzi do zapalenia otrzewnej, a ostatecznie do sepsy.
Wyróżnia się trzy główne przyczyny niedrożności porażennej. Niedrożność porażenna pojawia się w wyniku oddziaływania różnych czynników na sploty nerwowe, może pojawić się na drodze odruchowej oraz w następstwie zaburzeń ogólnoustrojowych. Bakteryjne lub chemiczne zapalenie otrzewnej, mechaniczne podrażnienie jelita podczas operacji (niedrożność pooperacyjna) lub nadmierne jego rozciągnięcie powoduje pobudzenie splotów nerwowych w ścianie jelita prowadząc do zatrzymania perystaltyki. Na drodze odruchowej do niedrożności prowadzi kamica nerkowa, kamica pęcherzykowa, ostre zapalenie trzustki, zapalenie wyrostka robaczkowego, skręt i pęknięcie torbieli jajnika, skręt jądra, krwiaki i ropnie wewnątrzbrzuszne oraz urazy. Niedrożność porażenną wywołują niektóre zaburzenia metaboliczne. Przebieg niedrożności porażennej jest łagodniejszy w porównaniu do niedrożności mechanicznej.
Objawy.
Niedrożność typowo objawia się triadą objawów: bólem brzucha, nudnościami i wymiotami oraz zatrzymaniem gazów i stolca.
Ból brzucha jest najwcześniejszym objawem niedrożności. W niedrożności mechanicznej ból brzucha początkowo ma charakter kolkowy, napadowy. Ból okresowo nasila się i słabnie. Odstępy pomiędzy falami bólu są tym dłuższe im niżej jest umiejscowiona niedrożność. Wydłużanie się odstępu pomiędzy falami bólu kolkowego lub ustąpienie napadowego bólu i jednocześnie pojawienie się stałego, tępego bólu w śródbrzuszu (środkowa część jamy brzusznej) sugeruje narastanie niedrożności. W niedrożności porażennej ból ma stosunkowo niewielkie nasilenie. Tkliwość palpacyjna i ciągły ból może sugerować niedokrwienie i martwicę ściany jelita.
Zwykle całkowitej niedrożności towarzyszy zatrzymanie gazów i stolca. Jednak początkowo objaw może nie występować, ponieważ opróżniany jest dalszy odcinek jelita poniżej przeszkody.
Nudności i wymioty należą do typowych objawów niedrożności. W wysokiej niedrożności pojawiają się wcześniej i są bardziej nasilone, z kolei w niskiej występują później i mają mniejszą intensywność niż w wysokiej niedrożności. Wcześnie pojawiają się również w niedrożności z zadzierzgnięcia, spowodowanej zatorem lub zakrzepem naczyń krezkowych. W przypadku wydolnej zastawki kątniczo-krętniczej wymioty mogą nie pojawić się w niedrożności zlokalizowanej w jelicie grubym.
Manifestacją długo trwającej niedrożności mogą być "wymioty kałowe". Są to wymioty treścią jelitową zmienioną procesami gnilnymi w niedrożnym jelicie przeprowadzonymi przez namnożone bakterie jelitowe, a znacznie rzadziej są to wymioty faktycznie treścią kałową w związku z cofaniem się tej treści.
Wzdęcie brzucha jest późnym objawem niedrożności i jest najbardziej nasilone w niskiej niedrożności, a w wysokiej jest mniej zaznaczone. W niedrożności jelita grubego wydolna zastawka krętniczo-kątnicza może skutecznie zablokować przejście przez nią gazów i w efekcie dochodzi do wzdęcia wyłącznie jelita grubego, co może dawać obraz bębnicy ramowej ze wzdęciem nadbrzusza i bocznych części brzucha.
U osób szczupłych poprzez powłoki bywają widoczne rozdęte pętle i ruchy perystaltyczne w okresach silnego bólu ("stawianie się jelit").
Początkowo w badaniu palpacyjnym brzuch może być miękki. W miejscu przeszkody może występować niewielka bolesność uciskowa i obrona mięśniowa. W niedrożności porażennej rozlana bolesność pojawia się wolniej w miarę jak narasta rozdęcie jelit. Objawy otrzewnowe występują w martwicy jelita. W niedrożności mechanicznej w trakcie osłuchiwania słyszalne są wzmożone tony fali perystaltyki o metalicznym brzmieniu, które są najlepiej słyszalne podczas narastania bólu, a w miarę upływu czasu i osłabienia się perystaltyki ulegają osłabieniu aż do ustąpienia. W niedrożności porażennej perystaltyka jest cicha i leniwa.
Diagnostyka.
W przeglądowym zdjęciu RTG jamy brzusznej w pozycji stojącej lub bocznej widoczne są poziomy płynu w rozdętych pętlach jelitowych, co jest efektem rozdzielenia treści jelitowej na frakcję gazową i płynną. Poziomy płynów o długości przekraczającej 2,5 cm są uważane za patognomiczne dla niedrożności jelit. W niedrożności mechanicznej z zatkania rozdęcie pętli pojawia się powyżej miejsca zatkania. W niskiej niedrożności rozdęte pętle nakładają się na siebie utrudniając rozpoznanie. W niedrożności zlokalizowanej w jelicie grubym i wydolnej zastawce krętniczej-kątniczej rozdęte jest tylko jelito grube.
Niedrożność z zadzierzgnięcia daje podobny obraz, rzadziej pojawia się obraz pseudoguza lub pętla z poziomem płynu i gazu z nakłądającymi się na siebie ścianami (obraz "ziarna kawy"). W niedrożności porażennej poziomy płynów są mniej liczne i występują na całej długości jelita.
Wlew kontrastowy może wykazać miejsce wystąpienia niedrożności.
Ultrasonografia w niedrożności jelita jest utrudniona z powodu rozdęcia jelit. Pozwala ona na dokładniejszą niż zdjęcie RTG ocenę miejsca niedrożności, a także umożliwia zobrazowanie ściany jelita i przepływ przez naczynia krezkowe.
Tomografia komputerowa jest przydatnym badaniem w ocenie niedrożności jelit, szczególnie w zadzierzgnięciu, powikłań naczyniowych w przebiegu niedokrwienia i uwięźniętej przepukliny u osób otyłych.
W przypadku wątpliwości diagnostycznych przeprowadza się laparotomię zwiadowczą lub laparoskopię.
Niedrożność w przebiegu chorób nowotworowych.
Niedrożność jelit jest stosunkowo częstym powikłaniem choroby nowotworowej, pojawia się u 3-15% wszystkich chorych na nowotwór. Najczęściej występuje w zaawansowanych nowotworach układu pokarmowego i narządu rodnego. Niedrożność pojawia się u 10-30% chorych na raka jelita grubego, 20-50% raka jajnika i 77% raka jelita cienkiego. Najczęstszymi nowotworami powodującymi niedrożność są: rak jelita grubego (25%–40%), rak jajnika (16%–29%), rak żołądka (6%–19%), rak trzustki (6%–13%), rak pęcherza (3%–10%), rak trzonu macicy (3%–11%). Rzadziej niedrożność powodują nowotwory spoza jamy brzusznej rak piersi (2%–3%) i czerniak (3%).
Niedrożność zwykle towarzyszy zaawansowanej chorobie nowotworowej. W 60% przypadków dotyka jelito cienkie, a w 30% jelito grube, może również obejmować jednocześnie jelito cienkie i grube. Zwykle początkowo objawia się jako subniedrożność (niedrożność przepuszczająca), a następnie choroba postępuje w stronę obrazu całkowitej niedrożności. Niedrożność może występować na różnych poziomach jelita, szczególnie u chorych z nieoperacyjnym guzem lub karcynomatozą otrzewnej. Guzy w krezce lub otrzewnej mogą sklejać jelita i prowokować niedrożność na zasadzie zrostów.
Objawy zwykle mają charakter stopniowo narastający i zależą od wysokości, na której się pojawiła niedrożność. Początkowo jako niedrożność przepuszczająca objawia się bólem kolkowym, wzdęciami, nudnościami i wymiotami, które mogą samoistnie ustępować. Gdy dojdzie do całkowitego zamknięcia światła jelita, rozwija się obraz całkowitej niedrożności nieprzepuszczającej z nudnościami, wymiotami, bólem brzucha, zatrzymaniem stolca i gazów. W badaniu fizykalnym bywa możliwe palpacyjne stwierdzenie obecności guza. 
Leczenie niedrożności z powodu choroby nowotworowej jest bardzo trudne, szczególnie gdy niedrożność jest pierwszą manifestacją choroby. Operacja, której głównym celem jest przywrócenie ciągłości przewodu pokarmowego jest wykonywana u chorych we wcześniejszych stadiach choroby nowotworowej, z jednym poziomem niedrożności i w dobrym stanie ogólnym. Operacyjne leczenie niedrożności ze współistniejącą chorobą nowotworową charakteryzuje wysoki wskaźnik śmiertelności. Znaczne zaawansowanie choroby nowotworowej, zaawansowany wiek, niedożywienie, pogorszenie stanu ogólnego są czynnikami złego rokowania, nawet jeśli operacja jest możliwa technicznie. 
Pierwszym etapem leczenia wyrównuje się zaburzenia wodno-elektrolitowe i kwasowo-zasadowe. Stosuje się nawadnianie dożylne, leki przeciwwymiotne i przeciwbólowe. Zakłada się sondę nosowo-żołądkową i odsysa się zawartość jelit. Postępowanie to sprzyja samoistnemu ustąpieniu subniedrożności, poprawia stan ogólny chorego i daje czas konieczny do niezbędnej diagnostyki. 
Unika się operacyjnego leczenia niedrożności z powodu choroby nowotworowej u chorych w starszym wieku, niedożywionych, wyniszczonych, z wielopoziomową niedrożnością, z wyczuwalną palpacyjnie masą guza, nawracającym wodobrzuszem, objawowymi pozabrzusznymi przerzutami odległymi, z niewydolnością nerek, wątroby, po radioterapii miednicy. 
Alternatywą do leczenia operacyjnego, szczególnie chorych zdyskwalifikowanych od tego leczenia, jest endoskopowe założenie stentu. 
Paliatywne leczenie obejmuje podawanie środków przeciwwymiotnych, leków przeciwbólowych, kortykosteroidów i leków zmniejszających sekrecję. Podaż leków przeciwbólowych jest stopniowana według drabiny analgetycznej WHO. W leczeniu nudności i wymiotów stosuje się leki antycholinergiczne (hioscyna, skopolamina), metoklopramid, neuroleptyki (haloperydol, chloropromazyna), antagonisty 5-HT3 (ondansetron). W pełnej niedrożności w leczeniu paliatywnym lekiem przeciwwymiotnym z wyboru jest haloperydol. Glikortykosteroidy obok działania przeciwwymiotnego wykazują działanie przeciwzapalne, które może zmniejszyć obrzęk okołoguzowy. Leki przeciwsekrecyjne są używane w celu ograniczenia wydzielania przewodu pokarmowego i ograniczeniu nudności, wymiotów i bólu. Największe znaczenie w praktyce klinicznej ma hioscyna, skopolamina i oktreotyd (analog somatostatyny).
Leczenie.
Leczenie niedrożności zależy od przyczyny i może być ona leczona zachowawczo lub chirurgicznie. Istotne jest odpowiednie przygotowanie chorego do operacji.
Konieczne jest wyrównanie gospodarki wodno-elektrolitowej i kwasowo-zasadowej. Przez zgłębnik założony do żołądka lub jelita czczego odbarcza się niedrożne jelito. Podaje się antybiotyki.
Leczenie w zależności od przyczyny niedrożności:

</doc>
<doc id="84511" url="https://pl.wikipedia.org/wiki?curid=84511" title="Wschodni kościół">
Wschodni kościół



</doc>
<doc id="84513" url="https://pl.wikipedia.org/wiki?curid=84513" title="Limfjorden">
Limfjorden

Limfjorden – wąska cieśnina oddzielająca Półwysep Jutlandzki od Nørrejyske Ø (od 1825 roku nie istnieje naturalne połączenie między nimi i Nørrejyske Ø traktuje się jako wyspę).
Limfjorden łączy Morze Północne z cieśniną Kattegat. Jest cieśniną stosunkowo płytką. W cieśninie znajdują się wyspy Morsø, Livø, Fur, Jegindø i Egholm.
Dane liczbowe.
Dane liczbowe:
Położenie administracyjne.
Administracyjnie Limfjorden do 2007 roku znajdował się na terenie trzech duńskich województw:
Po reformie administracyjnej w 2007 roku cieśnina leży na terenie dwóch regionów: 
Od roku 1973 najpierw województwa, a potem regiony współpracują w ramach programu ochrony środowiska naturalnego Limfjorden – głównie w zakresie połowów ryb.
Stałe połączenia.
Przez cieśninę przechodzi szereg stałych połączeń między Nørrejyske Ø a Półwyspem Jutlandzkim:

</doc>
<doc id="84516" url="https://pl.wikipedia.org/wiki?curid=84516" title="Jakobici">
Jakobici



</doc>
<doc id="84517" url="https://pl.wikipedia.org/wiki?curid=84517" title="Jakobici (religia)">
Jakobici (religia)

Jakobici – wierni jednego z dwóch kościołów wschodnich: 
Jakobici zamieszkiwali pierwotnie tereny patriarchatów Antiochii i Jerozolimy (dzisiejszych Syrii, Libanu i Iraku oraz południowej Turcji), obecnie, w wyniku emigracji w XIX i w XX wieku, mieszkają także na Zachodzie - w Europie i Ameryce Północnej. Są w prostej linii potomkami semickiej ludności zamieszkującej te tereny przed najazdem arabskim w VII wieku - Aramejczyków (Syryjczyków), którzy mimo prześladowań oparli się islamizacji. Przyjęli jednak arabskie obyczaje i język, wobec czego nie uznaje się ich za odrębną narodowość; w każdym razie nie aspirują do tego, choć podkreślają swą odmienność od Arabów-muzułmanów. Wyróżnikiem jest jednak nie narodowość, lecz religia.

</doc>
<doc id="84519" url="https://pl.wikipedia.org/wiki?curid=84519" title="Izolator">
Izolator

Zobacz też: izolacja

</doc>
<doc id="84520" url="https://pl.wikipedia.org/wiki?curid=84520" title="Płucodyszne">
Płucodyszne

Płucodyszne (Pulmonata) – podgromada ślimaków (Gastropoda) obejmująca około 36 tysięcy lądowych i wodnych, hermafrodytycznych gatunków tradycyjnie charakteryzowanych zdolnością do oddychania powietrzem atmosferycznym za pomocą narządu oddechowego nazywanego „płucem” – unaczynionej ścianki jamy płaszczowej pełniącej rolę płuca.
W zapisie kopalnym płucodyszne znane są z górnego karbonu. Występują niemal na całym świecie, w większości środowisk lądowych, rzadziej w stojących i bieżących wodach śródlądowych, a jeszcze rzadziej w morskich i słonawych.
Diagnoza.
Wśród płucodysznych znane są zarówno ślimaki mające muszlę, jak i półnagie, tzn. z muszlą częściowo zredukowaną, oraz nagie, z muszlą zredukowaną do wapiennej płytki pod płaszczem. W pełni rozwinięta muszla płucodysznych jest dobrze wykształcona, zwykle spiralnie zwinięta (od całkowicie płaskiej po wieżyczkowatą i wrzecionowatą), a u niektórych czapeczkowata. U większości osobników dorosłych nie występuje wieczko (wyjątek stanowi rodzina Amphibolidae). Najmniejsze gatunki osiągają długość około 1 mm, a największe dorastają do 20 cm. 
Organ nazywany „płucem” występuje u większości płucodysznych. Niektóre gatunki są dodatkowo zaopatrzone w pojedyncze skrzele lub pseudoskrzele. U wielu przedstawicieli Siphonarioidea i Hygrophila brak jest „płuc” trwale wypełnianych powietrzem.
Za cechy charakterystyczne dla płucodysznych uważana jest budowa tarki, położenie otworu odbytowego w pobliżu pneumostomu oraz obecność procerebrum.
Klasyfikacja.
W tradycyjnej klasyfikacji biologicznej opartej na cechach morfologicznych w obrębie płucodysznych wyróżniano: nasadooczne (Basommatophora) i trzonkooczne (Stylommatophora). Niektórzy autorzy zaliczali jeszcze do tej gromady prapłucodyszne (Archaeopulmonata) i Systellommatophora.
Monofiletyzm tej grupy ślimaków, w tradycyjnym jej rozumieniu, został dobrze potwierdzony analizami morfologicznymi oraz w badaniach molekularnych, jednak dalsze badania molekularne stawiają w wątpliwość przynależność do tego taksonu kilku grup (Pyramidelloidea, Glacidorboidea, Sacoglossa i Acochlidia). 
Występowanie w Polsce.
Na obszarze Polski występuje 209 gatunków zaliczanych do następujących rodzin: Argnidae, beczułkowate, bezoczkowate, błotniarkowate, błyszczotkowate, boettgerillowate, brzuchozębne, Carychiidae, Helicodiscidae, Helicodontidae, Hygromiidae, krążałkowate, Oxychilidae, piramidkowate, poczwarkowate, poczwarówkowate, pomrowcowate, pomrowikowate, pomrowiowate, Pristilomatidae, przeźrotkowate, przyczepkowate, przytulikowate, Punctidae, rozdętkowate, stożeczkowate, subulinowate, ślimaczkowate, ślimakowate, ślinikowate, świdrzykowate, wałkówkowate, zatoczkowate i ziarnkowate.

</doc>
<doc id="84521" url="https://pl.wikipedia.org/wiki?curid=84521" title="Wolna elekcja">
Wolna elekcja

Wolna elekcja – wybór monarchy nieprzestrzegający zasad sukcesji dynastycznej. W Rzeczypospolitej Obojga Narodów przybyła na pole elekcyjne w trybie pospolitego ruszenia, szlachta głosowała województwami w obecności posłów, którzy zanosili jej głosy do Senatu: wybór króla ogłaszał marszałek, mianował natomiast prymas Polski. Senatorowie wiedli najważniejszą rolę w ustalaniu ostatecznych wyników wolnej elekcji. Pierwsza wolna elekcja w Polsce odbyła się w roku 1573 we wsi Kamion pod Warszawą, rok po bezpotomnej śmierci ostatniego z Jagiellonów – Zygmunta II Augusta. Później ustalono stałe miejsce, w którym odbywała się elekcja – była to wieś Wola pod Warszawą, aczkolwiek elekcja, w trakcie której na króla wybrano Augusta III Sasa, również miała miejsce w Kamionie.
Monarchia polska, elekcyjna od 1572 roku, za panowania królów z dynastii Wazów nabrała charakteru monarchii dziedziczno-elekcyjnej.
Od zawarcia unii lubelskiej (1569) każdy nowo koronowany król Polski zostawał władcą Litwy z urzędu i nigdy nie był podnoszony na Wielkie Księstwo Litewskie.
Rys historyczny.
Pierwsza udokumentowana elekcja na tron Polski odbyła się w roku 1386, a osobą która została wybrana na władcę ówczesnego państwa polskiego był Władysław Jagiełło. Król Zygmunt I Stary wydał dwa statuty w latach 1530 i 1538, którymi ustanowił raz na zawsze elekcję "viritim". Na elekcję mógł przybyć każdy kto by chciał ("unusquisque qui vellet") a elekcja ma być wolna ("electio Regis libera"). Ostatni król z dynastii Jagiellonów – Zygmunt II August zmarł 7 lipca 1572 roku. Otwierało to nowy okres w dziejach monarchii w Rzeczypospolitej – w Polsce nastało bezkrólewie.
Wygaśnięcie rodu Jagiellonów i związany z tym kryzys dynastyczny stał się testem trwałości państwa szlacheckiego. Obawiano się, że przedłużający się okres braku monarchy może źle wpłynąć na całą Rzeczpospolitą, a może nawet doprowadzić do jej upadku. Choć wielu możnych liczyło się z możliwością wygaśnięcia dynastii, nie istniały żadne ustalone metody postępowania w takiej sytuacji. Bezkrólewie stało się jednak rzeczywistością. W tej sytuacji szlachta podjęła próbę rozwiązania problemu bezkrólewia. Chodziło nie tylko o rozważenie kandydatów na nowego władcę, ale też o ustalenie sposobu jego wyboru, a także stworzenie takich mechanizmów, które gwarantowałyby, że nowy król nie naruszy zasad „złotej wolności”. Szlachta musiała przygotować umowę, dzięki której nie utraciłaby swoich wielkich przywilejów, a przy okazji zdołałaby zyskać pewne dodatkowe korzyści. Chodziło także o ochronę osiągnięć Rzeczypospolitej Obojga Narodów, takich jak tolerancja wyznaniowa, a także zabezpieczenie kraju na wypadek samowolnych decyzji króla czy konieczności prowadzenia wojny. W końcu jednak, pomimo lekkich sporów między szlachtą, magnatami i duchowieństwem, znaleziono porozumienie. Postanowiono, że do czasu wyboru następnego króla będą obowiązywać następujące ustalenia:
Lecz najważniejszym wynikiem tego porozumienia między szlachtą było ustalenie, iż wybór na króla będzie się odbywał przez elekcję, której ostateczną formę ustalono na sejmie konwokacyjnym w 1573. Wybory miały być powszechne w obrębie stanu szlacheckiego ("viritim", czyli „mąż w męża”). Inicjatorami pomysłu elekcji w systemie "viritim" była szlachta małopolska, a dokładniej: wojewoda sandomierski Piotr Zborowski, wojewoda krakowski Jan Firlej oraz kasztelan lubelski Stanisław Słupecki. Mieli oni „swojego człowieka” w sejmie – był to Jan Zamoyski (który został później wielkim kanclerzem koronnym i hetmanem), który ze wszystkich sił próbował przeforsować ten system elekcji. I rzeczywiście mu się udało, dzięki poparciu tego pomysłu także przez duchowieństwo, które było zaniepokojone dużą liczbą protestantów zasiadających w senacie.
Od tej pory wybieranie monarchy nazywało się wolną elekcją, i w istocie była ona wolna, mógł w niej uczestniczyć każdy szlachcic, a nie tak jak w przeszłości tylko członkowie sejmu.
Pierwsza wolna elekcja zgromadziła rekordowo dużo szlachty (40-50 tys.), na następne nie przyjeżdżało już tak wielu głosujących. Na drugiej wolnej elekcji, która odbyła się w 1575 r. w porównaniu do pierwszej stawiło się tylko 12 tys. osób (z Prus Królewskich przybyły zaledwie 2 osoby). Na elekcję 1668 przybyło pieszo aż 2 tysiące Mazurów – biednej szlachty mazowieckiej nie stać było na konie, a do Warszawy mieli blisko.
Wolna elekcja była systemem, który osłabiał władzę króla, stawała się powodem do kłótni między głosującymi województwami (spory o kandydatów do tronu) a przede wszystkim dawała możliwość ingerowania obcym dynastiom w sprawy państwa polsko-litewskiego. Projekt reformy elekcji w 1589 został odrzucony, podobnie choć z innych przyczyn kolejny w latach 1661 – 1662.
Konstytucja 3 maja z uwagi na "doznane klęski bezkrólewiów peryodycznie rząd wywracających" wprowadzała "tron elekcyjnym przez familie", uznając elektora saskiego Fryderyka Augusta za następcę Poniatowskiego, wobec braku męskich potomków elektora następcą miał być jego zięć "za zgodą stanów zgromadzonych, córce jego dobrany" (...) "zachowując przy narodzie prawo, żadnej preskrypcyi podpadać nie mogące, wybrania do tronu drugiego domu po wygaśnieniu pierwszego" (art. VII), co 25 lat miano rozważać poprawki do Konstytucji (art. VI).
Wolne elekcje w Polsce.
Do momentu ich zniesienia przez Sejm Czteroletni w 1791 odbyło się 11 wolnych elekcji.

</doc>
<doc id="84522" url="https://pl.wikipedia.org/wiki?curid=84522" title="Prowincja Kanady">
Prowincja Kanady



</doc>
<doc id="84523" url="https://pl.wikipedia.org/wiki?curid=84523" title="Tryteizm">
Tryteizm

Tryteizm (gr. "treis" − trzy, "theós" − bóg) − pogląd, według którego w Bogu istnieją nie tylko trzy hipostazy (osoby), ale też trzy boskie natury, trzy istoty – innymi słowy: trzej bogowie. Według tego poglądu nie istnieje więc jeden Bóg, lecz trzej bogowie: Ojciec, Syn i Duch Święty. Tryteizm jest w rzeczy samej politeizmem, wiarą w istnienie wielu bogów. Pogląd ten przeczy istnieniu Trójcy. Czasami przeciwnicy dogmatu Trójcy zarzucają trynitarianom wiarę w trzech bogów, nie rozumiejąc pojęcia Trójcy, walczą z tryteizmem a nie z koncepcją Trójcy. Tryteizm reprezentuje współcześnie m.in. Kościół Jezusa Chrystusa Świętych w Dniach Ostatnich.

</doc>
<doc id="84525" url="https://pl.wikipedia.org/wiki?curid=84525" title="Martin Höllwarth">
Martin Höllwarth

Martin Höllwarth (ur. 13 kwietnia 1974 w Schwaz) – austriacki skoczek narciarski i trener, czterokrotny medalista olimpijski, sześciokrotny medalista mistrzostw świata i dwukrotny medalista mistrzostw świata juniorów.
Przebieg kariery.
W 1991 odniósł pierwszy znaczący sukces, gdy w Reit im Winkl został mistrzem świata juniorów. Rok później w Vuokatti zdobył brązowy medal MŚJ (za Tonim Nieminenem oraz Sylvainem Freiholzem).
W Pucharze Świata w skokach zadebiutował 1 grudnia 1991 podczas konkursu w Thunder Bay, gdzie zajął 21. miejsce. Pierwsze punkty w karierze zdobył 29 grudnia 1991 w Oberstdorfie, gdzie był czwarty. Zajął następnie 19. miejsce w Garmisch-Partenkirchen, piąte w Innsbrucku oraz drugie w Bischofshofen, co było jego pierwszym podium w zawodach Pucharu Świata. Wyniki te dały mu czwarte miejsce w klasyfikacji końcowej 39. edycji Turnieju Czterech Skoczni. Cztery dni po zakończeniu Turnieju, w Predazzo odniósł swoje pierwsze zwycięstwo w PŚ.
W 1992 wziął udział w igrzyskach olimpijskich w Albertville, gdzie zdobył trzy srebrne medale. Na normalnej skoczni prowadził po pierwszej serii, jednak w drugiej kolejce wyprzedził go rodak – Ernst Vettori. W konkursie na dużym obiekcie również zajął 2. miejsce – złoto wywalczył Toni Nieminen. Trzeci srebrny medal zdobył w konkursie drużynowym, gdzie startował wraz z Heinzem Kuttinem, Ernstem Vettorim i Andreasem Felderem. W klasyfikacji generalnej sezonu 1991/1992 zajął 10. miejsce.
W sezonie 1992/1993 był raz na podium zawodów PŚ: 19 grudnia 1992 wygrał konkurs w Sapporo. W klasyfikacji generalnej tego sezonu zajął 13. miejsce. Wystąpił także na mistrzostwach świata w Falun, gdzie był szesnasty na normalnym obiekcie. Rok później, podczas treningu na mistrzostwach świata w lotach w Planicy (1994) poprawił kilkuletni rekord świata w długości skoku Piotra Fijasa wynoszący 194,0 metrów (Höllwarth uzyskał 196 m). Jeszcze na tych samych mistrzostwach rekord ten został poprawiony przez Nieminena, który uzyskał 203,5 m. 
Zwyciężył w Turnieju Schwarzwaldzkim w 1995.
W 1997 zajął trzecie miejsce w klasyfikacji generalnej czwartej edycji Letniego Grand Prix. W sezonie 1996/1997 odniósł kolejne zwycięstwo w zawodach PŚ, triumfując 1 lutego 1997 w Willingen. Trzy tygodnie później wziął udział w mistrzostwach świata w Trondheim, podczas których zajął 19. miejsce na dużej skoczni, a na normalnej był dwunasty. Drużynowo Austriacy z Höllwarthem w składzie przegrali walkę o brązowy medal z reprezentantami Niemiec o zaledwie 4,7 punktu i zajęli ostatecznie czwartą pozycję.
Dobre wyniki w sezonie 1997/1998 dały mu 11. miejsce w klasyfikacji generalnej PŚ. W tym samym sezonie wziął udział w mistrzostwach świata w lotach w Oberstdorfie (40. miejsce) oraz w igrzyskach olimpijskich w Nagano. Na igrzyskach startował w konkursie na dużej skoczni (43. miejsce) i drużynowo (brązowy medal wraz z Reinhardem Schwarzenbergerem, Stefanem Horngacherem i Andreasem Widhölzlem). Na zakończenie sezonu zajął trzecie miejsce w Planicy.
Od sezonu 1998/1999 do sezonu 2000/2001 nie stanął ani razu na podium w konkursach indywidualnych PŚ. Na mistrzostwach świata w Ramsau (1999) był w drużynie, która zdobyła brązowy medal (razem z Widhölzlem, Schwarzenbergerem i Horngacherem). Indywidualnie był piąty na normalnej skoczni oraz czternasty na dużej. Na mistrzostwach świata w Lahti (2001) zdobył trzy medale. Na normalnej skoczni zajął 3. miejsce, ustępując tylko Adamowi Małyszowi oraz Martinowi Schmittowi. Na dużej skoczni był czwarty, przegrywając walkę o brązowy medal z Janne Ahonenem. W konkursach drużynowych zdobył złoto (normalna skocznia) oraz brąz (duża skocznia).
W 2002 zajął dziewiąte miejsce na mistrzostwach świata w lotach w Harrachovie. Wziął też udział w igrzyska olimpijskie w Salt Lake City. Start w tej imprezie zakończył się porażką ekipy austriackiej, która nie wywalczyła żadnego medalu. Drużynowo Austriacy zajęli czwarte miejsce. Indywidualnie Höllwarth zajął 14. miejsce na dużej skoczni, a na normalnej był 25. W Pucharze Świata czterokrotnie stawał na podium, co dało mu szóste miejsce w klasyfikacji generalnej. Ponadto po zajęciu drugiego miejsca w Oberstdorfie, siódmego w Ga-Pa oraz trzeciego w Innsbrucku i Bischofshofen uplasował się na trzecim miejscu w klasyfikacji końcowej 50. Turnieju Czterech Skoczni.
W sezonie 2002/2003 trzykrotnie zwyciężył w zawodach PŚ, co dało szóste miejsce w klasyfikacji generalnej. Był także piąty w siódmej edycji Turnieju Nordyckiego. Na mistrzostwach świata w Val di Fiemme (2003) nie zdobył medalu – był piąty w konkursie drużynowym i siódmy indywidualnie na normalnym obiekcie. W dwóch kolejnych sezonach zajmował piąte miejsce w klasyfikacji generalnej PŚ oraz dwukrotnie drugie miejsce w Trinieju Czterech Skoczni (w 52. edycji wyprzedził go Sigurd Pettersen, a w 53. Janne Ahonen). Był także dziewiętnasty na mistrzostwach świata w lotach w Planicy (2004). Ostatni raz na podium indywidualnych zawodów Pucharu Świata stanął 9 stycznia 2005 w Willingen, gdzie zajął drugie miejsce. Ostatnią dużą imprezą w jego karierze były mistrzostwa świata w Oberstdorfie (2005), gdzie w obu konkursach drużynowych Austriacy z Höllwarthem składzie zdobyli złote medale. Indywidualnie był dziewiąty na dużej skoczni i dwunasty na normalnej. W ostatnim konkursie sezonu 2004/2005 ustanowił swój rekord życiowy, skacząc 222,5 m na Letalnicy.
W kolejnych trzech sezonach nie odnosił znaczących sukcesów. W 2008 zakończył karierę sportową. Objął funkcję szkoleniowca reprezentacji Estonii w skokach narciarskich, którą pełnił do września 2009.
Wypadek w 2001.
Był jednym z uczestników wypadku drogowego 4 lutego 2001, w którym zginął ówczesny trener reprezentacji Austrii Alois Lipburger. Ekipa austriacka wracała do kraju z zawodów Pucharu Świata w Willingen. Do tragedii doszło w pobliżu miejscowości Roßhaupten w Bawarii, niedaleko austriackiej granicy. Przyczyną tragedii było oblodzenie jezdni. Auto prowadzone przez Höllwartha ok. godz. 22:15 wpadło w poślizg i koziołkując wylądowało na dachu w przydrożnym rowie. Trener, siedzący na prawym fotelu w wyniku obrażeń głowy zmarł na miejscu. Andreas Widhölzl i Martin Höllwarth doznali średnio poważnych obrażeń.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="84526" url="https://pl.wikipedia.org/wiki?curid=84526" title="Bolesław Łaszczyński">
Bolesław Łaszczyński

Bolesław Łaszczyński (ur. 6 listopada 1842 w Grabowie, zm. 15 czerwca 1909 w Krakowie) – artysta malarz.
Był synem Stanisława, właściciela ziemskiego, oficera grenadierów gwardii WP, zesłańca na Sybir, i Olgi z Halpertów. Uczęszczał do gimnazjum Marii Magdaleny w Poznaniu, a potem wraz ze starszym bratem Władysławem został wysłany przez rodziców do szkoły w Tirlemont w Belgii, gdzie zdał maturę.
Po ukończeniu tego gimnazjum Łaszczyński wyjechał do Heidelbergu, gdzie studiował archeologię. W styczniu 1865 r. przeniósł się do Monachium, aby rozpocząć w tamtejszej Akademii Sztuk Pięknych studia malarskie (Antikenklasse: immatrykulacja 6 IV 1867 r.), zakończone w roku 1868. Przebył szkołę antyków i techniczną szkołę malarstwa. W 1867 uzyskał medal brązowy i do 1870 przebywał w Monachium uzupełniając studia.
W Monachium Łaszczyński zaprzyjaźnił się blisko z Maksymilianem Gierymskim. Następnie od 1870 przebywał we Włoszech i mieszkał dłuższy czas we Florencji i Rzymie. W 1872 powrócił do Monachium.
W 1877 Łaszczyński przeniósł się do Warszawy. Brał czynny udział w życiu artystycznym miasta, wystawiając swe prace w Towarzystwie Przyjaciół Sztuk Pięknych w Krakowie (TPSP) (już od 1868) i w Zachęcie. W latach 1882–1889 był członkiem komitetu „Zachęty”. Uczestniczył w wystawach zagranicznych.
W 1890 przeniósł się ponownie do Monachium z którego pod koniec życia powrócił do kraju i osiadł w Krakowie. W latach 1893–1898 wykonał dla katedry poznańskiej sześć kompozycji prezbiterium ("Aniołowie u Piasta", "Chrzest Polski", "Założenie katedry", "Święty Wojciech", "Polska przedmurzem chrześcijaństwa", "Św. Józefat Kuncewicz"), malowidła w łuku tęczowym (Św. Cyryl i Metody, symbole sakramentów), 2 kompozycje w kaplicy Serca Jezusa ("Chrystus zstępujący do otchłani", "Uzdrowienie ślepych") oraz dwa obrazy ścienne dla kaplicy seminarium duchownego ("Ojcowie Kościoła", "Legenda o bogatym młodzieńcu") oraz freski według "Przemienienia" Rafaela dla kościoła Przemienienia Pańskiego w Poznaniu.
Studia Łaszczyńskiego w akademii monachijskiej i związki z polską kolonią artystyczną w Monachium znalazły swe odbicie w jego twórczości. Utwory jego charakteryzuje drobiazgowe wykończenie, poprawny akademicki rysunek, rozwinięcie anegdoty. Z zamiłowaniem malował obrazy przedstawiające sceny z przeszłości Polski (określane przez recenzentów jako «kontuszowe»), jak "Tajna wiadomość z czasów konfederacji barskiej", "Pokuta szlachcica".
Niektóre z nich były ilustracją utworów literackich A. Mickiewicza (np. "Czaty", ilustracje do Pana Tadeusza: "Tak, tak, Gerwazeńku", "Zamysły wojenne"), H. Sienkiewicza ("Pojedynek Bohuna z Wołodyjowskim"), J. Kitowicza ("Corda fidelium"). Znanym dziełem Łaszczyńskiego jest obraz "Śmierć Chopina" (namalowany w 1874).
Przez pewien czas dostarczał Łaszczyński kompozycji do drzeworytów dla wychodzącego w Poznaniu pisma "„Sobótka, Tygodnik Beletrystyczno-Ilustrowany”".
Uprawiał również malarstwo religijne. Oprócz wspomnianych malowideł ściennych malował obrazy olejne, jak "Nawiedzenie Najśw. Panny Maryi", "Niepokalane Poczęcie", "Św. Anna", "Kyrie Eleison", "Św. Michał". Niektóre z nich znalazły się w kościołach, np. Wizytek w Warszawie, w kościele na Grzybowie (ten ostatni obraz artysta pokazał na wystawie w Paryżu w 1886).
W czasie pobytu we Włoszech malował tamtejsze widoki, czasem ze sztafażem ludzkim. Wiele z nich pokazał na wystawach w Zachęcie i krakowskim TPSP: "Przystań rybacka w 'Sorrento", "Chłopcy kąpiący się w Sorrento", "Łodzie rybackie w Porto d’Ancio", "Ruiny portu Nerona w Porto d’Ancio", "Zakątek rzymski", "Kościół Św. Dominika". Malował Łaszczyński także pejzaże w kraju: "Przedmieście nieświeskie", "Zagroda góralska w Wiśle", "Wioska", "Odnawianie kolumny Zygmunta III".
Znaczną pozycję w twórczości Łaszczyńskiego stanowią portrety, wśród nich wymienić należy portrety: arcybiskupa F. Stablewskiego, Juliana Konstantego Ordona, bohatera wiersza Mickiewicza (malowany we Florencji w 1872), staruszki Franciszki z Zakrzewskich Moraczewskiej (1896), Maksymiliana Jackowskiego, Portret damy z dziewczynką (wystawiony w Zachęcie w 1879), Portret dzieci artysty (wystawiony w 1882), Portret Michała Hertza, rysunek "Po pracy".
Zajmował się również publicystyką o sztuce, opracowywał głównie życiorysy współczesnych mu malarzy. W ostatnich latach życia nie wystawiał swoich obrazów.
Pochowany na Cmentarzu Rakowickim. Od 1870 Łaszczyński był ożeniony z Józefą Moraczewską, z którą miał dzieci: Olgę (zamężną Szczawińską), Janinę (rzeźbiarkę), Grażynę, Zbigniewa i Witolda (doktora medycyny).

</doc>
<doc id="84532" url="https://pl.wikipedia.org/wiki?curid=84532" title="Samuel Adalberg">
Samuel Adalberg

Samuel Adalberg (ur. 21 czerwca 1867 w Warszawie, zm. 10 listopada 1939 tamże) – polski historyk żydowskiego pochodzenia, paremiolog, folklorysta i wydawca tekstów staropolskich.
Życiorys.
Urodził się 21 czerwca 1867 w Warszawie. Był przedstawicielem zasymilowanej żydowskiej inteligencji warszawskiej. Ukończył gimnazjum w Warszawie. Studiował na kilku wyższych uczelniach w Europie Zachodniej, m.in. filozofię i historię w Berlinie i Paryżu. Następnie pracował jako urzędnik w banku Hipolita Wawelberga, a także jako zarządca jego dóbr. Pracował również w prywatnym biurze statystycznym Jana Gotliba Blocha w celu badania warunków życia Żydów w Polsce i Rosji.
Adalberg zasłynął przede wszystkim jako twórca pierwszego wydanego w Polsce zbioru paremiograficznego, "Księgi przysłów, przypowieści i wyrażeń przysłowiowych polskich", która ukazywała się w latach 1889–1894 dzięki sfinansowaniu edycji przez Witolda Zglenickiego uzyskanych za pośrednictwem Kasy Mianowskiego. Dzieło to zawierające ponad 3000 przysłów podstawowych i drugie tyle wariantów, było podsumowaniem dorobku czterech stuleci w dziedzinie paremiologii. Dzięki niemu większość materiałów, sięgających nieraz średniowiecza i przeważnie zawartych w niedostępnych rękopisach, stała się własnością powszechną. Poszerzone i na nowo opracowane wznowienie ukazało się w latach 1969–1978 jako czterotomowa "Nowa księga przysłów i wyrażeń przysłowiowych polskich" (tzw. "Nowy Adalberg") pod redakcją Juliana Krzyżanowskiego. Adalberg przetłumaczył także 580 przysłów żydowskich z kolekcji Ignacego Bernsteina, które opublikował w 1890 roku jako "Przysłowia żydowskie" w czasopiśmie „Wisła”.
W uznaniu zasług otrzymał członkostwo w Akademii Umiejętności. Stał na czele powołanej przez Hipolita Wawelberga i Szymona Askenazego fundacji pomagającej ubogim studentom żydowskim, działającej przy Uniwersytecie Jana Kazimierza we Lwowie.
Po odzyskaniu niepodległości przez Polskę został dyrektorem departamentu do spraw żydowskich przy Ministerstwie Wyznań Religijnych i Oświecenia Publicznego. Był też radnym m. st. Warszawy.
Na początku II wojny światowej popełnił samobójstwo. Został pochowany na cmentarzu żydowskim przy ulicy Okopowej w Warszawie. Położenie jego grobu nie jest znane.

</doc>
<doc id="84533" url="https://pl.wikipedia.org/wiki?curid=84533" title="Adiustacja (poligrafia)">
Adiustacja (poligrafia)

Adiustacja – ręczne naniesienie na maszynopisach lub wydrukach dyspozycji dla osoby dokonującej składu i łamania tekstu. Dyspozycje te mają formę znaków korektorskich, dopisków tekstowych oraz ewentualnie innych potrzebnych oznaczeń.
Jest to czynność kończąca przygotowywanie materiałów tekstowych przez wydawcę przed wysłaniem ich do realizacji w przygotowalni poligraficznej (niegdyś zecernia, obecnie studio DTP), a następnie ponawiana podczas nanoszenia każdej korekty. Polega na opisaniu, w jaki sposób tekst powinien być sformatowany, zaznaczeniu niedostrzeżonych wcześniej usterek tekstu wraz z opisem ich poprawy, może zawierać inne potrzebne informacje (np. co zrobić w przypadku nadmiaru tekstu po sformatowaniu, sprawy organizacyjne dotyczące toku produkcji itp.).
W szczególności adiustacja może dotyczyć opracowania merytorycznego, językowego (stylistycznego i ortograficznego) oraz techniczno-typograficznego. Może być nanoszona także przez więcej niż jedną osobę.
Adiustacji można także dokonywać w tłumaczeniach audiowizualnych (np. dubbingu) oraz podczas postprodukcji telewizyjnej (scenariusze, dialogi).

</doc>
<doc id="84534" url="https://pl.wikipedia.org/wiki?curid=84534" title="Aletheia (czasopismo)">
Aletheia (czasopismo)

Aletheia – czasopismo o profilu filozoficznym, wydawane w Warszawie w latach 1987–1990 przez opozycję demokratyczną, ukazujące się poza zasięgiem cenzury. Redaktorem naczelnym był Cezary Wodziński.
Ukazały się numery monograficzne oraz, w ramach Biblioteki Alethei, dzieła wybitnych filozofów światowych, jak Hannah Arendt, Nikołaj Bierdiajew, Edmund Husserl, Soren Kierkegaard, Lew Szestow, Arnold Toynbee.

</doc>
<doc id="84535" url="https://pl.wikipedia.org/wiki?curid=84535" title="Adopcjonizm">
Adopcjonizm



</doc>
<doc id="84536" url="https://pl.wikipedia.org/wiki?curid=84536" title="Jan Maurycy Borski">
Jan Maurycy Borski

Jan Maurycy Borski (właśc. Jan Maurycy Essigman, ur. 3 lutego 1889 w Warszawie, zm. 1940 w Palmirach) – polski publicysta i dziennikarz, socjalista.
Ukończył szkołę średnią w Warszawie, a następnie studiował filozofię i nauki społeczne na Uniwersytecie w Zurychu. Po powrocie do kraju przystąpił do PPS Opozycji. Przed 1 maja 1914 r. został na krótko aresztowany. W lipcu 1915 r. wcielono go do armii rosyjskiej, skąd zbiegł do Warszawy. Tu został aresztowany przez Niemców i więziony przez 32 miesiące w obozie jenieckim.
Zwolniony w kwietniu 1918 r. wrócił do Warszawy. W listopadzie 1918 r. rozpoczął współpracę z „Robotnikiem”. Od 1 marca 1919 r. do września 1939 r. był zastępcą redaktora naczelnego pisma Robotnika i redaktorem jego działu polityki zagranicznej. Publikował pod krypt. J.M.B, jmb, stąd nazywano go popularnie „Imbusiem”.
Redagował też coroczny „Kalendarz Robotniczy”. Na polecenie PPS przez pewien czas w 1921 r. redagował „Dziennik Robotniczy” w Łodzi.
Od 1933 do 1936 r. wchodził w skład Warszawskiego Okręgowego Komitetu Robotniczego PPS. Podczas okupacji związał się z grupą „Barykada Wolności”. Aresztowany 24 sierpnia 1940 r. wraz ze Stanisławem Dubois. Został zamordowany w Palmirach.

</doc>
<doc id="84537" url="https://pl.wikipedia.org/wiki?curid=84537" title="Samookaleczanie">
Samookaleczanie



</doc>
<doc id="84539" url="https://pl.wikipedia.org/wiki?curid=84539" title="Brachygrafia">
Brachygrafia

Brachygrafia (gr. brachýs „krótki”, grapho „pisać”) – jedna z nauk pomocniczych historii, będąca działem paleografii. Zajmuje się badaniem i rozszyfrowywaniem skrótów. Szczególnie istotna dla historyków mediewistów (w średniowiecznej łacinie i grece bardzo często używano skrótów w piśmie). W szerszym znaczeniu brachygrafię można rozumieć jako naukę o skrótach, bądź zdolność do posługiwania się skrótami w piśmie.
Abrewiatury.
Łaciński system skrótów dzieli się na:
Starożytność posługiwała się przede wszystkim suspensją, kontrakcja występuje rzadko, przy skrótach prawniczych (notae iuris). Natomiast w średniowieczu najpopularniejszą metodą skracania była kontrakcja.
Najważniejszym dziełem w zakresie skrótów używanych w pismach łacińskich jest Adriano Cappellego "Dizionario di abbreviature latini ed italiani", wydany w Mediolanie w 1912.

</doc>
<doc id="84541" url="https://pl.wikipedia.org/wiki?curid=84541" title="Bukinista">
Bukinista

Bukinista (z fr. "bouquiniste" od "bouquin" – pot. "książka") – uliczny antykwariusz, handlujący starymi i używanymi książkami. Nazwa początkowo odnosiła się głównie do paryskich antykwariuszy handlujących na stoiskach nad Sekwaną.
Bukinistami nazywano też potocznie w Polsce sprzedawców nowych książek – rozkwit tej formy handlu książkami w Polsce nastąpił na przełomie lat 80. i 90. XX wieku, gdy starano się nadrobić luki na rynku księgarskim i publikowano setki tytułów niedostępnych wcześniej w oficjalnym obiegu, sprzedawanych ze straganów i na placach targowych. Potem ta forma handlu praktycznie zanikła, ustępując miejsca księgarniom (dla nowych książek) i antykwariatom (dla używanych książek).
Noc Bukinistów.
Wydarzenie organizowane od 2012 roku dwa razy w roku, na ul. Stawowej w Katowicach. W trakcie Nocy Bukinistów odbywają się wyprzedaże, kiermasze i wymiany książek.

</doc>
<doc id="84545" url="https://pl.wikipedia.org/wiki?curid=84545" title="CDN (wydawnictwo)">
CDN (wydawnictwo)

CDN – niezależne polskie wydawnictwo podziemne działające poza zasięgiem cenzury w latach 1982–1990.
Historia.
Struktura, personalia.
Wydawnictwo założyli wkrótce po ogłoszeniu stanu wojennego Czesław Bielecki i Jan Krzysztof Kelus. Na jego czele stał tzw. krąg menadżerski, ukształtowany ostatecznie jesienią 1982, który koordynował poszczególne działy – redakcję, skład, druk, kolportaż, zaopatrzenie i łączność. Szefem oficyny był od początku Czesław Bielecki, jego zastępcą Tomasz Krawczyk. Po aresztowaniu Krawczyka w grudniu 1983 jego funkcję przejął Tadeusz Kowalewski, w czasie aresztowania Bieleckiego od czerwca 1985 do września 1986 zastępował go Krawczyk, następnie ponownie zastępca szefa. Redakcję tworzyli od początku 1982 Czesław Bielecki, Magda Leja i Zygmunt Stępiński. Po odejściu Lei jesienią 1983 szefem redakcji został Adam Rysiewicz, na czele działu kolportażu stali kolejno Andrzej Kiepurski, Tadeusz Kowalewski i od grudnia 1983 Mirosław Laskowski i Zbigniew Ostaszewski. Działem składu kierowali Andrzej Kiepurski, a od 1987 Marek Dudkiewicz. W skład kręgu menadżerskiego wchodzili także Janusz Surowiec (do 1984) i Maria Twardowska. Jesienią 1983 wyodrębniła się autonomiczna Oficyna Fonograficzna CDN, na której czele stał Bogusław Bobula, a wśród głównych współpracowników byli Jan Krzysztof Kelus i Jan Bartyś. W 1985 wydawnictwo było jednym ze współzałożycieli Funduszu Wydawnictw Niezależnych.
Zakończyło działalność w październiku 1990.
Działalność.
Wydawnictwo specjalizowało się w publicystyce politycznej, ze szczególnym uwzględnieniem bloku wschodniego i książkach historycznych, ściśle współpracowało z paryską "Kulturą". Pierwszą wydaną pozycją był zbiór artykułów "Solidarność w stanie wojennym" (marzec 1982) w opracowaniu Zygmunta Stępińskiego, a największym bestsellerem "Mały konspirator" Czesława Bieleckiego, Jana Krzysztofa Kelusa i Urszuli Sikorskiej (co najmniej kilkanaście tysięcy egzemplarzy, wyd. 1983). Przeciętny nakład wynosił od 1500 do 3000, od 1986 ok. 800 egzemplarzy. Łącznie wydano ok. 120 książek i broszur, m.in. "KOR" Jana Józefa Lipskiego, "Dziennik pisany nocą" Gustawa Herlinga-Grudzińskiego, publicystykę Stefana Kisielewskiego, Alaina Besançona, Czesława Bieleckiego, wybór publicystyki Czesława Miłosza, Leopolda Ungera, "Utopię u władzy" Michaiła Hellera i Aleksandra Niekricza, "Rosję w obozie koncentracyjnym" Iwana Sołoniewicza, "Jak giną demokracje" Jeana-Francois Revela, wybory tekstów z paryskiej "Kultury" z lat 1981–1987 i pisma "Commentary" redagowanego przez Normana Podhoretza.
Wydawnictwo zainicjowało jesienią 1982 niezależne czasopismo dla wojska "Reduta" (redakcja Czesław Bielecki, Stanisław Dronicz, Wincenty Heinrich, Marian Rajski i Barbara Gleb jako sekretarz redakcji) oraz milicji "Godność" (redakcja Jarosław Deminet, Włodzimierz Grudziński i Michał Jankowski). Od 1982 drukowało "Tygodnik Mazowsze", pełniąc jedynie funkcje techniczne, a od 1984 było wydawcą pisma "Obóz", prowadząc równocześnie serię "Biblioteka Obozu". W tej serii opublikowano m.in. "Węgry 1956" Billa Lomaxa, "Kadaryzm bez maski. wybór niezależnej publicystyki węgierskiej", "Politykę i społeczeństwo na Ukrainie sowieckiej 1953–1980" Borysa Lewickiego, "Białe noce" Menachema Begina.
W ramach Oficyny Fonograficznej wydano ok. 30 kaset, m.in. z piosenkami Jana Krzysztofa Kelusa i Jacka Kaczmarskiego, występami Jacka Fedorowicza.

</doc>
<doc id="84547" url="https://pl.wikipedia.org/wiki?curid=84547" title="Główny Urząd Kontroli Prasy, Publikacji i Widowisk">
Główny Urząd Kontroli Prasy, Publikacji i Widowisk

Główny Urząd Kontroli Prasy, Publikacji i Widowisk, od 1981 Główny Urząd Kontroli Publikacji i Widowisk – centralny urząd cenzury państwowej w Polskiej Rzeczypospolitej Ludowej.
Instytucja państwowa utworzona w 1946 (pierwotnie, od 19 stycznia 1945, pod nazwą Centralne Biuro KPPiW), która zajmowała się kontrolą i weryfikacją publikacji prasowych, radiowych i telewizyjnych, wydawnictw książkowych, filmów, spektakli teatralnych, widowisk oraz wystaw.
Jego siedziba główna znajdowała się przy ul. Mysiej 5 w Warszawie.
Opis.
Był to organ cenzury (analogiczne instytucje były obecne we wszystkich krajach tzw. bloku wschodniego), badający wszelkie formy oficjalnego przekazu informacji z punktu widzenia ich zgodności z aktualną polityką państwa i zakazujący rozpowszechniania informacji i treści niepożądanych przez rządzącą monopartię komunistyczną.
Monopol informacyjny państwa został przełamany przez powstanie niezależnego, podziemnego ruchu wydawniczego, który nie podlegał żadnej formie cenzury, co na małą skalę miało miejsce jeszcze do początku lat 50. XX wieku, a na większą stało się faktem w połowie lat 70. W lipcu 1981 GUKPPIW przekształcony został w Główny Urząd Kontroli Publikacji i Widowisk.
Od 1981 decyzje Urzędu mogły być zaskarżane przed sądami administracyjnymi, wprowadzono także możliwość zaznaczania ingerencji cenzorskich.
Pod koniec istnienia GUKPiW liczba zatrudnionych wynosiła 465 osób (na przełomie lat 1989/1990), a planowany na utrzymanie tej instytucji budżet na rok 1990 wynosił bez mała pięć miliardów ówczesnych złotych.
GUKPiW został zlikwidowany w kwietniu 1990 roku, ale już od zwycięstwa Komitetów Obywatelskich „Solidarności” w wyborach 4 czerwca 1989 w praktyce nie pełnił swej funkcji. Mimo to zdarzały się pojedyncze przypadki cięć.
Terytorialna organizacja GUKPPiW.
Siedziba Urzędu znajdowała się przy ul. Mysiej 5 w Warszawie w nieistniejącym już budynku wzniesionym w latach 1947–1950 według projektu Marcina Weinfelda.
Głównemu Urzędowi podlegały rozmieszczone we wszystkich 17 województwach PRL Wojewódzkie Urzędy Kontroli Prasy Publikacji i Widowisk (WUKPPiW). Ponadto w latach 1945–1975 istniała instytucja powiatowych pełnomocników cenzury. Funkcję tę pełnili zazwyczaj kierownicy wydziałów bezpieczeństwa starostw powiatowych, a następnie powiatowych rad narodowych. W 1975 ich liczba wzrosła do 49 (adekwatnie do liczby województw) oraz nastąpiła zmiana ich nazwy – dotychczasowe WUKPPiW zastąpiły wojewódzkie Delegatury GUKPPiW. Kolejna zmiana nastąpiła w 1981 wówczas wprowadzono nazwę Okręgowe Urzędy Kontroli Prasy, Publikacji i Widowisk. Do zadań jednostek terytorialnych należała nie tylko kontrola prasy, publikacji czy widowisk, ale także kontrola punktów z urządzeniami poligraficznymi, kserograficznymi itp., drukarni oraz zakładów produkujących pieczątki. Poszczególne ośrodki cenzury w swej pracy ściśle współdziałały z lokalnymi Komitetami Wojewódzkimi PZPR (szczególnie z Wydziałami do Spraw Propagandy KW PZPR), Służbą Bezpieczeństwa i innymi instytucjami odpowiedzialnymi za kontrolę życia społeczno-politycznego w PRL.

</doc>
<doc id="84548" url="https://pl.wikipedia.org/wiki?curid=84548" title="Christian Science Monitor">
Christian Science Monitor

Christian Science Monitor – dziennik amerykański o zasięgu międzynarodowym, założony w 1908 roku w Bostonie przez Mary Baker Eddy, założycielkę Church of Christ, Scientist (antytrynitarny kościół protestancki). Gazeta opiera się przede wszystkim na doniesieniach własnych reporterów w biurach w 11 krajach. Jest pismem opiniotwórczym w sprawach międzynarodowych. Gazeta „Christian Science Monitor” przestała ukazywać się w wersji papierowej, przechodząc całkowicie do Internetu.
Pomimo nazwy pismo nie jest gazetą o nastawieniu religijnym i nie propaguje bezpośrednio doktryn wiary Christian Science.

</doc>
<doc id="84549" url="https://pl.wikipedia.org/wiki?curid=84549" title="Chwila (gazeta)">
Chwila (gazeta)

Chwila – polskojęzyczna gazeta o charakterze narodowo-syjonistycznym wydawana przez środowiska żydowskie we Lwowie. 
Historia.
Założona 10 marca 1919 roku przez Henryka Heschelesa wychodziła regularnie aż do 1939 r. Od września 1934 roku „Chwila” ukazywała się dwa razy dziennie, w wydaniu porannym i wieczornym. Na czasopismo składały się działy: informacyjny, publicystyczny, gospodarczy i kulturalny oraz kilka cotygodniowych lub codwutygodniowych dodatków.
Redaktorami naczelnymi byli Zipper, od 1920 Rosmarin, Leon Weinstock, Rosmarin, od 1931 Henryk Hescheles.
Redakcja dziennika mieściła się w budynku przy ulicy Podwalnej 3 (obecnie Pidwalna).
W dodatku kulturalnym „Chwili” ukazywały się utwory m.in. Icchoka Lejba Pereca, Hermana Hessego, Herberta George’a Wellsa czy Guy de Maupassanta.
Około 1929 roku w Stanisławowie powstała grupa literacka "Wzlot", wywodząca się ze środowiska związanego z „Chwilą”.
Po wybuchu II wojny światowej i nastaniu okupacji niemieckiej twórcy pisma zostali zamordowani w ramach eksterminacji prowadzonej przez Niemców.
Twórcami związanymii z „Chwilą” byli: Dawid Schreiber, Roman Brandstaetter, Maurycy Szymel, Julian Stryjkowski (tłumacz i recenzent), Karol Dresdner, Stefan Pomer, Daniel Ihr, Anda Eker.

</doc>
<doc id="84550" url="https://pl.wikipedia.org/wiki?curid=84550" title="Jeppe Aakjaer">
Jeppe Aakjaer



</doc>
<doc id="84551" url="https://pl.wikipedia.org/wiki?curid=84551" title="Cimelia">
Cimelia



</doc>
<doc id="84552" url="https://pl.wikipedia.org/wiki?curid=84552" title="Linz">
Linz

Linz () – miasto statutarne w północno-wschodniej Austrii, siedziba kraju związkowego Górna Austria oraz powiatów: Linz-Land oraz Urfahr-Umgebung, do których miasto jednak nie należy. Leży nad Dunajem, założone przez Rzymian pod nazwą "Lenthia". 5 marca 1684 powołano w Linzu antyturecką Ligę Świętą. Współcześnie rozwinięty przemysł metalowy (huta żelaza), maszynowy i chemiczny. Ważny węzeł komunikacyjny. Ośrodek turystyczny (m.in. zamek z XVI-XVII w., barokowe pałace i kościoły, liczne muzea). Liczy 197 283 mieszkańców (1 stycznia 2015).
47,7% powierzchni miasta przypada na tereny zielone, 32,9% na teren zabudowany, 7,4% na wody, a 11,9% na powierzchnie komunikacyjne.
Historia.
Założycielem miasta byli Rzymianie, którzy podczas wojen markomańskich, założyli na brzegu Dunaju obóz rzymski – Castra Romana. Nadali mu nazwę "Lenthia".
Niemiecka nazwa "Linze" pojawiała się po raz pierwszy w roku 799 n.e., kiedy to książęta bawarscy przybyli tutaj z północy i Linz stał się ważnym ośrodkiem handlowym.
Podczas panowania Babenbergów Linz stał się miastem.
Mauthausen-Gusen.
Zespół niemieckich obozów koncentracyjnych Mauthausen-Gusen, znajdujący się niedaleko Linzu, został wybudowany w latach 1938–1940. Osadzeni w nim więźniowie pracowali w kamieniołomach, wydobywając kamienie, które wykorzystywano następnie w różnych miejscach Rzeszy. Główny obóz w Mauthausen znajdował się 25 km od Linzu i był ostatnim obozem koncentracyjnym wyzwolonym przez aliantów. 5 maja 1945 roku wkroczyli do niego żołnierze amerykańskiej 11 Dywizji Zmechanizowanej.
Transport.
System komunikacji miejskiej w Linzu składa się z dwunastu linii autobusowych, czterech linii trolejbusowych, trzech linii tramwajowych oraz kolejki wąskotorowej na górze Pöstlingberg. Wszystkie linie obsługiwane są przez Linz Linien GmbH. Przez miasto przebiega autostrada A7.
Główna stacja kolejowa to Linz Hauptbahnhof. Istnieje również stacja Linz Urfahr.
Kultura i sztuka.
Na północnym brzegu Dunaju znajduje się Ars Electronica Center – Muzeum Przyszłości, czyli centrum sztuki elektronicznej otworzone w 1996 roku. Współzałożycielem tego muzeum był pisarz niemiecki Herbert W. Franke. Na parterze muzeum znajduje się tak zwana CAVE 3D (skrót od: Cave Automatic Virtual Environment 3D w wolnym tłumaczeniu „Trójwymiarowa Jaskinia Wirtualnej Rzeczywistości”), w której zwiedzający może „zatopić się” w wirtualnym środowisku. Jest to jedno z niewielu pomieszczeń tego typu w Europie udostępnionych publiczności. Obrazy, wyświetlane z projektorów wysokiej rozdzielczości, padają na ekrany będące równocześnie ścianami pomieszczenia.
Ars Electronica Center jest również siedzibą festiwalu Ars Elektronica, który corocznie przyciąga artystów z całego świata tworzących swe prace w nowych, również cyfrowych technologiach.
W roku 2009, kiedy Linz, wraz z Wilnem, był Stolicą Kulturalną Europy, przebudowano Ars Electronica Center za sumę około 30 milionów euro i na przełomie 2008/2009 ponownie otwarto. Obecnie, na powierzchni 6500 m² znajdują się sale wystawowe, pomieszczenia do eksperymentowania, oraz laboratorium Futurelab. Zwiedzający mogą nie tylko obejrzeć, ale również eksperymentować z instalacjami interaktywnymi.
Na południowym brzegu Dunaju, naprzeciwko Ars Electronica Center, znajduje się Muzeum Sztuki Lentos ("Lentos Kunstmuseum Linz"), otwarte w 2003 roku. Prezentowane są tam obrazy współczesne reprezentujące malarstwo XX i XXI wieku.
Obok Muzeum Lentos stoi sala koncertowa Brucknerhaus, a teren pomiędzy dwoma tymi budynkami to tak zwane "Donaulände", czyli tereny nad Dunajem, które zwane są również "Kulturmeile", czyli „Milą Kultury”. Jest to rodzaj parku nad Dunajem, w którym spotykają się w lecie głównie młodzi ludzie.
Odbywają się tutaj również imprezy organizowane w ramach Festiwalu Ars Electronica oraz „Linz Fest”.
Sport.
W Linzu, od 1991 roku, rozgrywany jest kobiecy turniej tenisowy, Generali Ladies Linz, zaliczany do cyklu Women’s Tennis Association Tour.
W mieście działa też klub piłki nożnej, LASK Linz.
Współpraca.
Miejscowości partnerskie:

</doc>
<doc id="84554" url="https://pl.wikipedia.org/wiki?curid=84554" title="Żółw błotny">
Żółw błotny

Żółw błotny ("Emys orbicularis") – gatunek żółwia z rodziny żółwi błotnych i podrzędu żółwi skrytoszyjnych. Jedyny gatunek żółwia żyjący naturalnie w Polsce. W środowisku naturalnym żyje kilkadziesiąt lat.
Morfologia.
Karapaks barwy oliwkowobrązowej, jest średnio wypukły, pokrywają go gładkie, regularne rogowe tarcze. Na każdej większej tarczy rozchodzą się promieniście od jednego punktu żółte kreski. Plastron pokryty dużymi nieregularnymi jasnymi plamami jest dobrze wykształcony, u samców środkowa część nieco wklęsła. Głowa, szyja i odnóża pokryte licznymi małymi żółtymi plamkami. Zdarzają się okazy czarne i bezplamiste. Źrenice oczu są okrągłe. Samce mają z reguły tęczówkę rudopomarańczową lub brązową, a samice mają oczy upstrzone żółtymi plamkami z niekiedy całkiem żółtą tęczówką. Palce spina błona pławna. Szczególnie u samców długie i ostre pazury.
Występowanie.
Na świecie.
Zasięg obejmuje południową i środkową Europę, zachodnią Azję i północno-zachodnią Afrykę. W Europie sięga na północy po Francję, Niemcy, Polskę, Łotwę. W kilku krajach europejskich uważany za wymarły m.in. w Belgii, Czechach, Danii, Estonii, Luksemburgu, Holandii, Szwajcarii. Reintrodukowany został do Czech, Danii, Szwajcarii i Wielkiej Brytanii. Północną granicą jego zasięgu jest 50°N. Na Krymie sięga do 800 m n.p.m.
W Polsce.
Dawniej spotykany na terenie całej Polski, obecnie żółw błotny jest bardzo rzadki i występuje wyspowo. 
Zagrożenia i ochrona.
Gatunek pod ochroną, bardzo rzadki. Ścisłą ochroną został objęty w 1935 roku. W 1937 roku były podejmowane próby reintrodukcji tych gadów na bagnach w okolicy Kopanicy. Nie udała się próba restytucji tego gada w Puszczy Kampinoskiej, podjęta w 1956 r. przez prof. Augusta Dehnela.
Wpisany do Polskiej czerwonej księgi zwierząt z kategorią zagrożenia EN, czyli gatunek bardzo wysokiego ryzyka, zagrożony wyginięciem. Od momentu wstąpienia Polski do Unii Europejskiej żółw błotny podlega dyrektywie siedliskowej numer 92/43/EWG w sprawie ochrony siedlisk naturalnych rzadkich gatunków oraz fauny i flory. Obowiązuje też zakaz fotografowania, filmowania i obserwacji mogących powodować płoszenie lub niepokojenie.
Ścisła ochrona żółwia w Polsce owocuje również ochroną miejsc jego występowania (różne źródła podają, że około 335 ostoi zasiedlają żółwie). W środowiskach, w których bytuje żółw błotny, spotkać można takie rzadkie rośliny jak: widłak, rosiczka okrągłolistna, pływacz i storczykowate oraz zwierzęta: bocian czarny, strzebla błotna i lin.
W celu zachowania populacji żółwia błotnego w Polsce stosuje się akcje ochrony miejsc złożenia jaj oraz sztucznego wylęgu tych gadów w tych latach, w których lato jest zbyt krótkie i zimne. Po podchowaniu (przez pierwszą zimę) są one wypuszczane do naturalnego środowiska (w 2004 r. w województwie lubuskim wypuszczono 150 małych żółwi błotnych do rzeki Ilanki). 
W czerwonej księdze IUCN wpisany w kategorii NT.
Terminologia.
W niektórych rejonach Polski żółw ten nazywany jest żelazną żabą.

</doc>
<doc id="84555" url="https://pl.wikipedia.org/wiki?curid=84555" title="Literatura duńska">
Literatura duńska

Literatura duńska – generalnie piśmiennictwo tworzone w języku duńskim na terenie Danii, jednak w poczet tej literatury tradycyjnie wchodzą również kroniki pisane w języku łacińskim oraz wczesne zapisy alfabetem runicznym.
Historia.
Za pierwsze zabytki duńskiego języka pisanego uważa się zapisy runiczne z IX wieku (zob. kamienie runiczne z Jelling). Najstarsze teksty pisane to łacińskie kroniki, m.in. "Gesta Danorum" Saxo Grammaticusa (1208) (→ średniowieczne kroniki duńskie). Zabytki duńszczyzny to ustanowione przez króla Waldemara Zwycięskiego prawa "Skanske Lov" i "Jyske Lov" (w "Codex Runicus").
Oprócz kronik w okresie średniowiecza powstawały w Danii "(folke)viser" (śpiewane ballady-opowieści).
Pierwsze duńskie tłumaczenie Pisma Świętego – Biblia Chrystiana III – zostało wydane w 1550 roku (Kopenhaga, nakład 3000 egzemplarzy). Była to edycja oparta głównie na niemieckim przekładzie Lutra z 1545. Biblia ta zawierała 92 drzeworyty autorstwa Erharda Altdorfera.
Duńska literatura świecka rozkwitła w epokach renesansu (prekursor: Ludvig Holberg) oraz romantyzmu (charakterystyczne dla okresu są powrót do korzeni kulturowych (→ mitologia nordycka) oraz rozwój poczucia przynależności narodowej (prekursor: Adam Gottlob Oehlenschläger, „król poezji nordyckiej”, autor hymnu narodowego Danii).
W połowie XIX wieku w historii literatury duńskiej pojawił się realizm; również w tym okresie Nikolai Frederik Severin Grundtvig (założyciel uniwersytetów ludowych) stworzył śpiewane do dziś psalmy (literatura religijna). Ważnymi postaciami okresu byli filozof Søren Kierkegaard oraz baśniopisarz Hans Christian Andersen; obydwaj znani również poza Danią.
Wiek XIX zakończył się w literaturze duńskiej tendencjami pesymistycznymi i symbolizmem (pisarze Herman Bang i nagrodzony literacką nagrodą Nobla (1917) Henrik Pontoppidan, poeci Johannes Jørgensen i Sophus Claussen, dramatopisarz ). Jest to też okres tzw. → "realizmu jutlandzkiego" – inspiracji krajobrazem i kulturą Jutlandii (Jeppe Aakjær, , Johannes Jensen (nagroda Nobla w 1944)).
W XX wieku pojawiła się powieść społeczna (Martin Andersen Nexø, Hans Scherfig) oraz psychologiczna (); ważna dla tego okresu jest też twórczość Karen Blixen.
Literatura lat powojennych charakteryzowała się trzema osobnymi tendencjami: powrotem do romantyzmu, realizmem społecznym oraz tzw. nowym modernizmem (Peter Seeberg, , ).
W końcu wieku XX literatura duńska podejmowała problematykę społeczną (Vita Andersen, Christian Kampmann). Obecnie jednym z najpopularniejszych pisarzy duńskich jest Peter Høeg, piszący w duchu postkolonializmu.
Kanon literatury duńskiej.
Kanon literatury duńskiej został określony 23 września 2004 roku przez duńskie ministerstwo oświaty (duń. "Undervisningsministeriet"). Przez „kanon literatury” rozumie się listę duńskich autorów, z których dziełami duńskie dziecko powinno zapoznać się w procesie swej edukacji.

</doc>
<doc id="84556" url="https://pl.wikipedia.org/wiki?curid=84556" title="Clarendon (krój pisma)">
Clarendon (krój pisma)

Clarendon – krój antykwy dwuelementowej (pisma wzorowanego na kształcie ręcznego pisma łacińskiego), opracowany w 1845 roku w angielskiej odlewni czcionek R. Besley and Co. Krój ten jest do dzisiaj używany w elektronicznym składzie czasopism i książek.
Nazwa pochodzi od Wydawnictwa Clarendon w Oksfordzie. Font został przerobiony w 1935 przez Monotype Corporation. W 1953 Hermann Eidenbenz ulepszył ten font dla Haas’sche Schriftgießerei.

</doc>
<doc id="84557" url="https://pl.wikipedia.org/wiki?curid=84557" title="Henri de Saint-Simon">
Henri de Saint-Simon

Henri de Saint-Simon (Claude Henri de Rouvroy, comte de Saint-Simon; ur. 17 października 1760 w Paryżu, zm. 19 maja 1825 tamże) – francuski historyk, filozof, ekonomista, wolnomularz, industrialista i socjalista utopijny.
Życiorys.
Urodził się w starej arystokratycznej rodzinie. Jego dalekim krewnym był książę Saint-Simon, Louis de Rouvroy. W młodym wieku uczył go Jean d’Alembert oraz Jean-Jacques Rousseau. W wieku siedemnastu lat wziął udział w rewolucji amerykańskiej. W trakcie bitwy o archipelag Les Saintes w kwietniu 1782 roku wpadł do niewoli i został uwięziony na Jamajce. Przebywał tam aż do końca rewolucji amerykańskiej w 1783 roku, po czym wrócił do Francji jeszcze tego samego roku. Podczas rewolucji francuskiej zrzekł się tytułów arystokratycznych i przyjął nazwisko Bonhomme. Dorobił się majątku na spekulacji ziemią skonfiskowaną duchowieństwu przez władze rewolucyjne. Oskarżony o działalność kontrrewolucyjną wkrótce został aresztowany przez jakobinów i skazany na śmierć. Po obaleniu rządów jakobinów został ułaskawiony, jednakże utracił cały majątek w niejasnych okolicznościach procesu sądowego oraz oszustwa wspólnika. W 1801 roku poślubił Alexandrine-Sophie de Bawr, z którą prowadził salon literacki. Był pomysłodawcą przekopania kanału łączącego Ocean Atlantycki z Oceanem Spokojnym. Jego sekretarzem był historyk Jacques Augustin Thierry.
Poglądy.
Według Tatarkiewicza, będąc uczniem d’Alemberta był ogniwem łączącym pozytywizm XVIII wieku i XIX wieku (zainspirował twórczość Comte'a). Reprezentował pogląd iż najpewniejszą drogą do uszczęśliwienia ludzkości jest nauka, rozumiana nie jako czysta teoria lecz narzędzie reformy świata, a także przemysł.
Twierdził, że należy dążyć do stworzenia nowego społeczeństwa rządzonego przez ludzi pracy, bankierów i techników. Władza dyktatorska miała spoczywać w rękach fachowców. Tępieniu podlegać miało próżniactwo, dzięki czemu rozwijać mogłoby się tzw. bogactwo ogólne, czyli poprawa sytuacji konkretnych ludzi (np. nie byłoby biedaków). Żądał zniesienia prawa do dziedziczenia dóbr.
Społeczeństwo w wizji Saint-Simona było bezkonfliktowe. Dzieliło się na 3 klasy:
Kolejnym klasom odpowiadały różne rodzaje władzy:
Uznawał podobieństwo zjawisk społecznych do fizjologicznych. Co za tym idzie, utożsamiał nauki społeczne z naukami fizjologicznymi.
Zdaniem Saint-Simona świat dzieli się na Europę i resztę (w tym podziale odwołuje się do Biblii – do Abla i Kaina). Właściwie dla autora światem jest tylko Europa, która dzieli się jeszcze na światy o różnym stopniu doskonałości – świat angielski, włoski, francuski i niemiecki. Opowiadał się za utworzeniem Parlamentu Europejskiego jako warunku federacji państw kontynentu europejskiego. Tym samym uznawany jest za jednego z prekursorów idei wspólnotowych w Europie.
Zdaniem Saint-Simona powinna zostać stworzona Rada Newtona, w której skład wchodziliby naukowcy. Ich zadaniem miało być sprawowanie władzy zwierzchniej nad światem. Owi naukowcy mieliby być otoczeni kultem niemal boskim – na ich cześć w każdym mieście świata powinny być budowane świątynie-mauzolea.
Według Saint-Simona, wszyscy ludzie powinni dążyć do rozwoju. Na tych, którzy działają na niekorzyść postępu, powinny być nakładane kary.
U Saint-Simona pojawiają się także postulaty równych praw dla wszystkich, a także praw wyborczych dla kobiet.

</doc>
<doc id="84558" url="https://pl.wikipedia.org/wiki?curid=84558" title="Teodor Regedziński">
Teodor Regedziński

Teodor Regedziński (ur. 28 kwietnia 1894 w Łodzi, zm. 2 sierpnia 1954 w Łodzi) – polski szachista, medalista olimpijski.
Był synem kowala z Aleksandrowa Łódzkiego. Studiował prawo w Łodzi oraz pracował w łódzkiej Kasie Chorych.
Kariera szachowa.
Był jednym z najsilniejszych szachistów Łódzkiego Towarzystwa Zwolenników Gry Szachowej. Uczestniczył we wszystkich czterech przedwojennych finałach mistrzostw Polski, najlepszy wynik osiągając w 1927 roku w Łodzi (IV miejsce, za Akibą Rubinsteinem, Ksawerym Tartakowerem i Kazimierzem Makarczykiem).
Reprezentował Polskę w turniejach drużynowych, m.in., trzykrotnie zdobywając medale: srebrny (1939) i dwa brązowe (1928, 1937). Należał również do drużyny, która w 1936 roku zajęła drugie miejsce na nieoficjalnej olimpiadzie szachowej w Berlinie.
W czasie II wojny światowej, jako jedyny reprezentant Polski po olimpiadzie w Buenos Aires w 1939 roku powrócił do okupowanego kraju, gdzie został wpisany na volkslistę i przyjął nazwisko Reger. Brał udział w turniejach organizowanych w III Rzeszy, m.in. mistrzostwach Niemiec (Bad Oeynhausen, 1940) oraz Generalnego Gubernatorstwa (Kraków–Warszawa, 1941). Za odmowę trenowania niemieckich szachistów został wysłany na front wschodni, gdzie służył w niemieckich formacjach wojskowych jako tłumacz. Po zakończeniu wojny odbył karę czterech lat w obozie pracy. W kolejnych latach sporadycznie występował w turniejach, m.in. w 1952 roku zajął V miejsce w finale mistrzostw Polski, rozegranym w Katowicach.
Według retrospektywnego systemu Chessmetrics, najwyżej sklasyfikowany był w sierpniu 1937 r., zajmował wówczas 64. miejsce na świecie.

</doc>
<doc id="84559" url="https://pl.wikipedia.org/wiki?curid=84559" title="Zwięzy">
Zwięzy

Zwięzy – w poligrafii, pierwotnie odcinki sznura biegnące poprzecznie do grzbietu książki, które służą wzmocnieniu szycia składek; obecnie stosowane wyłącznie jako stylowa ozdoba książki.
Zwięzy zwane również bindami, w dawnych oprawach pomagały w łączeniu bloku książki z okładzinami. Księgi szyje się na zwięzy pojedyncze oraz podwójne. Zależy to od wielkości woluminu oraz projektu oprawy.
Kolejnym typem zwięzów są zwięzy fałszywe – umieszcza się je na grzbietówce kartonowej (przy standardowej oprawie książek), przycina się zwięzy z pasków skóry lub tekturki. Innym typem zwięzów są konstrukcyjne, które są powiązane z szyciem książki. Pola grzbietowe dzieli się symetrycznie, z tym że pole dolne (stopka) oraz pole górne (główka) są większe niż pozostałe pola. Stopka jest większa od główki o 2 do 3 szerokości zwięza. Zwięzy prawdziwe i fałszywe stosuje się przy oprawach skórkowych.

</doc>
<doc id="84560" url="https://pl.wikipedia.org/wiki?curid=84560" title="Franciszek Sulik">
Franciszek Sulik

Franciszek Ksawery Sulik (ur. 28 listopada 1908 w Glinianach, zm. 16 lipca 1997 w Adelajdzie) – polski szachista, medalista olimpijski.
Życiorys.
W 1932 ukończył studia prawnicze na Uniwersytecie Jana Kazimierza we Lwowie. Na stopień podporucznika został mianowany ze starszeństwem z 1 stycznia 1935 i 1852. lokatą w korpusie oficerów rezerwy piechoty. Z dniem 1 marca 1939 został mianowany asesorem sądowym w okręgu Sądu Apelacyjnego we Lwowie.
Należał do czołówki lwowskich szachistów, w 1934 roku zdobył tytuł mistrza miasta. Uczestniczył w trzecich mistrzostwach Polski w Warszawie (1935), gdzie w silnej konkurencji zajął ósme miejsce. Reprezentował Polskę na nieoficjalnej olimpiadzie szachowej w Monachium w 1936 roku. W 1939 roku w Buenos Aires zdobył wraz z drużyną srebrny medal olimpijski, uzyskując wynik 4½ pkt w 7 partiach z pozycji rezerwowego.
W czasie II wojny światowej wrócił do Europy, wstąpił do 2 Korpusu Polskiego pod dowództwem gen. Andersa i walczył we Włoszech.
Po demobilizacji wyemigrował do Australii, gdzie pracował kolejno jako robotnik, inżynier w fabryce oraz technik radiowy. Zdobył mistrzostwo Adelaide w szachach oraz siedmiokrotnie mistrzostwo Południowej Australii (1954, 1969, 1970, 1971, 1973, 1974, 1976/78).
Według retrospektywnego systemu Chessmetrics, najwyżej sklasyfikowany był we wrześniu 1943 r., zajmował wówczas 68. miejsce na świecie.

</doc>
<doc id="84561" url="https://pl.wikipedia.org/wiki?curid=84561" title="Wiktor Balcarek">
Wiktor Balcarek

Wiktor Balcarek (ur. 29 grudnia 1915 w Świętochłowicach, zm. 30 sierpnia 1998 w Bytomiu) – polski szachista.
Kariera szachowa.
W latach 1949–1957 sześciokrotnie awansował do finałów mistrzostw Polski, w 1950 roku w Bielsku-Białej zdobył tytuł mistrza kraju. Reprezentował Polskę na olimpiadzie szachowej w Moskwie w 1956 roku, uzyskując wynik 1½ z 7 partii z pozycji drugiego rezerwowego. 
Grał w barwach śląskich klubów, najdłużej reprezentował "Start" Katowice. Jako reprezentant tego klubu oraz miasta Katowic (w 1946) zdobył łącznie 12 medali drużynowych mistrzostw Polski: złoty (1958), trzy srebrne (1957, 1959, 1973) oraz osiem brązowych (1946, 1955, 1956, 1960, 1963, 1965, 1968, 1970).
Według retrospektywnego systemu Chessmetrics, najwyżej sklasyfikowany był we wrześniu 1956 r., zajmował wówczas 174. miejsce na świecie.

</doc>
<doc id="84563" url="https://pl.wikipedia.org/wiki?curid=84563" title="Józef Gromek">
Józef Gromek

Józef Gromek (ur. 20 kwietnia 1931 w Częstocicach, zm. 19 kwietnia 1985) – polski szachista.
Życiorys.
Studiował filozofię na Katolickim Uniwersytecie Lubelskim. W latach 1954–1970 siedmiokrotnie awansował do finałów mistrzostw Polski. W 1955 r. we Wrocławiu zdobył tytuł mistrza kraju. Bliski powtórzenia tego sukcesu był w 1959 r., dzieląc pierwsze miejsce w finale rozegranym w Łodzi (wspólnie ze Stefanem Witkowskim, jednak dogrywkę o mistrzowski tytuł przegrał i ostatecznie zdobył srebrny medal. Reprezentował Polskę na olimpiadzie szachowej w Moskwie w 1956 r., uzyskując na czwartej szachownicy 8 pkt w 14 partiach. Na przełomie 1962 i 1963 roku zwyciężył w kołowym turnieju w Lublinie, wyprzedzając m.in. Kazimierza Platera i Bogdana Śliwę.
Lubił ostre, kombinacyjne szachy, był mistrzem gry błyskawicznej. Zmarł na atak serca podczas partii szachów.
Według retrospektywnego systemu Chessmetrics, najwyżej sklasyfikowany był w styczniu 1956 r., zajmował wówczas 143. miejsce na świecie.

</doc>
<doc id="84564" url="https://pl.wikipedia.org/wiki?curid=84564" title="Stefan Witkowski (szachista)">
Stefan Witkowski (szachista)

Stefan Witkowski (ur. 27 września 1931 w Łodzi, zm. 24 października 2007 w Warszawie) – polski szachista, dziennikarz, sędzia i działacz szachowy.
Kariera szachowa.
Jako młodzieniec Witkowski zwrócił na siebie uwagę Kazimierza Makarczyka, z którym dwukrotnie udało mu się wygrać w symultanach rozgrywanych przez Makarczyka z młodymi łódzkimi szachistami. Wkrótce Witkowski awansował do krajowej czołówki, w której zagościł na wiele lat. W latach 1951–1979 osiemnastokrotnie występował w finałach mistrzostw Polski. W 1954 r. w Łodzi podzielił I miejsce (wspólnie z Bogdanem Śliwą, jednak dogrywkę przegrał i zdobył srebrny medal. Po tytuł mistrza Polski sięgnął w 1959 r., po zwycięstwie w dogrywce z Józefem Gromkiek. W 1955 r. zadebiutował na arenie międzynarodowej. Turniej w Ljubljanie zakończył w środku tabeli, wygrał jednak partię z arcymistrzem Vasją Pircem w jego firmowym otwarciu – obronie Pirca. W 1958 r. reprezentował Polskę na olimpiadzie szachowej w Monachium, zdobywając na IV szachownicy 7 pkt w 12 partiach. Był wielokrotnym medalistą drużynowych mistrzostw Polski, m.in. dziesięciokrotnie złotym (w barwach "Maratonu" Warszawa).
Witkowski reprezentował kraj w dziewiętnastu meczach i ponad trzydziestu turniejach międzynarodowych. Najlepsze wyniki osiągnął w latach: 1976 (Hradec Králové – II miejsce) i w 1977 (Lublin – III miejsce), na których to turniejach wypełnił normy na tytuł mistrza międzynarodowego. Z biegiem lat coraz mniej czasu poświęcał treningowi, angażując się w różnorodną działalność szachową. Był kierownikiem drużyny, instruktorem, trenerem (m.in. trenerem kadry kobiecej), w 1970 roku został wiceprezesem do spraw organizacyjnych Polskiego Związku Szachowego. Współpracował z periodykami szachowymi, redagował kąciki szachowe w gazetach, był autorem książek popularyzujących szachy. Jako szachista reprezentował pozycyjny styl gry, był uważany za specjalistę obrony Grünfelda.
Najwyższy ranking w karierze osiągnął 1 stycznia 1978 r., z wynikiem 2365 punktów dzielił wówczas 16-19. miejsce wśród polskich szachistów.
W 1976 r. został członkiem honorowym Polskiego Związku Szachowego.

</doc>
<doc id="84565" url="https://pl.wikipedia.org/wiki?curid=84565" title="Alfred Tarnowski">
Alfred Tarnowski

Alfred Tarnowski (ur. 3 marca 1917 we Lwowie, zm. 24 listopada 2003 w Krakowie) – polski szachista i teoretyk szachów.
Kariera szachowa.
Szachowe szlify zdobywał w rodzinnym Lwowie, gdzie mieszkał do 1945 roku. Po zakończeniu II wojny światowej przeprowadził się do Krakowa. W 1946 roku zadebiutował w pierwszych powojennych mistrzostwach Polski w Sopocie, gdzie podzielił siódme miejsce. W kolejnych latach jeszcze dwunastokrotnie awansował do finałów mistrzostw kraju, zdobywając dwa medale: złoty (w 1961 roku w Katowicach) oraz srebrny (w 1949 roku w Poznaniu). Czterokrotnie uczestniczył w olimpiadach szachowych (w latach 1952, 1958, 1960 i 1962), zdobywając 29½ pkt w 56 partiach (ogólny wyniki procentowy 52,7%). Brał udział w ośmiu turniejach i dwudziestu meczach międzynarodowych.
Tarnowski był cenionym trenerem i teoretykiem. Jako jeden z nielicznych w tym czasie polskich szachistów publikował prace z zakresu teorii otwarć. Z jego analiz wariantu Najdorfa obrony sycylijskiej korzystał sam Najdorf. Był uznanym znawcą partii hiszpańskiej i obrony słowiańskiej, a także obrony półsłowiańskiej, w której w 1950 roku w pokonał arcymistrza Marka Tajmanowa.

</doc>
<doc id="84567" url="https://pl.wikipedia.org/wiki?curid=84567" title="Piława (dopływ Bystrzycy)">
Piława (dopływ Bystrzycy)

Piława (niem. "Peile") – rzeka, prawy dopływ Bystrzycy o długości 45,36 km.
Rzeka płynie w województwie dolnośląskim. Jej źródło znajduje się na wzgórzu koło wioski Kluczowa w powiecie ząbkowickim. Niemal od początku swego biegu aż do wioski Grodziszcze płynie przez tereny zabudowane. Są to: Piława Górna, Piława Dolna, Dzierżoniów, Nowizna, Mościsko i Grodziszcze. Od okolic Krzyżowej do Pszenna rzeka meandruje. Uchodzi na północ od Świdnicy, w miejscowości Wiśniowa.
W przeszłości rzeka stanowiła ściek odprowadzający nieczystości z miast i fabryk włókienniczych tego terenu. Największym trucicielem wód Piławy były nieistniejące już bielawskie zakłady włókiennicze „Bielbaw”. Oczyszczalnia ścieków zbudowana w pobliżu Dzierżoniowa bardzo poprawiła stan rzeki. Pojawiły się nawet ryby. Dominującymi gatunkami są kiełb, kleń, płoć, okoń. Ostatnie badania stanu wód z 2007 roku wskazują, że rzeka posiada IV klasę jakości. Głównie przez zbyt dużą zawartość bakterii coli. Wpływ na to ma niedostateczne oczyszczenie ścieków odprowadzanych do rzeki.

</doc>
<doc id="84568" url="https://pl.wikipedia.org/wiki?curid=84568" title="Prapłucodyszne">
Prapłucodyszne

Prapłucodyszne (Archaeopulmonata) – wyróżniany w niektórych klasyfikacjach rząd ślimaków płucodysznych (Pulmonata), obejmujący około 60 – najprymitywniejszych pod względem budowy – gatunków, zasiedlających wilgotne środowiska lądowe oraz morskie wody przybrzeżne. W ich rozwoju występuje larwa typu weliger. Muszla prapłucodysznych jest czasem tak mała, że zwierzę nie mieści się w środku. Oczy znajdują się u nasady czułków.
Prapłucodyszne zamieszkują przede wszystkim słone nadmorskie bagna i tropikalne lasy wzdłuż wybrzeży Australii, kilka gatunków żyje w klimacie chłodnym (np. w wodach Wielkiej Brytanii). W Polsce występuje białek malutki i białek wysmukły (obecnie zaliczane do Carychiidae.
Do prapłucodysznych zaliczane są rodziny:
W klasyfikacji Pondera &amp; Lindberga (1997) Archaeopulmonata została zastąpiona przez Acteophila (=Actophila), natomiast w klasyfikacji Boucheta &amp; Rocroia (2005) grupa ta nie występuje jako takson.

</doc>
<doc id="84570" url="https://pl.wikipedia.org/wiki?curid=84570" title="Lech Zondek">
Lech Zondek

Lech Zondek (ur. 1 lutego 1952 w Elblągu, zm. 1/4 lipca 1985 w Nimkuku w Nuristanie) – polski emigrant, uczestnik wojny afgańsko-radzieckiej, związany z opozycją demokratyczną w Afganistanie, korespondent wojenny.
Życiorys.
Dzieciństwo i młodość spędził w Grodzisku Mazowieckim. Mieszkał z matką w domu przy ul. Kościuszki 26. Uczęszczał do grodziskiego Liceum Ogólnokształcącego nr 10. W 1978, mając 26 lat, został studentem na Wydziale Psychologii Uniwersytetu Warszawskiego (po roku przeniósł się na Wydział Resocjalizacji). Korzystając ze złagodzonych wówczas w PRL przepisów o ruchu turystycznym, na początku 1981 otrzymał paszport i wyjechał do Wiednia. W ambasadzie Australii złożył podanie o wizę emigracyjną, zamierzając w perspektywie dotrzeć stamtąd do Afganistanu, żeby wziąć udział w wojnie afgańsko-radzieckiej. Po pięciomiesięcznym pobycie w obozie dla uchodźców w Traiskirchen uzyskał wizę i wyjechał do Australii, gdzie dowiedział się o wprowadzeniu w Polsce stanu wojennego.
W Australii rozpoczął starania o uzyskanie tamtejszego paszportu, który ułatwiłby mu podróżowanie po świecie. W ciągu trzech lat oczekiwania na dokument szkolił się i przygotowywał do wyjazdu na wojnę. Podejmował także próby wstąpienia do armii australijskiej. Na życie i planowaną wyprawę zarabiał ciężką pracą w kopalni rudy żelaza na pustyni. Za pierwsze zarobione pieniądze kupił motocykl i karabin z lunetą. Trenował walki wschodnie, został również członkiem klubu Pistol Australia. Ponadto wstąpił na uniwersytet w Melbourne, na którym studiował nauki polityczne. Jednocześnie działał w Konfederacji Wolnych Polaków i współpracował z organizacjami afgańskimi działającymi w Australii, dzięki którym nawiązał pierwsze kontakty z mudżahedinami. W 1983 na kilka miesięcy wyjechał do miejscowości Eucla, żeby w jej północnych okolicach – w australijskim interiorze – pozyskać umiejętności przetrwania w trudnych warunkach. 29 maja 1984 otrzymał paszport australijski i 16 czerwca wyleciał do Pakistanu.
Przez niemal rok jego bazą wypadową był „Khyber Hotel” w przygranicznym Peszawarze, skąd trzykrotnie przedostawał się na teren objętego wojną Afganistanu. Brał udział w walkach, nosząc kapelusz polowy z polskim orzełkiem w koronie. Był kilkakrotnie ranny. Aby przybliżyć światu problem afgański oraz żeby zdobyć środki na utrzymanie, fotografował dla prasy, dokumentując zbrodnie agresora, oraz przekazywał relacje emitowane następnie przez rozgłośnię Głosu Ameryki i Radio Wolna Europa.
Na początku lipca 1985 wraz z grupą instruktorów wojskowych udał się do afgańskiej części Nuristanu. W jednej z osad usiłował uczyć jej mieszkańców podstawowych technik walki wręcz. Kiedy w trakcie pokazu zastosowanym chwytem rozbroił pozorującego atak nożem Afgańczyka, ten – poczuwszy się upokorzony przed obserwatorami – ugodził go ostrzem w rękę i dość poważnie zranił. Rana ręki prawdopodobnie przyczyniła się do jego śmierci podczas samotnej wspinaczki. 4 lipca Zondek oddalił się z obozu, a nazajutrz został znaleziony martwy w dolinie Borgi Matal u podnóża góry, na którą usiłował wejść. Został pochowany w pobliżu miejsca wypadku. Na jego grobie współtowarzysze postawili drewniany krzyż z inskrypcją: „Polish Soldier”, który jednak po pewnym czasie zniknął – przypuszczalnie został zużyty na opał przez okolicznych mieszkańców.
Zondek pozostawił po sobie bogatą korespondencję – od kartki wysłanej do matki tuż po przybyciu do Wiednia, do listu do przyjaciela pisanego na kilka dni przed śmiercią. Regularnie wysyłane najbliższym listy zawierają barwne, a często również dramatyczne opisy życia w podwiedeńskim obozie dla uchodźców, pracy w pustynnej kopalni, polowań w Zachodniej Australii oraz codziennego obcowania z mudżahedinami i walki u ich boku.
Pamięć.
Jego imię nosi jedna z ulic w Grodzisku Mazowieckim.
Lech Zondek w filmie.
W 2010 powstał czteroodcinkowy serial dokumentalny pt. "Polscy mudżahedini", produkcji Discovery Historia, w którym jeden odcinek poświęcono m.in. osobie i dokonaniom Lecha Zondka.

</doc>
<doc id="84572" url="https://pl.wikipedia.org/wiki?curid=84572" title="Mistrzostwa Polski w szachach">
Mistrzostwa Polski w szachach

Indywidualne mistrzostwa Polski w szachach – najważniejszy turniej krajowy, mający na celu wyłonienie najlepszych szachistów w Polsce. W oparciu o wyniki (w głównej mierze) tego turnieju Polski Związek Szachowy wyłania kadrę narodową, a z niej – olimpijską.
Pierwszy turniej o mistrzostwo Polski mężczyzn rozegrany został w roku 1926, natomiast pierwszy turniej kobiet – w roku 1935, oba – w Warszawie. W okresie międzywojennym rozegrano cztery finały mężczyzn i dwa kobiet. Po II wojnie światowej turnieje o mistrzostwo kraju odbywały się (z nielicznymi wyjątkami) corocznie. W przeważającej większości rozgrywane były systemem kołowym (turnieje męskie najczęściej z udziałem 14-16 zawodników, zaś kobiece – z udziałem 12-14 zawodniczek), system szwajcarski zastosowano w dziewięciu finałach mężczyzn (1975, 1976, 1977, 1979, 2010, 2011, 2012, 2013, 2014) oraz w siedmiokrotnie w turniejach kobiet (1959, 1965, 1966, 1975, 1976, 1977, 1978). W 2010 r. mistrzostwa kobiet odbyły się systemem pucharowym. Dwukrotnie (1937, mężczyźni oraz 1962, kobiety) turnieje finałowe rozegrano w obsadzie międzynarodowej, w roku 1962 medale przyznając jednak tylko zawodniczkom polskim (w turnieju tym zwyciężyła Margareta Perevoznic przed Évą Karakas i Milunką Lazarević).
W 1958 r. nie odbył się finałowy turniej mężczyzn. W latach 1960 i 1963 odbyły się tylko mistrzostwa mężczyzn, zamiast finałów mistrzostw Polski, kobiety rozegrały 6-osobowe, dwukołowe turnieje kadry, będące eliminacjami do turniejów strefowych (eliminacji mistrzostw świata kobiet); w 1960 r. w Łodzi zwyciężyła Henryka Konarkowska, przed Haliną Szpakowską i Mirosławą Litmanowicz, natomiast w 1963 r. w Myślenicach – Henryka Konarkowska, przed Mirosławą Litmanowicz oraz Krystyną Radzikowską.
Dwukrotnie, w latach 2008 i 2013, turnieje kobiet i mężczyzn kończyły się zwycięstwem małżonków, Moniki i Bartosza Soćków.

</doc>
<doc id="84573" url="https://pl.wikipedia.org/wiki?curid=84573" title="Symultana">
Symultana

Symultana (symultanka, seans gry jednoczesnej, od łac. "simultaneus" 'jednoczesny') – mecz szachowy, w którym szachista gra jednocześnie z wieloma przeciwnikami, z których każdy rozgrywa partię na swojej szachownicy. Jest to bardzo popularna forma propagowania szachów, która umożliwia rozegranie partii przez amatorów lub słabszych zawodników z mistrzem szachowym. Symultana jest najczęściej rozgrywana tak, że symultanista gra wszystkie partie białym kolorem.
Niektórzy arcymistrzowie potrafią po spotkaniu odtworzyć każdą zagraną partię, nawet z setki szachownic. W spotkaniach tego typu zdarza się nierzadko, iż znacznie słabszy przeciwnik wygrywa partię ze względu na 30, 50 czy 100-krotnie dłuższy czas do namysłu, niż jego przeciwnik.
Rekordy symultaniczne.
24 grudnia 2010 w Indiach ustanowiono rekord świata pod względem liczby partii symultanicznych, w których 1024 mistrzów rywalizowało z 20 480 przeciwnikami, wśród których znajdowało się 480 VIP-ów (m.in. ministrów oraz aktorów filmowych i telewizyjnych), 12 000 uczniów, 3000 studentów i 5000 graczy klubowych.
Kontrowersje wokół rekordów symultanicznych.
Zdaniem gazety Jediot Achronot „niektórzy przeciwnicy Gershona nie znali reguł gry, a ci młodsi nie mieli pojęcia, jak poruszają się figury po szachownicy”. Po symultanie Gershona zapowiedziano zmianę dotychczasowych kryteriów ustanawiania rekordów szachowych, które mogą być wpisane do księgi rekordów Guinnessa.

</doc>
<doc id="84577" url="https://pl.wikipedia.org/wiki?curid=84577" title="Ifconfig">
Ifconfig

ifconfig – polecenie konfigurujące interfejsy sieciowe w systemach Unix i Linux.
ifconfig po raz pierwszy pojawił się w systemach uniksowych jako część pakietu narzędzi TCP/IP w 4.2BSD.
Skrypty startowe systemu operacyjnego wykorzystują ifconfig do włączania interfejsów sieciowych podczas uruchomienia oraz wyłączania w trakcie zamykania. 
We współczesnych dystrybucjach Linuksa ifconfig jest narzędziem przestarzałym - nie współpracuje w pełni z nowszymi wersjami jądra. Z tej racji został wyparty z konfiguracji sieci przez program "ip" z pakietu Iproute2. 
Użytkowanie programu.
Zwykle prawo do wykorzystania polecenia ifconfig ma tylko superużytkownik (root).
Jeśli argumenty nie zostaną podane, to polecenie ifconfig wyświetla status aktywnych interfejsów sieciowych:
 brama:~# ifconfig
Kiedy pojawi się pojedynczy argument "interface", to wyświetlany jest status interfejsu przypisanego do tej nazwy (np. "eth0", "ppp0"):
 brama:~# ifconfig eth0
Jeżeli wykorzystana zostanie opcja "-a", to wyświetlony zostanie status wszystkich interfejsów a nawet tych, które są nieaktywne:
 brama:~# ifconfig -a
Jeżeli komputer posiada połączenie z Internetem poprzez protokół PPP oraz siecią lokalną opartą na Ethernecie, to efekt działania polecenia ifconfig przybiera następujący wygląd:
 brama:~# ifconfig
 eth0 Link encap:Ethernet HWaddr 00:C0:DF:01:AE:3E
 inet addr:192.168.1.1 Bcast:192.168.1.255 Mask:255.255.255.0
 UP BROADCAST RUNNING MULTICAST MTU:1500 Metric:1
 RX packets:169989 errors:0 dropped:0 overruns:0 frame:0
 TX packets:166048 errors:0 dropped:0 overruns:0 carrier:0
 collisions:0 txqueuelen:100
 RX bytes:22121102 (21.0 MiB) TX bytes:169321645 (161.4 MiB)
 Interrupt:10 Base address:0x2000
 lo Link encap:Local Loopback
 inet addr:127.0.0.1 Mask:255.0.0.0
 UP LOOPBACK RUNNING MTU:16436 Metric:1
 RX packets:12746 errors:0 dropped:0 overruns:0 frame:0
 TX packets:12746 errors:0 dropped:0 overruns:0 carrier:0
 collisions:0 txqueuelen:0
 RX bytes:2400551 (2.2 MiB) TX bytes:2400551 (2.2 MiB)
 ppp0 Link encap:Point-to-Point Protocol
 inet addr:172.28.125.14 P-t-P:172.28.4.5 Mask:255.255.255.255
 UP POINTOPOINT RUNNING NOARP MULTICAST MTU:1500 Metric:1
 RX packets:11489 errors:231 dropped:0 overruns:0 frame:0
 TX packets:10447 errors:0 dropped:0 overruns:0 carrier:0
 collisions:0 txqueuelen:3
 RX bytes:10934194 (10.4 MiB) TX bytes:892596 (871.6 KiB)
Kolejne sekcje opisują kolejne interfejsy sieciowe. Każdy interfejs posiada pewne opcje wspólne związane z protokołami (np. adres IP) oraz opcje specyficzne związane z danym rodzajem urządzenia sieciowego (np. adres MAC). Większość interfejsów wiąże się z określonymi urządzeniami (karta sieciowa, modem, itp.). Niektóre z nich są całkowicie wirtualne, co znaczy, że ich istnienie sprowadza się wyłącznie do pracy odpowiedniego modułu programowego w jądrze systemu. Przykładem może być tutaj urządzenie loopback, które pozwala na komunikację sieciową wewnątrz pojedynczego komputera pozbawionego Internetu.
Znaczenie poszczególnych informacji:
W Linuksie na ogół nie używa się ifconfig do ręcznej konfiguracji sieci. Pomocą służą tu skrypty ifup, ifdown oraz pliki konfiguracyjne w katalogu: 
 /etc/network
lub
 /etc/sysconfig/network

</doc>
<doc id="84578" url="https://pl.wikipedia.org/wiki?curid=84578" title="Miguel Najdorf">
Miguel Najdorf



</doc>
<doc id="84580" url="https://pl.wikipedia.org/wiki?curid=84580" title="Zatoczkowate">
Zatoczkowate

Zatoczkowate (Planorbidae) – rodzina ślimaków płucodysznych z rzędu nasadoocznych (Basommatophora) obejmująca gatunki o zróżnicowanym kształcie i wielkości muszli (dyskowate, jajowato-stożkowate i czapeczkowate), drobnym ciele, nitkowatych czułkach i oczach położonych u ich nasady. Ślimaki te zamieszkują płytkie zbiorniki wody słodkiej. Spotykane w akwariach, gdzie są niechciane ze względu na szybkie rozmnażanie i przybieranie rozmiaru plagi.. Są żywicielami pośrednimi różnych gatunków przywr.
W Polsce występuje 20 gatunków zatoczkowatych:
oraz do niedawna zaliczane do rodziny przytulikowatych (Ancylidae):
Zatoczek łamliwy jest objęty ścisłą ochroną gatunkową.

</doc>
<doc id="84586" url="https://pl.wikipedia.org/wiki?curid=84586" title="Nasadooczne">
Nasadooczne

Nasadooczne (Basommatophora) – rząd ślimaków płucodysznych (Pulmonata), u których występują niewciągalne czułki (zwykle jedna para), a oczy są położone u ich podstawy. U przedstawicieli kilku rodzin czułki i oczy są zredukowane. Muszla spiralnie zwinięta, a jej rozmiary i kształt zróżnicowane – od około 1 mm do 10 cm, wieżyczkowata, czapeczkowata lub jajowata. U dorosłych osobników niektórych gatunków otwór muszli zamyka rogowe wieczko. 
Pojawiły się prawdopodobnie w górnym karbonie. W większości są to zwierzęta wodne, zasiedlające wody słodkie i słonawe. Nieliczne gatunki występują na lądzie. Znanych jest ok. 300 gatunków nasadoocznych. W Polsce stwierdzono 35 gatunków (m.in. błotniarka stawowa, przytulik strumieniowy, zatoczek pospolity, przyczepka jeziorna i rozdętka pospolita).
Nasadooczne są obiektem zainteresowania parazytologii, ponieważ wiele z nich to żywiciele pośredni przywr, zwłaszcza z rodzajów "Schistosoma" i "Fasciola". 
Systematyka.
Klasyfikacja biologiczna nasadoocznych jest niestabilna. W klasyfikacji zaproponowanej przez Boucheta i Rocroi w 2005 Basommatophora ma status grupy nieformalnej obejmującej rodziny:
Jarne i inni (2010) zaliczają do nasadoocznych tylko Acroloxidae, Chilinidae, Lymnaeidae, Physidae i Planorbidae. Badania Correa i in. (2010) sugerują, że tak zdefiniowane Basommatophora stanowią takson monofiletyczny.

</doc>
<doc id="84592" url="https://pl.wikipedia.org/wiki?curid=84592" title="Puffer">
Puffer

Puffer - typ pistoletu kawaleryjskiego używanego w XVI w.
Puffer był pistoletem olstrowym małego kalibru z kołowym zamkiem. Chwyt pistoletowy był prosty lub lekko odchylony ku dołowi. Miał kształt zwężającego się ku końcowi kolby stożka. Charakterystyczne było zakończenie chwytu w postaci dużej, kulistej głowicy. Ułatwiało to wyciąganie puffera z olster. Jeździec miał na wyposażeniu dwa puffery, stąd zawsze wytwarzane były w parach (lewy i prawy). 
Popularność pufferów wpłynęła na taktykę walki jazdy w Europie Zachodniej, co doprowadziło do opracowania tzw. karakolu. Pufferów używała m.in. rajtaria.

</doc>
<doc id="84594" url="https://pl.wikipedia.org/wiki?curid=84594" title="Szczyt (architektura)">
Szczyt (architektura)

Szczyt – fragment ściany na wysokości poddasza w dachu dwuspadowym, pulpitowym, półszczytowym ograniczony połaciami dachu lub ozdobne zwieńczenie elewacji lub jej części np. ryzalitu, portalu, obramienia okiennego oparte na kształcie trójkąta. Szczytem określa się też boczną, węższą ścianę budynku (inaczej ściana szczytowa).
Szczyty kościołów i kamienic są często bogato zdobione – zależnie od stylu, jaki reprezentują. Zawierają otwory okienne (np. ostrołukowe lub okulusy), blendy lub sterczyny. Występują też szczyty o wykrojach falistych, wolutowych czy też zdobione lizenami i pilastrami.
Klasyczną formą szczytu jest fronton.
Podział szczytów.
Ze względu na kształt rozróżnia się:

</doc>
<doc id="84595" url="https://pl.wikipedia.org/wiki?curid=84595" title="Szczyt (geografia)">
Szczyt (geografia)

Szczyt – w ścisłym znaczeniu to najwyższy punkt wypukłej formy terenu: góry, grzbietu, grani, wzgórza, wydmy itp. Powszechnie jednak stosuje się określenie „szczyt” jako synonim całej góry, zwłaszcza o dużej wysokości względnej i stromych stokach. 
W fachowej literaturze dla określenia najwyższej części, czyli czubka góry, czy turni, stosuje się określenie wierzchołek. I tak np. przez pojęcie Śnieżnica rozumie się całą górę Śnieżnica mającą 3 wierzchołki: Na Budzaszowie, Wierchy i Nad Stambrukiem. W bardziej rozległych masywach górskich wyróżnia się wierzchołki główne, o większej wybitności i wierzchołki boczne. Te ostatnie są mniejszą atrakcją turystyczną i mogą pozostawać niezdobyte znacznie dłużej niż wierzchołki główne (zobacz np. Gaszerbrum).
Ludzie zamieszkujący jakiś obszar nadawali nazwy tym terenom, które miały dla nich wartość użytkową. Punktowe nadawanie nazw wierzchołków z reguły nie było im potrzebne. Natomiast turystów interesują głównie wierzchołki, stąd też na nowych mapach utworzono liczne szczegółowe nazwy dla wierzchołków, które dawniej nie miały własnej nazwy, czasami przenosząc na wierzchołek nazwę z jego otoczenia (polany, pola uprawnego, przysiółka itp.).

</doc>
<doc id="84599" url="https://pl.wikipedia.org/wiki?curid=84599" title="Lapis">
Lapis



</doc>
<doc id="84601" url="https://pl.wikipedia.org/wiki?curid=84601" title="Thomas Morgenstern">
Thomas Morgenstern

Thomas Morgenstern (ur. 30 października 1986 w Spittal an der Drau) – austriacki skoczek narciarski, trzykrotny mistrz olimpijski, ośmiokrotny mistrz świata, trzykrotny mistrz świata w lotach, trzykrotny mistrz świata juniorów. Dwukrotny zdobywca Pucharu Świata 2007/2008 oraz 2010/2011. Zwycięzca 59. Turnieju Czterech Skoczni (sezon 2010/2011). W 2014 otrzymał medal Holmenkollen. 26 września 2014 podczas konferencji prasowej w Salzburgu oficjalnie ogłosił zakończenie swojej kariery.
Przebieg kariery.
Sezon 2002/2003.
W grudniu 2002 zadebiutował w rozgrywkach Pucharu Kontynentalnego w Lahti, zajmując drugie, a następnie pierwsze miejsce. Tydzień później odniósł podwójne zwycięstwo na skoczni dużej w Libercu, ustanawiając rekord czeskiego obiektu, uzyskując odległość 139 metrów. W czterech startach zgromadził 380 punktów, co pozwoliło na zajęcie 18. miejsca w klasyfikacji generalnej PK.
Udane występy w PK sprawiły, że Morgenstern dostał szansę startu w Turnieju Czterech Skoczni. W swoim debiucie w Oberstdorfie zajął 9. miejsce. W Garmisch-Partenkirchen był 25., w Innsbrucku 12., a konkurs w Bischofshofen zakończył na szóstej pozycji, co pozwoliło mu zająć miejsce w czołowej dziesiątce turnieju.
11 stycznia 2003 wygrał konkurs PŚ w Libercu. Był to dopiero jego piąty start w zawodach tej rangi. Potem wystartował w Zakopanem, gdzie zajął 7. i 12. pozycję. Do rywalizacji powrócił dopiero w Turnieju Nordyckim. W swoim debiucie na mamuciej skoczni w Planicy zajął dziewiąte i ósme miejsce. W tym samym sezonie wziął udział w mistrzostwach świata juniorów. Triumfował zarówno w konkurencji indywidualnej (wyprzedził Roka Benkoviča i Jana Mazocha) oraz drużynowo wraz z Manuelem Fettnerem, Christophem Stricknerem i Rolandem Müllerem.
Podczas mistrzostw świata w 2003 Morgenstern wystąpił tylko na skoczni K–95. W swoim debiucie w imprezie tej rangi zajął 16. pozycję po skokach na 95,5 i 96,5 m. Podczas Turnieju Nordyckiego 2003 zajął 13. miejsce w Oslo, a w Lahti piąty raz w swojej karierze ukończył rywalizację w czołowej dziesiątce zawodów. W drugim konkursie na fińskiej skoczni zajął 13. miejsce. W klasyfikacji generalnej Turnieju Nordyckiego zajął 9. miejsce.
Sezon 2002/2003 zakończył na 20. pozycji w klasyfikacji generalnej PŚ.
Sezon 2003/2004.
W sierpniu 2003 wziął udział w pierwszym w swojej karierze Letnim Grand Prix. Zwyciężył dwa konkursy otwarcia w Hinterzarten (indywidualnie i drużynowo). W konkursie w Courchevel stanął na drugim stopniu podium. W Predazzo znalazł się na 8. miejscu, a w Innsbrucku zamknął drugą dziesiątkę. Ogółem zdobył 223 punkty i zwyciężył w klasyfikacji generalnej Letniego Grand Prix 2003.
Sezon 2003/2004 zaczął od występów w Ruce, gdzie w pierwszym konkursie był dziewiąty. Następnego dnia przy silnie wiejącym wietrze doznał poważnego upadku. Popełnił błąd przy wybiciu z progu, następnie przekoziołkował ponad bulą i upadł na kręgosłup. Trafił do szpitala z podejrzeniem wstrząśnienia mózgu. Oprócz tego złamał palec u ręki.
Do rywalizacji powrócił podczas 52. Turnieju Czterech Skoczni. Pierwszy występ po pauzie zakończył na drugim miejscu, tuż za Sigurdem Pettersenem. W Bischofshofen był czwarty i na tej pozycji zakończył rywalizację w całym turnieju. W kilku następnych konkursach nie wypadł poza czołową dziesiątkę, przerywając tę serię dopiero w styczniu 2004 w Sapporo, gdzie znalazł się na miejscu siedemnastym.
W 2004 wziął udział w kolejnych mistrzostwach świata juniorów w Strynie. W konkursie drużynowym zdobył złoty medal. Indywidualnie zajął drugie miejsce, przegrywając złoty medal z Mateuszem Rutkowskim o 12,5 punktu. Pod koniec sezonu PŚ Morgenstern klasyfikowany był na odległych lokatach. Na mistrzostwach świata w lotach w Planicy zdobył brązowy medal z drużyną. Sezon zakończył na 6. miejscu w klasyfikacji generalnej PŚ.
Sezon 2004/2005.
W Letniej Grand Prix 2004 zajął czwartą pozycję w klasyfikacji ogólnej, nie wygrywając żadnego z turniejów indywidualnych. W listopadzie w Ruce zajął drugą i piątą lokatę. W Engelbergu i Garmisch-Partenkirchen przegrał z Janne Ahonenem. W Titisee-Neustadt był trzeci, ulegając także Jakubowi Jandzie. Na pozycji numer dwa znalazł się także podczas konkursu w Sapporo, przegrywając Kazuyoshim Funakim różnicą 0,1 punktu. Morgenstern był także w drużynie Austrii, która wygrała próbę przedolimpijską w Pragelato.
Podczas mistrzostw świata 2005 w Oberstdorfie reprezentacja Austrii z Morgensternem w składzie zdobyła dwa złote medale. Na skoczni normalnej pokonała Niemców, a na dużej Finów i Norwegów. Indywidualnie Morgenstern nie zdobył żadnego medalu.
Podczas Turnieju Nordyckiego 2005 zajął trzecie miejsce w konkursie w Lahti – za Mattim Hautamäkim i Roarem Ljøkelsøyem. W klasyfikacji generalnej PŚ zajął 7. miejsce.
Sezon 2005/2006.
W LGP 2005 zajął trzecie miejsce, triumfując w Courchevel. W Zakopanem był drugi za Jakubem Jandą.
W 2006 w Garmisch-Partenkirchen znalazł się po raz pierwszy w karierze poza czołową trzydziestką konkursu (36. miejsce). W połowie stycznia w Kulm zdobył indywidualnie brązowy medal mistrzostw świata w lotach. W tym samym sezonie wziął udział w zimowych igrzyskach w Turynie. 18 lutego 2006 zdobył złoty medal olimpijski na dużej skoczni po skokach na odległość 133 i 140. Swojego rodaka, Andreasa Koflera, wyprzedził o 0,1 punktu. Drugi złoty medal zdobył w konkursie drużynowym. Indywidualnie na skoczni normalnej był dziewiąty.
Po zakończeniu igrzysk w Turynie zajmował wyłącznie miejsce w pierwszej dziesiątce konkursów, co zakończyło się dopiero trzynastą lokatą w Planicy. Ponadto Austria była niepokonana we wszystkich konkursach drużynowych. W klasyfikacji na koniec sezonu PŚ Morgenstern zajął piątą pozycję.
Sezon 2006/2007.
Latem 2006 ograniczył się do trzech startów w Letniego Grand Prix, głównie z powodu operacji kontuzjowanego kolana. Jego najlepszym wynikiem było szóste miejsce w październiku w Oberhofie.
Sezon zimowy 2006/2007 rozpoczął od 22. miejsca w Ruce. W Lillehammer był trzeci, za Simonem Ammannem i Andreasem Küttelem. Zajął 2. miejsca w Innsbrucku (za Andersem Jacobsenem) oraz w Vikersund i Oberstdorfie (za Adamem Małyszem). W lutym 2007 podczas mistrzostw świata w Sapporo zdobył złoty medal w konkursie drużynowym. Indywidualnie został brązowym medalistą na obiekcie normalnym. Wyprzedzili go Adam Małysz i Simon Ammann. Do występów w Planicy jego szczytowym osiągnięciem było trzecie miejsce w Kuopio za Małyszem i Koflerem. W klasyfikacji generalnej PŚ zajął szóstą lokatę.
Sezon 2007/2008.
Latem 2007 po raz drugi w karierze wygrał klasyfikację Letniego Grand Prix.
W sezonie 2007/2008 wygrał sześć pierwszych konkursów PŚ, co było wyrównaniem rekordu Mattiego Hautamäkiego i Janne Ahonena. Próba pobicia tego wyniku podczas drugich zawodów w Engelbergu nie powiodła się – Morgenstern zakończył konkurs na najniższym stopniu podium. W 56. Turnieju Czterech Skoczni wygrał konkurs w Oberstdorfie. Ostatecznie zajął w całym turnieju 2. miejsce, przegrywając z Janne Ahonenem. W kolejnych konkursach Pucharu Świata regularnie stawał na podium. Wygrał trzy konkursy z rzędu (dwa w Sapporo i jeden w Libercu), powiększając swój dorobek zwycięstw w sezonie 2007/2008 do dziesięciu. Po tych zwycięstwach do końca sezonu nie stanął już na podium. Dziesięć zwycięstw i szesnaście miejsc na podium wystarczyło do zdobycia pierwszej w karierze Kryształowej Kuli za zwycięstwo w klasyfikacji generalnej Pucharu Świata.
Sezon 2008/2009.
W sezonie 2008/2009 zajął dwukrotnie miejsca na podium w zawodach PŚ. W klasyfikacji 57. Turnieju Czterech Skoczni zajął 8. miejsce, w klasyfikacji generalnej PŚ był 7. Na mistrzostwach świata w Libercu zdobył złoty medal w konkursie drużynowym. Indywidualnie zajął miejsca 8. (normalna skocznia) i 10. (duża skocznia).
Sezon 2009/2010.
W sezonie 2009/2010 ośmiokrotnie zajmował miejsca na podium w zawodach PŚ (w tym zwycięstwa w Bischofshofen i Sapporo). W klasyfikacji 58. Turnieju Czterech Skoczni zajął 6. miejsce, w klasyfikacji generalnej PŚ był trzeci. W tym samym sezonie wziął udział w zimowych igrzyskach w Vancouver. Zdobył tam trzeci w karierze złoty medal olimpijski – w konkursie drużynowym. Indywidualnie zajął miejsca 8. (normalna skocznia) i 5. (duża skocznia).
Sezon 2010/2011.
Na rozpoczęciu letniego sezonu 2010 zdobył dwukrotnie drugie miejsce – w Hinterzarten i Courchevel. W Einsiedeln zajął 14. miejsce. W Zakopanem znalazł się na 6. i 5. miejscu. W Libercu ukończył konkurs na szóstej pozycji, a w Klinghental po raz trzeci w tym sezonie stanął na podium, zdobywając drugie miejsce. Z dorobkiem 383 punktów znalazł się na czwartym miejscu w klasyfikacji generalnej LGP.
Sezon zimowy 2010/2011 rozpoczął od konkursu w Ruce, gdzie zdobył drugie miejsce. W Kuopio zajął piątą pozycję. Po tym konkursie znajdował się na trzeciej pozycji w klasyfikacji generalnej, dzieląc ją z Mattim Hautamaekim. Następnie wygrał cztery konkursy z rzędu – w Lillehammer i Engelbergu. W trzecim konkursie w Engelbergu zdobył drugie miejsce.
Podczas 59. Turnieju Czterech Skoczni wygrał konkursy w Oberstdorfie i Innsbrucku, a w Bischofshofen zdobył drugie miejsce. Wyniki te dały mu jedyne w karierze zwycięstwo w klasyfikacji generalnej turnieju.
W kolejnych konkursach PŚ w Harrachovie dwukrotnie stał na podium – raz zdobył drugie i raz pierwsze miejsce. W Sapporo także udało mu się stanąć na podium – został tam sklasyfikowany na drugim i trzecim miejscu. 21 stycznia 2011 w Zakopanem po raz pierwszy od konkursu w Ga-Pa nie stanął na podium – zajął 5. miejsce. W Willingen znalazł się zaraz za podium, a w Klingenthal zaliczył swoje piętnaste podium w tym sezonie – zajął 2. miejsce. 5 lutego 2011 w Oberstdorfie i 12 lutego w Vikersund znalazł się w drugiej dziesiątce. Nazajutrz w tym samym miejscu zdobył piąte miejsce, podobnie w jak w Lahti. 18 marca 2011 w Planicy znów stanął na podium, zajmując drugie miejsce. Finałowy konkurs sezonu zakończył na 7. miejscu
Łącznie w tym sezonie był szesnaście razy na podium zawodów PŚ (w tym siedem zwycięstw). Dzięki tym wynikom po raz drugi w karierze wygrał klasyfikację generalną PŚ.
Na mistrzostwach świata w 2011 zdobył cztery medale. Na skoczni normalnej osiągnął 101,5 m i 107,0 m i zdobył jedyny w karierze indywidualny złoty medal MŚ. Na dużej skoczni zajął 2. miejsce, przegrywając ze swoim rodakiem Gregorem Schlierenzauerem. Drużyna Austrii z Morgensternem w składzie zdobyła też złote medale w konkursach drużynowych na obu skoczniach.
Sezon 2011/2012.
Sezon letni rozpoczynał Lotos Poland Tour (kolejno konkursy w Wiśle, Szczyrku i Zakopanem). W pierwszym konkursie tego cyklu zajął pierwsze miejscem, wyprzedzając Pawła Karielina i Gregora Schlierenzauera. Podczas drugiego konkursu znowu stanął na najwyższym stopniu podium, tym razem wyprzedzając swojego rodaka Gregora Schlierenzauera i Kamila Stocha. Na skoczni w Zakopanem wystąpił w konkursie drużynowym. Drużyna austriacka w składzie z Morgensternem wygrała, wyprzedzając Niemców i Rosjan. Dzień później w konkursie indywidualnym po raz trzeci triumfował w sezonie Letniego Grand Prix, tym samym wygrywając Lotos Poland Tour i wyprzedzając Gregora Schlierenzauera oraz Kamila Stocha. W kolejnych dwóch konkursach w Hinterzarten i Courchevel ponownie zajmował pierwsze miejsca. W Einsiedeln uzyskał drugi wynik zawodów, przegrywając jedynie z Kamilem Stochem. Morgenstern nie wystąpił w azjatyckich konkursach w Hakubie i Ałmaty. 1 października 2011 wziął udział w konkursie w Hinzenbach, w którym uplasował się na 6. pozycji. Nie wziął udziału w finałowym konkursie Letniego Grand Prix 2011 w Klingenthal. Morgenstern po raz trzeci w karierze wygrał cykl Grand Prix, wyrównując rekord Adama Małysza.
W sezonie 2011/2012 kilka razy zajął miejsce na podium oraz 2. miejsce w klasyfikacji generalnej Turnieju Czterech Skoczni. Był to pierwszy sezon w jego karierze, w którym dwukrotnie nie awansował do drugiej serii zawpodów. Miało to miejsce w Zakopanem i w Oslo. W klasyfikacji generalnej Pucharu Świata zdobył 1014 punktów i zajął siódme miejsce.
Sezon 2012/2013.
Sezon letni 2012 Morgenstern rozpoczął od startu w zawodach FIS Cup 2012/2013 w rumuńskiej miejscowości Râșnov. Po skokach na 62,5 i 68,5 m zajął 4. miejsce, tracąc 23,9 pkt do zwycięzcy Jure Šinkovca.
Podczas sezonu zimowego 2012/2013 tylko 13 razy wystąpił w konkursach Pucharu Świata. W dwóch pierwszych startach w Lillehammer zajmował miejsca na podium. Po nieudanych konkursach w Wiśle i Zakopanem zrezygnował z udziału w zawodach i skupił się na treningu przed mistrzostwami świata. Podczas mistrzostw świata w Val di Fiemme bronił złotego medalu wywalczonego dwa lata wcześniej w Oslo na skoczni normalnej. W konkursach indywidualnych zajął 5. i 16. miejsce. W konkursie drużyn mieszanych zajął drugie miejsce. Podczas zawodów drużynowych zdobył wraz z kolegami złoty medal. W czasie lądowania po drugim skoku Morgenstern nabawił się kontuzji kolana i nie pojawił się na skoczni do końca sezonu.
Sezon 2013/2014.
Podczas sezonu 2013/2014 cztery razy zajmował miejsce na podium w zawodach PŚ. Po prawie dwóch latach wygrał konkurs Pucharu Świata w Titisee-Neustadt. 15 grudnia 2013, podczas drugiego z konkursów Pucharu Świata w Titisee-Neustadt uległ wypadkowi, w wyniku którego stracił przytomność. Badania wykazały złamany mały palec i mocne potłuczenia. Zrezygnował z udziału w konkursach w Engelbergu, by przygotować się do 62. Turnieju Czterech Skoczni. Podczas turnieju nie wypadł z czołowej dziesiątki konkursów i zajął 2. miejsce w klasyfikacji generalnej, przegrywając tylko z Thomasem Diethartem.
10 stycznia 2014 podczas treningu przed kwalifikacjami do konkursu Pucharu Świata na skoczni Kulm, Morgenstern uległ drugiemu w tym sezonie wypadkowi. Upadł tuż po wyjściu z progu, uderzając głową i barkiem w zeskok. Doznał urazu czaszki oraz płuc i cierpiał na zaniki pamięci. Szóstego dnia po upadku opuścił szpital w Salzburgu i rozpoczął rehabilitację.
Po upadku nie wystartował w żadnych zawodach Pucharu Świata. Wziął jedynie udział w konkursach zimowych igrzysk olimpijskich w Soczi, podczas których zdobył srebrny medal w konkursie drużynowym. W sezonie letnim 2014 powrócił do treningów. 18 września 2014 roku w Stams oddał ostatni skok w karierze, a 26 września 2014 ogłosił zakończenie sportowej kariery.
Życie prywatne.
Thomas pochodzi ze sportowej rodziny. Jego dziadek był skoczkiem narciarskim, a stryj Alois zdobył siódme miejsce na igrzyskach olimpijskich w 1976 roku w slalomie. Ojciec także uprawiał narciarstwo. Thomas ma dwie starsze siostry, Christinę i Verenę. 26 grudnia 2012 urodziła się jego córka Lilly.
Morgenstern posiada także licencję pilota. Jego ulubionymi wykonawcami są szwedzki muzyk Basshunter oraz Summoning – austriacki zespół black metalowy.

</doc>
<doc id="84602" url="https://pl.wikipedia.org/wiki?curid=84602" title="Sigurd Pettersen">
Sigurd Pettersen

Sigurd Pettersen (ur. 28 lutego 1980 w Kongsbergu) – norweski skoczek narciarski, zwycięzca 52. Turnieju Czterech Skoczni, dwukrotny drużynowy brązowy medalista mistrzostw świata i drużynowy mistrz świata w lotach narciarskich. W trakcie kariery odniósł 6 zwycięstw w zawodach Pucharu Świata.
Zadebiutował w sezonie 2001/2002 w Hakubie, zajmując 25. lokatę. Swoje pierwsze zwycięstwo w karierze odnotował w Trondheim w sezonie 2002/2003. Na podium stawał 11 razy, po raz ostatni 12 stycznia 2008 w Predazzo.
W Planicy w 2005 roku oddał swój najdłuższy w karierze skok na odległość 228 m.
Po raz ostatni w międzynarodowych zawodach wystąpił w grudniu 2009. Po zakończeniu sezonu 2010/2011 znalazł się w sztabie szkoleniowym norweskiej reprezentacji kobiet w skokach narciarskich.

</doc>
<doc id="84604" url="https://pl.wikipedia.org/wiki?curid=84604" title="Siła wyporu">
Siła wyporu

Siła wyporu – siła działająca na ciało zanurzone w płynie, czyli w cieczy lub gazie w obecności ciążenia. Siłę tę opisuje prawo Archimedesa.
Siła wyporu jest skierowana pionowo do góry – przeciwnie do ciężaru, jest przyłożona do środka ciężkości wypartego płynu. Wartość siły wyporu jest równa ciężarowi płynu wypartego przez to ciało.
W cieczy jednorodnej (o jednakowej gęstości), znajdującej się w jednorodnym polu grawitacyjnym, siłę wyporu wyraża wzór:
gdzie:
Siła wyporu zależy od gęstości płynu oraz objętości ciała zanurzonego w płynie.
Dzięki sile wyporu statki wodne i inne ciała unoszą się na powierzchni wody, a balony i sterowce unoszą w powietrzu.

</doc>
<doc id="84605" url="https://pl.wikipedia.org/wiki?curid=84605" title="Piotr Zbylitowski">
Piotr Zbylitowski

Piotr Zbylitowski herbu Strzemię (ur. 1569, zm. 13 października 1649 w Krakowie) – polski poeta i satyryk, dworzanin na dworach magnackich, sędzia ziemski krakowski w latach 1645–1649, podsędek krakowski w latach 1633–1645, podwojewodzi krakowski.
Życiorys.
Syn Jana, dworzanina i rotmistrza husarskiego, i Barbary z Ujejskich, stryjeczny brat poety Andrzeja Zbylitowskiego. Nauki pobierał w Krakowie. Od roku 1585 był dworzaninem Stanisława Górki, następnie kasztelana nakielskiego Czarnkowskiego (prawdopodobnie był to Adam Sędziwój Czarnkowski). W roku 1593 uczestniczył w poselstwie Czarnkowskich do, przebywającego w Szwecji, króla Zygmunta III. Po powrocie do kraju, poślubił Barbarę Słupską i osiadł we wsi Marcinkowice pod Sączem. Był posłem na sejm roku 1627, a w roku 1629 przewodniczył (jako marszałek) sejmikowi w Proszowicach. 23 maja roku 1633 przyjął urząd podsędka, a 2 lipca 1645 – sędziego ziemskiego krakowskiego. Zmarł 13 października roku 1649, a pochowany został w Kościele Mariackim w Krakowie.
Twórczość.
Pisał satyryczne dialogi, w których krytykował szlachtę i zawarł bogate obserwacje obyczajowe. Jego najbardziej znanym dziełem była "Rozmowa szlachcica polskiego z cudzoziemcem" (1600).

</doc>
<doc id="84607" url="https://pl.wikipedia.org/wiki?curid=84607" title="ATX (informatyka)">
ATX (informatyka)

ATX (ang. "Advanced Technology Extended") – standard konstrukcji płyt głównych oraz zasilaczy i obudów komputerowych do nich.
Standard ATX został opatentowany przez firmę Intel w 1995 roku. Wyparł wcześniejsze konstrukcje typu AT, które dominowały na rynku.
Zmiany.
W porównaniu ze standardem AT wprowadzone zostały następujące zmiany:
Konstrukcje ATX używały 20-pinowego łącza zasilania zlokalizowanego na płycie głównej. Nowsza specyfikacja zaleca używanie 24-pinowych łączy, aby umożliwić zasilanie szyny PCI Express.
Następcą standardu ATX miał być BTX, jednak firma Intel z powodu małej popularności tego rozwiązania zaprzestała jego dalszego rozwoju.

</doc>
<doc id="84608" url="https://pl.wikipedia.org/wiki?curid=84608" title="Geoinformatyka">
Geoinformatyka

Geoinformatyka – dyscyplina naukowa w obrębie nauk geograficznych łącząca je z informatyką zajmująca się numerycznym przetwarzaniem i analizowaniem informacji geograficznej (geoinformacji). Geoinformatyka jest opisywana jako nauka i technika zajmująca się strukturą i charakterem informacji geograficznych, jej przechwytywaniem, klasyfikacją, przetwarzaniem, przedstawieniem i wizualizacją. Geoinformatyka znajduje zastosowania w następujących dziedzinach:
Kierunek studiów geoinformatyka.
Geoinformatyka najczęściej jest specjalnością na kierunkach geodezja i kartografia, informatyka stosowana, górnictwo, geografia, geologia lub jest prowadzona jako osobny kiekrunek.

</doc>
<doc id="84618" url="https://pl.wikipedia.org/wiki?curid=84618" title="Autokefaliczny kościół">
Autokefaliczny kościół



</doc>
<doc id="84626" url="https://pl.wikipedia.org/wiki?curid=84626" title="Geneshaft">
Geneshaft

 – 13-odcinkowa seria anime w konwencji fantastyki naukowej stworzona przez Kazuki Akane.
Zarys fabuły.
W XXI wieku ludzkość, przez własną głupotę, doprowadziła do prawie całkowitej zagłady. Aby temu jednak zapobiec w XXIII wieku posłużono się inżynierią genetyczną i określono ściśle wiele zasad. Jedna z nich brzmi, że stosunek ilości kobiet do mężczyzn musi wynosić 9:1. Oprócz tego wyeliminowano takie uczucia jak miłość, czy żądza władzy. Każdy rodził się z odgórnie określonymi zdolnościami, zależnymi od posiadanego przez siebie typu genów (ang. "gene type"), a każdemu typowi przypisany został odpowiedni kolor.
Akcja serii rozpoczyna się od pojawienia się tajemniczego pierścienia, który jest prawdopodobnie wytworem obcej cywilizacji i stanowi spore zagrożenie. W tym momencie poznajemy także główną bohaterkę – Mikę Seido, szesnastoletnią podporucznik, która została wezwana do służby na najnowszym okręcie kosmicznym Bilkiss. Po przybyciu na pokład Mika dowiaduje się, że jest jedną z kandydatek na pilota nowej broni, w którą wyposażony jest statek – gigantycznego robota zwanego SHAFT, zbudowanego na podstawie technologii obcych, których szczątki znaleziono na jednym z księżyców Jowisza.

</doc>
<doc id="84627" url="https://pl.wikipedia.org/wiki?curid=84627" title="Wlewka dokrtaniowa">
Wlewka dokrtaniowa

Wlewka dokrtaniowa – zabieg laryngologiczny polegający na wlewaniu do krtani (a co za tym idzie także na struny głosowe) preparatu za pomocą specjalnej strzykawki. Strzykawka ta jest pozbawiona igły, a zamiast niej ma zaokrągloną rurkę, przez którą wlewany jest lek. Lekiem może być np. hydrokortyzon, czy np. witamina A. Zależy to przede wszystkim od schorzenia. Witamina A jest stosowana przy wysuszonej krtani, a hydrokortyzon przy zapaleniu tchawicy. Zazwyczaj lekarz przeprowadza od pięciu do dziesięciu zabiegów, jednakże przy użyciu hydrokortyzonu najczęściej potrzebne są dodatkowe wlewki z witaminą A, czyli pacjent przechodzi pięć zabiegów z wlewek hydrokortyzonu i pięć z witaminy A.

</doc>
<doc id="84628" url="https://pl.wikipedia.org/wiki?curid=84628" title="Ezechiel Landau">
Ezechiel Landau

Ezechiel Landau zw. Noda bi-Jehuda (ur. 8 października 1713 w Opatowie, zm. 29 kwietnia 1793 w Pradze) – znawca prawa, autor wielokrotnie przedrukowywanej książki o prawie żydowskim, ortodoksyjny rabin Pragi.
Żyviorys.
Urodził się 8 października 1713 w Opatowie. W wieku 21 lat został rabinicznym sędzią (dajanem) w Brodach, a później rabinem w Jampolu. Studia talmudyczne odbył we Włodzimierzu i w Brodach. W 1734 roku sława uczonego doprowadziła do mianowania go szefem sądu rabinackiego w Brodach. W 1745 roku został rabinem Jampola na Podolu. Zyskał sławę dzięki swojej dyplomacji w rozstrzyganiu sporu Emden–Eybeschütz. W 1755 roku wyjechał do Pragi jako rabin i pozostał tam do śmierci. Sprzeciwiał się innowacjom religijnym, kulturowym i obyczajowym wprowadzanym przez chasydów i bronił judaizmu przed wpływami dominujących w tym czasie prądów oświeceniowych. W Pradze stał na czele jesziwy, do której uczęszczały setki studentów.
Był nieprzejednanym przeciwnikiem dwóch głównych nurtów judaizmu, które powstały w jego pokoleniu: chasydyzmowi i Haskali. Landau, chociaż w młodości studiował kabałę, sprzeciwiał się jej studiowaniu z wyjątkiem najbardziej uczonych ze względu na niebezpieczeństwo sabataizmu
Pozostawił po sobie liczne responsa rabiniczne, zebrane m.in. w tomie "Noda bi-Jehuda" (Znane w Judzie), który zawiera ich ok. 860.

</doc>
<doc id="84632" url="https://pl.wikipedia.org/wiki?curid=84632" title="Millenaryzm">
Millenaryzm

Millenaryzm lub milenaryzm (łac. "mille" „tysiąc”), także chiliazm (od gr. "χίλια" ["chilia"] „tysiąc”) – w judaizmie i chrześcijaństwie pogląd wyznający bliskie nadejście tysiącletniego panowania Królestwa Bożego, szczególnej formy epoki mesjańskiej. Interpretując pewne fragmenty Biblii, zwłaszcza Księgę Apokalipsy 20,1-7, wyznania i ruchy milenarystyczne wierzą, że owo milenium będzie okresem "tysiąca lat" zbawienia i panowania szczęśliwości na Ziemi.
W judaizmie.
U źródeł milenaryzmu leżały mesjanistyczne koncepcje judaizmu, które wyrastały z interpretacji proroczych ksiąg Starego Testamentu, szczególnie Izajasza i Daniela. Izajasz w swojej księdze przedstawia obraz idealnego króla, potomka Dawida, którego pokojowe i sprawiedliwe rządy doprowadzą kraj do duchowego odrodzenia, do stanu moralnej i religijnej doskonałości oraz zapewnią poddanym doczesne dobrodziejstwa. Natomiast Księga Daniela przepowiada zagładę ludzkich królestw i zastąpienie ich „królestwem” ustanowionym przez Boga. Według 7 rozdziału władzę nad całym światem Bóg miał powierzyć „Synowi człowieczemu”, czyli Mesjaszowi oraz „ludowi świętych Najwyższego”.
Koncepcje mesjańskie w Biblii hebrajskiej kształtowały się stopniowo. Początkowo chodziło o ziemskie dobrodziejstwa, odrodzenie polityczne i repatriację mieszkańców Izraela. Nadzieja ta się rozwijała i z czasem nabrała charakteru uniwersalnego.
Prorocy głosili nadzieję idealnej przyszłości mesjańskiej, urzeczywistnionej pod panowaniem pomazańca z domu Dawida – nadzieję złotego wieku "rajskiej" szczęśliwości. Miała się ona zrealizować w formie "doskonałego świata pokoju i harmonii wśród wszystkich stworzeń", powrotu do anielskiego stanu człowieka przed zgrzeszeniem (Iz 11,1-10; 65,17-25: "nowe niebiosa i nowa ziemia"). Nawrócenie wszystkich stworzeń, by utworzyły jedno społeczeństwo spełniające wolę Bożą – oto zasadniczy cel mesjańskiej nadziei Izraela; lecz przed ustanowieniem królestwa Bożego musi nastąpić usunięcie „królestwa przemocy”. Persko-babiloński rok świata złożony z dwunastu tysiącleci przekształcił się w eschatologii żydowskiej w tydzień składający się z siedmiu mileniów, odpowiadający tygodniowi stwarzania; słowa psalmu: „tysiąc lat w oczach twoich jest jak dzień wczorajszy” (Ps 90/89/,4), nasuwały myśl, iż obecny świat pełen znoju ("olam ha-zeh") ma być zastąpiony przez "milenium szabatu", „świat przyszły” ("olam ha-ba").
Idea podziału historii na siedem tysiącletnich okresów, którego ostatnie, siódme, miało być szabatowym „złotym tysiącleciem”, występuje często w żydowskiej apokaliptycznej literaturze Judaizmu hellenistycznego.
W początkach naszej ery nadzieja "milenium" w judaizmie stopniowo ustępowała platońskiej koncepcji istnienia duszy nieśmiertelnej, która otrzymuje nagrodę i wytchnienie w dziedzinie duchowej.
Interpretacja źródeł nowotestamentalnych.
Idea tysiącletniego Królestwa mesjańskiego, popularna w pierwszych stuleciach chrześcijaństwa, ma swe korzenie w Nowym Testamencie.
Rozumienie "milenium" w teologii chrześcijańskiej zależało od koncepcji urzeczywistniania się Królestwa Bożego (gr. "basileia ton Theon") na ziemi. Było ono kluczowe w nauczaniu Jezusa Chrystusa i Nowego Testamentu. W czterech ewangeliach termin ten występuje ponad 100 razy. Jezus mówił o „zbliżaniu się królestwa” (Mk 1,15), nauczał o nim w Kazaniu na Górze (Mat 5 – 7), w swoich przypowieściach – np. O siewcy i O Talentach – w modlitwach, w rozmowach z przeciwnikami, np. z Piłatem i faryzeuszami. Sam przedstawiał się jako „Syn Człowieczy” i „Król”. Piotrowi i tym, którzy poszli za nim obiecał współkrólowanie z nim: „Przy odrodzeniu, gdy Syn Człowieczy zasiądzie na swym tronie chwały, wy, którzy poszliście za Mną, zasiądziecie również na dwunastu tronach, sądząc dwanaście pokoleń Izraela” (Mt 19, 28).
Innym pojęciem ważnym dla zrozumienia milenaryzmu jest szabat. Jedna z wersji milenaryzmu interpretuje powiedzenie Jezusa „Syn Człowieczy jest Panem szabatu” (Mt 12, 8) jako nawiązanie do tysiącletniego szabatu, ostatniego z siedmiu tysiącleci istnienia świata. 
Piotr Apostoł głosił „czasy przywrócenia wszystkiego” (Dzieje 3, 21).
Przede wszystkim jednak milenaryzm sięga do tekstów z Księgi Apokalipsy. Chodzi zwłaszcza o fragment z 20 rozdziału, wersety 1-7, w którym mowa jest o królowaniu świętych z Chrystusem-Mesjaszem „tysiąc lat” (gr. "χίλια ἔτη" /"chilia eti"):
Inne fragmenty Księgi Apokalipsy, do których odwołuje się chiliazm to rozdział 5:
Ojcowie apostolscy i poapostolscy.
Milenaryzm był bardzo rozpowszechniony w początkowym okresie istnienia Kościoła chrześcijańskiego, zwłaszcza w II w. Można dostrzec ścisłą zależność wczesnochrześcijańskich autorów od współczesnego im judaizmu. Zwłaszcza gdy chodzi o podobną interpretację zapowiedzi znajdujących się w Biblii hebrajskiej. 
Poglądy milenarystyczne kształtowały się odmiennie w zależności od regionu – w kościołach chrześcijańskich Azji mniejszej, Syrii, Egiptu i Rzymu. W pierwszych stuleciach były to wspólnoty składające się w większości z Żydów, stąd należy mówić tu o teologii judeo-chrześcijańskiej.
Najstarsza wersja z Azji mniejszej i Syrii.
Najstarsze koncepcje milenarystyczne można odnaleźć w Azji mniejszej, gdzie powstała Apokalipsa św. Jana, i w Syrii. Wiedzy o nich dostarcza Papiasz (ok. 70-135), cytowany przez Ireneusza z Lyonu (140-202). Mówiły one, że przed końcem świata nastąpi tysiącletnie ziemskie panowanie Chrystusa-Mesjasza, będące „odpocznieniem świętych”. To eschatologiczne tysiącletnie królestwo ma mieć cechy podobne do utraconego przez ludzkość raju. Wyobrażenie o tym, jak ma ono wyglądać czerpano z Biblii hebrajskiej, szczególnie z Księgi Izajasza, oraz z Apokalipsy: pojednanie zwierząt, niezwykła płodność ziemi i tysiącletnie długie ludzkie życie. Taki milenaryzm znajdujemy zarówno u ortodoksyjnych, jak i heterodoksalnych autorów m.in. u Papiasza, Cerynta, Montana i Tertuliana.
Pod wpływem tego milenaryzmu byli św. Justyn (100-167) oraz Ireneusz z Lyonu. Justyn w swym "Dialogu z Żydem Tryfonem" odwoływał się do wcześniejszych tradycji, według których tysiącletnie królestwo będzie jak nowy raj, w którym Adam i Ewa, karmieni z drzewa życia mieli cieszyć się tysiącem lat życia. W wersji mesjańskiego rozdziału 65 Księgi Izajasza znajdującej się w greckim przekładzie Septuaginty w wersie 22 dodano zdanie, którego nie ma w hebrajskim oryginale: „Jak dni drzewa życia, tak będą dni mego ludu”. Justyn komentował to zdanie wiążąc je z popularną interpretacją psalmu 90(89),4. Rozumiał jeden dzień życia Adama jako tysiąc lat, niedopełnionych jednak z powodu grzechu pierworodnego (por. Księga Rodzaju 5,5: „Ogólna liczba lat, które Adam przeżył, była dziwięćset trzydzieści. I umarł”.
Motyw paralelizmu "tysiąclecia" i tysiącletniego życia Adama w raju Justyn zaczerpnął z Księgi Jubileuszów 23,17.
Syria i Egipt.
Inna wersja milenaryzmu rozwinęła się w Syrii i Egipcie. Podczas gdy w azjatyckiej koncepcji w "tysiącleciu" stwórcze działanie Boga miało zostać zintensyfikowane, ta wersja przewidywała tysiącletnią epokę mesjańską, w której twórcze działanie Boga przechodzi w odpoczynek szabatu. 
Idee te brały pod uwagę obliczenia astrologów próbujących ustalić ramy czasowe koncepcji "tygodnia wszechświata" – siedmiu tysiącleci historii świata. Była to koncepcja popularna w myśli żydowskiej. Ostatnie, siódme tysiąclecie miało odpowiadać siódmemu dniowi stworzenia, czyli szabatowi, w którym Bóg odpoczął. Ostatnie "milenium" miało być okresem panowania Mesjasza i czasem „odpocznienia świętych”. Taki milenaryzm można odnaleźć u Bardesanesa, Teofila z Antiochii, Hipolita, w Wyroczniach Sybilli oraz u Metodego z Olimpu. Za pośrednictwem Teofila trafił też do Ireneusza z Lyonu, który złączył je z azjatycką koncepcją.
Aleksandria.
W chrześcijaństwie aleksandryjskim, tak ortodoksyjnym jak gnostyckim, milenaryzm pojawił się jedynie u początków, o czym świadczy List Barnaby, ale jest to zapożyczenie pochodzące z zewnątrz, z kręgów syryjskich. Aleksandria pozostawała pod wpływem koncepcji "tygodnia stworzenia" wypracowanej przez Filona i rozwijanej przez Klemensa, Orygenesa i Walentynianów. W koncepcji tej panowanie mesjańskie jest całkowicie nieobecne. Siedem dni (gr. "hebdomada") świata doczesnego przeciwstawione są ósmemu dniowi (gr. "ogdoada") świata wieczności.
Kościół rzymski.
W Kościele rzymskim wiek mesjański wydaje się utożsamiony z czasami Kościoła, które jako takie stanowią "siódme tysiąclecie" – czas między Wcieleniem a końcem świata. Za potwierdzenie mógł służyć fragment z 2 Listu św. Piotra 3,8, cytujący słowa Psalmu 90(89),4: „jeden dzień u Pana jest jak tysiąc lat, a tysiąc lat jak jeden dzień” i odnoszący go do obecnego wieku. Milenaryzm w wersji z Azji mniejszej był więc Rzymie nieobecny. Pasterz Hermasa świadczy, że zainteresowanie skupiało się na budowaniu Kościoła w doczesności. Doprowadzenie budowy do końca jest warunkiem przyjścia królestwa niebieskiego w jego pełni. Według tego poglądu, Chrystus narodziłby się na początku ostatniego z siedmiu tysiącleci historii świata, a więc 6 tys. lat od stworzenia świata. Ci zatem, którzy poszukiwali daty końca świata, umieszczali ją na rok tysięczny od narodzenia Chrystusa.
Autorzy milenarystyczni tego okresu.
Poglądy milenarystyczne można odnaleźć w zachowanych dziełach następujących pisarzy wczesnochrześcijańskich i Ojców Kościoła:
Krytyka materialnej interpretacji milenium.
Część zwolenników chiliazmu interpretowało tysiącletni okres na sposób materialny i zmysłowy. Dotyczy to zwłaszcza doktryn gnostyckich nauczanych przez Cerynta. Spotkało się to z krytyką, jednym z pierwszym był Orygenes (185-254), bardzo płodny i wpływowy autor. Zaczął przedstawiać Królestwo jako wydarzenie, które następuje w sercach wiernych, a nie w określonym czasie i miejscu. Kajusz, kapłan rzymski (przełom II i III w.) oraz biskup Aleksandrii Dionizy, krytykowali Cerynta za ukazywanie tysiąca lat jako czasu wszelkich uciech i swego rodzaju uroczystości weselnych. Podobne materialne koncepcje mieli Kommodian i Laktancjusz (250-330). Ten ostatni przedstawiał następującą wizję, w której rodzenie dzieci jest jedną z cech charakterystycznych tego tysiącletniego okresu:
Wraz z odchodzeniem od koncepcji materialnych i zmysłowych na rzecz wizji bardziej duchowej "tysiąclecia", milenaryzm stopniowo zmniejszał swoje wpływy i około IV i V w. coraz częściej opowiadano się przeciwko niemu.
Złoty wiek patrystyczny.
W tym okresie zmianę w rozumieniu zasadniczego dla milenaryzmu fragmentu z Księgi Apokalipsy 20,1-7 przez Ojców Kościoła widać po dylemacie Św. Hieronima (ok.331-420), którym dzielił się we wstępie do księgi XVIII swego "Komentarza do Izajasza". Jego problem polegał na tym, że jeśli zinterpretuje tysiącletnie panowanie z Księgi Apokalipsy literalnie, to popadnie w judaizowanie. Hieronim rozumiał przez to zamykanie rzeczywistości Nowego Przymierza pełnej Ducha Świętego, w starej, niedoskonałej rzeczywistości Pierwszego Przymierza, która była jedynie jej cieniem, zapowiedzią. Jeśli zaś wytłumaczy ów fragment duchowo, wydaje się, że zaprzeczy wielu starszym autorytetom – „multorum veterum videbimur opinionibus contraire”.
Augustyn z Hippony (354-430) w XX księdze Państwa Bożego, w swej teologicznej analizie przeciwstawił się materialnym i zmysłowym interpretacjom 20 rozdziału Apokalipsy. Podkreślał, że liczba tysiąca lat jest w Biblii symbolem całości ludzkości i wszystkich pokoleń (6.2). Nie może więc być używana do wyznaczania daty końca świata. Tysiącletnie królestwo jest już obecne wewnątrz historii Kościoła (9,1-2):
Szatan jest związany przez "obcowanie świętych" (łac. "communio sanctorum") w Kościele, które już się urzeczywistnia. Przebywa w czeluści, tzn. w niezliczonej liczbie serc ludzi niegodziwych, którzy atakują Kościół Boży ("Państwo Boże" XX,6.3).
Milenaryzm w ciągu wieków.
W późniejszym okresie nawiązywały też do tej koncepcji liczne ruchy religijne i społeczne oraz związki wyznaniowe.
Reformacja.
Milenarystą był także Izaak Newton (1643-1727). Swe poglądy na ten temat zawarł w swym dziele "Uwagi do proroctw Daniela i Księgi Apokalipsy" ("Observations upon the Prophecies of Daniel, and the Apocalypse of St. John"). Zostało ono opublikowane po jego śmierci.
Współczesne rodzaje milenaryzmu.
W eschatologii współcześnie istniejących wyznań chrześcijańskich można wyróżnić następujące koncepcje Milenium:
Inne doktryny milenarystyczne.
Istnieją też inne interpretacje.
Adwentyzm.
Adwentyści, w tym Adwentyści Dnia Siódmego w odróżnieniu od innych denominacji również adwentystycznych, wierzą w „Milenium”, które będzie zachodzić nie na Ziemi, lecz w Niebie (patrz: J. 14:1-3, 1 Tes. 4:15-17). Ziemia ma w tym czasie być martwą otchłanią z powodu plag ostatecznych (podobną do otchłani przy stworzeniu świata) i zarazem więzieniem dla szatana. Przy końcu „Milenium” Nowe Jeruzalem pełne zbawionych ma zstąpić z Nieba na Ziemię, rozpoczynając Sąd Ostateczny. Ze względu na tę kwestię Adwentyści Dnia Siódmego nie zawsze są zaliczani do milenarystów.
Świadkowie Jehowy.
Świadkowie Jehowy nauczają o "Dniu Sądu", a także o "tysiącletnim panowaniu Chrystusa" (rzadziej "Millennium") jako o okresie, w którym Jezus wspólnie z gronem 144 000 będzie osądzać pozostałych przy życiu ludzi, włączając w to zmartwychwstałe jednostki (Obj 20:11-12; 2 Tym 4:1). Rozpocznie się uwięzieniem Szatana i demonów w "otchłani" ("ἄβυσσος") na literalne 1000 lat (Obj 20:1-4). W tym czasie ludzie będą osądzani na podstawie stosunku do wskazówek zamieszczonych w "nowych zwojach", których treść zostanie udostępniona po Armagedonie (Obj 20:12). Z końcem 1000 lat ludzie osiągną "stan doskonałości" (Obj. 20:5) i zostaną poddani ostatecznej próbie, mającej dowieść ich lojalności względem Boga (Obj. 20:7-10). Ci, którzy pomyślnie ją przejdą, zostaną nazwani "świętymi" (Obj. 20:9) i będą żyć wiecznie w raju na ziemi (Ps. 37:29).
Stanowisko Kościoła katolickiego.
Również Magisterium Kościoła katolickiego ustosunkowało się w XX wieku do doktryny milenarystycznej. Kongregacja Świętego Oficjum w czasach II wojny światowej, 19 lipca 1944 r. wydała dekret dotyczący poglądów zawartych w wydanej ok. 1812 r. książce ks. Manuela de Lacunza y Díaz pt. "Przyjście Mesjasza w chwale i majestacie" (hiszp. "Venida del Mesías en gloria y majestad"). W dekrecie, potwierdzonym przez papieża Piusa XII, Kongregacja odrzuciła formę milenaryzmu głoszącą, że Chrystus przed sądem ostatecznym przyjdzie panować na ziemi widzialnie i w ciele. Kongregacja nazwała to wersją umiarkowaną milenaryzmu (Denziger-Schönmetzer 3839). 
Dekret ten został przytoczony w wydanym po Soborze "Katechizmie Kościoła Katolickiego" w punkcie 676. W Katechizmie podkreślono, że błędem wynikającym z oszustwa Antychrysta jest oczekiwanie wypełnienia nadziei mesjańskiej w historii, gdyż może się ona urzeczywistnić „wyłącznie poza historią przez sąd eschatologiczny”. W następnym punkcie podano bardziej szczegółowo wiarę Kościoła dotycząca końca świata doczesnego, końca historii:
Pewną formę milenaryzmu, dokładniej "duchowe tysiącletnie panowanie" głosił w swych zapiskach ks. Stefano Gobbi (1930-2011), założyciel Kapłańskiego Ruchu Maryi. Mówił on o panowaniu Chrystusa na ziemi przez symboliczne tysiąc lat, nie w ciele jednak, ale duchowo poprzez sakramenty. Ponieważ dekret "Świętego Oficjum" z 1944 r. potępiał mówienie o przyjściu Chrystusa fizycznie na ziemi, by panować tysiąc lat, wersja ks. Gobbiego nie jest objęta orzeczeniem Kongregacji. Dlatego też wierzący mają wolność w wyznawaniu bądź niewyznawaniu tych poglądów. Kardynał Joseph Ratzinger, jako prefekt Kongregacji Nauki Wiary w latach 1981–2005, w rozmowie z teologiem Martino Penasa miał się wypowiedzieć, że odnośnie do koncepcji tysiącletniego duchowego królowania Chrystusa na ziemi „Stolica Apostolska nie wypowiedziała się definitywnie na ten temat” i „kwestia jest jeszcze otwarta na dyskusję”.

</doc>
<doc id="84634" url="https://pl.wikipedia.org/wiki?curid=84634" title="Milenaryzm">
Milenaryzm



</doc>
<doc id="84636" url="https://pl.wikipedia.org/wiki?curid=84636" title="Chiliazm">
Chiliazm



</doc>
<doc id="84638" url="https://pl.wikipedia.org/wiki?curid=84638" title="Leopold Zunz">
Leopold Zunz

Leopold Zunz (właściwie Jom Tow Lippmann Zunz hebr. יום טוב ליפמן צונץ, ur. 10 sierpnia 1794 w Detmold, zm. 18 marca 1886 w Berlinie) – niemiecki uczony żydowskiego pochodzenia.
Życiorys.
Był badaczem nauki i kultury żydowskiej, zwłaszcza piśmiennictwa judaizmu. Czołowy działacz ruchu naukowego "Wissenschaft des Judentums", analizującego piśmiennictwo oraz naukę i kulturę żydowską za pomocą nowoczesnych metod badawczych. W 1918 był jednym ze współzałożycieli towarzystwa "Verein für Kultur und Wissenschaft der Juden", początkowo znanego jako "Jung-Israel".

</doc>
<doc id="84640" url="https://pl.wikipedia.org/wiki?curid=84640" title="Karol Jaspers">
Karol Jaspers



</doc>
<doc id="84641" url="https://pl.wikipedia.org/wiki?curid=84641" title="Naphtali Herz Wessely">
Naphtali Herz Wessely

Naphtali Herz Wessely (Wesel) (ur. w 1725 w Hamburgu, zm. 23 marca 1805 w Hamburgu) – niemiecki filolog, tłumacz i poeta żydowskiego pochodzenia.
Wessely zajmował się egzegetyką biblijną, był też propagatorem i działaczem ruchu Haskala – żydowskiego nurtu oświeceniowego ulegającego wpływom niemieckim. Tłumaczył religijne księgi judaizmu, był też autorem prac filologicznych o języku hebrajskim.

</doc>
<doc id="84642" url="https://pl.wikipedia.org/wiki?curid=84642" title="Jerzy bytomski">
Jerzy bytomski

Jerzy bytomski (urodzony przed 1300 rokiem - zmarł po 1327 roku), współrządca brata Władysława w księstwie bytomskim.
Jerzy był czwartym pod względem starszeństwa synem księcia bytomskiego Kazimierza i nieznanego pochodzenia Heleny. Jerzy należy do tych Piastów śląskich o których zachowało się niewiele informacji. Po śmierci ojca w 1312 roku zapewne pozostał przy boku swojego starszego brata Władysława, formalnie jako jego korregent. O fakcie tym może świadczyć wspólne składanie hołdu lennego 19 lutego 1327 roku w Opawie, razem z Władysławem i drugim bratem Siemowitem królowi czeskiemu Janowi Luksemburskiemu z księstwa bytomskiego. Jest to zresztą ostatnia wiadomość o Jerzym jako żyjącym i prawdopodobnie musiał umrzeć niedługo po tej dacie. Jerzy nigdy się nie ożenił i nie pozostawił potomstwa, również miejsce jego pochówku nie jest znane. 

</doc>
<doc id="84643" url="https://pl.wikipedia.org/wiki?curid=84643" title="James B. Uniacke">
James B. Uniacke

James Boyle Uniacke (ur. 1799, zm. 26 marca 1858) – kanadyjski polityk i prawnik. Pierwszy premier Nowej Szkocji.
Był synem Roberta Uniacke, długoletniego prokuratora generalnego brytyjskiej kolonii Nowa Szkocja. Rodzina Uniacke należała do ścisłej elity politycznej i społecznej kolonii. James od dziecka wychowywany był na polityka. Studia rozpoczął w Windsor w King’s College. Kontynuował je w Anglii, Bostonie i Nowym Jorku. Został praktykującym prawnikiem. Początkowo nie planował włączenia się w wielką politykę, wiodąc spokojne życie angielskiego dżentelmena, kolekcjonując książki, sztukę i z pasją oddając się uprawianiu sportów. Mimo swych tak bogatych zainteresowań, ostatecznie znalazł czas i na politykę. W 1932 po raz pierwszy został wybrany do kolonialnej legislatury. Choć początkowo wiązał się z partia konserwatywną, to walka o wprowadzenie w kolonii rządów przedstawicielskich, zbliżyły go do reformistów. W 1848 w czasie pierwszych wolnych wyborów w Dominium Nowej Szkocji był już liderem partii liberalnej (reformistów), a po ich zwycięstwie został pierwszym premierem Dominium. Wobec podupadającego zdrowia, strącił dużą część wpływów w partii na rzecz radykałów i w 1954 przekazał jej przywództwo oraz stanowisko premiera Williamowi Young. Nie zakończyło to jednak udziału Uniacke'a w sprawach państwowych. Niedługo po ustąpieniu ze stanowisku premiera został mianowany komisarzem ziem koronnych i naczelnym geodetą dominium. Zmarł w 1858 i został pochowany w Halifaksie.

</doc>
<doc id="84644" url="https://pl.wikipedia.org/wiki?curid=84644" title="WAT">
WAT



</doc>
<doc id="84645" url="https://pl.wikipedia.org/wiki?curid=84645" title="Siemowit bytomski">
Siemowit bytomski

Siemowit (Ziemowit) (ur. ok. 1292, zm. pomiędzy 1342 a 1355 rokiem) – książę bytomski w latach 1312–1316 i gliwicki w latach ok. 1340–1342/1355.
Życiorys.
Siemowit był trzecim pod względem starszeństwa synem Kazimierza bytomskiego. Nie wiadomo dlaczego ojciec w swoim testamencie właśnie Siemowita uczynił spadkobiercą najbardziej bogatej części swojego władztwa – Bytomia z okręgiem (Od 1311 roku był formalnym korregentem ojca). Pomimo tego rola Siemowita nie była zbyt wielka i to nawet wobec nawiązania kontaktów z dworem Władysława Łokietka na Wawelu. Przy otrzymanym spadku Siemowit utrzymał się tylko do 1316 roku, kiedy w nieznanych bliżej okolicznościach księciem bytomskim został starszy brat Władysław. Następną pewną informację o Siemowicie mamy dopiero z 19 lutego 1327, kiedy razem z braćmi Władysławem i Jerzym złożył w Opawie hołd lenny królowi czeskiemu Janowi Luksemburskiemu. Można stąd wnioskować, że bez względu na powody utraty w 1316 roku księstwa, pod koniec lat dwudziestych nastąpiło pełne pojednanie między braćmi. Po raz kolejny o Siemowicie dowiadujemy się z dokumentu biskupa wrocławskiego Przecława z Pogorzeli z 1340 roku, gdzie występuje on z tytułem księcia gliwickiego. Jest to zresztą ostatnia wiadomość o Siemowicie, jako osobie żyjącej. Zmarł między 1342 a 1355 rokiem, zapewne bliżej pierwszej z tych dat. Nie pozostawił potomstwa i nie wiadomo gdzie został pochowany. Gliwice zaś na powrót zostały połączone z księstwem bytomskim.

</doc>
<doc id="84647" url="https://pl.wikipedia.org/wiki?curid=84647" title="Zygmunt Puławski">
Zygmunt Puławski

Zygmunt Puławski (ur. 24 października 1901 w Lublinie, zm. 21 marca 1931 w Warszawie) – polski pilot i inżynier, konstruktor lotniczy, twórca serii polskich myśliwców. Opracował nowe rozwiązania w lotnictwie, m.in. podwozie nożycowe oraz oryginalny układ skrzydeł nazwany płatem Puławskiego lub płatem polskim.
Życiorys.
Syn Wojciecha (robotnika w fabryce maszyn rolniczych) i Kazimiery z Szumiłłów, miał trójkę rodzeństwa. Ukończył Szkołę Handlową Męską im. A. i J. Vetterów w Lublinie jako jeden z najlepszych uczniów. W trakcie nauki zarabiał udzielając korepetycji. W 1920 roku zdał maturę i latem, podczas wojny polsko-radzieckiej, zgłosił się ochotniczo do batalionu harcerskiego.
Jesienią 1920 roku rozpoczął studia na Wydziale Mechanicznym Politechniki Warszawskiej, gdzie działał w Sekcji Lotniczej Koła Mechaników Studentów PW, konstruując szybowce. Pierwszą jego konstrukcją był szybowiec SL-3, który wziął udział w II Wszechpolskim Konkursie Szybowców na Oksywiu w Gdyni. Na studiach odznaczył się pracowitością, dokładnością i wiedzą techniczną. Opracowany przez niego projekt samolotu w 1924 roku uzyskał nagrodę w konkursie Ministerstwa Spraw Wojskowych. Politechnikę ukończył w 1925 roku, po czym odbył praktykę w zakładach Breguet we Francji.
Po powrocie do Polski odbył służbę wojskową w lotnictwie, kończąc Szkołę Podchorążych Rezerwy Lotnictwa w Poznaniu a następnie Szkołę Pilotów w Bydgoszczy, jednak nigdy nie był dobrym pilotem. Od roku 1927 pracował jako główny konstruktor w Centralnych Warsztatach Lotniczych w Warszawie, przekształconych następnie w PZL. W tym czasie nowy rząd zdecydował o prowadzeniu prac konstrukcyjnych nad własnymi samolotami metalowymi, zamiast realizowania zakupów w zakładach francuskich. Puławski był również aktywnym członkiem Aeroklubu Warszawskiego.
Na zlecenie polskich władz wojskowych skonstruował nowoczesny samolot myśliwski PZL P.1 – metalowy górnopłat z silnikiem rzędowym chłodzonym cieczą, w którym zastosował skrzydło pocienione przy kadłubie i załamane w formie skrzydła mewy, pozwalające na bardzo dobrą widoczność z miejsca pilota, lżejsze i wytrzymalsze, a nazwane później „polskim płatem” lub płatem Puławskiego. Drugim nowatorskim rozwiązaniem było zastosowanie tzw. podwozia nożycowego, w którym amortyzatory były ukryte w kadłubie, co pozwalało na zmniejszenie oporu aerodynamicznego. Był to zarazem pierwszy samolot wyprodukowany przez nowo powstałe zakłady PZL i jeden z pierwszych całkowicie metalowych samolotów myśliwskich na świecie.
Prototyp, oblatany w 1929 roku, wzbudził duże zainteresowanie na świecie. Nie wszedł on jednak do produkcji, na korzyść kolejnych modeli myśliwców Puławskiego, tym razem dostosowanych do silnika gwiazdowego. Rozwinięciem P.1 stał się PZL P.6, oblatany w 1930 roku i demonstrowany z sukcesami m.in. we Francji oraz USA, gdzie odniósł zwycięstwo w zawodach lotniczych. Część międzynarodowej prasy lotniczej uznała go za najlepszy w tym czasie myśliwiec na świecie. Jego ulepszona wersja PZL P.7 została wyprodukowana w liczbie 150 sztuk dla polskiego lotnictwa wojskowego. Na przełomie 1930 i 1931 Puławski zaprojektował kolejny z linii swoich myśliwców (PZL P.8), powracając do preferowanego przez siebie silnika rzędowego. Mimo bardzo dobrych osiągów, nie wszedł on do produkcji, gdyż polskie władze lotnicze wybrały dla myśliwców silniki gwiazdowe. Jeszcze w 1930 roku zlecono Puławskiemu dalsze rozwinięcie P.6 z silnikiem większej mocy. Rozpoczął on wówczas prace nad samolotem PZL P.11.
Zmarł śmiercią tragiczną 21 marca 1931 roku w katastrofie samolotu amfibii PZL.12 własnej konstrukcji, który był projektem prywatnym, wykonywanym w czasie wolnym. Pilotowany przez Puławskiego samolot podczas lotu doświadczalnego, na który nie miał zgody dyrekcji PZL, wykonując zakręt przy porywistym wietrze, runął na ulicę w warszawskiej dzielnicy Ochota (u zbiegu ulic Sękocińskiej i Kaliskiej). Wraz z jego śmiercią, Polska straciła jednego z najbardziej utalentowanych konstruktorów lotniczych.
Po śmierci Puławskiego projekt PZL P.11 został ukończony i zmodyfikowany przez Wsiewołoda Jakimiuka, stając się polskim podstawowym myśliwcem drugiej połowy lat 30., lecz nie doczekał się nowszych następców. Na bazie serii myśliwców Puławskiego opracowano także eksportowy model PZL P.24, o takim samym układzie konstrukcyjnym i lepszych osiągach.
Dalszy los konstrukcji Puławskiego.
Litera P w konstrukcjach Państwowych Zakładów Lotniczych była początkowo rezerwowana wyłącznie dla inżyniera Puławskiego lub też wiązana była z samolotami „pościgowymi” (myśliwskimi) (według różnych źródeł). Bardziej prawdopodobne wydaje się jednak, że litera P oznaczała nazwisko konstruktora. Po wojnie podobnie oznaczano samoloty prof. inż. Tadeusza Sołtyka od jego inicjałów literami TS.

</doc>
<doc id="84650" url="https://pl.wikipedia.org/wiki?curid=84650" title="Artykuły henrykowskie">
Artykuły henrykowskie

Artykuły henrykowskie (łac. "Articuli Henriciani") – polsko-litewskie akty prawne sformułowane w czasie bezkrólewia po śmierci Zygmunta II Augusta, spisane na sejmie elekcyjnym 1573 roku, którego głównym zadaniem było wybranie monarchy.
Znaczenie.
Były prawami niezmiennymi, zawierającymi najważniejsze uregulowania dotyczące sprawowania władzy w państwie oraz określały stosunki między sejmem walnym a monarchą. Był to zbiór przepisów prawnych, których przestrzegać musiał każdy król Rzeczypospolitej (będący równocześnie Wielkim Księciem Litwy) wybrany w drodze wolnej elekcji. Poprzez podpisanie tych artykułów król uzależniał się od szlachty. Wraz z "pacta conventa" stanowiły podstawę ustroju Rzeczypospolitej w dobie wolnych elekcji. Nazwa pochodzi od imienia pierwszego władcy, który musiał ten dokument podpisać, by wstąpić na tron – Henryka Walezego.
Treść.
Artykuły:

</doc>
<doc id="84651" url="https://pl.wikipedia.org/wiki?curid=84651" title="Pacta conventa">
Pacta conventa

Pacta conventa (warunki uzgodnione, występuje także pisownia "pakta konwenta") – umowa o charakterze publicznoprawnym podpisywana w czasie sejmu koronacyjnego przez każdego nowo wybranego w drodze wolnej elekcji króla. Umowy te redagowane były w czasie sejmu elekcyjnego przez reprezentantów izby poselskiej i senatu oraz przez reprezentantów kilku kandydatów na tron Rzeczypospolitej z osobna. W paktach konwentach znajdowały się osobiste zobowiązania króla. Ich treść odzwierciedlała program królewski w dziedzinie polityki, gospodarki i kultury.
Historia.
Zgodnie z postanowieniami pierwszych pactów conventów uchwalonych na polach między Zastowem i Grochowem oraz podpisanych w 1573 roku, król Henryk Walezy był zobowiązany do:
Zawarcie małżeństwa z Anną Jagiellonką, choć pierwotnie przewidywane, ostatecznie nie znalazło się w tekście umowy.
Wszyscy kolejni królowie podpisywali tekst, składający się zwykle z tekstu Artykułów henrykowskich, uzupełnionego o warunki dodatkowe, uzależniające władzę królewską od woli wyborców i przez to dodatkowo ją osłabiające.
W myśl Konstytucji 3 maja z 1791 roku "pacta conventa" pozostały w mocy.

</doc>
<doc id="84652" url="https://pl.wikipedia.org/wiki?curid=84652" title="Serafini">
Serafini



</doc>
<doc id="84653" url="https://pl.wikipedia.org/wiki?curid=84653" title="Cherubini">
Cherubini



</doc>
<doc id="84656" url="https://pl.wikipedia.org/wiki?curid=84656" title="Iwan Groźny">
Iwan Groźny



</doc>
<doc id="84661" url="https://pl.wikipedia.org/wiki?curid=84661" title="Muscymol">
Muscymol

Muscymol, muscimol, panteryna – organiczny związek chemiczny z grupy alkaloidów, substancja psychoaktywna, pochodna izoksazolu. Jest selektywnym agonistą receptora GABA-A. Występuje w wielu muchomorach.
Muscymol nie jest metabolizowany przez organizm człowieka i wydalany jest w postaci niezmienionej. Występuje w muchomorze plamistym (0,3% suchej masy) i w muchomorze czerwonym (0,19% suchej masy), ale może powstać też w wyniku dekarboksylacji kwasu ibotenowego, którego zawartość w muchomorach jest znacznie większa. Efekty wizualne wywołane spożyciem muscymolu przypominają wizje hipnagogiczne, a sam stan odurzenia określany jest jako podobny do świadomego śnienia.

</doc>
<doc id="84665" url="https://pl.wikipedia.org/wiki?curid=84665" title="Mistrzostwa Europy w Piłce Nożnej 1992">
Mistrzostwa Europy w Piłce Nożnej 1992

IX Mistrzostwa Europy w Piłce Nożnej decyzją Komitetu Wykonawczego UEFA odbyły się w Szwecji w dniach 10-26 czerwca. Była to pierwsza tego typu impreza sportowa w Europie po przemianach politycznych, które miały miejsce w roku 1989. Po raz pierwszy od wielu lat w turnieju głównym udział wzięła reprezentacja zjednoczonych Niemiec. O prawo startu w turnieju głównym walczyła również jedenastka Związku Radzieckiego, którą po wydarzeniach politycznych roku 1991 zastąpiła jedenastka Wspólnoty Niepodległych Państw. Z kolei drużyna Jugosławii, która wywalczyła bezpośredni awans do finałów, została wykluczona w ramach sankcji Organizacji Narodów Zjednoczonych związanych z prowadzeniem przez to państwo działań wojennych w Bośni. Jej miejsce zajął zespół Danii, który dosyć niespodziewanie zdobył tytuł mistrza. Mecz otwarcia odbył się 10 czerwca 1992 roku na Stadionie Råsunda w Sztokholmie. Mistrzostwa Europy w Szwecji były ostatnimi mistrzostwami z udziałem 8 zespołów. Były to również ostatnie mistrzostwa Europy w historii, w których za wygranie meczu w fazie grupowej przyznawano 2, a nie 3 punkty.
Kwalifikacje.
Reprezentacja Polski odpadła po porażce w grupie.
Hasło mistrzostw.
"Małe jest piękne (ang. Small is Beautiful)"
Faza grupowa.
Legenda do tabelek:
Dwie pierwsze drużyny z każdej grupy awansowały do dalszych gier.
Czas: CEST ()
Faza pucharowa.
Finał.
MISTRZ EUROPY 1992
DANIA 1. TYTUŁ MISTRZA EUROPY
Strzelcy goli.
3 gole
2 gole
1 gol
Najlepsi strzelcy edycji.
"Edycja obejmuje eliminacje do ME oraz turniej finałowy ME"
11 Goli

</doc>
<doc id="84666" url="https://pl.wikipedia.org/wiki?curid=84666" title="Szkoła marburska">
Szkoła marburska

Szkoła marburska – jedna ze szkół neokantowskich, jej nazwa pochodzi od geograficznego położenia głównego ośrodka tej szkoły – Marburga.
Szkoła marburska wychodziła od trzech punktów kantyzmu (tak jak go rozumiano w XIX wieku):
Myśl szkoły marburskiej, wychodząc od tych twierdzeń, ostatecznie od nich odeszła i doszła do wniosku, że kantyzm trzeba przekształcić.
Jest to filozofia kultury i nauki. Przedstawiciele szkoły marburskiej za najistotniejsze uważali wartości moralne i estetyczne. To wartości duchowe, a nie materialne okiełznanie przyrody, są ekspresją ducha ludzkiego. Człowiek tworzy kulturę, aby poznawać przez nią samego siebie, to ona definiuje naturę człowieka i jego ludzkie przymioty. 
Przez kulturę człowiek żyje w świecie symbolicznym, oplata go sieć symboli, którą tworzą sztuka, religia, język. Żyjemy niejako "wirtualnie" w owej siatce symboli, a nie wśród rzeczy materialnych. 
Nie ufali faktom, byli wrogami empiryzmu. W empiryzmie szkoła marburska widziała największy błąd filozofii.
Przedstawiciele.
Założycielem szkoły marburskiej był Hermann Cohen (1842-1918). Pośród licznych przedstawicieli tej szkoły najwybitniejszy są Paul Natorp (1854-1924) i Ernst Cassirer (1874-1945).

</doc>
<doc id="84668" url="https://pl.wikipedia.org/wiki?curid=84668" title="Kwas ibotenowy">
Kwas ibotenowy

Kwas ibotenowy – organiczny związek chemiczny, alkaloid o działaniu toksycznym i odurzającym. Występuje głównie w blaszkach i miąższu niektórych grzybów z rodzaju "Amanita" (np. muchomora plamistego lub czerwonego). W organizmie i pod wpływem temperatury ulega dekarboksylacji do muscymolu. Średniej wielkości świeży owocnik muchomora czerwonego (60–70 g) zawiera do 70 mg kwasu ibotenowego.

</doc>
<doc id="84669" url="https://pl.wikipedia.org/wiki?curid=84669" title="Muscimol">
Muscimol



</doc>
<doc id="84671" url="https://pl.wikipedia.org/wiki?curid=84671" title="Klaudiusz Marcellus">
Klaudiusz Marcellus

Marcellus ("Marcelli") to przydomek plebejskiej gałęzi rzymskiego rodu Klaudiuszy ("Claudii"). Ród Marcellusów odgrywał ważną rolę w okresie republiki. Zobacz drzewo genealogiczne Klaudiuszów Marcellusów.
Marek Klaudiusz Marcellus k.331.
"Marcus Claudius Marcellus" polityk rzymski; konsul w 331 p.n.e.
Marek Klaudiusz Marcellus k.287.
"Marcus Claudius Marcellus" syn konsula z 331 p.n.e.; konsul w 287 p.n.e.
Marek Klaudiusz Marcellus k.196.
"Marcus Claudius Marcellus" syn konsula z 222. Zm. 177 p.n.e. Trybun ludowy w 204 p.n.e.; edyl w 200 p.n.e.; pretor w 198 p.n.e. na Sycylii; konsul w 196 p.n.e.; cenzor w 193. Brał udział w II wojnie punickiej. Ciężko ranny w zasadzce, w której zginął jego ojciec. Jako konsul dowodził w wojnie z Galami.
Marek Klaudiusz Marcellus k.166.
"Marcus Claudius Marcellus" syn konsula z 196. Trybun ludowy w 171 p.n.e.; trzykrotny konsul w 166, 155 i 152 p.n.e.; Walczył z Hiszpanami, Ligurami i Galami.
Marek Klaudiusz Marcellus k.51.
"Marcus Claudius Marcellus" pretor prawdopodobnie w 54 p.n.e.; konsul w 51 p.n.e.; Zdecydowany przeciwnik polityczny Cezara.
Gajusz Klaudiusz Marcellus k.49.
"Marcus Claudius Marcellus" brat konsula wz 51 p.n.e.; pretor 52 p.n.e.; konsul w 49 p.n.e.; Zdecydowany przeciwnik polityczny Cezara a zwolennik Pompejusza.

</doc>
<doc id="84677" url="https://pl.wikipedia.org/wiki?curid=84677" title="Pochylnia (żegluga)">
Pochylnia (żegluga)

Pochylnia (, – dosł. równia pochyła) – budowla hydrotechniczna stosowana w żegludze śródlądowej do przewożenia statków na śródlądowych kanałach, a rzadziej rzekach. Pochylnie łączą odcinki drogi wodnej o różnym poziomie wody i przenoszą statki pomiędzy nimi.
Pochylnie stosowane są tam, gdzie na krótkim odcinku drogi wodnej występuje znaczna różnica poziomu wody, zbyt duża, aby można było ją pokonać przy pomocy tradycyjnej śluzy, a przy tym pomiędzy łączonymi odcinkami dróg wodnych występuje odległość pozwalająca na poprowadzenie nachylonego toru. Innym (poza śluzą) rodzajem urządzeniem hydrotechnicznym służącym do pokonywania dużych różnic poziomu wody jest podnośnia, która w odróżnieniu od pochylni przenosi statki w ruchu pionowym (windowym).
"Osobny artykuł: Podnośnia (żegluga)."
Konstrukcja pochylni.
Pochylnia jest urządzeniem działającym na zasadzie równi pochyłej, po której przetacza się statki. Pod względem sposobu przenoszenia pochylnie dzielą się na suche i mokre, pod względem kierunku ruchu – na wzdłużne i boczne. Na wszystkich użytkowanych pochylniach sposobem przenoszenia statków jest przetaczanie wózków po szynach.
Odrębnym rodzajem pochylni, których używania ostatecznie zaniechano, były stoki wodne.
W porównaniu z tradycyjną śluzą zaletami pochylni (podobnie jak podnośni) są: znikome zużycie wody (minimalne straty wynikają jedynie z ewentualnych nieszczelności komory i manewrów przy otwieraniu wrót), a także możliwość pokonania dużych różnic poziomu w bardzo krótkim czasie. Przykładowo, pochylnia w Arzviller unosi komorę (lub opuszcza) na wysokość 34 m w ciągu dwudziestu minut, a cały manewr przejścia podnośni trwa niewiele dłużej. Niegdyś w tym miejscu istniało kilkanaście śluz, a ich pokonanie zajmowało pół doby.
Wadą pochylni jest bardziej skomplikowana technicznie konstrukcja, wymagająca stałego nadzoru technicznego i większej obsługi, zajmowanie dużej przestrzeni przez tory, a także zużycie energii, chyba że do napędu pochylni wykorzysta się spadającą wodę, jak ma to miejsce na Kanale Elbląskim.
Pochylnia sucha.
Pochylnia sucha przenosi statki na jeżdżących po szynach wózkach, bez wody. Dolny i górny odcinek kanału musi być wtedy rozdzielony niewielkim wzniesieniem (szczytem pochylni). Wózek po torach wjeżdża do wody, tam wpływa na niego statek, następnie wózek przewozi statek przez szczyt pochylni i opuszczany jest do drugiego odcinka kanału, tam również wjeżdża do wody, a statek spływa z wózka. 
Pochylnie suche były rozwiązaniem dawniej znacznie częściej stosowanym (pierwszą znaną pochylnią działającą na tej zasadzie był diolkos, tor do przetaczania statków przez Przesmyk Koryncki w starożytnej Grecji). Pochylnie suche powstawały w I połowie XIX wieku, gdy statki śródlądowe były liczne, a niewielkie. Na zbudowanym wtedy w Pensylwanii Kanale Morris były aż 23 suche pochylnie (na nich wzorowano pochylnie Kanału Elbląskiego), ale kanał ten działał tylko do roku 1924. Zdecydowana większość pochylni suchych oraz kanałów, na których były używane, została porzucona w okresie, gdy rozpowszechnił się transport kolejowy i wyparł wodny transport śródlądowy małymi jednostkami. W żegludze śródlądowej utrzymały się większe statki, nie mieszczące się na suchych pochylniach.
Najbardziej znane istniejące pochylnie suche znajdują się na Kanale Elbląskim w Polsce. Skonstruowane zostały przez Georga Jacoba Steenke i działają od 1860 r. (cztery z nich, piąta powstała w roku 1881). Są to więc najstarsze śluzy mechaniczne na świecie (co uwzględnia łącznie pochylnie i podnośnie), pokonują różnicę poziomów wynoszącą łącznie 99 m. Mechanizmy holownicze wózków napędzane są przez koła wodne (w przypadku piątej, nowszej pochylni – turbinę Francisa), które zasila woda spływająca z górnego odcinka kanału do dolnego. Polska z racji posiadania tych pięciu pochylni jest obecnie krajem mającym najwięcej czynnych pochylni na świecie.
Podobna konstrukcyjnie pochylnia sucha, ale o napędzie elektrycznym, działa w Kanadzie w Big Chute na kanale Severn – Trent jako jedyna zachowana w Ameryce Północnej. Niewielka pochylnia sucha działa w Czechach na Wełtawie, na zaporze wodnej Orlik, ale przenosi tylko jachty do 6 t wagi. Z uwagi na stromy tor ma ona wózek dostosowany do jego nachylenia i na szczycie obrotnicę, podobnie jak pochylna mokra. Większej pochylni mokrej, której tor częściowo zbudowano podczas budowy zapory, nigdy nie ukończono.
Pochylnia mokra wzdłużna.
Pochylnia mokra wzdłużna przenosi statki wraz z komorą (wanną, kesonem), do której statek wpływa, gdy komora połączona jest z górnym lub dolnym odcinkiem kanału. Komora porusza się w linii kanału, na torze biegnącym prosto między dolnym a górnym jego odcinkiem. Ma skośną podstawę, jej kształt dopasowany jest do nachylenia toru, które musi być niezmienne na całej jego długości, aby komora zachowała stałą pozycję i woda się z niej nie wylewała. Pochylnię mokrą napędza linowa wciągarka lub mechanizm kolei zębatej. Łączone odcinki kanału zakończone są wrotami, które otwiera się jednocześnie z wrotami komory, łącząc ją szczelnie z kanałem. Pochylnia tego rodzaju działa w Ronquieres w Belgii na Kanale Centralnym, ma napęd linowy i dwie komory pracujące niezależnie.
Inną odmianą pochylni mokrej wzdłużnej jest pochylnia szczytowa obrotowa. Łączone odcinki kanału rozdziela wtedy wzniesienie, jak w pochylni suchej. Tor pochylni ma takie samo nachylenie po jednej i drugiej stronie szczytu, a na szczycie znajduje się obrotnica. Komora wjeżdża na obrotnicę, obraca się i zjeżdża następnie tyłem do przodu, aby na torze opadającym w przeciwnym kierunku zachować to samo nachylenie i poziomą linię wodną. Pochylnia taka nie potrzebuje wrót zamykających kanał, gdyż wózek z obu stron pochylni wjeżdża do wody i zamykana musi być tylko komora wózka, zresztą tylko z jednej strony. Wzdłużna pochylnia obrotowa działa w Krasnojarsku w Rosji na zaporze na Jeniseju, ma napęd zębaty. Jej rozstaw toru ma 9 metrów (jest to najszerszy tor szynowy na świecie), a pochylnia jest największa pod względem wielkości przewożonych statków.
Pochylnia mokra boczna.
Pochylnia mokra boczna ma komorę poruszającą się na szynach prostopadłych do kanału i jeżdżącą po nich bokiem: górny i dolny odcinek kanału łączone pochylnią są wtedy równoległe do siebie. Pochylnia boczna może mieć krótszy tor i poruszać się po zboczu bardziej stromym niż w przypadku pochylni wzdłużnej. Stosuje się wówczas napęd linowy, a większe nachylenie terenu pozwala na zrównoważenie komory balastami poruszającymi się po własnym torze lub opadającymi w głąb ziemi w pionowych szybach.
Pochylnia boczna działa w Arzviller we Francji na kanale Marna – Ren, zbudowana została w 1969 r. (zastąpiła 17 śluz). W Czechach planowane jest zbudowanie pochylni bocznej na zaporze Slapy na Wełtawie.
Stok wodny.
Pochylnia – stok wodny (fr. "Pente d’Eau") stanowiła rozwiązanie polegające na zbudowaniu między dolnym i górnym odcinkiem drogi wodnej skośnego, opadającego kanału o bardzo równych, gładkich ścianach i dnie. Stok wodny zamykany był od strony górnego kanału wrotami, natomiast drugie wrota były ruchome. Gdy statek wpływał od dołu do skośnego odcinka kanału stanowiącego stok, za statkiem opuszczano dokładnie dopasowane, szczelne ruchome wrota. Następnie urządzenie napędowe połączone na stałe z tymi wrotami (dwie zespolone ramą lokomotywy jeżdżące po dwóch stronach kanału, tworzące rodzaj suwnicy) ruszało w górę kanału i ciągnęło wrota, wrotami zaś ciągnęło do góry wodę wypełniającą fragment stoku wraz z unoszącym się na niej statkiem. Gdy ciągnięty wrotami klin wodny zrównał się poziomem z górnym odcinkiem kanału, otwierano górne wrota i statek przez nie wypływał, a jego miejsce zajmowała jednostka płynąca w przeciwnym kierunku, która wraz z klinem wodnym podtrzymywanym przez ruchome wrota zjeżdżała w dół.
Stok wodny był konstrukcją francuską i we Francji zbudowano dwa takie urządzenia, oba na kanałach między Zatoką Biskajską a Morzem Śródziemnym: w Montech na kanale lateralnym Garonny (działało w latach 1974-2009) oraz na będącym jego przedłużeniem kanale Południowym w Fonserannes (działało w latach 1984-2001). Stoki wodne znacznie przyspieszały ruch na kanale (stok w Montech zastąpił pięć śluz, stok w Fonserannes – siedmiokomorowe schody śluzowe) jednak nie sprawdziły się z uwagi na duży ciężar suwnic powiązany z dużym zużyciem energii oraz podatność na awarie. Problemy sprawiało zwłaszcza uszczelnienie ruchomych wrót, dopasowanie ich do ścian stoku i płynne przesuwanie. Z tych powodów wycofano je z eksploatacji i stoki wodne nie są już używane nigdzie.

</doc>
<doc id="84680" url="https://pl.wikipedia.org/wiki?curid=84680" title="Jerzy Krzysztoń (pisarz)">
Jerzy Krzysztoń (pisarz)

Jerzy Krzysztoń (ur. 23 marca 1931 w Lublinie, zm. 16 maja 1982 w Warszawie) – polski prozaik, dramaturg, reportażysta i tłumacz, a także scenarzysta.
Życiorys.
Urodził się 23 marca 1931 w Lublinie. Dzieciństwo i wczesne lata szkolne spędził w Grodnie. W 1940 wraz z matką i bratem został wywieziony do Kazachstanu, gdzie uczęszczał do szkoły rosyjskiej i gdzie jako 11-latek stracił lewą rękę. W 1942 wraz z armią Andersa został ewakuowany do Iranu. W latach 1944–1947 przebywał w Indiach (Valivade), a następnie w Ugandzie (Masindi), gdzie uczył się w polskiej szkole i działał w harcerstwie. W lipcu 1948 wraz z rodziną powrócił do Polski – do Lublina. Tu w 1949 uzyskał maturę w Liceum Ogólnokształcącym im. S. Staszica i rozpoczął studia na KUL w zakresie filologii polskiej i angielskiej. Poślubił Halinę Panfiłowicz. W 1952 przeniósł się do Warszawy, gdzie pracował w Stowarzyszeniu „Pax”, w redakcjach tygodników „Dziś i Jutro” oraz „Kierunki”. Kontynuował studia i w 1953 ukończył polonistykę, a w 1955 filologię angielską. W 1956 zmienił pracę i został kierownikiem Redakcji Słuchowisk Polskiego Radia. W latach 1979–1981 w Polskim Radiu prowadził niedzielną audycję "Poczta Literacka".
Debiutował w 1949 opowiadaniem "Wspomnienia indyjskie", które weszło później w skład książki "Opowiadania indyjskie" (1953), poświęconej przeżyciom cywilnej ludności polskiej, która wyszła z ZSRR wraz z armią Andersa. Napisał szereg opowiadań zebranych w tomy "Sekret i inne opowiadania" (1956), "Sandżu i Paweł" (1959), "Złote Gody" (1965), "Panna radosna" (1969) i "Cyrograf dojrzałości" (1975). W 1967 na podstawie opowiadania "Cyrograf dojrzałości" powstał film pod tym samym tytułem. Cenne są jego reportaże z pobytu w USA "Skok do Eldorado" (1967). W swej twórczości posługiwał się zróżnicowanymi formami literackimi, np. czarnym humorem, groteską i symbolizmem. Był też autorem licznych słuchowisk radiowych oraz tłumaczem powieści i opowiadań z języka angielskiego (m.in. "Miasteczko Winesburg" Sherwooda Andersona, "Jeździec na niebie i inne opowiadania" Ambrose’a Bierce’a).
W 1953 otrzymał nagrodę literacką młodych im. W. Pietrzaka, a wśród licznych nagród i wyróżnień za twórczość słuchowiskową – nagrodę Ministra Obrony Narodowej za cykl słuchowisk "Polacy na frontach II wojny światowej". Odznaczony został m.in. Złotym Krzyżem Zasługi w 1974 oraz Krzyżem Kawalerskim Orderu Odrodzenia Polski – w 1982.
W ostatnich latach życia, w których napisał trzytomową powieść "Obłęd", chorował i okresowo przebywał w szpitalu psychiatrycznym. Powieść ta, osnuta na motywie choroby psychicznej (urojenie prześladowcze), przepełniona jest gorzką refleksją o współczesnym świecie.
Jerzy Krzysztoń zmarł śmiercią samobójczą 16 maja 1982 roku, skacząc o godzinie 14 z okna swego mieszkania na trzecim piętrze przy ulicy Madalińskiego w Warszawie. Pochowany na cmentarzu Powązkowskim w Warszawie (kwatera 75-1-27).
Bohaterem książki "Krzyż południa" z 1983 roku jest ks. hm Zdzisław Peszkowski (w fabule występuje jako „Jastrzębiec” – herb rodowy księdza).
Twórczość.
Scenariusze.
"Źródło": FilmPolski.pl

</doc>
<doc id="84681" url="https://pl.wikipedia.org/wiki?curid=84681" title="Rajtar">
Rajtar



</doc>
<doc id="84687" url="https://pl.wikipedia.org/wiki?curid=84687" title="Owca domowa">
Owca domowa

Owca domowa ("Ovis aries") – gatunek hodowlanego zwierzęcia domowego z rodziny wołowatych. Jej przodkiem były najprawdopodobniej różne podgatunki owcy dzikiej ("Ovis ammon").
Udomowienie.
Jak pokazują badania przeprowadzone przez genetyków, owce były pierwszymi zwierzętami udomowionymi przez człowieka. Ich domestykacja nastąpiła dwuetapowo. Najpierw udało się to osiągnąć człowiekowi około 11 tys. lat temu – potomkami tych zwierząt są dzisiejsze półdzikie, mocno włochate rasy wciąż hodowane na szkockich wyspach. Drugi raz dokonano tego między VIII a VI tysiącleciem p.n.e. w południowo-zachodniej Azji, na terenie dzisiejszego Iraku i Iranu, prawdopodobnie jeszcze przed rozpoczęciem osiadłego życia w epoce brązu.
Genetyka.
Genom owcy został rozpoznany w 2014 r. przez międzynarodowy zespół badaczy, po ośmiu latach badań. Pozwoliło to ustalić, że linie ewolucyjne owiec i kóz rozdzieliły się zaledwie 4 miliony lat temu. W efekcie archeolodzy analizujący kości zwierzęce wydobywane na wielu stanowiskach mają trudności z rozróżnianiem szczątków owcy i kozy i w opisach określają je jako „koza-owca”.
Liczba owiec na świecie.
W 2013 światowe pogłowie owiec wynosiło około 1,17 mld sztuk, dla porównania w 2003 było to blisko 1,06 mld sztuk. W 2013 najwięcej owiec utrzymywano w Azji – 44,9% światowego pogłowia (w samych Chinach 15,8% światowego pogłowia), na drugim miejscu była Afryka – 27,7%. W Europie utrzymywano wówczas 11,11% światowego pogłowia, najwięcej w Wielkiej Brytanii, Rosji, Hiszpanii, Grecji, Rumunii i Francji. Oprócz owiec żyjących jako zwierzęta gospodarcze istnieją też populacje introdukowane lub zdziczałe, obecne były albo są na niektórych wyspach wszystkich oceanów oraz w niektórych terenach kontynentalnych.
Liczba owiec w Polsce.
Populacja owiec w czerwcu 2014 r. wyniosła 222,8 tys. sztuk i w porównaniu ze stanem w czerwcu ubiegłego roku zmniejszyła się o 10,7%, w tym liczebność maciorek owczych spadła o 1,5%. W Polsce od 1990 r. odnotowano drastyczne zmniejszenie się liczby utrzymywanych owiec. Obecne pogłowie owiec stanowi zaledwie około 5% pogłowia z lat 80. Z tego powodu od kilku lat zgodnie z trendami światowymi i równolegle do działań na poziomie Unii Europejskiej wprowadzane są dodatkowe krajowe programy pomocowe mające na celu podtrzymanie i przywrócenie stanu pogłowia tych zwierząt. W rejonach, gdzie od wieków istniała tradycja hodowli owiec, pomoc finansowa udzielana jest także na poziomie regionalnym.
Hodowla i wykorzystanie.
Początkowo z owiec uzyskiwano jedynie skóry, mięso i mleko, obecnie również wełnę. Początkowo zwierzę hodowane na terenach górskich i stepowych rozpowszechniło się obecnie w różnorodnych biotopach na całym świecie. Owce są bardziej rozpowszechnione w chłodniejszym klimacie niż kozy.
Wymagania:
Znaczenie kulturowe.
Od wieków owce były związane z wieloma kulturami, szczególnie w obszarze śródziemnomorskim i w Walii, gdzie były podstawowym zwierzęciem hodowlanym.
Owca ma też wiele znaczeń symbolicznych w starożytnej sztuce, tradycji i kulturze. W judaizmie występuje wiele odniesień do tego zwierzęcia, między innymi Baranek Paschalny. Chrześcijaństwo używa wielu ilustracji związanych z owcami. Między innymi: Dobry Pasterz jako jedno z określeń Chrystusa; biskupi pastorał (kształt i znaczenie łacińskie), lew spoczywający z owcą. W Grecji tradycyjnie spożywa się danie z Baranka Paschalnego na święto Wielkiejnocy. Owce mają również znaczenie w kulturze arabskiej. W Biblii pasterzami byli: Abraham, Jakub, Mojżesz i król Dawid.
Baran to jeden z dwunastu znaków zodiaku.
Owce w kulturze polskiej:
Lud wielkopolski powszechnie wierzył, a niektóre z tych przesądów na mniejszych wsiach trwają do dziś, że na Gromniczną (2 lutego) nie wolno nikomu pokazywać owcy i należy chronić ją przed światłem. W związku z tym owczarze zamykali szczelnie owczarnie, zasłaniali przed światłem i ludźmi okna oraz zatykali wszelkie dziury, by słońce nie dostało się do jej wnętrza. Czynili tak, bo w ich przekonaniu słońce wyrządza więcej szkody w stadzie niż wilk. Wierzono też, że jeżeli 2 lutego świeci słońce, to będzie mokry rok i mało korzyści z pastwisk.
Starzy owczarze twierdzili, że największe szczęście w owczarni przynosili Żydzi skupujący wełnę oraz skóry. Opowiadano, że wystarczyło, aby kupiec pochodzenia żydowskiego pogłaskał owcę lub pochwalił owczarza, a już owce lepiej się rozmnażały i złe nie miało do nich dostępu. Jeszcze przed I wojną światową owczarze bardzo chętnie udzielali noclegu handlarzom żydowskim, aby zapewnić sobie pomyślność w hodowli. Szczytem wszystkiego był dopiero stały związek z Żydem. Dlatego też owczarze wykopywali szczątki zmarłych handlarzy i przechowywali ich szkielety w stodole lub owczarni.
W kosmologii ludowej także znajdujemy liczne informacje dotyczące roli zwierząt w kulturze ludowej. Przytoczone tutaj przykłady pochodzą z XIX- wiecznej wsi wielkopolskiej. Dodatkowo przepowiadając pogodę bardzo często mówiono: „Na Nowy Rok przybywa dnia na barani skok. A gdy na Gromniczną pada, to na pewno owczarz właśnie w danym roku wypędzi owce na pastwisko”.
W niektórych regionach Wielkopolski starodawnym zwyczajem ofiarowywał ojciec chrzestny na wiązarek (chrzest) parkę małych jagniąt. Jeszcze 40 lat temu obiecywano swatowi jagnię za dobry ożenek. Dodatkowo owce miały także zastosowanie w lecznictwie ludowym. Na przeziębienie lub na chore płuca podawano tłuszcz barani wraz z gorącym mlekiem.
Współcześnie owca nadal dostarcza gospodarstwu chłopskiemu pożywienia i odzieży, lecz zawód owczarza nie jest już otoczony taką estymą. Dodatkowo po licznych przeobrażeniach społeczno-gospodarczych współczesne owczarstwo ludowe pozbawione zostało zupełnie dawnych archaizmów kulturowych. Co prawda, tu i ówdzie do naszych czasów, zwłaszcza na zachodzie i wschodzie kraju, zachowały się dawne praktyki zabobonne, ale wyłącznie w szczątkowej formie i nie spełniają już tak dużej roli jak dawniej.

</doc>
<doc id="84697" url="https://pl.wikipedia.org/wiki?curid=84697" title="Czantoria Wielka">
Czantoria Wielka

Czantoria Wielka, Wielka Czantoria, , , 995 m n.p.m., gwar. "Wielko Czantoryjo") – najwyższe wzniesienie Pasma Czantorii w Beskidzie Śląskim, dominujące w północnej części tego pasma. Jest jednocześnie szczytem granicznym między Polską a Czechami oraz najwyższym szczytem czeskiej części Beskidu Śląskiego. Przez szczyt przebiega także główny wododział Polski, stanowiący granicę między zlewiskami Wisły i Odry.
Charakterystyka.
Szczyt charakteryzuje się stromymi zboczami od wschodu i zachodu – różnica wysokości pomiędzy położonym u stóp góry Ustroniem, a szczytem wynosi 630 m. Czantoria porośnięta jest w większości lasami bukowymi i świerkowo-jodłowymi, miejscami z udziałem jaworów, jesionów, modrzewi i in. Po obu stronach granicy państwowej w partiach podszczytowych znajdują się leśne rezerwaty przyrody: po stronie polskiej rezerwat „Czantoria”, a po stronie czeskiej narodowy rezerwat „Čantoryje”. Na zboczach i szczycie Czantorii Wielkiej występują także trawiaste polany.
Nazwa „Czantoria” została wzmiankowana w zapiskach po raz pierwszy w dyplomie księcia cieszyńskiego Adama Wacława z dnia 3 października 1615, w którym ten rozgranicza swoje posiadłości od dóbr Adama Goczałkowskiego z Goczałkowic. Pierwotna nazwa "Czartoryja" oznaczała "miejsce poryte przez czarty", w 1722 wzmiankowana jako "Czartorÿ", w 1750 "Welka Czantoria".
W 1933 roku na szczycie Czantorii (na granicy polsko-czechosłowackiej) z inicjatywy Karola Śliwki i Fryderyka Krausa miał miejsce międzynarodowy wiec antywojenny. Kolejny wiec miał miejsce w 1936 roku.
Na położoną poniżej szczytu polanę Stokłosica dociera kolej krzesełkowa „Czantoria” z Ustronia Polany wybudowana w 1967 i zmodernizowana w 2007. Dzięki temu Czantoria jest bardzo popularna wśród turystów i narciarzy. Obok górnej stacji znajduje się maszt przekaźnikowy. Czantoria to także dobry punkt widokowy. Obserwować można z niej panoramę Beskidu Śląskiego i Beskidu Morawsko-Śląskiego, rzekę Wisłę oraz Pogórze Śląskie i Górny Śląsk – przy dobrej pogodzie widoczny jest Zbiornik Goczałkowicki i dalej stopniowo w stronę zachodnią – elektrownia Łaziska, miasta: Żory i Jastrzębie-Zdrój, elektrownia Rybnik, hałda w Rydułtowach, miasto Wodzisław Śląski, elektrownia Dziećmorowice, Karwina, Hawierzów i Ostrawa.
Turystyka.
Na samym szczycie góry, po czeskiej stronie granicy, znajduje się stalowa wieża widokowa (wstęp płatny) z platformą na wysokości 29 metrów oraz bufet. Na grzbiecie góry, kilkaset metrów na zachód od szczytu, znajduje się czeskie schronisko turystyczne na Czantorii (właściwie pod Czantorią Wielką), zbudowane jeszcze przez niemiecką organizację turystyczną Beskidenverein w 1904. Tam też znajdowało się turystyczne przejście graniczne.
Czantoria Wielka stanowi duży węzeł szlaków turystycznych, którymi można dojść m.in. na Soszów Wielki, Czantorię Małą, Stożek i Tuł oraz do Ustronia, Nydka i Trzyńca. Przez szczyt przebiega Główny Szlak Beskidzki im. Kazimierza Sosnowskiego.
Na zachodnim zboczu góry, przy czerwonym szlaku do Nydka, w miejscu zwanym Zakamiyń znajduje się jeden z tzw. leśnych kościołów – miejsce tajnych nabożeństw ewangelickich w epoce kontrreformacji (XVII/XVIII wiek) – wraz z tablicą upamiętniającą Jerzego Trzanowskiego.
Z Czantorią wiąże się legenda o "śpiących rycerzach" i ich trzystu koniach, którzy w olbrzymiej pozłacanej komnacie we wnętrzu góry czekają, by w najtrudniejszych chwilach pomóc Śląskowi jako jego narodowe wojsko. Do tej legendy nawiązuje wytyczona po czantoryjskich stokach 20-kilometrowa Ścieżka Rycerska.
Poniżej szczytu Czantoria Wielka (ok. 300 m) przy szlaku w kierunku Przełęczy Beskidek znajduje się krzyż upamiętniający śmierć czechosłowackiego żołnierza Klementa Šťastnego w czasie prac tzw. Komisji delimitacyjnej na Ziemi Cieszyńskiej, której zadaniem było wyznaczenie i wytyczenie granicy między Polską a Czechosłowacją.

</doc>
<doc id="84704" url="https://pl.wikipedia.org/wiki?curid=84704" title="Neokrytycyzm">
Neokrytycyzm



</doc>
<doc id="84708" url="https://pl.wikipedia.org/wiki?curid=84708" title="Husserl">
Husserl



</doc>
<doc id="84709" url="https://pl.wikipedia.org/wiki?curid=84709" title="Wielka Rycerzowa">
Wielka Rycerzowa

Wielka Rycerzowa (słow. "Rycierova hora", 1226 m) – szczyt należący do Grupy Wielkiej Raczy, położony w Beskidzie Żywieckim (po słowackiej stronie są to Kysucké Beskydy). Dawniej, m.in. w „Przewodniku po Beskidach Zachodnich” Kazimierza Sosnowskiego, występowała pod nazwą "Bukowina". Przez szczyt przebiega Wielki Europejski Dział Wodny (między zlewiskiem Bałtyku i Morza Czarnego) oraz granica polsko-słowacka.
Topografia.
Wielka Rycerzowa znajduje się w głównej grani, pomiędzy Majcherową (1105 m) a Świtkową ("Svitková", 1082 m), od której oddzielona jest przełęczą Przysłop (940 m). Jest zwornikiem dla bocznego północno-wschodniego, krętego grzbietu, który poprzez Małą Rycerzową (1207 m), Wiertalówkę, Kotarz i Muńcuł ciągnie się aż do doliny Soły w Ujsołach. Grzbiet ten w całości położony jest na terenie Polski. Pomiędzy Wielką Rycerzową a Małą Rycerzową znajduje się trawiasta Przełęcz Halna (1165 m). Są trzy grzbiety, są więc i trzy doliny między nimi. Spływają nimi trzy potoki: Cicha, Dziobaki i Majovsky potok.
Opis szczytu.
Na wierzchołku Wielkiej Rycerzowej znajduje się punkt triangulacyjny. Z samego szczytu, który jest częściowo zalesiony, widoki są tylko wycinkowe. Można dostrzec Wielką Raczę i Przegibek wraz z Kolonią wsi Rycerka Górna (przysiółkiem Rycerki Górnej) oraz niektóre szczyty Małej Fatry, takie jak Wielki Rozsutec. Najlepsze widoki rozciągają się natomiast z Hali Rycerzowej zajmującej siodło Przełęczy Halnej i stoki Wielkiej i Małej Rycerzowej. Z hali tej widoczny jest Beskid Śląski, pasmo Lipowskiej i Pilska, a w dalszym planie pasmo Babiej Góry. Dobrym punktem widokowym jest też wychodnia na zachodnim stoku. Na południowych, słowackich stokach Wielkiej Rycerzowej znajduje się rezerwat przyrody Vychylovské skalie z osuwiskiem.
Nazwa szczytu wywodzi się od miejscowości Rycerka Dolna i Rycerka Górna (dawniej Rycerka), które prawdopodobnie były własnością rycerską. Nazwę tej wsi oraz szczytu wymienia Andrzej Komoniecki w dziele "Chronografia albo dziejopis żywiecki".

</doc>
<doc id="84711" url="https://pl.wikipedia.org/wiki?curid=84711" title="Rudolf H. Lotze">
Rudolf H. Lotze



</doc>
<doc id="84714" url="https://pl.wikipedia.org/wiki?curid=84714" title="Kotlina Sądecka">
Kotlina Sądecka

Kotlina Sądecka (513.53) – rozległa kotlina w południowo-wschodniej części województwa małopolskiego, położona na wysokości 280–300 m n.p.m.
Topografia.
Granice Kotliny Sądeckiej wyznaczają otaczające ją pasma górskie i pogórza: od północy Pogórze Rożnowskie, od wschodu Beskid Niski, od południa Beskid Sądecki (na który składają się m.in. Pasmo Jaworzyny i Pasmo Radziejowej), a od strony zachodniej i północno-zachodniej wzniesienia zaliczane do Beskidu Wyspowego oraz z Gorcami (przy ujściu Kamienicy Gorczańskiej do Dunajca). Kotlina Sądecka zajmuje powierzchnię ok. 300 km², z czego jej płaskie dno to ok. 80 km². Położona jest u spływu rzek Dunajca, Popradu i Kamienicy Nawojowskiej. 
Opis kotliny.
Warunki klimatyczne i glebowe Kotliny Sądeckiej są korzystne dla rolnictwa, którego cechą charakterystyczną jest silnie rozwinięte sadownictwo. Pod rolnictwo zajęte zostały nie tylko doliny rzek, ale wkroczyło ono także na wierzchowiny pogórza. Częstym zjawiskiem na tym terenie jest wiatr halny występujący w ciągu całego roku. Miasta położone na dnie Kotliny to Nowy Sącz i Stary Sącz. Nowy Sącz dzięki korzystnemu położeniu komunikacyjnemu u zbiegu 7 dróg stał się dużym ośrodkiem miejskim. Grupą etnograficzną zamieszkującą Kotlinę Sądecką są Lachy Sądeckie.

</doc>
<doc id="84717" url="https://pl.wikipedia.org/wiki?curid=84717" title="Chłopaki nie płaczą (film)">
Chłopaki nie płaczą (film)

Chłopaki nie płaczą – polska komedia kryminalna z 2000 roku w reżyserii Olafa Lubaszenki, wyprodukowana przez Janusza Morgensterna na podstawie scenariusza Mikołaja Korzyńskiego. Bohaterem filmu jest młody skrzypek Jakub Brenner (Maciej Stuhr), który przypadkowo staje się świadkiem porachunków gangsterskich, po czym musi uciekać przed parą gangsterów (Cezary Pazura, Mirosław Zbrojewicz) pragnących pozbyć się świadka. Film odniósł sukces komercyjny, zbierając w kinach widownię liczącą ponad pół miliona widzów. Uznawany jest także za pastisz nurtu w polskiej kinematografii, zwanego kinem bandyckim.
Fabuła.
Głównym bohaterem filmu jest ambitny młody skrzypek Jakub Brenner (Maciej Stuhr). Mimo problemów na uczelni i porzucenia przez dziewczynę Weronikę (Magdalena Mazur) usiłuje pomóc swojemu nieśmiałemu przyjacielowi, Oskarowi (Wojciech Klata). Zamówione do „pomocy” dziewczyny do towarzystwa: Lili zwana Samantą (Anna Mucha) i Cycofon (Monika Ambroziak), a właściwie ich opiekun Czesiek (Mariusz Czajka), mają jednak dość wysokie wymagania finansowe, co sprowadza na Kubę i Oskara niemałe kłopoty.
Także kolejny bohater filmu, początkujący gangster Bolec (Michał Milowicz), ma pełno kłopotów. W jego przypadku sprowadzają się one do konfliktu między własną wizją spokojnego życia a wymaganiami ojca, rządzącego półświatkiem Szefa (Bohdan Łazuka), który pragnie mieć w synu godnego następcę.
Wreszcie para gangsterów z Wybrzeża: Fred (Cezary Pazura) i Grucha (Mirosław Zbrojewicz), którzy planują wspólny interes z Szefem – zaproszeni do klubu Bolca doprowadzają do strzelaniny, w której zostają ranne trzy osoby (Grucha, Bolec i Czesiek). Przypadkowym uczestnikiem zostaje Kuba. Kiedy ginie teczka, w której było bardzo dużo pieniędzy, wszyscy myślą, że teczka została ukradziona przez Kubę, choć ten w rzeczywistości jej nie ukradł.
Kuba zostaje wywieziony przez Bolca do Brzózek Starych, gdzie są poniemieckie bunkry, ale ten puszcza go wolno. Następnie zostaje złapany przez Freda i znowu wywieziony do Brzózek. Kiedy Kuba pracuje przy kopaniu własnego grobu, dochodzi do konfliktu pomiędzy Fredem i Gruchą o sweter, który Grucha dostał od swojej dziewczyny, Cycofona. Skutkuje to tym, że Fred otrzymuje dwie kule i pada martwy. Tymczasem Kuba wezwał Laskę (Tomasz Bajer) i jego dwóch kumpli, Bąbla (Julian Karewicz) i Serfera (Marcin Kołodyński), na pomoc, a w drodze ich Volvo musi holować radiowóz, ponieważ policjanci z drogówki wypili alkohol i nie mogą prowadzić. Po jakimś czasie kumpel Laski, po wypaleniu skręta z marihuany, zauważa jadący za nimi radiowóz. Próbuje przed nim uciec, ale jest to niemożliwe ze względu na linkę holowniczą. W końcu, kiedy Bąbel zbyt mocno dodaje gazu, lina holująca zrywa się – policyjny Polonez, zerwany z holu, spada z wysokiej skarpy – i dociera wprost na miejsce zabójstwa Freda.
Grucha trafia do więzienia. Tymczasem Kuba wyjeżdża do Francji. Przed odlotem żegna się z Oskarem i Lilianą, którzy spodziewają się dziecka. Okazuje się, że Rudolf, wykładowca Kuby także wyjeżdża, lecz do Mediolanu. Bolec dogaduje się z ojcem i ogłasza mu, że kończy z życiem gangstera i wchodzi na rynek muzyczny jako producent. Laska, Bąbel i Serfer docierają omyłkowo nad morze.
Produkcja.
Film "Chłopaki nie płaczą" został wyprodukowany przez Wytwórnię Filmów Dokumentalnych i Fabularnych, w Studiu Filmowym „Perspektywa”. Producentem filmu był Janusz Morgenstern. Za reżyserię "Chłopaków" odpowiadał Olaf Lubaszenko, a za scenariusz do filmu – Mikołaj Korzyński. Zdjęcia do "Chłopaków" zrealizował słowacki operator Martin Štrba, natomiast scenografię opracował Arkadiusz Kośmider. Okres zdjęciowy do filmu trwał od 9 czerwca do 14 lipca 1999 roku. Za plenery posłużyły Jelenia Góra, Warszawa oraz willa „Jerychonka” w Konstancinie-Jeziornie. Montażu film dokonała Wanda Zeman.
Muzyka.
W filmie wykorzystano fragmenty kilku utworów muzycznych:
Olaf Lubaszenko pragnął też, żeby głównym motywem muzycznym filmu był singiel zespołu T.Love „Chłopaki nie płaczą”, jednak reżyser nie otrzymał zgody od lidera zespołu, Muńka Staszczyka, na wykorzystanie utworu.
Odbiór.
Film "Chłopaki nie płaczą" odniósł sukces komercyjny, gromadząc w kinach widownię liczącą 548 000 widzów. Chwalili go również recenzenci. Jerzy Wójcik w recenzji dla „Rzeczpospolitej” z entuzjazmem pisał, że reżyser „zakpił z nowobogackiego szpanu, rozgrywek mafijnych, agencji towarzyskich, młodzieżowego ulicznego slangu, w którym wulgarne słowa wytrychy układają się w wiązanki i tworzą piramidę”. Bożena Janicka w recenzji dla „Kina” podkreślała, że „film ma dobrze napisane dialogi, dobrze zagrane postacie, obserwacje obyczajowe dzisiejszo-tutejsze. A całość, mimo że do pewnego momentu robi wrażenie zbioru skeczów, na końcu składa się w spójną historię”. Krytyce podlegały natomiast stereotypowe portrety kobiet i niewybredne dowcipy o czarnoskórych.
Michał Piepiórka odczytywał film "Chłopaki nie płaczą" jako pastisz nurtu zwanego kinem bandyckim. Zdaniem Piepiórki film Lubaszenki „odwraca schemat fabularny tego nurtu i pokazuje, że słabymi jednostkami są gangsterzy, a nie ludzie uczciwi – ci pierwsi są nieudolni i skłóceni ze sobą, dlatego też drudzy, na pozór pozbawieni siły, mogą ich pokonać”. Według Piepiórki film kompromituje mit stereotypowego macho, lansowany przez kino bandyckie. Za mitem męskości skrywa się bowiem „wrażliwość, do której trudno się przyznać twardym facetom”, co było przełomowym osiągnięciem w polskim kinie: „Okazuje się, że Polska początku XXI w. nie jest już krajem, gdzie trzeba być bezwzględnym samcem alfa, by osiągnąć sukces. Ciężkie czasy, w których należało być bezlitosnym i twardym, właśnie odchodzą. Teraz w cenie zaczynają być inne cechy: talent, wrażliwość, odpowiedzialność”.

</doc>
<doc id="84721" url="https://pl.wikipedia.org/wiki?curid=84721" title="Centralizm demokratyczny">
Centralizm demokratyczny

Centralizm demokratyczny - zasada struktury organizacyjnej, działalności, kierownictwa partii marksistowsko-leninowskich, państwa socjalistycznego, zarządzania gospodarką socjalistyczną.
Centralizm demokratyczny w systemie rządzenia.
Według ideologów radzieckich państwowy aparat władzy ludowej zbudowany był na zasadzie centralizmu demokratycznego. Centralizm demokratyczny oznacza kierowanie ogólnopaństwowymi sprawami z jednego ośrodka i podporządkowanie terenu władzy centralnej; towarzyszy temu wybieralność i obowiązek składania sprawozdań narodowi przez wszystkie organy władzy, szerokie przyciąganie mas ludowych do udziału w rządzeniu oraz pozostawianie samodzielności terenowi. 
Propaganda w ZSRR oświadczała, że centralizm demokratyczny zapewnia zharmonizowanie w interesie całego społeczeństwa centralnego kierowania państwem z rozwojem inicjatywy lokalnej, ze stałym wciąganiem ludzi pracy do rozwiązywania zagadnień ogólnych i lokalnych. Dlatego centralizm demokratyczny jest nie do pogodzenia z anarchizmem, negującym konieczność scentralizowanego kierowania państwem ani z centralnym , odsuwającym masy ludowe od kierowania państwem, dławiącym inicjatywę lokalną.
Centralizm demokratyczny w strukturze partii.
Interesy, które wyraża partia komunistyczna, nie są zwykłą sumą prywatnych interesów poszczególnych robotników lub ich grup. Zjednoczyć wszystkie siły, kierować je do jednego celu, łączyć rozproszone działania jednostek i grup robotników może tylko "scentralizowane" kierownictwo.
Centralizm demokratyczny oznaczał:
obowiązujący w KPZR komplet zasad: 
Oznacza to, że raz wybrane władze partyjne mogą w praktyce mieć całkowitą kontrolę nad wyborami - bo przygotowania do nich trwają właśnie w czasie, w którym nie odbywają się żadne obrady plenarne. W partii obowiązuje "absolutny zakaz frakcyjności"; oznacza to, że wykluczone jest powstanie jakiejkolwiek grupy (frakcji), reprezentującej zdanie odrębne od zdania kierownictwa. Centralizm demokratyczny to "całkowity prymat władzy wykonawczej", w szczególności zaś stojących na jej czele jednostek.

</doc>
<doc id="84728" url="https://pl.wikipedia.org/wiki?curid=84728" title="Mi-2">
Mi-2

Mi-2 (ros. Ми-2, oznaczenie NATO "Hoplite") – średni śmigłowiec wielozadaniowy zaprojektowany przez radzieckie biuro konstrukcyjne Michaiła Mila, produkowany seryjnie jedynie przez zakłady WSK Świdnik. Mi-2 był jedynym śmigłowcem konstrukcji radzieckiej nigdy nie produkowanym seryjnie w ZSRR.
Mi-2 powstał w ZSRR jako następca Mi-1. W wyniku rozmów pomiędzy Polską a ZSRR w roku 1965 rozpoczęto produkcję śmigłowców w WSK Świdnik. Przez 20 lat wyprodukowano blisko 5500 maszyn, w wielu wersjach specjalistycznych opracowanych w Świdniku. Pomimo że pierwotnie śmigłowiec został zaprojektowany przede wszystkim do zastosowań cywilnych, w WSK Świdnik powstały także jego warianty wojskowe. Trafiły one głównie do Ludowego Wojska Polskiego. Mimo przestarzałej konstrukcji, śmigłowce Mi-2 wykorzystywane są w wielu państwach do dnia dzisiejszego (2020). Powstało także wiele modernizacji (m.in. Mi-2 plus i Mi-2A), większość opiera się na wymianie silnika na nowszy.
Historia.
Na początku lat 60. XX wieku w biurze konstrukcyjnym Mila przystąpiono do prac nad nowym lekkim śmigłowcem wielozadaniowym, który miał być przeznaczony do szerokiego zastosowania w gospodarce narodowej ZSRR. Początkowo nowo projektowana maszyna dostała oznaczenie W-2, jednakże później zmieniono je na Mi-2 od inicjałów Mila. Nowy śmigłowiec miał być następcą Mi-1.
W styczniu 1961 roku została zatwierdzona przez komisję makieta śmigłowca, a pod koniec lutego rysunki przekazano do zakładu doświadczalnego. Pierwszy lot maszyny odbył się 22 września 1961 roku, w późniejszym czasie przeprowadzono kolejne próby w locie. Próby odbywały się na dwóch prototypach: wersji rolniczej oraz pasażerskiej. Pilotami, którzy przeprowadzali próby byli: pilot doświadczalny biura Mil G. Ałfiorow i B. Anopow z Państwowego Instytutu Naukowo-Badawczego lotnictwa cywilnego. 10 października 1961 roku w gazecie „Prawda” ukazało się zdjęcie śmigłowca Mi-2.
Na wiosnę 1962 roku przeprowadzono próby wykorzystania śmigłowca Mi-2 podczas prac rolniczych w kołchozie „Boriec” pod Moskwą. Po badaniach w locie stwierdzono, że dzięki zastosowaniu śmigłowca przy opylaniu nawozami, plony wzrosły o 15–18%. 25 września 1962 roku śmigłowiec oficjalnie zaprezentowano przedstawicielom centralnych organów partyjnych i rządu ZSRR. W maju 1963 roku na jednym z prototypów został pobity międzynarodowy rekord prędkości 253,8 km/h na trasie zamkniętej 100 km. Dokonał tego pilot doświadczalny B. Anapow. Rekord ten został pobity w czerwcu 1966 roku, tym razem przez kobietę Tatianę Russian.
W tym samym czasie w WSK Świdnik kończyła się produkcja licencyjnego śmigłowca Mi-1 (polskie oznaczenie SM-1) i wytwórnia rozpoczęła starania o zakup dokumentacji do produkcji nowego śmigłowca opracowanego przez biuro Mil. Pierwsze rozmowy pomiędzy przedstawicielami ZSRR i Polski przeprowadzono w roku 1963. Porozumienie podpisano w styczniu 1964 roku i przystąpiono do prac nad uruchomieniem produkcji Mi-2 w Polsce. Porozumienie obejmowało licencyjną produkcję śmigłowców Mi-2 oraz silników GTD-350 z gwarancją zakupu przez Związek Radziecki odpowiedniej liczby śmigłowców. Podjęto decyzję, że produkcją śmigłowców zajmie się WSK Świdnik, a silniki miały być produkowane przez WSK Rzeszów.
W przeciwieństwie do wcześniejszych zakupów licencji produkowanych w ZSRR seryjnych samolotów i śmigłowców, tym razem zakupiono dokumentację prototypową. Z tego względu należało w Polsce opracować dokumentację potrzebną do produkcji seryjnej, a także przygotować dokumentację konstrukcyjną oprzyrządowania, stanowisk badawczych i kontrolno-pomiarowych, a następnie je zbudować. Należało również przeprowadzić badania i próby śmigłowców oraz wdrożyć nowe procesy technologiczne. Prace te wykonali polscy inżynierowie przy pomocy biura Mil.
W Świdniku planowano nadać nowej maszynie oznaczenie SM-3, co było oczywistą kontynuacją SM-1 i SM-2. Jednakże ZSRR zażądał utrzymania oryginalnego nazewnictwa.
Pierwszy zmontowany w Świdniku, ale z radzieckich elementów śmigłowiec Mi-2 został oblatany przez załogę radziecką (Rafail Karapatian i Biełusow) 26 sierpnia 1965 roku. Natomiast 4 listopada 1965 roku oblatano pierwszy egzemplarz wyprodukowany całkowicie w Świdniku (nr ser. 520001) (wg innych źródeł nr 320001). Załogę stanowili: pilot doświadczalny mgr inż. Wiesław Mercik, mgr inż. Kazimierz Moskowicz i Henryk Jaworski.
Produkcję seryjną rozpoczęto w roku 1966, a zakończono w roku 1985. Ogółem wyprodukowano ok. 5500 śmigłowców w bardzo wielu wersjach. Większość wyprodukowanych śmigłowców przeznaczona była na eksport, głównie do Związku Radzieckiego.
Podczas produkcji w Polsce opracowano wiele wariantów śmigłowca Mi-2 (np. wariant szkolny), a także wprowadzono zmiany modernizujące konstrukcję (np. Mi-2M, Mi-2 Plus oraz po głębokiej modernizacji – PZL Kania).
Mimo że w XXI wieku jest to już konstrukcja przestarzała, a możliwości jej modernizacji niewielkie, w rosyjskich zakładach Rostwiertoł opracowano zmodernizowaną wersję Mi-2A. Modernizacja obejmuje m.in. wymianę silników oraz awioniki. Podobne odświeżenie konstrukcji przeprowadzono w ukraińskich zakładach lotniczych w Winnicy. Opracowano tam śmigłowiec Mi-2MSB2 wyposażony w nowsze silniki, awionikę, z przebudowanym nieco kadłubem oraz nowym reduktorem.
Opis konstrukcji.
Śmigłowiec Mi-2 jest dwusilnikową maszyną w układzie klasycznym z trójłopatowym wirnikiem nośnym i dwułopatowym śmigłem ogonowym. Kadłub wykonano w całości z metalu, jako konstrukcję półskorupową. Mi-2 posiada kołowe podwozie stałe, amortyzowane. Składa się ono z przedniej, samonastawnej goleni, dwóch głównych goleni oraz podpory tylnej, która chroni śmigło ogonowe przed kolizją z przeszkodami terenowymi podczas lotu z wyhamowaniem prędkości postępowej względem ziemi. Podwozie śmigłowców Mi-2 dostosowane jest do montażu nart, które polepszają właściwości startu i lądowania na obszarach pokrytych śniegiem lub miękkim gruntem. Jednakże montaż nart powoduje spadek niektórych parametrów śmigłowca, np. z powodu zwiększonego oporu powietrza zasięg maksymalny spada o 5%.
Cechą charakterystyczną dla Mi-2 jest wspólna kabina dla załogi i pasażerów. Pod kanapą, na której siedzą pasażerowie, umieszczono główny, gumowy zbiornik paliwa o pojemności 600 l. W celu ochrony zbiornika podczas tzw. twardego lądowania poszycie kadłuba w tym miejscu dodatkowo wzmocniono podłużnymi profilami. Przedział bagażowy znajduje się w tylnej części kadłuba. Od kabiny pasażerskiej oddzielony jest ścianką z niewielkimi drzwiami. W zależności od wersji na ściance montuje się np. uchwyty na dodatkowe wyposażenie. Oszklenie kabiny pilota wykonano z dwóch rodzajów szkła. Przednia szyba jest ze szkła krzemowego, pozostałe zaś ze szkła organicznego. Początkowo kabina w przedniej części posiadała drzwi z prawej strony, z lewej zaś po stronie pilota odsuwane okno. W późniejszym okresie okno zastąpiono odsuwanymi drzwiami. Drugie drzwi umieszczono w części pasażerskiej po lewej stronie. W celu dostosowania śmigłowca do specjalnych wymogów te ostatnie drzwi można było łatwo zdemontować. W zimie kabina była ogrzewana za pomocą dwóch wymienników ciepła. Źródłem ciepła było ogrzane powietrze pochodzące ze sprężarek silników napędowych. Natomiast w lecie kabinę wentylowano powietrzem pochodzącym z zewnątrz. Dwa fotele umieszczone w części pilota posiadały głęboką miskę siedzeniową dla pomieszczenia spadochronu ratunkowego. W części pasażerskiej umieszczona była podwójna kanapa. W warunkach polowych można było ją łatwo usunąć dostosowując śmigłowiec do celów transportowych. Opcjonalnie była też możliwość wyposażenia śmigłowca w dźwig elektryczny "ŁPG-4" o udźwigu do 120 kg z ruchomym wysięgnikiem zamontowanym nad drzwiami kabiny pasażerskiej. Ułatwiał on załadunek towarów.
Napęd śmigłowca Mi-2 stanowią dwa silniki turbowałowe GTD-350, każdy o mocy 400 KM. W późniejszym okresie zastąpiono je nowszymi, wzmocnionymi silnikami GTD-350W (każdy o mocy 425 KM). Natomiast w Mi-2 plus stosuje się silniki GTD-350W2 (każdy o mocy 435 KM). Rozruch silników zapewniają prądorozruszniki "STG-3". Jednocześnie pełnią one rolę prądnic prądu stałego. Silniki współpracują z przekładnią główną WR-2, która łączy moc z silników i przekazuje ją na wirnik nośny.
Układ paliwowy składa się ze zbiornika głównego o pojemności 600 l i dwóch opcjonalnych zbiorników dodatkowych, każdy o pojemności 238 l. Zbiorniki dodatkowe montowane są za zewnątrz, po bokach kadłuba. W instalacji paliwowej zastosowano dwie elektryczne pompy paliwa. W czasie lotu, wykorzystywana jest tylko jedna, druga stanowi rezerwę. Wlew paliwa znajduje się na prawej burcie kadłuba.
Instalacja przeciwpożarowa stosowana w Mi-2 składa się z sygnalizatorów "DPS" oraz trzech butli ze środkiem gaśniczym – freonem 114W2. W późniejszym czasie freon zastąpiono nowszą, bardziej ekologiczną substancją. Po pojawieniu się pożaru automatycznie opróżniana jest pierwsza butla. Jeśli pożar nie zostanie ugaszony, pilot ręcznie opróżnia butle drugiej, a w razie potrzeby i trzeciej kolejności. Dla zapewnienia dodatkowej ochrony w kabinie zamontowano małą gaśnicę ręczną "OS-2", w późniejszym okresie zastąpioną gaśnicą halonową "GH-1X".
W celu zabezpieczenia śmigłowca przed lodem, posiada on instalację przeznaczoną do jego usuwania. Instalacja przeciwoblodzeniowa obejmuje górne sekcje, dolne sekcje oraz krawędzie natarcia łopat wirników, odbiorniki ciśnień powietrza PWD-6M, przednią szybę pilota oraz wloty powietrza do silników. Wloty powietrza są ogrzewane za pomocą gorącego oleju oraz powietrza pochodzącego ze sprężarek silników. Natomiast do ogrzewania pozostałych elementów wykorzystuje się prąd przemienny 208V 400 Hz. Standardowo instalacja ogrzewania łopat uruchamiana jest ręcznie przez pilota na podstawie wskazań wizualnego wskaźnika oblodzenia lub automatycznie na komendę odpowiedniego czujnika.
Układ sterowania śmigłowcem Mi-2 opiera się na instalacji hydraulicznej. Jest to duży skok technologiczny w porównaniu do śmigłowców Mi-1, gdzie stosowano głównie układ mechaniczny (za pomocą linek). Sterowanie lotem śmigłowca odbywa się za pomocą drążka sterowego, a moc silników regulowana jest przez sterowanie dźwignią skoku i mocy. Śmigłowiec nie posiada autopilota, ani zdublowanej instalacji hydraulicznej. Jednakże w przypadku uszkodzenia instalacji hydraulicznej możliwe jest kontynuowanie lotu, chociaż sterowanie jest wtedy bardzo utrudnione.
Początkowo wyposażenie radiowe składało się z dwóch radiostacji "R-860 „Bakłan-5”" i "R-842", radiokompasu "ARK-U2", radiowysokościomierza "RW-UM" oraz rozmównicy pokładowej "SPU-7" służącej do komunikacji wewnętrznej. W późniejszym czasie urządzenia wymieniano na nowsze, produkcji zachodniej, np. w miejsce radiokompasu "ARK-U2" zamontowano radiokompas "KR87". Ponadto część śmigłowców wykorzystywanych przez Policję oraz Straż Graniczą wyposażono w odbiorniki GPS.
Śmigłowiec Mi-2 posiada instalację prądu stałego, a także prądu przemiennego. Głównym źródłem prądu stałego były dwie prądnice 28,5 V, każda o mocy 3 kW. Awaryjnym źródłem były dwa akumulatory "12SAM28", które umieszczono w niewielkiej wnęce w przedniej części kadłuba. W niektórych wariantach z uwagi na zastosowane dodatkowe wyposażenie (np. działko NS-23) jeden akumulator przeniesiono do zasobnika pod belką ogonową. Źródłem prądu przemiennego był generator trójfazowy 208 V o mocy 16 kVA.
Cechy pilotażowo-użytkowe.
Śmigłowiec Mi-2 jest śmigłowcem dwusilnikowym zaliczanym do śmigłowców klasy B, co oznacza, że z uwagi na niewystarczającą moc jednego silnika do wszystkich faz lotu pilot, po awarii jednego z silników, jest zmuszony wykonać lądowanie awaryjne na jednym pracującym silniku (zwane czasem lądowaniem zapobiegawczym z wyborem miejsca przyziemienia) – na co została opracowana procedura ujęta w Instrukcji Użytkowania w Locie. W momencie rozpoczynania produkcji był jednym z pierwszych lekkich śmigłowców w układzie dwusilnikowym. Obecnie nie spełnia on już standardów przyjętych w ratownictwie medycznym – głównie z powodu zbyt dużej masy własnej, niewystarczającej mocy zespołu napędowego, dużego zużycia paliwa, braku możliwości lotów IFR, dużego hałasu w kabinie oraz niskiego pułapu zawisu bez wpływu ziemi.
Warianty i modyfikacje.
Śmigłowce Mi-2 produkowane były w kilku wersjach podstawowych:
Oprócz tego dla potrzeb polskich przedsiębiorstw i instytucji rządowych w Ośrodku Badawczo-Rozwojowym przy WSK Świdnik opracowano specjalistyczne śmigłowce m.in.:
Warianty opracowane przez WSK Świdnik dla wojska.
Oprócz wariantów cywilnych opracowano także wersje specjalistyczne przeznaczone dla wojska:
Modernizacje konstrukcji.
Mi-3/Mi-22.
W ZSRR przy pracach nad prototypem W-2 powstała koncepcja stworzenia powiększonego śmigłowca, który miałby służyć do przewozu 10 osób. Projekt oznaczono wstępnie jako Mi-3. Zmiany jakie wprowadzono w stosunku do Mi-2 obejmowały przekonstruowanie kadłuba oraz podwozia. Powiększono tylną część kadłuba, a także wprowadzano tam właz. Makieta nowego śmigłowca powstała w roku 1964. Projekt upadł ze względu na brak dostępu do odpowiednich silników. Początkowo planowany napęd pochodzący z Mi-2, składający się z dwóch silników turbowałowych GTD-350, okazał się za słaby.
W tym samym czasie powstał drugi projekt powiększonego śmigłowca opartego na Mi-2. Projekt ten początkowo oznaczono jako W-20, a w roku 1965 zmieniono oznaczenie na Mi-22. Śmigłowiec Mi-22 miał być przeznaczony do transportu drużyny piechoty. W stosunku do Mi-2 wydłużono kadłub, wprowadzono nowe, szerokie odsuwane drzwi w kabinie pasażerskiej, zmieniono podwozie na płozowe i wprowadzono nowy, czterołopatowy wirnik główny. W związku ze wzrostem masy (ok. 4300 kg) śmigłowiec miał otrzymać, także nowy silnik – "GTD-10A". Projekt przerwano na początku lat 70. XX wieku w związku z opracowaniem śmigłowca Mi-24, który przejął zadania transportu drużyny piechoty przewidywane dla Mi-22.
Mi-2M (WSK Świdnik).
W roku 1968 w zakładach WSK Świdnik pod kierunkiem mgr inż. M. Czerwińskiego opracowano powiększoną wersję śmigłowca Mi-2 oznaczoną jako Mi-2M. Pracę nad modernizacją podzielono na dwa etapy. Pierwszy (Mi-2M1) obejmował tylko zmianę napędu na mocniejsze silniki GTD-350P o mocy po 331 kW (450 KM). Drugi etap (Mi-2M2) przewidywał przekonstruowanie kadłuba (dzięki czemu mógł pomieścić większą liczbę pasażerów) oraz podwozia, a także zastosowanie nowej instalacji paliwowej. Ponadto zastosowano płaską podłogę i nowe, odsuwane drzwi, które ułatwiły proces załadunku oraz wciągarkę. Śmigłowiec mógł zabrać oprócz pilota 11 pasażerów.
Mi-2M2 został oblatany 1 lipca 1974 roku przez załogę: pilot doświadczalny Janusz Ochalik (pilot) i mgr inż. Zbigniew Dąbski (nawigator, późniejszy pilot doświadczalny). W tym samym roku podjęto produkcję serii kilku sztuk. Ostatecznie badania wykazały, że zastosowane silniki są niewystarczające wobec wzrostu masy jaki nastąpił wskutek przekonstruowania kadłuba. Z powodu braku odpowiednich silników, produkcji seryjnej nie podjęto.
Mi-2B.
W tajemnicy przed ZSRR, w roku 1980 Polska podpisała umowę z Libią na dostawę 50 zmodernizowanych śmigłowców Mi-2. W zamian strona libijska zobowiązała się dostarczyć ropę naftową. Choć oficjalnie miały to być maszyny cywilne, przeznaczone były dla Libijskich Sił Powietrznych.
Pracę nad modernizacją podjęto od razu po podpisaniu umowy. Śmigłowce dla Libii oznaczono jako Mi-2B. Modernizacja dotyczyła zamontowania amerykańskiej nowocześniejszej awioniki Bendix-King, dzięki czemu śmigłowiec był lżejszy (o prawie 300 kg) i lepiej wyważony. Poza tym maszynę dodatkowo doposażono w transponder. W maszynach standardowo zamontowano silniki GTD-350W o mocy 425 KM, jednakże były to egzemplarze specjalnie wyselekcjonowane jako najlepsze i najmocniejsze. Ponadto śmigłowce Mi-2B zostały wyposażone w łopaty wirników bez instalacji przeciwoblodzeniowej. Było to zbędne ze względu na panujący w Libii klimat.
Mi-2 plus.
Mi-2 plus jest opracowaną w WSK Świdnik w XXI wieku modernizacją Mi-2. Główne zmiany w porównaniu do pierwowzoru to zastosowanie mocniejszych silników GTD-350W2 o mocy startowej i nadzwyczajnej 435 KM (319,9 kW), laminowanych łopat wirnika nośnego zamiast metalowych oraz nowej aparatury radiowo-nawigacyjnej firm Honeywell i Garmin. Śmigłowce Mi-2 zmodernizowane do standardu "plus" weszły na wyposażenie LPR w roku 2003 i pozostały w służbie do roku 2011, kiedy to zostały zastąpione przez śmigłowce Eurocopter EC135. Nabywcą używanych dotąd w LPR Mi-2 plus stało się polskie przedsiębiorstwo Heliseco. Oprócz przeprowadzenia modernizacji Mi-2 znajdujących się na wyposażeniu LPR, wyprodukowano także od podstaw 12 śmigłowców Mi-2 plus dla indonezyjskiej policji (dostarczone w 2005 roku).
Innymi użytkownikami Mi-2 plus są: polska Policja (nr rej. SN-07XP) oraz Hispánica de Aviación (nr rej. SP-SGI)
PZL Kania.
PZL Kania to polski śmigłowiec opracowany na przełomie lat 70. i 80. XX wieku w WSK Świdnik na podstawie Mi-2 z przeznaczeniem na rynki zachodnie. W stosunku do Mi-2 śmigłowiec Kania otrzymał nowe amerykańskie silniki Allison 250-C20B oraz zachodnią awionikę. Przekonstruowano ponadto kadłub i zastosowano nowe wyposażenie wnętrza oraz laminowane łopaty wirników. W oparciu o PZL Kania planowano, także opracować kolejne śmigłowce: PZL Taurus II oraz PZL Kormoran, jednakże te projekty nie doczekały się realizacji.
Mi-2M (Rostwiertoł).
Mi-2M to modernizacja śmigłowca Mi-2 oferowana w roku 1998 dla rosyjskiej Federalnej Służby Granicznej przez rosyjską firmę Rostwiertoł. Modernizacja zakładała zmianę drzwi z odchylanych na odsuwane, założenie mocowań dla broni żołnierzy patrolu i karabinu maszynowego, noktowizora. W dalszej perspektywie zakładano możliwość głębszej modernizacji polegającej na wymianie silników na Allison, powiększenia instalacji paliwowej, wymiany łopat wirników na kompozytowe, wymiany awioniki, założenia "GPS TNL600", termowizora, itp.
Mi-2A.
W roku 2003 dwie rosyjskie firmy Mil i Rostwiertoł postanowiły uruchomić produkcję zmodernizowanej wersji Mi-2 oznaczonej jako Mi-2A. Nowa wersja posiada nowe, francuskie silniki "Turbomeca Arrius-2Mi" (o mocy 450 KM) z nowymi agregatami i systemami oraz całkowicie wymienioną nowoczesną awioniką.
W roku 2012 ogłoszono, że w Chinach w prowincji Hebei powstanie fabryka produkująca na licencji śmigłowce Mi-2A. Oprócz tego fabryka ma zająć się także obsługą i remontami śmigłowców Mil.
Mi-2MSB-2/MSB-2.
Po przejęciu zakładów WiAZ w Winnicy przez przedsiębiorstwo Motor Sicz w roku 2011 rozpoczęto prace nad modernizacją śmigłowców Mi-2. Zmodernizowaną wersję oznaczono jako MSB-2. Posiada ona przede wszystkim nowe, ukraińskie silniki "AI-450M" o mocy 400–465 KM oraz nową awionikę.
W roku 2012 zapowiedziano, że do tego standardu zostanie 12 śmigłowców Mi-2 wykorzystywanych przez ukraińskie ministerstwo spraw wewnętrznych.
Porównanie danych technicznych różnych wariantów.
Źródła: ,,.
Zastosowanie.
Śmigłowce Mi-2 używane były zarówno przez wojsko, służby policyjne, jak i użytkowników cywilnych. Głównym odbiorcą eksportowym został ZSRR oraz inne państwa bloku wschodniego (m.in. NRD, Bułgaria, Czechosłowacja, Węgry, Jugosławia). Poza tym w mniejszej ilości eksportowano je na Bliski Wschód i do Afryki (m.in. Irak, Libia i Algieria). Po zakończeniu zimnej wojny Mi-2 należące do tej pory do NRD zostały przejęte przez zjednoczone Niemcy. Również rozpad ZSRR spowodował rozdysponowanie posiadanych śmigłowców pomiędzy oderwane republiki. Wskutek odsprzedaży śmigłowce Mi-2 trafiły także m.in. do Wenezueli, Dżibuti, Sudanu, Turcji i Etiopii.
W 1969 roku w Polsce powstał pomysł skonstruowania uzbrojonej wersji Mi-2 i w tym roku powstał demonstrator, uzbrojony w wyrzutnie niekierowanych pocisków rakietowych i karabiny maszynowe. Seryjne warianty otrzymały stałe działko działko NS-23 kalibru 23 mm, a pierwszym z nich był Mi-2US z uzbrojeniem strzeleckim w postaci czterech stałych karabinów maszynowych PKT kal. 7,62 mm, produkowany od 1972 roku. Kolejnym był Mi-2URN uzbrojony oprócz działka w 32 rakiety niekierowane S-5 w dwóch wyrzutniach Mars-2, produkowany od 1973 roku, a ostatnim Mi-2URP, uzbrojony w cztery wyrzutnie kierowanych rakiet przeciwpancernych 9M14M Malutka, produkowany od 1975 roku. Łącznie do 1984 roku zbudowano 81 śmigłowców uzbrojonych dla Wojska Polskiego. Używane były w dwóch pułkach śmigłowców bojowych: 49. i 56. W 1990 roku wszystkie polskie Mi-2 rozbrojono, ale w połowie lat 90. ponownie przywrócono im uzbrojenie. Wdrożono też od 1989 roku do użytku wariant Mi-2 Platan przystosowany do minowania narzutowego. Wersje uzbrojone Mi-2, oprócz Polski, były używane przez lotnictwo wojskowe NRD, które w latach 1972-1985 zakupiło 48 śmigłowców, w tym w wersjach uzbrojonych w 4 km PKT lub wyrzutnie rakiet niekierowanych Mars-2 i km-y w oknach (część nieuzbrojonych przeznaczono dla straży granicznej). Mi-2 przetrwały w służbie niemieckiej armii i policji jeszcze przez krótki czas po zjednoczeniu Niemiec (Luftwaffe używało 12 sztuk do 1995 roku).
W roku 1975 w zakładach WSK Świdnik utworzono komórkę o nazwie "Zakład Eksploatacyjny Usług Śmigłowcowych". Zakład za pomocą floty śmigłowcowej złożonej z Mi-2 realizował usługi agrolotnicze, przewóz pasażerów, ładunków oraz szkolenie personelu lotniczego zarówno w kraju, jak i za granicą.
20 maja 2017 podczas 5. Kujawskiego Pikniku Śmigłowcowego miały miejsce obchody 50-lecia służby Mi-2 w lotnictwie polskim, podczas których zaprezentowano 11 maszyn różnych wersji, w tym jedną czeską.
Śmigłowiec Mi-2 był wykorzystany bojowo m.in. na początku radzieckiej interwencji w Afganistanie, w trakcie konfliktu peruwiańsko-ekwadorskiego, a także podczas walk z handlarzami narkotyków w Peru, Meksyku i Birmie. W roku 1986 kilka śmigłowców Mi-2 wykorzystano podczas akcji ratowniczej po awarii w Czarnobylu.
W kodzie NATO Mi-2 otrzymał nazwę "Hoplite". W Polsce Mi-2 znany jest pod kilkoma potocznymi nazwami, m.in. „czajnik”.
Użytkownicy.
Aktualni użytkownicy:
Byli użytkownicy:
Mi-2 w muzeach.
Ze względu na swoją dawną popularność śmigłowiec Mi-2 eksponowany jest w wielu muzeach. W Polsce są to między innymi:
Poza tym we względu na dawną, niezwykłą popularność wśród użytkowników oraz wyprodukowanie ponad 5000 egzemplarzy dziś często śmigłowce Mi-2 są częścią prywatnych kolekcji, a także służą np. jako reklamy i atrakcje turystyczne.
Mi-2 w kulturze masowej.
Mi-2 wystąpił na planie filmu o przygodach agenta 007 Jamesa Bonda. W końcowej scenie filmu "Tylko dla twoich oczu" na spotkanie z agentem 007 (w tej roli Roger Moore) przylatuje nim radziecki generał Gogol (w tej roli Walter Gotell). Na poszyciu śmigłowca pilotowanego przez pilota inż. Czesława Dyzmę wyraźnie widać logo „PZL-Świdnik”. Ponadto pojawiał się wielu polskich filmach i serialach TV jako śmigłowiec milicyjny.

</doc>
<doc id="84730" url="https://pl.wikipedia.org/wiki?curid=84730" title="PZL Mi-2">
PZL Mi-2



</doc>
<doc id="84733" url="https://pl.wikipedia.org/wiki?curid=84733" title="Kamienica (prawy dopływ Dunajca)">
Kamienica (prawy dopływ Dunajca)

Kamienica, Kamienica Nawojowska – rzeka, prawy dopływ Dunajca o długości 33,08 km.
Źródło rzeki znajduje się po północnej stronie masywu Jaworzyny Krynickiej, a ujście do Dunajca w Nowym Sączu, w dnie Kotliny Sądeckiej. Kamienica wyznacza granicę między Beskidem Niskim (Górami Grybowskimi), położonym na północny wschód od niej, a Beskidem Sądeckim, znajdującym się po południowo-zachodniej stronie rzeki. Jej bieg tworzy dolinę, w której położona jest droga krajowa nr 75 łącząca Nowy Sącz i Krynicę-Zdrój. Pochodzenie nazwy rzeki można tłumaczyć kamienistym korytem, wypełnionym otoczakami, które jedynie w krótkich okresach w roku wypełnione jest wodą. Charakterystyczne dla Kamienicy jest występowanie nagłych wezbrań po intensywnych opadach, które w skrajnych przypadkach wywołują powódź w położonych przy rzece dzielnicach Nowego Sącza.

</doc>
<doc id="84735" url="https://pl.wikipedia.org/wiki?curid=84735" title="II Sobór Watykański">
II Sobór Watykański



</doc>
<doc id="84736" url="https://pl.wikipedia.org/wiki?curid=84736" title="Drzewo genealogiczne Klaudiuszów Marcellusów">
Drzewo genealogiczne Klaudiuszów Marcellusów



</doc>
<doc id="84737" url="https://pl.wikipedia.org/wiki?curid=84737" title="San Sebastián">
San Sebastián

San Sebastián (bask. Donostia, w latach 1980-2011 oficjalnie "Donostia-San Sebastián") – stolica hiszpańskiej prowincji Gipuzkoa w Kraju Basków. Liczba mieszkańców wynosi 186 tys. (2011). 
San Sebastián położone jest w północno-wschodniej Hiszpanii nad Zatoką Biskajską, na Costa Verde, tuż przy granicy z Francją. Głównie dzięki malowniczemu wybrzeżu jest to popularna miejscowość wypoczynkowa. 
Po kilku zamachach terrorystycznych w ostatnich latach władzy generała Franco, hiszpańska rodzina królewska, arystokracja i korpus dyplomatyczny zdecydowały się na spędzanie tam wakacji.
Co roku 20 stycznia (w dniu św. Sebastiana) mieszkańcy miasta świętują podczas festiwalu zwanego Tamborrada. O północy na placu Konstytucyjnym na starym mieście prowadzący festiwal podnosi flagę San Sebastián, co jest znakiem do rozpoczęcia 24-godzinnej zabawy w rytmie bębnów.
W sierpniu ma miejsce tydzień "semana grande" (wielki tydzień). Jednym z najważniejszych jego wydarzeń jest międzynarodowy konkurs sztucznych ogni.
San Sebastián jest siedzibą klubu piłkarskiego Real Sociedad de Fútbol, który został założony w 1909 roku. Real Sociedad rozgrywa swoje mecze na Estadio Anoeta. Aktualnie zespół występuje w najwyższej hiszpańskiej klasie rozgrywek - Primera División. 
Od 1981 r. na trasach wokół miasta rozgrywa się jednodniowy wyścig kolarski – Clásica de San Sebastián, należący do elitarnego cyklu UCI ProTour. Wyścig ten wygrywali m.in. Lance Armstrong i Miguel Induráin. 
Od 1953 we wrześniu co roku odbywa się międzynarodowy festiwal filmowy.
21 grudnia jest dniem świętego Tomasza; jest to święto produktów regionalnych, takich jak "chistorra" (kiełbasa) i "sidra" (cydr).
Miasto było Europejską Stolicą Kultury w 2016 roku.
W mieście znajduje się stacja kolejowa San Sebastián.
Klimat.
San Sebastián znajduje się w strefie klimatu subtropikalnego typu oceanicznego, z łagodnymi zimami i umiarkowanie ciepłymi latami oraz dużymi opadami. Średnia roczna temperatura wynosi 19 °C w dzień i 10 °C w nocy. Według Europejskiej Agencji Środowiska, miasto leży w obrębie Atlantyckiego regionu biogeograficznego.
Średnia temperatura najchłodniejszych miesięcy – grudnia, stycznia i lutego wynosi 13,5 °C w dzień i 5 °C w nocy. Średnia temperatura morza w zimie wynosi około 13 °C. Opady śniegu są rzadkie, średnio 2 dni rocznie. Nocne przymrozki występują 11 razy rocznie, średnio po 2-4 dni w grudniu, styczniu i lutym. Okres z letnimi temperaturami zaczyna się w maju i kończy w październiku. W najcieplejszym miesiącu roku – sierpniu, średnia temperatura wynosi wokół 26 °C w ciągu dnia, 17 °C w nocy, a średnia dobowa temperatura morza wynosi 21 °C. Generalnie, zimy w San Sebastián, jak i w pozostałej części Costa Verde pod względem temperatur przypominają zimy z basenu Morza Śródziemnego np. z Monako, natomiast lato jest umiarkowanie ciepłe i przypomina lato z północnej połowy Europy np. Paryża.
San Sebastián ma aż 1649 mm deszczu rocznie oraz ponad 138 dni deszczowych rocznie przy opadach ≥1mm. Przez większość roku opady występują średnio przez kilkanaście dni miesięcznie. Klimat San Sebastián charakteryzuje się dużą ilością deszczu, jak i dni deszczowych w skali europejskiej. Średnia roczna wilgotność wynosi 74%, od 70% w marcu do 76% w listopadzie. Miasto ma 1750 godzin czystej słonecznej pogody rocznie, od 81 h (2,5 godziny dziennie, około dwa razy więcej niż w Polsce) w grudniu do 198 h (średnio 6,4 godziny czystego słońca na dobę, około kilkanaście procent mniej niż w Polsce) w lipcu. Jest to jedno z najniższych wartości słonecznych w Europie Południowej.

</doc>
<doc id="84738" url="https://pl.wikipedia.org/wiki?curid=84738" title="San Sebastian">
San Sebastian



</doc>
<doc id="84739" url="https://pl.wikipedia.org/wiki?curid=84739" title="Donostia">
Donostia



</doc>
<doc id="84742" url="https://pl.wikipedia.org/wiki?curid=84742" title="Nadrodzina">
Nadrodzina



</doc>
<doc id="84743" url="https://pl.wikipedia.org/wiki?curid=84743" title="Prowincja Kanady (kolonia)">
Prowincja Kanady (kolonia)

Prowincja Kanady – kolonia brytyjska w Ameryce Północnej, powołana przez parlament brytyjski „Ustawą o Unii Kanadyjskiej” w 1840 roku. Kolonia powstała poprzez połączenie (unię) dwóch kolonii: Dolnej i Górnej Kanady.
Ustrój polityczny nowej kolonii został zaprojektowany zgodnie z rekomendacjami tzw. Raportu Durkhama, Lorda Lambtona, który został oddelegowany do Kanady przez władze brytyjskie w celu zbadania przyczyn rebelii, które wstrząsnęły obu częściami Kanady w 1837 roku. Głównym celem unii było zasymilowanie frankofońskiej ludności zamieszkującej Dolną Kanadę. Początkowo na stolicę kolonii wybrano Kingston. Potem rozpoczęto jej rotację pomiędzy Toronto a Montrealem. Po antyrządowych rozruchach w Montrealu, miasto to straciło swoje stołeczne przywileje. Ostatecznie na stałą stolicę wybrano Ottawę. Prowincja Kanady istniała do 1867, kiedy powołano Konfederację Kanady.
Ustrój polityczny.
Głową kolonii był gubernator generalny. Był on przedstawicielem monarchii brytyjskiej w kolonii i posiadał szeroki zakres władzy. Do niego należało rozpisywanie wyborów, powoływanie i rozwiązywanie rady legislacyjnej, powoływanie i odwoływanie rządów. Gubernator nie był zobowiązany do popierania rządu opartego na większości parlamentarnej, choć od 1848 przyjęło się w zwyczaju tworzenie autentycznego rządu przedstawicielskiego.
Prowincja Kanady została podzielona na dwa rejony Kanadę Wschodnią, odpowiadającą wcześniejszej Dolnej Kanadzie i Kanadę Zachodnią, odpowiadającą Górnej Kanadzie. Choć Kanada Wschodnia była znacznie ludniejsza niż zachodnia, obu częściom przyznano taką samą reprezentację parlamentarną. Zamysł taki podyktowany był zabezpieczeniem interesów ludności pochodzenia brytyjskiego, w większości zamieszkującej Kanadę Zachodnią. Ta początkowa przewaga Zachodniej Kanady, została szybko zniwelowana, wskutek bardzo intensywnego rozwoju demograficznego tej części kolonii. W ciągu kilkunastu lat Anglosasi z grupy wysoce nadreprezentowanej w parlamencie, stali się niedoreprezentowani. Doprowadziło to do permanentnego kryzysu rządowego, który ostatecznie doprowadził do wielkiej koalicji konserwatywno-liberalnej, której ostateczną konsekwencją była Konfederacja Kanady zawiązana w 1867 r.
Choć wszystkie ważne decyzje musiały być konsultowane z gubernatorem generalnym i to on w imieniu monarchy je ostatecznie zatwierdzał, władzę w Prowincji Kanady sprawował rząd. Od pierwszego rządu powołanego w 1840 przyjął się unikatowy zwyczaj podwójnego premierostwa. Na czele rządu zawsze stało dwóch premierów, jeden reprezentujący Kanadę Wschodnią, drugi Zachodnią. Choć jeden z nich nosił miano premiera tytularnego, wszystkie decyzje podejmowane były wspólnie i wymagały obopólnej zgody.
Okres 27 lat istnienia Prowincji Kanady był okresem kształtowania się nowoczesnego systemu parlamentarnego. Dwie partie, które wtedy powstały, były jedynymi, które sprawowały władzę w Kanadzie na poziomie federalnym do czasów współczesnych. Konserwatywna Partia Kanady wyewoluowała z dwóch elitarnych ugrupowań "Family Compact", w Kanadzie Zachodniej i "Château Clique", we Wschodniej. Liberalna Partia Kanady powstała na bazie kilku radykalnych i reformistycznych ugrupowań (niektóre z nich wywodziły się z kręgów rebelianckich) takich, jak: "The Grits" lub "Rouges".
Lista premierów.
Tekstem wytłuszczonym podane jest nazwisko premiera tytularnego.
Objaśnienie kolorów:

</doc>
<doc id="84744" url="https://pl.wikipedia.org/wiki?curid=84744" title="Znak wolnej burty">
Znak wolnej burty

Znak wolnej burty (także Znak Plimsolla) – oznaczenie składające się z: kręgu wolnej burty oraz linii ładunkowych wskazujących największe dopuszczalne zanurzenie statku w różnych okolicznościach i różnych porach roku, według zasad określonych w konwencji o liniach ładunkowych, przyjętej w Londynie dnia 5 kwietnia 1966 r.
Charakterystyka.
W kręgu wolnej burty znajdują się litery oznaczające towarzystwo klasyfikacyjne, z którego klasą pływa statek. Dla przykładu PR – Polski Rejestr Statków, LR – Lloyd’s Register, NV – Det Norske Veritas, BV – Bureau Veritas.
Statek może maksymalnie zanurzyć się do górnej krawędzi linii odpowiedniej dla strefy, w której się znajduje. Podział świata na strefy i czas obowiązywania zimy i lata w niektórych z tych stref został określony w załączniku do konwencji.
Mniejsze zanurzenie (większa wolna burta) zapewnia statkowi zapas pływalności i większą wysokość pokładu oraz nadbudówek nad wodą, co zmniejsza szanse na jego uszkodzenie i zatopienie w warunkach złej pogody, jaka jest bardziej prawdopodobna w sezonach zimowych.
Linie pokazujące maksymalne zanurzenie w wodzie słodkiej pozwalają na takie załadowanie statku, stojącego w porcie o wodzie słodkiej, że po przejściu do wody morskiej zanurzenie zmniejszy się (ze względu na większy ciężar właściwy wody morskiej) do letniej (lub tropikalnej) linii zanurzenia.
Naszywany na krawacie, znak wolnej burty dyskretnie podkreśla przynależność marynarzy do tej właśnie grupy zawodowej podczas spotkań towarzyskich z ludźmi niezwiązanymi z morzem.
Historia.
Wbrew zasadom bezpieczeństwa, w celu zwiększenia zarobku armatora często ładowano nadmierne ilości ładunku. Nierzadko też statki w złym stanie technicznym armatorzy ubezpieczali powyżej ich wartości i przeładowane wysyłali w morze, aby w razie zatonięcia podjąć pieniądze z ubezpieczenia. W tych katastrofach straciło życie wielu marynarzy, co poruszyło członka brytyjskiego parlamentu Samuela Plimsolla. Doprowadził on do uchwalenia przez parlament ustawy w 1875 roku, regulującej kwestie bezpieczeństwa żeglugi, przekształconej w 1876 roku w Merchant Shipping Act. Wprowadzone wtedy oznaczenia minimalnej wolnej burty nazwano "znakiem Plimsolla".

</doc>
<doc id="84745" url="https://pl.wikipedia.org/wiki?curid=84745" title="Szymon bar Giora">
Szymon bar Giora

Szymon bar Giora albo Szymon syn Giorasa (aram. "Giora", jak hebr. "Ger", znaczy prozelita) – jeden z głównych rewolucjonistów w okresie oblężenia Jerozolimy (70).
Brał udział w wojnie domowej czterech stronnictw żydowskich – zelotów jerozolimskich pod wodzą Eleazara Ben-Szymona, zelotów galilejskich pod wodzą Jana z Gishali, sykariuszy pod wodzą Szymona bar Giora i Idumejczyków pod wodzą Jakuba Bar-Sosa i Szymona Bar-Katla. Dysponował 15 tysiącami wojowników. Przybył do Jerozolimy wiosną 69 roku n. e. na wezwanie przeciwników Jana z Gishali, z którym się wzajemnie zwalczali, jednak wspólnie jednoczyli się w walkach przeciw Rzymianom. Po upadku świątyni schował się w pałacu Heroda, próbował ucieczki tunelem, ostatecznie wzięty do niewoli przez wojska Tytusa, gdy sam Tytus już wyjechał. Darowano mu życie, by mógł pojawić się podczas triumfu Tytusa w Rzymie w 71 r. Pod koniec, został ceremonialnie wychłostany i strącony ze Skały Tarpejskiej.

</doc>
<doc id="84746" url="https://pl.wikipedia.org/wiki?curid=84746" title="Emil Lask (filozof)">
Emil Lask (filozof)



</doc>
<doc id="84747" url="https://pl.wikipedia.org/wiki?curid=84747" title="Kallimach (polemarch)">
Kallimach (polemarch)

Kalimach (, „Piękny w boju” od "κάλλος" "piękno" i "μάχη" "walka", zm. w 490 p.n.e. pod Maratonem) – ateński archont-polemarch w czasie bitwy pod Maratonem.
Gdy głosy dziesięciu strategów rozłożyły się po równo (za przystąpieniem do walki natychmiast, lub czekaniem na rozwój wypadków i spodziewane posiłki ze Sparty), postanowiono go wezwać i poprosić o głos. Kallimach, przekonany wcześniej przez Miltiadesa, oddał głos za podjęciem działań.
W czasie bitwy Kallimach dowodził prawym skrzydłem armii ateńskiej. Prawe i lewe skrzydło (lewe dowodzone przez Platejczyków) okrążyły armię perską doprowadzając do zwycięstwa Greków. Kallimach zginął w walce.
Jego śmierć na polu bitwy została przedstawiona na fresku w Stoa Poikile.

</doc>
<doc id="84748" url="https://pl.wikipedia.org/wiki?curid=84748" title="Berta Lask">
Berta Lask

Berta Lask (ur. 17 listopada 1878 w Wadowicach, zm. 28 marca 1967 w Berlinie) – niemiecka pisarka i dziennikarka pochodzenia żydowskiego. W latach 1933–1953 na emigracji w ZSRR, od 1953 aż do śmierci mieszkała w Berlinie. Była działaczką Niemieckiej Partii Komunistycznej. Nagrodzona m.in. Medalem Klary Zetkin i Złotym Orderem Zasługi dla Ojczyzny.

</doc>
<doc id="84750" url="https://pl.wikipedia.org/wiki?curid=84750" title="Czeski Cieszyn">
Czeski Cieszyn

Czeski Cieszyn (, ) – miasto, położone we wschodniej części Czech przy granicy z Polską, w kraju morawsko-śląskim, w powiecie Karwina, na Pogórzu Śląskim, na lewym brzegu Olzy. Siedziba gminy z rozszerzonymi uprawnieniami.
Nazwa "Czeski Cieszyn" współcześnie odnosi się do lewobrzeżnej części niegdysiejszego jednolitego miasta Cieszyna, którego część prawobrzeżna należy do Polski i nosi oficjalną nazwę "Cieszyn" (w niektórych publikacjach dla odróżnienia od Czeskiego Cieszyna stosowana jest nazwa "polski Cieszyn"). Dzieje Cieszyna sięgają IX wieku. Od 1290 do 1918 roku był on centrum rządzonego najpierw przez Piastów, a później przez Habsburgów Księstwa Cieszyńskiego, stając się w epoce nowożytnej jednym z najważniejszych śląskich miast. Gdy pod koniec 1918 roku na gruzach monarchii austro-węgierskiej powstały Czechosłowacja i Polska, niemal natychmiast rozpoczęły one spór terytorialny o Śląsk Cieszyński, którego efektem był podział tego regionu oraz samego miasta Cieszyna między oba skonfliktowane państwa, dokonany 28 lipca 1920 roku przez Radę Ambasadorów. 
Sercem Czeskiego Cieszyna jest historyczne cieszyńskie przedmieście o nazwie Saska Kępa, założone przez księcia Alberta Sasko-Cieszyńskiego w 1794 roku, które rozwinęło się po uruchomieniu w 1869 roku poprowadzonej lewym brzegiem Olzy Kolei Koszycko-Bogumińskiej i po wybudowaniu tu dworca kolejowego. W Czeskim Cieszynie dominuje zabudowa XIX-wieczna, reprezentująca eklektyzm i secesję oraz międzywojenna, zrealizowana w stylu modernistycznym. Ta druga pochodzi z czasów planowej rozbudowy Czeskiego Cieszyna w latach 20. XX wieku, której przyczyną był brak po czechosłowackiej stronie Cieszyna potrzebnych do funkcjonowania miasta obiektów, tj. urzędy, szkoły, budynki mieszkalne itp.
Podział administracyjny.
Czeski Cieszyn jest podzielony na 22 obręby ewidencyjne, na które składa się 7 części, będących równocześnie gminami katastralnymi. Te części to:
Gmina katastralna Czeski Cieszyn ma powierzchnię 738,91 ha, co stanowi jedynie 21,9% powierzchni całej gminy. W 2001 roku na jej obszarze żyły 22 347 osoby (84,6% populacji, gęstość 3024,4 os./km²). Obejmuje ona dawne lewobrzeżne przedmieścia Cieszyna: Brandys (cz. "Brandýs"), Kamieniec (cz. "Kamenec") i Saska Kępa (cz. "Saská kupa"), a także Sibicę (cz. "Svibice"), do 1920 roku siedzibę niezależnej gminy, którą włączono w granice administracyjne Czeskiego Cieszyna w 1947 roku. Położona jest w południowej części gminy katastralnej i na jej obszarze znajduje się największe w mieście osiedle bloków z wielkiej płyty.
Demografia.
W latach 1869-2001:
Według czeskiego spisu powszechnego z 2001 roku w Czeskim Cieszynie mieszkało 26 429 osób, z czego 19 716 (74,6%) było narodowości czeskiej, 4257 (16,1%) polskiej, 1155 (4,4%) słowackiej, 219 (0,8%) morawskiej, 69 (0,3%) niemieckiej, 23 wietnamskiej, 22 romskiej i 5 ukraińskiej oraz 390 (1,5%) grupy etnicznej śląskiej. Osób wierzących było 14 860 (56,2% populacji), z czego 8916 było wiernymi Kościoła katolickiego (60% osób wierzących), 737 wiernymi Ewangelickiego Kościoła Czeskobraterskiego, 356 było Świadkami Jehowy zaś 51 deklarowało się jako wierni Czechosłowackiego Kościoła Husyckiego.
Historia.
Czeski Cieszyn powstał 28 lipca 1920 roku w wyniku ustalonego przez Radę Ambasadorów na międzynarodowej konferencji w belgijskim mieście Spa podziału ziem będącego przedmiotem czechosłowacko-polskiego konfliktu Śląska Cieszyńskiego pomiędzy Czechosłowację i Polskę. Utworzona wtedy granica przebiegała przez miasto Cieszyn wzdłuż przepływającej przez nie rzeki Olzy, dzieląc miasto na dwie części: czechosłowacką, lewobrzeżną i polską, prawobrzeżną. Wcześniej obszar obecnego Czeskiego Cieszyna stanowił przedmieścia Cieszyna, położone na zachód od Olzy za tzw. Bramą Wodną i Długim Mostem, o rozproszonej zabudowie i rządzone na prawie książęcym (kameralnym). Najstarszym z nich był Brandys (cz. "Brandýs", niem. "Brandeis"). W pierwszej połowie XVIII wieku obszar Brandysa położony najbliżej zamku książęcego zaczęto nazywać Kamieńcem (cz. "Kamenec", niem. "Steinplatz"). W 1794 roku na zlecenie księcia Alberta Sasko-Cieszyńskiego na Kamieńcu założono nowe przedmieście kameralne o nazwie Saska Kępa (cz. "Saská kupa", niem. "Sachsenberg"), na którym wzdłuż drogi od mostu założono 32 warsztaty sukiennicze. W połowie XIX wieku poprowadzono tu Kolej Koszycko-Bogumińską, później także Kolej Miast Śląskich i Galicyjskich z Frydku przez Cieszyn i Bielsko do Kalwarii. 1 lutego 1869 roku oddano do użytku okazały dworzec kolejowy, który do 1920 roku był głównym dworcem miasta Cieszyna. W 1911 roku do dworca poprowadzono linię tramwajową, biegnącą z historycznej części miasta.
Według austriackiego spisu ludności z 1900 roku Brandys, Kamieniec oraz Saska Kępa miały razem 5044 mieszkańców (27,1% populacji Cieszyna) zamieszkałych w 269 budynkach (27,5% budynków w mieście). Natomiast według spisu z 1910 roku Brandys, Kamieniec i Saska Kępa miały łączną powierzchnię 265 hektarów (39,6% powierzchni Cieszyna) zamieszkiwanych przez 6837 osób (30,4% populacji Cieszyna) w 380 budynkach (30,9% budynków w mieście), co dawało gęstość zaludnienia równą 2580 os./km², z czego 6524 było zameldowanych na stałe. 4167 (60,9%) osób posługiwało się językiem niemieckim, 2195 (32,1%) polskim, 160 (2,3%) czeskim, zaś 2 osoby innym językiem. 4431 (64,8%) osób było z wyznania katolikami, 1678 (24,5%) ewangelikami, 19 (0,3%) kalwinistami, 700 (10,2%) wyznawcami judaizmu, a 9 osób było innego wyznania.
Podział miasta spowodował spadek znaczenia Cieszyna w regionie i zahamowanie jego rozwoju. Polska część miasta utraciła ważne połączenie kolejowe, centralę wodociągową, gazownię i wiele zakładów przemysłowych, natomiast część czeska (czechosłowacka) została odcięta od starego miasta z rynkiem, teatrem, elektrownią, budynkami urzędowymi i szkołami. Nowa sytuacja geopolityczna w mieście spowodowała odcięcie pozostałych po polskiej stronie pracowników od miejsc pracy w przemyśle ulokowanym teraz w Czechosłowacji oraz odcięcie pracowników pozostałych po stronie czechosłowackiej od miejsc pracy w oświacie, kulturze i urzędach, co potęgowało trudności. Polski Cieszyn został pozbawiony połączenia transportowego z resztą kraju i uległ faktycznemu zepchnięciu na jego peryferia, gdyż jego główna siła napędowa jaką był przemysł znalazła się za granicą. W ciągu kilku lat Cieszyn stał się miastem emerytów i rencistów, zdegradowanym do roli „niedoszłego letniska”.
Czechosłowacki spis ludności przeprowadzony w Czeskim Cieszynie kilka miesięcy po podziale Śląska Cieszyńskiego z 1920 roku przedstawiał diametralnie odmienne zestawienie narodowościowe niż to miało miejsce przed objęciem w jurysdykcję tego obszaru przez władze czeskie, spośród 8068 mieszkańców zamieszkałych w 420 domach, Niemców miało być 3406, Czechów 2427, Żydów 674, a Polaków 526. Przeprowadzony w 1931 roku spis powszechny wykazał 9746 osób, w tym: 4420 Czechów (45,4%), 3269 Niemców (33,6%), 1446 Polaków (15,0%), 560 Żydów (5,7%) i 31 pozostałych (0,3%).
W nowo powstałym czechosłowackim mieście, poza stacją kolejową i gazownią nie było żadnych ważnych dla miasta obiektów, tj. budynki administracji państwowej i lokalnej, placówki miejskie, szkoły czy budynki mieszkalne. Sprzyjające warunki komunikacyjne pozwoliły na zapoczątkowanie procesu rozbudowy dotychczasowego obszaru podmiejskiego w nowe, funkcjonalne miasto. W 1922 roku rząd Czechosłowacji udzielił miastu pożyczki w wysokości 15 milionów koron na rozbudowę miasta. Do przygotowania projektu „nowego Czeskiego Cieszyna” w 1927 roku zaangażowano morawskiego architekta i urbanistę Emila Leo. W dość krótkim czasie na dawnej Saskiej Kępie (między Olzą, a dworcem kolejowym), do istniejących budynków zbudowanych w stylu eklektycznym i secesyjnym dobudowano wiele nowych modernistycznych – od klasycyzujących po funkcjonalistyczne. Oprócz budynków miejskich instytucji tj. ratusz (wybudowany w 1928 roku według projektu ostrawskiego architekta Wilhelma Richtera) czy Urząd Pocztowy (wybudowany w 1931 roku według projektu Josefa Zadražila z Pragi) powstały prywatne i spółdzielcze budynki mieszkalne, budynki gospodarcze, szpital, cmentarz, kościoły (jeden katolicki i trzy protestanckie), synagoga, rzeźnia, szkoły, sklepy, hotele oraz banki (m.in. budynek Banku Niemieckich Kas Oszczędności zbudowany w latach 1929-1930 przez cieszyńskiego architekta Eugena Fuldę). Rozrostowi uległa ponadto infrastruktura handlowa i gastronomiczna. W 1930 roku w mieście działało 20 firm budowlanych. W 1933 roku przy ratuszu utworzono nowy miejski rynek. Dla powstania, jak i rozwoju nowego miasta w okresie międzywojennym spore zasługi miał Józef Kożdoń, przywódca śląskich separatystów tzw. „Ślązakowców”, który w przeprowadzonych w 1923 roku pierwszych wyborach komunalnych głosami Niemców, Ślązaków i Polaków (w proporcjach 15, 5 i 2, przeciw 13 głosom czeskim) został wybrany burmistrzem. Sukcesy związane z rozbudową Czeskiego Cieszyna spowodowały, że Kożdoń był wybierany na burmistrza w 1927 i w 1931 roku, a także - po raz czwarty i ostatni - we wrześniu 1938 roku.
Miejscowi katolicy zorganizowali w 1921 roku własną parafię Boskiego Serca Pana przy kościele jezuickim, oficjalnie erygowaną w 1934 roku. Wśród ewangelików doszło do rozdźwięku. Propolska część chciała przyłączyć się do Kościoła Ewangelickiego Augsburskiego Wyznania na Śląsku Wschodnim w Czechosłowacji, natomiast „Ślązakowcy” i miejscowi Niemcy chcieli przyłączyć się do Niemieckiego Kościoła Ewangelickiego w Czechach, na Morawach i na Śląsku. Konflikt rozgorzał podczas zgromadzenia zborowego w 1923 roku na którym wybrano pastora Pawła Zahradnika z Kojkowic. Odtąd zarządzany przez niego zbór miał charakter niemiecki i w 1927 roku wybudował własny kościół zwany kościołem „Na Rozwoju”. Polski zbór w 1926 roku powołał własnego pastora Józefa Bergera, który formalnie został uznany w 1928 roku. Własny kościół nazywany kościołem „Na Niwach” projektu architekta Eduarda Davida wybudowano w latach 1931-1932. W mieście powstał również niewielki zbór Ewangelickiego Kościoła Czeskobraterskiego, który w latach 1928-1929 również wybudował własny kościół na ulicy Frydeckiej.
2 października 1938 roku Czeski Cieszyn wraz z resztą tzw. Zaolzia został pokojowo zajęty przez Polskę w następstwie zawarcia układu monachijskiego i włączony do miasta Cieszyna jako "Cieszyn Zachodni". Nowa polska administracja za swoje naczelne zadanie uznała szybką repolonizację zarówno Cieszyna Zachodniego, jak i całego Zaolzia, stwarzając wyjątkowe udogodnienia dla Niemców i Czechów chcących opuścić tereny Śląska Cieszyńskiego i samego miasta Cieszyna. W 1939 roku Cieszyn został przyłączony w całości do III Rzeszy. W okresie II wojny światowej w dzielnicy Konteszyniec działał obóz jeniecki Stalag VIII D. Po 1945 roku z inicjatywy Józefa Stalina został przywrócony ponowny podział miasta i odrębność Czeskiego Cieszyna. Obszar terytorialny Czeskiego Cieszyna został powiększony najpierw o Sibicę w 1947 roku, następnie w 1960 roku o Żuków Dolny, a w 1975 roku o Żuków Górny, Mistrzowice (w tym Mosty i Koniaków) oraz Stanisłowice. Mosty na Olzie, dzielące miasto na dwie części, stały się najważniejszym przejściem granicznym pomiędzy Polską i Czechosłowacją. W latach 80. XX wieku otwarto nowe przejście graniczne Cieszyn-Boguszowice-Chotěbuz na peryferiach miasta, które odciążyło ruch w centrum. Było ono największym przejściem granicznym pomiędzy Polską a Czechosłowacją. Od 1990 roku nawiązano ścisłą współpracę z Cieszynem na gruncie kulturalnym – jedną z pierwszych inicjatyw w tym zakresie był Międzynarodowy Festiwal Teatralny „Na granicy”, od czasu przystąpienia Czech i Polski do Unii Europejskiej noszący nazwę Międzynarodowy Festiwal Teatralny „Bez Granic”.
W momencie podziału w Czeskim Cieszynie mieszkało znacznie więcej Polaków niż Czechów, jednak w wyniku napływu ludności z głębi Czech i prowadzonej przez rząd w Pradze intensywnej polityce czechizacji polskiej ludności stanowi ona dziś tylko około 15% ogółu mieszkańców miasta. Mimo wszystko Czeski Cieszyn pozostaje jednym z najważniejszych ośrodków mniejszości polskiej w Czechach oraz siedzibą większości organizacji polskich w tym kraju. Tutaj wydawany jest ogólnoczeski dziennik „Głos – Gazeta Polaków w Republice Czeskiej” oraz miesięcznik „Zwrot”. Działają tu także placówki edukacyjne z polskim językiem nauczania: przedszkole, szkoła podstawowa i gimnazjum.
Zabytki.
Obiektami zabytkowymi w mieście są m.in.:
Sport.
W mieście swoją siedzibę ma klub piłkarski FK Český Těšín, który został założony w 1928 roku pod nazwą Slavoj Český Těšín. Barwami klubu są kolory żółty i czarny, a obiektem domowym stadion w Czeskim Cieszynie o pojemności 500 widzów.
Od 2016 roku działa tu również klub hokeja na lodzie HC Wolves Český Těšín.
W okresie międzywojennym w Czeskim Cieszynie działał Polski Klub Sportowy Czeski Cieszyn, który w latach 1930—1934 był mistrzem Śląska Cieszyńskiego m.in. w boksie i lekkoatletyce.

</doc>
<doc id="84753" url="https://pl.wikipedia.org/wiki?curid=84753" title="Moja matka gęś">
Moja matka gęś

Moja matka gęś (fr. "Ma Mère l'Oye") – suita Maurice’a Ravela skomponowana w 1908 roku.
Tytuł kompozycji nawiązuje do pochodzących z 1697 roku barokowych baśni francuskich napisanych przez Charles’a Perraulta, wydanych pod tytułem "Contes de ma Mère l'Oye" (w Polsce znanych jako "Bajki Babci Gąski"). Części suity, nazwane przez Ravela " pięcioma utworami dziecięcymi", oparte są na fragmentach utworów zamieszczonych w zbiorze Perraulta. Kompozytor sam nadał tytuły miniaturom instrumentalnym, uzupełniając trzy z nich komentarzami zaczerpniętymi z tekstów bajek.
"Moja matka gęś", miniaturowe baśnie muzyczne, napisane na fortepian w układzie na cztery ręce, zadedykowane były wnukom polskiego rzeźbiarza, Cypriana Godebskiego. Ravela łączyła bliska przyjaźń z rodzicami dzieci.
W 1912 roku Ravel zinstrumentował "Ma Mère l'Oye", a w siedem lat później choreograf "Baletów Rosyjskich" Diagilewa Michaił Fokin zaproponował dzieło w układzie baletowym, włączając trzy dodatkowe kompozycje napisane specjalnie na orkiestrę: "Preludium", "Taniec kołowrotka" ("Danse du rouet"), "Zakończenie".
Forma sceniczna "Ma Mère l'Oye" nie zyskała popularności. Sukces odniosła natomiast suita orkiestrowa.
Części suity (z trzema zamieszczonymi przez Ravela cytatami i nazwiskami autorów bajek):
"Zdawało mu się, że z łatwością odnajdzie drogę przy pomocy okruszyn chleba, które rozsypywał wszędzie, gdzie przechodził. Ale był bardzo zaskoczony, nie mogąc odnaleźć ani jednej okruszynki; oto przyfrunęły ptaki, które zjadły wszystko. (Ch. Perrault)"
"Rozebrała się i weszła do kąpieli. Natychmiast wszystkie pagody zaczęły śpiewać i grać na instrumentach; jedne miały teorbany zrobione ze skorupki orzecha, inne miały wiole sporządzone z łupek migdała, bo trzeba było dostosować instrumenty do ich wzrostu. (M-me d'Aulnoy)"
"Gdy myślę o twym dobrym sercu, nie wydajesz mi się taki brzydki – Ach, ja mam wprawdzie dobre serce, ale jestem potworem – Jest wiele ludzi, którzy są gorszymi potworami od ciebie – Gdybym był mądry, ułożyłbym na podziękowanie piękny komplement, ale jestem przecież tylko głupim zwierzęciem. Umieram szczęśliwy, ponieważ widzę cię jeszcze raz. – Nie, mój najdroższy, nie umrzesz. Będziesz żyć, by zostać moim mężem. – I oto zniknął Potwór, a ona ujrzała u swych stóp księcia pięknego jak miłość, który dziękował jej za uwolnienie od czarów. (M-me de Beaumont)".
W zaczarowanym świecie baśni Ravel czuł się bardzo dobrze, były one bliskie jego psychice. Całe życie zbierał różnego rodzaju bibeloty, zabawki mechaniczne, zachowując odczuwanie i fantazję małego dziecka. Dlatego kompozycja jego zachowuje dziecięcą świeżość i prostotę, wzmocnioną mistrzostwem instrumentacji i bogactwem harmoniki.

</doc>
<doc id="84754" url="https://pl.wikipedia.org/wiki?curid=84754" title="Trzciana (Orawa)">
Trzciana (Orawa)

Trzciana (słow. "Trstená", węg. "Trsztena", "Árvanádasd", niem. "B[r]ingenstadt") – miasto przygraniczne w północnej Słowacji, niedaleko granicy z Polską. Do Trzciany należy od 1975 roku dawna wieś Ústie nad Priehradou. W 2011 roku Trzciana liczyła 7482 mieszkańców.
Historia.
W 1371 roku na Orawie, należącej do Królestwa Węgierskiego, miasteczko pod nazwą Bingenstadt założył niemiecki osadnik Wismer. Miało ono prawa targowe, prawo miecza, prawo połowu ryb w Orawie i in. Należało do „państwa feudalnego” z siedzibą na Zamku Orawskim. W 1424 roku król Zygmunt uwolnił mieszkańców od obowiązków płacenia cła i niektórych innych opłat, jednak Trzciana pozostała miasteczkiem poddańczym. W 1609 roku od króla Macieja II uzyskała ona przywilej organizowania 4 jarmarków rocznie, a wkrótce i pełne prawa miejskie.
Mieszkańcy zajmowali się rolnictwem, hodowlą i rzemiosłem: płóciennictwem, kożusznictwem, a zwłaszcza garncarstwem. W szczytowych okresach pracowało tu do 30 warsztatów garncarskich, a tradycje te przetrwały aż do II wojny światowej. W XIX w. powstała tu rafineria ropy naftowej, funkcjonująca do 1927 roku. Po II wojnie powstała tu fabryka specjalnych traktorów do prac leśnych (LKT) i jeden z zakładów „Tesli”.
Na północny wschód od miasta znajdowało się polsko-czechosłowackie (później polsko-słowackie) drogowe przejście graniczne Chyżne-Trstená.

</doc>
<doc id="84755" url="https://pl.wikipedia.org/wiki?curid=84755" title="Rajtaria">
Rajtaria

Rajtaria, rajtarzy (od niem. "Reiter" – „jeździec”) – typ kawalerii używającej w walce przede wszystkim pistoletów.
Opis.
Rajtaria powstała wraz z arkebuzerami w połowie XVI wieku w Niemczech, w związku z rozwojem broni palnej i związaną z tym utratą znaczenia ciężkiej jazdy (która została zachowana w postaci nielicznych oddziałów kirasjerów). Oddziały kawaleryjskie stały się jednostkami pomocniczymi w stosunku do piechoty i artylerii. Znacznie zmniejszyła się zatem liczebność jazdy w armiach. Do upowszechnienia rajtarii przyczynił się Maurycy Orański (1567-1625) – hrabia de Nassau, syn Wilhelma I Orańskiego, reorganizator i wódz armii niderlandzkiej, a od 1585 r. namiestnik północnych prowincji niderlandzkich.
Rajtarzy uzbrojeni byli najczęściej w dwa kołowe pistolety typu puffer (ewentualnie trzeci noszono za cholewą buta) oraz rapier lub pałasz waloński. Niekiedy uzbrojenia dopełniała broń długa, najczęściej w postaci bandoletu, choć niekiedy zdarzały się karabiny.
Ubrani zwykle byli w rajtrok (kolet, skórzany kaftan), kapelusze z szerokim rondem, spodnie i botforty – długie, sięgające za kolana skórzane buty zwane po staropolsku „rajtarskimi”. W niektórych państwach (np. Rosja, Austria, Niemcy, Szwecja) rajtarzy używali zbroi i hełmów, w innych (np. Francja) walczyli bez uzbrojenia ochronnego.
Typowa zbroja rajtarska – w postaci hełmu typu szturmak lub pappenheimer (rzadziej morion) oraz kirysu niekiedy z naramiennikami, nałokietnikami, parą zarękawi, folgowanymi nabiodrkami i parą nakolanków – chroniła cały korpus, przy czym ochrona w żadnym miejscu nie była dostateczna (grubość napierśnika nie przekraczała 3 mm), a sama zbroja znacznie cięższa np. od husarskiej.
Rajtaria dysponująca uzbrojeniem ochronnym zwykle dosiadała cięższych koni, stąd w XVII w. zaczęto odróżniać rajtarię lekką i ciężką. Ta ostatnia częściowo wyparła w poszczególnych państwach jednostki arkebuzerów i tzw. półkirasjerów, stanowiące wcześniej jazdę średniozbrojną.
W walce rajtaria stosowała taktykę zwaną karakolem. Król szwedzki Gustaw II Adolf po doświadczeniach w walce z husarią polską jako pierwszy użył rajtarii na dużą skalę w roli typowej dla kawalerii, stosując gwałtowne uderzenie zwartej masy rajtarów walczących rapierami i pistoletami w bezpośrednim zwarciu z przeciwnikiem (szarża). Od tego czasu rajtaria szwedzka, a następnie także innych państw, stosowała oba rodzaje taktyki (karakol i szarżę).
W czerwcu 1632 roku Rosja przystąpiła do formowania pułku rajtarii na wojnę z Polską. Rosyjscy rajtarzy, którzy zaciągani byli spośród dzieci bojarskich lub dworian, posiadali konie na własność, ale ekwipunek (dwa pistolety, rapier lub szabla, napierśnik i hełm) otrzymywali od cara. Miesięczny żołd wynosił 3 ruble i 2 ruble na paszę dla konia.
Lekka rajtaria była używana zarówno w walce, jak i do zadań łupieżczo-pacyfikacyjnych w większości armii zachodnioeuropejskich. Stąd po okresie wojen polsko-szwedzkich w połowie XVII wieku słowo „rajtar” stało się w Polsce synonimem rabusia, grabieżcy.
Specyficznym typem rajtara niemieckiego był tzw. "Schwarzreiter", czyli „czarny jeździec”. Nazwa pochodzi od tego, że nosił czernioną (ochrona przed korozją) zbroję.
W Rzeczypospolitej oddziały rajtarii jako jazdy ciężkiej, zmieniającej się z czasem w lekką, pojawiły się w czasach Stefana Batorego w 1579 r. (według innych jeszcze przed nim) i istniały przez cały wiek XVII i początek XVIII wieku jako wojska cudzoziemskiego autoramentu. W Koronie rajtaria była zwykle dość nieliczna, natomiast zorganizowana była w jednostki o wysokich stanach osobowych – regimenty i skwadrony. Liczniej za to rajtaria występowała w Wielkim Księstwie Litewskim, najczęściej w postaci samodzielnych kompanii. Istniały one w ramach komputu, wojsk prywatnych, a także formowano kompanie i chorągwie rajtarii ze szlachty powoływanej na pospolite ruszenie. W drugiej połowie XVII w. każdy litewski powiat obowiązany był wystawić na pospolite ruszenie jedną chorągiew husarską, jedną kozacką i jedną rajtarską. Zazwyczaj kompania liczyła 100-120 rajtarów.
Rajtaria nigdy nie uchodziła za typowo polski rodzaj jazdy, jednak polscy rajtarzy wielokrotnie odznaczyli się w toczonych przez Rzeczpospolitą wojnach. Na przykład w bitwie pod Gniewem piękną kartę zapisał regiment rajtarów litewskich, dowodzony przez wojewodzica smoleńskiego Mikołaja Abrahamowicza. Był on zresztą dość nietypowy, został bowiem zaciągnięty systemem towarzyskim, a ponieważ jego żołnierze nosili zbroje husarskie, regiment ten niekiedy był brany za jednostkę husarii. W bitwie pod Chocimiem w 1621 r. rajtarzy salwą swych pistoletów odpierali atak Turków na szańce polskich wojsk, a pod Kircholmem rajtarzy kurlandzcy dowodzeni osobiście przez księcia Fryderyka Kettlera pomagali husarzom w zwalczaniu piechoty szwedzkiej w centrum bitwy.
Od czasów Jana III Sobieskiego zaczęto w Polsce używać zamiennie pojęć rajtaria i arkebuzeria, co było związane z rozwiązaniem tej drugiej formacji w tym właśnie czasie.
W I poł. XVIII w. przestano rozróżniać rajtarię ciężką jako odrębny od kirasjerów typ jazdy. W państwach gdzie była jazdą lekką została rozwiązana; w Polsce w 1717 r. na mocy postanowień tzw. sejmu niemego.
Żyjący później w epoce romantyzmu Aleksander Orłowski namalował obraz pt. "Rajtar na białym koniu".
W adaptacji filmowej "Potopu" Henryka Sienkiewicza w reżyserii Jerzego Hoffmana pokazano technikę walki rajtarii Bogusława Radziwiłła z Tatarami dowodzonymi przez Andrzeja Kmicica w bitwie pod Prostkami 8 października 1656 r.: najpierw zbliżają się do nacierającego przeciwnika stępem, oddają w jego kierunku dwie salwy z pistoletów, po czym przechodząc w galop przystępują z nim do walki na broń białą.

</doc>
<doc id="84760" url="https://pl.wikipedia.org/wiki?curid=84760" title="Język hausa">
Język hausa

Język hausa – jeden z ważniejszych języków Afryki z podrodziny czadyjskiej języków afroazjatyckich, rodzimy dla ludu Hausa zamieszkującego głównie Niger i północną Nigerię, używany na rozległym terytorium od Morza Czerwonego i Śródziemnego po Wybrzeże Kości Słoniowej jako język handlowy.
Zapisywany alfabetem arabskim (w wersji zwanej "ajami") co najmniej od początku XIX w., a od początku XX w. także alfabetem łacińskim (zapis "boko").
Wśród charakterystycznych cech języka hausa można wymienić: tonalność (ton wysoki i niski) i obecność spółgłosek glottalizowanych.
Na Uniwersytecie Warszawskim istnieje możliwość studiowania filologii języka hausa.

</doc>
<doc id="84762" url="https://pl.wikipedia.org/wiki?curid=84762" title="Acetaldehyd">
Acetaldehyd



</doc>
<doc id="84767" url="https://pl.wikipedia.org/wiki?curid=84767" title="Mojżesz (postać biblijna)">
Mojżesz (postać biblijna)



</doc>
<doc id="84770" url="https://pl.wikipedia.org/wiki?curid=84770" title="Monocykl">
Monocykl



</doc>
<doc id="84774" url="https://pl.wikipedia.org/wiki?curid=84774" title="Artafernes">
Artafernes

Artafernes (również Artafrenes) był bratem króla Persji Dariusza I Wielkiego i satrapą Sardes.
W roku 499 p.n.e. – w pierwszym roku powstania jońskiego – zdołał odeprzeć atak Jonów (choć nie zapobiegł spaleniu miasta).

</doc>
<doc id="84776" url="https://pl.wikipedia.org/wiki?curid=84776" title="Parsifal">
Parsifal



</doc>
<doc id="84777" url="https://pl.wikipedia.org/wiki?curid=84777" title="ArcGIS">
ArcGIS

ArcGIS – pakiet programów przeznaczony do pracy na mapach i danych GIS (System Informacji Geograficznej) stworzony przez amerykańskiego producenta ESRI (Environmental Systems Research Institute). Pakiet umożliwia tworzenie i przetwarzanie istniejących map, analizę danych przestrzennych oraz ich wizualizację oraz zarządzanie danymi w geobazach.
Komponenty.
Komponenty wchodzące w skład pakietu:
Na produkt składają się rozwiązania typu desktop, serwerowe, mobilne oraz specjalistyczne narzędzia dla deweloperów. W ArcGIS Desktop występują trzy wersje programu różniące się możliwościami: Basic (poprzednia nazwa: ArcView), Standard (ArcEditor) i Advanced (ArcInfo). Każda z nich może być licencjonowana lokalnie lub z serwera licencyjnego (do wykorzystania przez wielu użytkowników). Istnieje także rozwiązanie chmurowe ArcGIS Online. 
W zależności od potrzeb użytkownika pakiet może być wzbogacony o rozszerzenia umożliwiające wykonywanie zaawansowanych zadań w zakresie analiz przestrzennych i geoprzetwarzania. 

</doc>
<doc id="84779" url="https://pl.wikipedia.org/wiki?curid=84779" title="Ringkjøbing Amt">
Ringkjøbing Amt

Ringkjøbing Amt to jedno z 13 duńskich województw istniejących w latach 1970-2006. Województwo to położone było w zachodniej Jutlandii, nad Morzem Północnym. Zostało utworzone 1 kwietnia 1970 na mocy reformy podziału administracyjnego Danii, zaś zlikwidowane podczas kolejnej reformy z 2007. Jego obszar został włączony do nowego regionu administracyjnego Jutlandia Środkowa.
Gminy:

</doc>
<doc id="84782" url="https://pl.wikipedia.org/wiki?curid=84782" title="Cerkiew prawosławna">
Cerkiew prawosławna

Cerkiew prawosławna, Kościół prawosławny – trzecia co do wielkości chrześcijańska wspólnota wyznaniowa, zrzeszająca ponad 200 milionów chrześcijan, głosząca zasady wiary i życia określane mianem prawosławia. Według doktryny prawosławnej, najważniejszym i ostatecznym celem chrześcijaństwa jest osiągnięcie przez wierzących współudziału w naturze boskiej. Proces ten zwany jest przebóstwieniem.
Cerkiew jest określana jako "jeden, święty, powszechny i apostolski Kościół" założony przez Jezusa Chrystusa i jego apostołów blisko 2 tysiące lat temu. Składa się ona z licznych Cerkwi lokalnych nazywanych autokefaliami, które pozostają ze sobą w jedności dogmatycznej. Każdą lokalną Cerkwią autokefaliczną rządzi Święty Sobór Biskupów pod przewodnictwem patriarchy, metropolity lub arcybiskupa. Pierwsze honorowe miejsce wśród przywódców Cerkwi lokalnych zajmuje patriarcha Konstantynopola, ze względu na dawną pozycję Konstantynopola jako stolicy Cesarstwa Bizantyńskiego.
Nazwa.
Cerkiew prawosławna nazywana jest również Kościołem ortodoksyjnym. Słowo ortodoksja wywodzi się z języka greckiego i oznacza autentyczną wiarę i właściwe oddawanie czci ("orthos" – prawy, właściwy, autentyczny; "doxa" – sławienie, wiara, chwała).
Rozróżnienie między „Cerkwią” a „Kościołem” jest tradycyjne i specyficzne dla narodów Rzeczypospolitej. Do XVI w. zarówno organizacje wyznaniowe, jak i świątynie chrześcijańskie w języku staropolskim można było wymiennie określać obydwoma pojęciami. Ścisłe rozgraniczenie nastąpiło dopiero w końcu XVI w. i definitywnie w wieku XVII, w toku polemik prawosławno-katolickich wokół unii brzeskiej. We współczesnej polszczyźnie nazwa „Cerkiew” jest używana wyłącznie w odniesieniu do Kościołów prawosławnych i unickich wywodzących się z prawosławia, zaś wszelkie pozostałe wyznania określa się jako „Kościoły”. Słowniki polsko-greckie sugerują jednak, by w odniesieniu do prawosławnych obiektów sakralnych w Grecji stosować pojęcie "kościół". Istnieją także definicje "kościoła" jako każdego chrześcijańskiego miejsca modlitwy, niezależnie od wyznania.
Historia Cerkwi prawosławnej.
Powstanie.
Zgodnie z tradycją początki Kościoła sięgają I wieku i działalności Jezusa Chrystusa, żydowskiego nauczyciela religijnego uważanego przez wyznawców za mesjasza i Syna Boga. Po śmierci i zmartwychwstaniu Jezusa w 33 r. n.e. jego naukę głosiło dwunastu najbliższych uczniów, zwanych apostołami, wokół których gromadziła się coraz liczniejsza grupa wiernych, początkowo prawie wyłącznie narodowości żydowskiej. Ten pierwotny Kościół, który traktowany był jako stronnictwo religijno-polityczne, nie był jednolity i składał się z wielu grup (Kościołów lokalnych), tzw. gmin chrześcijańskich. Na czele pierwszej z nich, założonej w Jerozolimie ok. 33 r. n.e., stał początkowo Piotr Apostoł, a następnie Jakub Sprawiedliwy. Ważną rolę odgrywali także synowie Zebedeusza, Jakub Większy Apostoł i Jan Ewangelista.
Działalność świętego Pawła Apostoła.
Około 36 r. n.e., po nawróceniu w drodze do Damaszku, do grona apostołów dołączył Paweł z Tarsu, który przyczynił się do gwałtownego rozwoju chrześcijaństwa. Początkowo, w latach 37–38 działał on w Jerozolimie, następnie w Syrii i Cylicji. Podczas swoich podróży w latach 44–64 lub 67 założył wiele gmin chrześcijańskich, między innymi w Azji Mniejszej, Grecji, na Cyprze czy w Macedonii (Filipii). Paweł nawracał także ludzi niemających korzeni żydowskich (tzw. poganochrześcijan), co wywołało pierwsze spory z tzw. Judeochrześcijanami rozstrzygnięte na soborze Jerozolimskim ok. 50 r. Geza Vermes, autor książki "Jezus Żyd" uważa, że gdyby nie geniusz organizacyjny Pawła, chrześcijaństwo nigdy nie rozwinęłoby się na tak masową skalę.
Rozwój w Cesarstwie Rzymskim.
W kolejnych latach przybywało chrześcijan na terenie całego Cesarstwa rzymskiego, zwłaszcza wśród najniższych warstw społecznych. Kościół wciąż był podzielony na wiele gmin. Do największych z nich w I–II w. należały: gmina w Jerozolimie, Damaszku, Antiochii, Filipii, Efezie, Koryncie, Tesalonice i Rzymie. Dominującą rolę wśród nich odgrywała gmina chrześcijańska w Rzymie, określana mianem "pierwszej pośród równych", co miało związek ze znaczeniem politycznym Rzymu i liczebnością tamtejszej gminy oraz faktem, że gmina ta miała być według tradycji założona przez apostołów Piotra i Pawła.
Zebrania gmin, otaczane aurą tajemniczości, budziły podejrzliwość, a nawet wrogość wśród ludzi innych wyznań. Na tym tle dochodziło do wystąpień antychrześcijańskich i prześladowań chrześcijan. Okres ten został opisany w sposób sfabularyzowany przez Henryka Sienkiewicza w powieści "Quo vadis". Polski pisarz wzorował się w swoim opisie na relacji Tacyta z dzieła "Annales" (XV, 44) z 64 r. Mimo prześladowań gminy rozwijały się zgodnie ze starożytną sentencją mówiącą, że "krew męczenników jest nasieniem nowych chrześcijan".
W stronę Kościoła powszechnego.
Liczne dokumenty z tamtego okresu potwierdzają, że pomiędzy gminami istniała pewna wspólnota, utrzymywana przez spotkania osobiste i korespondencję. W listach ówczesnych biskupów, m.in. Klemensa Rzymskiego, Polikarpa ze Smyrny i Ignacego z Antiochii pojawiają się pierwsze nawoływania do utrzymania "jedności w wierze". W liście tego ostatniego do Kościoła w Smyrnie po raz pierwszy znalazło się określenie "Kościół katolicki". Słowo "katolicki" pochodzi od greckiego określenia καθολικος oznaczającego uniwersalny lub powszechny. Określenie to pojawiało się również w późniejszych tekstach Ireneusza, biskupa Lyonu. Mniej więcej od II wieku n.e. mówi się już zawsze o jednym Kościele powszechnym, który składa się z wielu gmin. Wielki wpływ na utrzymanie wspólnoty miały zebrania kierowników gmin, podczas których załatwiano sprawy bieżące, zwłaszcza rozwiązywano trudności natury organizacyjnej i doktrynalnej. Nie wszystkie zebrania miały jednakowy zasięg. Dokumenty wspominają o synodach prowincjonalnych, o zebraniach biskupów z kilku prowincji i synodach powszechnych. Sobór powszechny, podobnie jak dzisiaj, uważano w tamtym czasie za najważniejszą instytucję całego Kościoła.
Dominująca religia Cesarstwa.
Edykt mediolański z 313, w którym cesarz Konstantyn I Wielki podarował chrześcijanom swobodę wyznawania ich religii, przypieczętował ten drugi scenariusz.
20 maja 325 Konstantyn zwołał pierwszy sobór powszechny biskupów chrześcijańskich, znany w tradycji jako Sobór nicejski I. Głównym tematem obrad 220 biskupów była kwestia czy Bóg Ojciec i Syn Boży są jednej istoty, jak chcieli zwolennicy ruchu ortodoksyjnego, czy też Syn jest stworzony przez Ojca i jemu poddany, jak twierdzili zwolennicy Ariusza – arianie (odrzucali doktrynę o Trójcy, uznając ją za niebiblijną. Ariusz twierdził, że Jezus Chrystus jako syn Boży jest poddany Bogu, że został stworzony przez Ojca).
Kwestia ta została rozstrzygnięta przez sobór po myśli ortodoksów, jednak rozstrzygnięcie to było później wielokrotnie kwestionowane na poszczególnych synodach. Arianie prezentowali się na nich jako zwolennicy ugody i zrezygnowania w wyznaniu wiary ze wszystkich sformułowań będących przedmiotem sporu, tj. zarówno ze współistotności Ojca i Syna głoszonej w nicejskim wyznaniu wiary, jak i z głoszonych przez Ariusza tez o podporządkowaniu Syna Ojcu i ich różnej istocie. To ugodowe stanowisko zyskało im poparcie wielu biskupów a przede wszystkim Cesarzy, umiarkowane Konstantyna Wielkiego, który dążył do rehabilitacji Ariusza i stanowcze jego syna Konstancjusza II. Przywódca obrońców Credo nicejskiego Święty Atanazy, biskup Aleksandrii, był za ich rządów kilkukrotnie usuwany ze stanowiska i wygnany.
Kres tym sporom położył dopiero w 381, sobór w Konstantynopolu, na którym uchwalono wyznanie wiary ("credo"), zawierające całe Credo nicejskie, uzupełnione o fragment dotyczący Ducha Świętego, oraz główne dogmaty wiary, do dziś uznawane przez Cerkiew, Kościół katolicki i protestancki.
W 330 stolica Cesarstwa została przeniesiona do Bizancjum i znaczenie tamtejszej gminy, nazywanej "nowym Rzymem" zaczęło szybko rosnąć, w związku ze wzrostem liczby mieszkańców i przede wszystkim dużymi wpływami jakie w ówczesnym kościele posiadali kolejni cesarze. Na soborze w Konstantynopolu w 381 r. Konstantynopol został uznany za drugą po Rzymie gminę w Kościele, zajmując tym samym miejsce dotychczas przyznawane Aleksandrii.
Wkrótce, w 380, po wstąpieniu na tron cesarski Teodozjusza I, chrześcijaństwo stało się oficjalną religią Imperium. Kościół stał się wtedy organizacja polityczną, popierającą działania cesarzy. Był podporą istniejącego ustroju politycznego, społecznego i gospodarczego, mimo że przez część chrześcijan było to uznane za odstępstwo od zasad głoszonych przez Jezusa i tradycję apostolską.
Teodozjusz I ogłosił tzw. edykt o prawowierności, w którym nakazał, by narody znajdujące się pod panowaniem rzymskim przyjęły wiarę chrześcijańską. Wszyscy inni byli uważani za heretyków. Poganie nie mogli się publicznie gromadzić ani otwarcie głosić swojej wiary. Na przykład na mocy tego edyktu, od 394 r. obowiązywał zakaz organizowania igrzysk olimpijskich na terenie Grecji. Lokalnym biskupom zdarzało się popierać działania wojenne i prześladowania odstępców od wiary, dochodziło także do nawracania siłą. Przeciwko takim działaniom sojuszu tronu i katedry występował m.in. Jan Chryzostom. Silny związek Kościoła z władzą świecką utrzymał się jednak przez następne stulecia.
Kościół po upadku Cesarstwa na Zachodzie – spór o prymat.
Kościół wyszedł zwycięsko z chaosu, który nastał po upadku Cesarstwa rzymskiego. Goci pod wodzą Alaryka, którzy w 406 r. złupili Rzym szybko przystosowali się do rzymskiego stylu życia. Pomimo wojny domowej i zniszczeń chrześcijaństwo wydawało się stabilne i wciąż się rozprzestrzeniało, zwłaszcza na północ (w V w. miała m.in. miejsce chrystianizacja Irlandii przez świętego Patryka).
Pod koniec IV wieku gmina chrześcijańska w Rzymie znów zaczęła zyskiwać na znaczeniu, o które zabiegali kolejni biskupi tego miasta (papieże). Podczas synodu w Rzymie w 382 r. papież Damazy I ogłosił, że biskup Rzymu ma władzę jurysdykcji nad całym Kościołem. W tym samym kierunku poszli jego następcy, Syrycjusz i Innocenty I, a zwłaszcza Leon I Wielki, nazywany "nieoficjalnym cesarzem zachodniorzymskim", który tłumaczył prawo Rzymu do dominacji na podstawie Ewangelii (Mt 16,18 i Łk 22,31 n). Argumentował on, że wszystko co odnosi się do Piotra Apostoła odnosi się także do papieża, jako jego następcy. Tak więc jak Piotr był pierwszy wśród apostołów, tak papież jest pierwszy pośród biskupów. Leon I miał duże poparcie w społeczeństwie, zwłaszcza po tym, gdy – dzięki negocjacjom – zatrzymał najazd Attyli na Rzym. Dodatkowo słabość cesarstwa zachodniorzymskiego sprawiała, że rosło znaczenie biskupa Rzymu, podczas gdy w cesarstwie wschodniorzymskim patriarcha popadał w coraz większą zależność od cesarza.
Z prymatem Rzymu nie zgadzało się wielu biskupów Wschodu, a także cesarz wschodniorzymski, którzy na soborze trullańskim w 692 uznali papieża za "przeklętego heretyka". Na tym tle zarysował się konflikt pomiędzy Kościołem wschodnim i zachodnim, który z biegiem czasu doprowadził do schizmy.
Początek ruchu monastycznego.
Od końca III wieku rozwijał się w kościele ruch pustelniczy i zakonny, początkowo głównie na terenie Pustyni Egipskiej i Azji Mniejszej. Nauka pierwszych pustelników, nazywanych ojcami pustyni, przekazana później na zachód przez Jana Kasjana stanowiła podstawę późniejszych reguł monastycznych, m.in. św. Benedykta, które trwale wpisały się w wizerunek Kościoła.
Formowanie doktryny.
Zasady doktryny, kultu i prawa Kościoła kształtowała się na przestrzeni I–VIII w. podczas soborów powszechnych i synodów. Są to:
Po siedmiu soborach powszechnych, tj. od 787 r., Kościół kształtował się pod wpływem soborów lokalnych (w których brali udział tylko niektórzy patriarchowie lub były zwoływane przez autokefaliczne Kościoły) i listów oraz wyznań wiary poszczególnych biskupów.
Najważniejsze z tych dokumentów to:
Ważną rolę w rozwoju teologii prawosławnej odegrali też: Jan Chryzostom uważany za największego kaznodzieję prawosławia, Bazyli Wielki uznawany za ojca wschodniego monastycyzmu, Grzegorz z Nazjanzu, Atanazy Wielki, Jan z Damaszku, Efrem Syryjczyk, Andrzej z Krety, Symeon Nowy Teolog, Dionizy Wielki.
Czas sporów i schizm.
Kształtowaniu się jednego Kościoła powszechnego towarzyszyły herezje i rozłamy (schizmy). Ortodoksja kościelna kształtowała się w polemice z licznymi ruchami religijnymi:
Wiele z tych nurtów z czasem przekształciło się w odrębne struktury kościelne, nazywane dziś starożytnymi Kościołami przedchalcedońskimi.
Rozłam chrześcijaństwa.
Przyczyny rozłamu.
Za podłoże rozłamu między Kościołami Wschodu i Zachodu uważane są kulturowe różnice między wschodnią a zachodnią częścią ówczesnego świata chrześcijańskiego. Wschodnia, używająca greki i kultywująca kulturę grecką, ulegała wpływom orientalnym. Zachodnia, łacińsko-germańska, kształtowała się we względnej niezależności od innych kultur. Różnice kulturowe wyrażały się w odmiennym podejściu do treści Ewangelii, a to zaowocowało odmiennym jej rozumieniem w obu tradycjach kulturowych. Stąd zaś był tylko krok do rozbieżności teologicznych, dających podstawę do wzajemnych oskarżeń o herezję. Tymczasem w istocie różnice w nauce Kościoła katolickiego i Cerkwi prawosławnej są niewielkie. Dlatego też rozłam między Kościołem Zachodu a Kościołem Wschodu nie jest herezją, lecz schizmą, czyli polega na zerwaniu jedności kościelnej, a nie na błędnej nauce. Zresztą najpoważniejsza z rozbieżności teologicznych pojawiła się dopiero pod koniec XIX wieku, wraz z przyjęciem przez Kościół katolicki dogmatu o nieomylności papieża. Ponieważ dla prawosławnych najwyższą władzą w sprawach wiary jest nie papież, lecz sobór powszechny, dogmat ten jest dla nich nie do przyjęcia. Inne warte odnotowania rozbieżności dotyczą kwestii istnienia czyśćca i pochodzenia Ducha Świętego. Pozostałe to szczegóły liturgiczne.
Jedną z przyczyn rozłamu była również odmienność koncepcji Kościoła jako instytucji. Kościół Zachodu od początku swego istnienia stanowił strukturę scentralizowaną, hierarchiczną i niezawisłą od władzy świeckiej – tak też Zachód rozumie Kościół powszechny. Natomiast eklezjologowie prawosławni uważają Kościół powszechny za związek Kościołów lokalnych, w którym duchowe pierwszeństwo przysługuje patriarchom, a wśród nich tylko honorowe – papieżowi jako patriarsze Rzymu, natomiast naczelną i jedyną władzą duchowną jest sobór powszechny. Dopuszczalna jest również – jeżeli nie "de iure", to "de facto" – podległość organizacji Kościelnej władzom świeckim (cesarzom bizantyjskim, carom Rosji). Jasne więc stają się pozycje, z których strony sporu wzajemnie się krytykują – prawosławie odmawia papieżowi władzy nad całym Kościołem, zaś katolicyzm odrzuca bizantyjski cezaropapizm.
Na gotowość zerwania relacji kościelnej między Wschodem a Zachodem wpłynęła również rywalizacja papieży z patriarchami Konstantynopola, datująca się od czasów, gdy chrześcijańskie już Bizancjum stało się stolicą wschodniej części Cesarstwa rzymskiego. Biskupi nowej stolicy dążyli do osiągnięcia formalnej pozycji równej biskupom Rzymu, a potem, gdy papiestwo przeżywało kryzys po upadku Cesarstwa zachodniorzymskiego – do faktycznego i formalnego pierwszeństwa w Kościele powszechnym. Na soborze konstantynopolitańskim I w 381 Konstantynopol został podniesiony z rangi biskupstwa do siedziby patriarchatu – czego papieże nie uznawali aż do 1215. Papieże sprzeciwiali się również używaniu przybranego przez patriarchów Konstantynopola w 498 tytułu patriarchy ekumenicznego (czyli powszechnego), sugerującego przywództwo w świecie chrześcijańskim. Za czasów Imperium Osmańskiego patriarchowie Konstantynopola zdobyli sobie dominującą pozycję w Cerkwi prawosławnej w wyniku tego, że Wysoka Porta uznawała ich za przywódców "rum millet" – „nacji prawosławnej” na swoim terenie, z czym wiązała się władza cywilna i dochody z podatków. Konsekwentnie, po likwidacji systemu "millet", po wyzwoleniu się większości prawosławnych spod władzy tureckiej w XIX i XX wieku i po restauracji patriarchatu moskiewskiego w 1917, pozycja patriarchatu konstantynopolitańskiego uległa znacznemu osłabieniu. Jest to istotne o tyle, że spór katolicyzmu z prawosławiem był właściwie sporem Rzymu z Konstantynopolem, a nie z całym Kościołem Wschodu. Echem tego sporu były konflikty między Rzymem a Konstantynopolem o prawo do chrystianizacji Europy poza granicami imperium rzymskiego, przede wszystkim krajów słowiańskich.
Konflikt katolicko-prawosławny.
Formalnym wyrazem rozłamu było rzucenie na siebie wzajemnych anatem przez patriarchę konstantynopolitańskiego Michała Cerulariusza i kardynała Humberta de Silva Candida – legata papieża Leona IX w 1054 (wielka schizma wschodnia). Jednak już wcześniej dochodziło do zerwania łączności z Kościołem Zachodu – za schizmy akacjańskiej (482–519) i za schizmy focjańskiej (867–893). Wielka schizma wschodnia za Michała Cerulariusza była więc kolejną ze schizm i z początku spodziewano się rychłego jej zakończenia, tym bardziej że – podobnie jak przy poprzednich schizmach – różnice religijne były raczej pretekstem, zaś bezpośrednie przyczyny schizmy były personalne i polityczne. Okazały się one jednak na tyle silne, że do rekoncyliacji nie doszło.
Decydującą różnicą teologiczną była i jest sprawa słowa Filioque („i [od] syna”) dodanego do wyznania wiary ("Credo") w Kościele Zachodnim. Doktryna Filioque naucza, że Duch Święty pochodzi także od Boga Syna. Wschodni Kościół odmówił uznania tej nauki, twierdząc, że hipostaza Boga Ojca jest jedynym źródłem hipostaz Boga Syna i Boga Ducha Świętego. (Bóg Syn jest Bogiem z Boga Ojca i Bóg Duch Święty jest Bogiem z Boga Ojca. Syn jest zrodzony z Ojca, a Duch Święty od Ojca pochodzi.)
Do otwartego konfliktu między oboma Kościołami doszło w czasach wypraw krzyżowych. Traktując miejscowe Kościoły jako heretyckie, krzyżowcy, którym obce były subtelne rozróżnienia teologiczne, bez pardonu wypędzali ze zdobytych przez siebie terenów duchownych prawosławnych, a w ich miejsce wprowadzali kler i liturgię łacińską. Przepaść między prawosławnymi a katolikami wykopało ostatecznie, jak się wydaje, złupienie Konstantynopola (1204 przez IV krucjatę) (potępioną przez Rzym) i utworzenie Cesarstwa Łacińskiego (1204–1261).
Na konflikt katolicko-prawosławny nakładały się również wielkie konflikty polityczne, zwłaszcza między katolicką Polską i Litwą a prawosławną Rosją. Również działalność misyjna Kościoła katolickiego na Wschodzie była zwalczana przez hierarchię prawosławną.
Wzajemna wrogość trwała aż do drugiej połowy XX wieku, kiedy to złagodniała na fali ruchu ekumenicznego. W 1964 w Jerozolimie duchowy przywódca Cerkwi – patriarcha Konstantynopola Atenagoras I spotkał się z papieżem Pawłem VI. Spotkanie to okazało się przełomowe – w ślad za nim nastąpiło odwołanie wzajemnych anatem (7 grudnia 1965) i ogólne ocieplenie stosunków. Nie doszło jednak do zakończenia schizmy (zob. interkomunia), zaś postawa patriarchatu moskiewskiego wobec Kościoła katolickiego w Rosji w ostatnich latach pokazuje, że wrogość wobec łacinników wciąż trwa i jest głęboko zakorzeniona.
Próby zjednoczenia.
Niemal od początku rozłamu czyniono próby zjednoczenia zwaśnionych Kościołów poprzez kolejne unie kościelne. Pierwsza próba została podjęta na soborze lyońskim II w 1274, druga na soborze florenckim w 1439. Obie wynikły z inicjatywy cesarzy bizantyjskich, czyli władców świeckich, którzy wysłali poselstwa i deklarowali uznanie nauki Kościoła katolickiego, bez zgody duchowieństwa. Nie doszły jednak do skutku, ponieważ już po ogłoszeniu zostały odrzucone przez niemal całe duchowieństwo prawosławne, zwłaszcza zakonne.
Drugą falę unii stanowiły unie partykularne – dotyczące Cerkwi prawosławnej na określonym terytorium i mające na celu podciągnięcie jej pod zwierzchnictwo Kościoła katolickiego: unia brzeska (1596) i użhorodzka (1646). Te zakończyły się częściowym powodzeniem – na terenach obecnej Białorusi, prawobrzeżnej Ukrainy, Zakarpacia i Siedmiogrodu powstały unickie Cerkwie greckokatolickie, istniejące do dziś. Przeważająca większość hierarchii prawosławnej ostro przeciwstawiała się jednak wszelkim próbom unii, ponieważ jej wprowadzanie wiązało się ze zmianami dogmatycznymi i obrzędowymi ustalonymi na długo przed schizmą 1054 roku oraz przyjęciem prymatu papieża, czego nie dopuszcza prawosławne podejście do Kościoła, traktujące go jako wspólnotę równych sobie członków.
Ostatnią próbą unii było utworzenie przez Piusa XI w Polsce w latach dwudziestych XX wieku Kościoła katolickiego obrządku bizantyjsko-słowiańskiego, który nie został jednak oficjalnie uznany przez rząd polski, wobec niewymienienia go wśród obrządków Kościoła katolickiego w konkordacie z 1925. Obecnie na terenie Polski działają: Kościół katolicki obrządku bizantyjsko-ukraińskiego i Kościół katolicki obrządku bizantyjsko-słowiańskiego (posiada jedną parafię w Kostomłotach) będące częścią Kościoła katolickiego.
Cerkiew współcześnie.
Cerkiew prawosławna, choć bez wątpienia stanowi jednolitą denominację (wyznanie), organizacyjnie nie jest jednolitą instytucją, lecz dzieli się na poszczególne Kościoły partykularne – jest to pochodna pierwotnej struktury wspólnot chrześcijańskich zakładanych przez apostołów i ich uczniów jako równe sobie. W początkach chrześcijaństwa istniało pięć tak rozumianych Kościołów lokalnych pod rządami pięciu patriarchów, tworzących tzw. pentarchię. Po wielkiej schizmie wschodniej i wykluczeniu z tej wspólnoty Rzymu uznawano istnienie czterech patriarchatów, potem jednak powoływano kolejne – aż do utworzenia patriarchatu moskiewskiego w 1589, który przywrócił ich kanoniczną liczbę.
Obecnie Cerkwi narodowych – Kościołów lokalnych w powyższym rozumieniu – jest 20; szesnaście z nich jest autokefalicznych, a cztery – autonomiczne. Z Cerkwi autokefalicznych dziewięć jest rządzonych przez patriarchów, trzy przez arcybiskupów, cztery przez metropolitów. Wśród patriarchów szczególną pozycję zajmuje patriarcha Konstantynopola – oprócz normalnej jurysdykcji patriarszej jest „pierwszym wśród równych”, sprawuje „zwierzchnictwo duchowe” nad całą Cerkwią prawosławną i jurysdykcję patriarszą nad wiernymi w tych krajach, gdzie nie ma jeszcze cerkwi narodowych. Ma również pewną – niewielką – władzę nad Cerkwiami autonomicznymi.
Liczba wiernych Cerkwi prawosławnej na świecie jest oceniana na 250 do 300 milionów. Prawosławie jest religią dominującą w Rosji, Ukrainie, Białorusi, Gruzji, Mołdawii, Rumunii, Bułgarii, Serbii, Czarnogórze, Grecji, Cyprze i Macedonii Północnej. Mniejszy odsetek zamieszkuje kraje takie jak: Bośnia i Hercegowina, Kazachstan, Albania, Łotwa, Egipt, Estonia, Liban, Syria i Chorwacja. Mały odsetek (1–4%) zamieszkuje Kirgistan, Tadżykistan, Turkmenistan, Polskę, Słowację, Czechy, Litwę, Słowenię, Kosowo, Finlandię, Turcję, Mongolię, Jordanię, Indie i Azerbejdżan. Cerkiew prawosławna działa ponadto m.in. w Wielkiej Brytanii, Stanach Zjednoczonych, Hiszpanii, Kanadzie, Korei, Australii, Brazylii, Japonii, Somalii, Chinach, zarówno dla potrzeb mieszkających tam imigrantów, jak i miejscowej ludności.
Kościoły kanoniczne.
"Kościoły ułożone zgodnie z przyjętą hierarchią. W nawiasach daty autokefalii."
Kościoły tradycji prawosławnej o nieuregulowanym statusie.
Kościoły prawosławne nieuznawane powszechnie przez Kościoły pozostające w łączności z Konstantynopolem, tzw. niekanoniczne:

</doc>
<doc id="84783" url="https://pl.wikipedia.org/wiki?curid=84783" title="Pyszczaki">
Pyszczaki



</doc>
<doc id="84784" url="https://pl.wikipedia.org/wiki?curid=84784" title="Århus Amt">
Århus Amt

Århus Amt było jednym z 13 duńskich województw istniejących w latach 1970–2006. Województwo to położone było we wschodniej Jutlandii, wokół największego miasta półwyspu, Århus. W skład Århus Amt wchodziły również wyspy Samsø i Anholt. Województwo powstało w roku 1970 z połączenia poprzednich województw Randers, Skanderborg i Århus (→administracyjna reforma Danii (1970)). Po reformie administracyjnej z 2005 (weszła w życie 1 stycznia 2007) województwo stało się częścią regionu administracyjnego Jutlandia Środkowa. 
Gminy:

</doc>
<doc id="84785" url="https://pl.wikipedia.org/wiki?curid=84785" title="Eretria">
Eretria

Eretria (gr. Ερέτρια) – miejscowość w Grecji, dawne miasto-państwo na wyspie Eubei z portem Portmos, w administracji zdecentralizowanej Tesalia-Grecja Środkowa, w regionie Grecja Środkowa, w jednostce regionalnej Eubea. Siedziba gminy Eretria. W 2011 roku liczyła 4166 mieszkańców. Niewielka, ale popularna miejscowość turystyczna.
Historia.
W czasie powstania jońskiego udzieliło wraz z Atenami pomocy greckim powstańcom, za co, z rozkazu króla Persji Dariusza I, miało zostać ukarane. W roku 490 p.n.e. flota perska dokonała desantu i po 6 dniach oblężenia zdobyła miasto. Świątynie zostały splądrowane i spalone, a ludność wywieziona i osiedlona w okolicach Suzy, gdzie zachowała swój język i zwyczaje. Z Eretrii Persowie wyruszyli przeciwko Atenom, ale zostali pokonani pod Maratonem.
Jedno z pierwszych z miast, które zaczęło bić własną monetę.
Linki zewnętrzne.
Internetowy przewodnik turystyczny miejscowości Eretria

</doc>
<doc id="84786" url="https://pl.wikipedia.org/wiki?curid=84786" title="Odessa">
Odessa

Odessa (ukr. Одеса, "Odesa", ros. Одесса, "Odiessa") – miasto i stolica obwodu odeskiego Ukrainy, położone nad Morzem Czarnym. Na początku 2020 roku, z liczbą mieszkańców przekraczającą 1 mln, Odessa zajmowała trzecie miejsce (po Kijowie i Charkowie) wśród najludniejszych ukraińskich miast.
W 2009 roku historyczne centrum miasta zostało wpisane na ukraińską listę informacyjną UNESCO – listę obiektów, które Ukraina zamierza rozpatrzyć do zgłoszenia do wpisu na listę światowego dziedzictwa UNESCO.
Historia.
W starożytności na terenie Odessy istniały dwie osady greckie: „Isiaka” i „Istrian”. Od 337 roku tereny te należały do Gotów, w 390 przejęli je Hunowie, a w 453 Kutrigurzy (potomkowie Hunów). W 520 znalazły się pod panowaniem Awarów, w 620 Bułgarów (Hordy Asparucha) do 830 roku, kiedy zdobyli je Madziarowie.
Od XIV wieku na terenie Odessy istniała tatarska warownia Chadżybej podległa Chanatowi Krymskiemu. W wyniku podbojów litewskich pod koniec XIV w., od 1392 r. do końca lat 40. XV w. terytorium między Dniestrem i Dnieprem pozostawało pod władzą Wielkiego Księstwa Litewskiego pozostającego w unii z Polską. Witold Kiejstutowicz zbudował na brzegu Morza Czarnego fortyfikacje, między innymi rozbudował twierdzę Chadżybej, ulokowaną dokładnie w miejscu dzisiejszej Odessy. Według Jana Długosza, w 1415 r. Władysław Jagiełło wysłał kilka statków z pszenicą z portu „Kaczybueiow”. W 1442 roku król Władysława III Warneńczyk nadał Chadżybej w dożywocie kasztelanowi i staroście kamienieckiemu Teodorykowi z Buczacza.
Po okresie przynależności do Litwy, w 1529 twierdza znalazła się w osmańskim regionie Jedysan (tur. "Yeni Dünya", czyli Nowy Świat). Pozostała turecka aż do końca XVIII wieku.
W nocy z 13 na 14 września 1789 r. turecki Chadżybej został zdobyty dla Rosji przez Kozaków pod dowództwem Hiszpana Jose de Ribasa. Dało to impuls do powstania miasta, które oficjalnie rozpoczęto budować 22 sierpnia 1794 roku według projektu pochodzącego z Brabancji inżyniera François Sainte de Wollanta i nazwano "Odessa". Zarządzający miastem od 1804 roku gubernator de Richelieu ukończył budowę portu. W 1822 roku wpływy z ceł wyniosły 40 mln rubli, co stanowiło ponad 14 procent ówczesnego dochodu Rosji. W XIX wieku miasto stało się głównym portem obsługującym eksport rosyjskiego zboża. Dzięki temu stało się jednym z najbogatszych i najszybciej rozwijających się miast carskiej Rosji.
W 1795 miasto miało 2250 mieszkańców, a w 1814 – 25 tys. Potem wzrost liczby ludności był jeszcze szybszy: w 1850 – 100 tys., w 1873 – 185 tys., w 1884 – 225 tys., w 1900 – 450 tys. Przed wybuchem I wojny światowej .
W tym okresie społeczność żydowska Odessy doznawała aż sześciokrotnie pogromów: w 1821, 1859, 1871, 1881, 1900 i 1905. Masakra w roku 1905, która rozgorzała podczas drugiej fali pogromów w Rosji, kosztowała życie od 500 do 2500 żydowskich mieszkańców Odessy, zaś od 300 do kilku tysięcy zostało rannych.
Po rewolucji w 1917 r. miasto straciło swoją wyjątkową rolę i nigdy nie odzyskało poprzedniej świetności. Na początku 1918 miasto stało się stolicą Odeskiej Republiki Radzieckiej. W marcu 1918 r., gdy po traktacie brzeskim na terytorium Rosji wkroczyły wojska niemieckie, Odessa została włączona do marionetkowego Państwa Ukraińskiego rządzonego, za aprobatą niemiecką, przez hetmana Pawła Skoropadskiego. W listopadzie 1918 r. wojska niemieckie i austro-węgierskie opuściły Odessę. Kontrolę nad Odessą usiłowali przejąć zwolennicy różnych stronnictw; 11 grudnia do miasta wkroczyły oddziały ukraińskiego Dyrektoriatu, lecz sześć dni później w miejscowym porcie pojawiły się interwencyjne wojska francuskie, które pomogły przejąć miasto białym Rosjanom z Armii Ochotniczej. Rządy białych i Francuzów w Odessie trwały do początku kwietnia 1919 r., gdy Francuzi opuścili miasto, bez walki oddając je nadchodzącym oddziałom Armii Czerwonej. Ich z kolei rządy w Odessie trwały do sierpnia 1919 r., gdy miasto odbili biali. Odessa została ostatecznie zajęta przez Armię Czerwoną na początku lutego 1920 r.
W latach 1941–1944 Odessa była pod zarządem Rumunii pod nazwą Antonescu (na cześć marszałka Iona Antonescu). W 1941 roku Rumuni wraz z Niemcami dokonali eksterminacji 50 tysięcy Żydów zamieszkujących miasto.
Polacy w Odessie.
Wraz z założeniem miasta na mocy ukazu carycy Katarzyny II z lipca 1795 roku ponad 100 polskich rodzin szlacheckich przybyło do miasta z zamiarem poprawienia swojego bytu. W Odessie gościli między innymi Julian Ursyn Niemcewicz ("Podróże historyczne") i Józef Ignacy Kraszewski ("Wspomnienia z Odessy, Jedysanu i Budżaku"), a na zesłaniu przebywał Adam Mickiewicz ("Sonety odeskie"). W Odessie działali także m.in. polski wynalazca Stefan Drzewiecki oraz Seweryn Potocki, który wybudował tutaj w latach 1805–1810 pałac klasycystyczny istniejący do dnia dzisiejszego przy ul. Sofijskiej i od 1899 mieszczący Muzeum Sztuk Plastycznych. W Odessie działali również polscy architekci: Feliks Gąsiorowski (Hotel Imperiał/Spartak, dom Nowikowa, Muzeum Archeologiczne), Lew Włodek (Hotel Pasaż), Mikołaj Tołwiński (m.in. Biblioteka Uniwersytecka i inne budynki uniwersyteckie, Dyrekcja Kolei), Władysław Dąbrowski (m.in. szpital miejski, kościół św. Klemensa). Na początku XX wieku powstał w Odessie „Dom Polski”. W mieście istniały dwie księgarnie polskie, ostatnią zamknięto w 1990 roku. Jedną z największych aptek prowadzili Gajewski i Popowski. Działało tu wielu polskich lekarzy, adwokatów i inżynierów.
W 1897 roku w mieście żyło 17 395 Polaków. Przed wybuchem I wojny światowej żyło w mieście ok. 25–30 tys. Polaków. Najwięcej było wtedy Rosjan i Żydów.
W 1913 roku polski kompozytor i pedagog Witold Maliszewski założył Konserwatorium w Odessie i został jego pierwszym dyrektorem. U schyłku I wojny światowej powstał Oddział Polski w Odessie.
Polacy z Odessy prześladowani byli szczególnie w latach 1922 i 1937 (operacja polska NKWD).
Klimat.
Odessa znajduje się na pograniczu strefy klimatu subtropikalnego (w klasyfikacji klimatów Köppena: "Cfa") oraz klimatu kontynentalnego wilgotnego (w klasyfikacji klimatów Köppena: "Dfa").
Demografia.
Historyczny udział poszczególnych narodowości i grup etnicznych w populacji miasta na podstawie danych ze spisów powszechnych Imperium Rosyjskiego, Związku Radzieckiego i Ukrainy:
Gospodarka.
W mieście rozwinął się przemysł maszynowy, stoczniowy, chemiczny, elektrotechnicznych, spożywczy, skórzany, włókienniczy oraz rafineryjny.
Jest też dużym centrum uzdrowiskowym. Posiada liczne plaże i sanatoria.
Transport.
Odessa to największy port morski Ukrainy, przeładowujący ziarno, cukier, węgiel, cement, metale, drewno i produkcję przemysłu maszynowego. To także baza floty morskiej, oraz duży węzeł kolejowy ze stacją Odessa.
W Odessie znajduje się także międzynarodowy port lotniczy.
Sport.
Odessę w Ukraińskiej Wyszczej Lidze przez czas długi reprezentuje klub piłkarski Czornomoreć Odessa. W 1966 w Odessie odbyły się Europejskie Igrzyska Juniorów w Lekkoatletyce.
W kulturze.
Miasto posłużyło za najważniejsze miejsce akcji polskiego filmu Deja vu z 1990 roku. W jednej ze scen główny bohater nawet pojawia się na schodach potiomkinowskich w trakcie nagrywania propagandowego filmu Pancernik Potiomkin.

</doc>
<doc id="84788" url="https://pl.wikipedia.org/wiki?curid=84788" title="Monty Python">
Monty Python

Monty Python, grupa Monty Pythona, Pythoni – zespół twórców i gwiazd telewizyjnego serialu komediowego "Latający cyrk Monty Pythona", założony pod koniec lat 60. XX wieku w Anglii. W skład grupy wchodziło sześciu komików: Graham Chapman, John Cleese, Terry Gilliam, Eric Idle, Terry Jones i Michael Palin.
Początki.
Palin i Jones spotkali się na Uniwersytecie Oksfordzkim, Cleese i Chapman – na Uniwersytecie Cambridge. Idle także studiował w Cambridge, ale rok niżej od Cleese’a i Chapmana. Gilliam poznał Cleese’a w Nowym Jorku, gdy ten ostatni odbywał tam tournée z grupą A Clump Of Plinths.
Zanim zaczęli wspólną pracę nad Latającym cyrkiem Monty Pythona, występowali w następujących programach:
Byli też współautorami scenariuszy do szeregu innych programów.
Latający cyrk Monty Pythona.
Pierwsza seria „Latającego cyrku” miała pierwotnie dawać główne pole do popisu Cleese’owi, ten chciał jednak współpracować z innymi. Tak oto powstała zorganizowana grupa, dla której utworzono rutynowe zasady działania. Każdy dzień pisania rozpoczynał się o 9:00 rano i trwał do 17:00. Na początku typowego tygodnia pracy Cleese i Chapman pisali w odosobnieniu jako jedna spółka autorska, Jones i Palin jako druga, a Idle pisał sam. Po kilku dniach cała grupa spotykała się wraz z Gilliamem i krytykowała nawzajem swoje scenariusze oraz wymieniała poglądy. Podchodzili do pisania demokratycznie. Jeśli coś rozśmieszyło większość, zatwierdzano to jako część programu. W podobny sposób obsadzano role – nie było problemów z egocentryzmem, gdyż każdy z Pythonów czuł się bardziej autorem niż aktorem. Po dobraniu i uporządkowaniu kolejności skeczy do danego odcinka, Gilliam miał wolną rękę w łączeniu ich w całość za pomocą wymyślnych animacji, uzbrojony w kamerę, nożyczki i farbę.
Zanim wymyślono nazwę „Latający cyrk Monty Pythona”, powstało kilka innych tytułów roboczych, m.in. "Owl Stretching Time" (Pora rozciągania sów), "Bunn, Wacket, Buzzard, Stubble and Boot", "Gwen Dibley's Flying Circus" (Latający Cyrk Gwen Dibley).
Zespół miał bardzo konkretny pomysł na serial i był bardzo zawiedziony, gdy Spike Milligan nagrał swój program komediowy "Q5" w nieco podobnym duchu. Pythoni przyznawali się do inspiracji Milliganem, lecz styl „Latającego cyrku” jest zdecydowanie inny. Wyróżniają go szczególnie niepowtarzalne animacje Gilliama, ale także proces wzajemnej krytyki i selekcji materiału.
Okres po „Latającym Cyrku”.
Wytwórnia filmowa "Python (Monty) Pictures".
Czterech żyjących członków grupy Monty Pythona (John Cleese, Terry Gilliam, Eric Idle i Michael Palin) jest właścicielami wytwórni "Python (Monty) Pictures Limited", założonej w 1973 i zajmującej się obecnie działalnością wynikającą z dotychczasowej wspólnej pracy. Firma kontroluje m.in. dochody z praw autorskich. Opisuje swoją działalność jako „wykorzystywanie produkcji telewizyjnych i kinowych”. Za rok finansowy liczony do marca 2002 dochód firmy wyniósł 3,3 mln funtów.
Wielką siłą napędową grupy stał się pod koniec lat 70. były Beatles, George Harrison. Nie tylko sfinansował „Żywot Briana” i wystąpił w nim, ale także wyprodukował wiele piosenek grupy z tamtego okresu, m.in. singel "The Lumberjack Song" (Piosenka drwala). Był także współzałożycielem wytwórni HandMade Films, która wyprodukowała wiele filmów z udziałem niektórych Pythonów, m.in. "The Missionary" (Misjonarz) z Michaelem Palinem i "Time Bandits" (Bandyci czasu) Terry’ego Gilliama.
Kariery solowe.
Po rozpadzie grupy wszyscy jej członkowie kontynuowali solową działalność w filmie i telewizji, zdarzała się też współpraca między niektórymi z nich. Wiele z tych projektów odniosło sukces, jak na przykład film "A Fish Called Wanda" (Rybka zwana Wandą) z 1988, z Cleesem i Palinem. Wystąpili oni także w filmie "Time Bandits" (Bandyci czasu) z 1981, do którego scenariusz napisali Gilliam i Palin, a Gilliam był jego reżyserem. Palin zagrał też w filmie "Brazil" z 1985 r. w reżyserii Gilliama, także współautora scenariusza. W 1983 Graham Chapman, Eric Idle i John Cleese wystąpili w komedii przygodowej "Yellowbeard" (Żółtobrody), której pomysłodawcą i współautorem scenariusza był Graham Chapman. W solowym debiucie filmowym Gilliama "Jabberwocky" z 1977 r., który najsilniej z wszystkich jego filmów oddawał ducha Monty Pythona, zagrało trzech członków grupy – Michael Palin, Terry Jones i Terry Gilliam – a także współpracujący z grupą Neil Innes. Idle pojawił się w filmie "The Adventures of Baron Münchhausen" (Przygody barona Munchausena) z 1988 r., także reżyserowanym przez Gilliama, również współtwórcy scenariusza. W 1989 roku Terry Jones, John Cleese i Neil Innes wystąpili w wyreżyserowanej przez Jonesa baśni komediowej "Eric the Viking" (Eryk wiking). Idle odniósł też sukces w filmie "Nuns on the Run" (Uciekające zakonnice) z 1990. W roku 1996 Terry Jones wyreżyserował film "The Wind in the Willows" (O czym szumią wierzby) na podstawie książki Kennetha Grahame’a, w którym wystąpiło aż czterech członków grupy Monty Pythona: Terry Jones, Eric Idle, Michael Palin oraz John Cleese.
Koniec grupy.
Częstokroć pojawiają się pogłoski o planowanym zejściu się Pythonów. Śmierć Grahama Chapmana w 1989 r, w przeddzień dwudziestolecia zespołu, pozornie położyła kres tym spekulacjom, jednak w 1998 pięciu pozostałych członków grupy po raz pierwszy od 18 lat wystąpiło razem na scenie (na którą wniesiono też urnę z „prochami Chapmana”). Odbyło się to w formie wywiadu przeprowadzonego przez Roberta Kleina, w którym Pythoni przypomnieli kilka starych numerów.
9 października 1999, dla upamiętnienia trzydziestej rocznicy wyświetlenia pierwszego odcinka „Latającego cyrku”, stacja BBC2 poświęciła cały wieczorny program historii zespołu. Zaprezentowano film dokumentalny przeplatany skeczami napisanymi specjalnie na tę okazję. W wywiadzie z okazji wydania „Sensu życia” w wersji DVD, Cleese powiedział, że kolejne wspólne występy są mało prawdopodobne. "Jest absolutnie niemożliwe, by zebrać choćby większość z nas w jednym pomieszczeniu, nie żartuję." Dodał, że problemem jest tu raczej nawał zajęć niż jakieś zadrażnienia.
Eric Idle stwierdził, że Pythoni reaktywują się „w chwili, gdy tylko Graham Chapman zmartwychwstanie”, mimo to pozostali członkowie grupy Monty Pythona postanowili ponownie połączyć się we wspólnym przedsięwzięciu. Amerykańska stacja telewizyjna PBS wyemitowała 22 lutego 2006 roku dwa odcinki nowego 6-odcinkowego serialu Monty Pythona ("Monty Python’s Personal Best"), w którym oprócz nowego materiału zostały wykorzystane najpopularniejsze stare skecze. Nowe skecze kręcone były zarówno w USA jak i Wielkiej Brytanii. Każdy z odcinków został napisany przez jednego z komików, zaś nad odcinkiem dedykowanym nieżyjącemu Grahamowi Chapmanowi (wyemitowanym jako drugi) Pythoni pracowali wspólnie. „Każdy z nich wybrał swoje ulubione skecze z filmów i telewizyjnych seriali Monty Pythona, aby połączyć je w nową zwariowaną całość” – powiedział rzecznik przedsięwzięcia.
Styl grupy.
Monty Python stworzył swój własny, niepowtarzalny styl, mniej lub bardziej udanie naśladowany przez kolejne pokolenia komików na całym świecie. W swoich skeczach Pythoni brawurowo korzystali z absurdalnych skojarzeń, chętnie przebierali się za rozmaite postacie (bardzo często – kobiece), wykorzystywali animowane wstawki, zazwyczaj tworzone techniką kolażu ze starych zdjęć. W ich programach często zaburzona była chronologia, a poszczególne skecze połączone były za pomocą nieoczekiwanych, nonsensownych scenek. Choć wiele z ich skeczów wydaje się być czystym wygłupem, duża ich część jest jednocześnie kpiną z brytyjskiego społeczeństwa (np. poszczególnych warstw społecznych) i instytucji (w szczególności z tamtejszej telewizji publicznej, która zresztą nadawała „Latający Cyrk”, i jej formuł programowych). Tomasz Beksiński jako pierwszy umożliwił polskim widzom zrozumienie zawiłości językowych i intelektualnych zawartych w ich twórczości.
Bibliografia, filmografia i dyskografia Pythonów.
Filmy pełnometrażowe.
Grupa nakręciła cztery pełnometrażowe filmy:
Oprócz tego powstał film będący zapisem występów na żywo w Hollywood Bowl w 1980, zatytułowany "Monty Python na żywo w Hollywood Bowl".
Występy na żywo.
Grupa wielokrotnie występowała na żywo i odbywała trasy na terenie Wielkiej Brytanii, Stanów Zjednoczonych i Kanady. Pierwszym występem był pokaz w 1970 roku w Belgrad Theatre (Coventry), a pierwszą trasą – „Monty Python’s First Farewell Tour”, którą grupa odbyła w trzy majowe tygodnie 1973 roku. Tego samego roku odwiedziła jeszcze sześć głównych miast Kanady, a w lutym 1974 roku występowała w Theatre Royal na Drury Lane. W Stanach Zjednoczonych grupa występowała w City Center (Nowy Jork) od 14 kwietnia do 2 maja 1976 roku.
Największą sławę przyniosły występy w Hollywood Bowl pod koniec września 1980.
Oficjalnie nagrano i wydano następujące występy na żywo:
Filmy dokumentalne.
Niektóre filmy dokumentalne związane z pełnometrażowymi filmami Monty Pythona stanowią obecnie dodatki do wydań DVD
Książki.
Monty Python opublikował następujące książki:
Nagrania.
Nagrania płytowe Monty Pythona to:
Wydano także kilka singli, zarówno w ogólnym obiegu jak i jako wydawnictwa promocyjne i darmowe dodatki do czasopism.
Gry komputerowe.
Ponadto w planach było stworzenie gry na podstawie filmu Żywot Briana, jednak nie doszło to do skutku ze względu na kłopoty finansowe studia 7th Level, które wydało trzy z czterech gier Monty Pythona.
Skecze.
Brudny widelec.
Brudny widelec (ang. "The Dirty Fork") znany także pod nazwą Skecz restauracyjny – jeden ze skeczy grupy Monty Pythona.
Po raz pierwszy pojawił się w trzecim odcinku serialu "Latający Cyrk Monty Pythona" w 1969, a następnie w filmie "A teraz coś z zupełnie innej beczki" z 1971.
Skecz opowiada o tym, jak pewien mężczyzna (Graham Chapman) wraz ze swoją żoną (Carol Cleveland) wybierają się wieczorem do drogiej francuskiej restauracji. Zostają powitani przez bardzo uprzejmego kelnera (Terry Jones), zamawiają jedzenie, a mężczyzna przy okazji zwraca uwagę, że jego widelec jest trochę niedomyty.
Wówczas kelner, wyrażając ogromny wstyd, bardzo przeprasza za brudny widelec i idzie powiadomić o tym fakcie kierownika sali (Michael Palin). Ten zjawia się po chwili i z wyolbrzymionym obrzydzeniem ogląda widelec, po czym zapewnia, że z tego powodu wszyscy pomywacze zostaną wyrzuceni z pracy, ponieważ on sam nie ma zamiaru dociekać, kto jest winny tego zaniedbania. Zaskoczony mężczyzna stwierdza, że nie powinien on tego robić, "bo to tylko widelec", jednak zbulwersowany kierownik sali, zupełnie nie przyjmując do wiadomości sugestii klienta, wzywa do stolika dyrektora restauracji (Eric Idle).
Ten zasiada przy stoliku i przeprasza "głęboko, szczerze i pokornie" za brudny widelec. Nagle staje się nader uczuciowy i wylewny. Opowiada o tym, ile to trudu musiała przejść jego restauracja i jej personel, zanim klient zauważył brudny widelec. Dyrektor rozpłakuje się.
Wówczas do akcji wkracza Mungo (John Cleese), jeden z kucharzy, który, wywijając w powietrzu tasakiem, wypowiada zdanie: "Wy dranie! Wy wredne dranie bez serca! Popatrzcie, coście z nim" (dyrektorem) "zrobili!" Następnie wypomina klientom, że zniszczyli wszystko, na co dyrektor tak ciężko pracował przez całe swoje życie, aż w końcu dostaje ataku furii, robi się czerwony i atakuje klienta tasakiem. W międzyczasie dyrektor popełnia samobójstwo za pomocą wspomnianego brudnego widelca.
Po chwili kucharza powstrzymuje wspomniany wcześniej kierownik sali, krzycząc: "Mungo! Pamiętaj: nigdy nie zabijaj klienta!" Następnie obydwaj zaczynają skręcać się w bólach spowodowanych ich przewlekłymi dolegliwościami i zadawnionymi ranami. Po chwili z zaplecza wybiega kelner i rzuca się od tyłu na kucharza. Obaj upadają na stolik, kelner przetacza się po plecach kucharza, upadając po drugiej stronie stolika.
Pod koniec skeczu pojawia się plansza z napisem: "And now ... the punch line!" (polski lektor mówi: "Czas... na puentę!") i po jej zniknięciu mężczyzna, który zareklamował widelec, stwierdza, trzymając w ręce nóż: "Całe szczęście, że nie wspomniałem im o brudnym nożu!"
Hiszpańska Inkwizycja.
Hiszpańska Inkwizycja (ang. "The Spanish Inquisition") – tytuł skeczu grupy Monty Pythona wyemitowany w 15. odcinku Latającego Cyrku, choć sama hiszpańska inkwizycja pojawia się też epizodycznie w innych odcinkach. Jest to jeden z ich najbardziej znanych skeczy.
Trójka kardynałów wpada do pokoju z okrzykiem „Nikt nie spodziewa się Hiszpańskiej Inkwizycji!”, oskarżając przypadkowe osoby o herezję; grożą też torturami o dwuznacznych nazwach ("poduszki", "wygodny fotel"), które okazują się dosłownie miękkimi poduszkami oraz fotelem. Mimo usilnych prób zachowania powagi, wyglądają oni śmiesznie i co chwilę się mylą. Pojawiają się oni zwykle chwilę po wypowiedzeniu przez którąś z postaci zdania „Nie spodziewałem/am się Hiszpańskiej Inkwizycji”.
Johann Gambolputty.
Johann Gambolputty de von Ausfern Schplenden Schlitter Crass Cren Bon Fried Digger Dingle Dangle Dongle Dungle Burstein von Knacker Thrasher Apple Banger Horowitz Ticolensic Grander Knotty Spelltinkle Grandlich Grumblemeyer Spelter Wasser Kurstlich Himble Eisenbahnwagen Gutenabend Bitte einen Nürnburger Bratwürstel Gespurten mit Weimache Luber Hundsfut Gumeraber Schönendanker Kalbsfleisch Mittleraucher von Hautkopft z Ulm – fikcyjna postać ze skeczu "Świat sztuki" z serialu "Latający cyrk Monty Pythona" (seria pierwsza, odcinek 6.). W tym skeczu jest to barokowy kompozytor niemiecki, którego główną cechą wyróżniającą jest bardzo długie nazwisko, przez które nikt o nim nie pamiętał.
Martwa papuga.
Pan Pralina wchodzi do sklepu z klatką i oświadcza, że chce zareklamować papugę. Na pytanie „A co z nią nie tak?” odpowiada: „Jest martwa. Oto co z nią nie tak”. Sprzedawca próbuje usprawiedliwić papugę, że odpoczywa zmęczona długim skrzeczeniem lub że usycha z tęsknoty za fiordami, jednak pan Pralina coraz bardziej zdenerwowany wyjmuje ją z klatki, zaczyna na nią wrzeszczeć i walić nią o ladę, co potwierdza jego tezę – papuga jest martwa. Sprzedawca nadal się upiera, tym razem, że została ogłuszona. Zdenerwowany pan Pralina wygłasza na jednym wydechu mowę na temat „To jest martwa papuga, człowieku!!”, na co sprzedawca, jakby teraz to do niego dotarło, odpowiada: „Mogę ją panu zamienić”. Niestety ma tylko ślimaka. Ślimak nie gada, więc sprzedawca poleca klientowi sklep swojego brata – w Bolton, na co pan Pralina wychodzi, trzymając papugę w ręce (klatka zostaje).
Po chwili wchodzi do tego samego sklepu. Jest oszołomiony i spogląda na sprzedawcę, który poprawia przyklejone wąsy. Przy ladzie stoi jego klatka. Zdezorientowany pyta: „Przepraszam, czy tu nie Bolton?” i dostaje odpowiedź: „Nie, Ipswich”. Kolejny raz się denerwuje („Uroki kolei InterCity”) i idzie do kolei. Tam kolejarz zapewnia go, że znajduje się w Bolton. Coraz bardziej wkurzony pan Pralina wraca do sklepu i mówi: „A jednak to jest Bolton”. Na to sprzedawca: „Naturalnie”.
Istnieją też dwa alternatywne zakończenia skeczu.
W pierwszym przypadku skecz kończy się piosenką drwala (takie zakończenie skeczu znalazło się w filmie "A teraz coś z zupełnie innej beczki". W drugiej wersji skecz kończy się nieśmiałym pytaniem sprzedawcy: „... to może pójdziemy do mnie?...” i równie nieśmiałą akceptacją klienta.
Ministerstwo Głupich Kroków.
Ministerstwo Głupich Kroków (ang. "The Ministry of Silly Walks") – skecz z 14. odcinka Latającego Cyrku Monty Pythona, po raz pierwszy przedstawiony w 1970. Skrócona wersja skeczu została zaprezentowana także w "Monty Python na żywo w Hollywood Bowl". Skecz powstał pod wpływem rządów laburzystów w latach 1964-1970. Tworzono wówczas nowe ministerstwa, które miały pobudzić inicjatywy ekonomiczne i czuwać nad wdrażaniem dyrektyw rządowych.
W skeczu John Cleese jest reprezentantem fikcyjnej brytyjskiej agencji rządowej odpowiedzialnej za popularyzowanie głupich kroków poprzez przyznawanie dotacji. Podczas skeczu porusza się w wyjątkowo głupi sposób, a jego chód jest głównym powodem popularności tego skeczu. Do urzędu przychodzi pan Pudey (Michael Palin), który twierdzi, że ma głupawy chód i chce go rozwinąć. Po krótkim pokazie urzędnik stwierdza, że prawa noga wcale nie jest głupia, a lewa robi tylko pół obrotu co drugi krok. Wyjaśnia, że rząd przyznaje ministerstwu zbyt mało funduszy. Powinno dostawać tyle co Obrona, Opieka Zdrowotna, Edukacja, Ubezpieczenia Społeczne czy Budownictwo, tymczasem w tym roku otrzymało tylko 348 mln funtów na swoje potrzeby. Po chwili do pokoju wchodzi sekretarka (Carol Cleveland), również poruszająca się głupim krokiem, która rozlewa niesione przez siebie kawy zamiast podać je urzędnikowi i petentowi.
Najzabawniejszy dowcip świata.
Najzabawniejszy dowcip świata (ang. "The Funniest Joke in the World") pochodzi ze skeczu z pierwszego odcinka Latającego Cyrku Monty Pythona pod tym samym tytułem. Znany jest także jako „Zabójczy dowcip”. Skecz pojawił się w pierwszym odcinku serialu Latający cyrk Monty Pythona, został później odegrany w krótszej wersji w filmie "A teraz coś z zupełnie innej beczki".
Skecz rozgrywa się w czasie drugiej wojny światowej, kiedy to Ernest Gryzipiór, brytyjski twórca dowcipów zamieszkały w małym domu przy Dibley Road pisze najzabawniejszy dowcip świata i w konsekwencji umiera ze śmiechu. Wiele osób wyznaczonych do zbadania sprawy także "zaśmiało się na śmierć". Nawet ponura muzyka odtwarzana z płyt czy też żałobne zawodzenia nie są w stanie zapobiec zgonowi. Podczas doświadczeń na równinie Salisbury potwierdzono skuteczność rażenia dowcipu na odległość do 46 metrów. W zimie 1943 roku, antydowcipowo zabezpieczeni tłumacze pracowali nad niemiecką wersją dowcipu w celu użycia go na froncie. Każdy z nich dla bezpieczeństwa opracowywał jedno słowo. Jeden z nich przypadkiem zobaczył dwa słowa i spędził kilka tygodni w szpitalu. W dniu 8 lipca 1944 roku w Ardenach Niemcy usłyszeli dowcip po raz pierwszy. Niemieckie (w rzeczywistości nonsensowne) tłumaczenie najzabawniejszego dowcipu świata brzmiało:
Polskie tłumaczenie tego dowcipu, w rzeczywistości będącego wymyślonym przez twórców zbiorem przypadkowych wyrazów, można przedstawić w następujący sposób:
Dowcip ten pozwolił aliantom wygrać drugą wojnę światową. Ostatnia istniejąca angielska kopia dowcipu została złożona w Berkshire.
Piosenka drwala.
„Piosenka drwala” (ang. "„Lumberjack song”") – utwór pochodzący z "Latającego Cyrku Monty Pythona", odcinka dziewiątego. W montypythonowskich produkcjach telewizyjnych i filmowych skecz o człowieku, który chciał być drwalem pojawiał się kilkakrotnie i za każdym razem jego bohaterem był przedstawiciel innego zawodu: raz drwalem chciał być fryzjer, raz – pracownik sklepu zoologicznego, innym razem – synoptyk. Dalszy ciąg, jak i sama piosenka, były jednak wspólne.
Drwala gra Michael Palin, a towarzysząca mu u boku kobieta to pierwsza żona Johna Cleese’a Connie Booth, zaś w późniejszych wykonaniach scenicznych Carol Cleveland. W piosence śpiewa też chór stylizowany na Kanadyjską Policję Konną ("The Fred Tomlinson Singers"). Ostatnia zwrotka, którą wyśpiewuje drwal, mówi o jego orientacji seksualnej. Zaskoczony chór przerywa piosenkę i odchodzi z niesmakiem. Podczas występu w Hollywood Bowl w rolę drwala wcielił się Eric Idle, zaś towarzyszącą mu dziewczynę zagrała Carol Cleveland.
"Piosenka drwala” była najczęściej wykorzystywanym utworem muzycznym grupy Monty Pythona. Oprócz „Latającego Cyrku Monty Pythona”, pojawia się z nieco zmienionymi słowami w pełnometrażowym filmie „A teraz coś z zupełnie innej beczki”, a także wykonana została podczas występów grupy „Monty Python na żywo w Hollywood Bowl”.
Wersety „Piosenki drwala” śpiewane są także w musicalu Erica Idle’a „Spamalot”.
Słowa piosenki z serialu różnią się nieznacznie od tekstu w późniejszych wykonaniach. Pierwotnie napisana piosenka zakończona była słowami "„Chciałbym być dziewczynką, jak tatuś mój kochany!”" ("„I wish I'd been a girlie, just like my dear Papa!”") i te słowa zawarte są w późniejszych wykonaniach (m.in. w „A teraz coś z zupełnie innej beczki” i „Monty Python na żywo w Hollywood Bowl”), jednak podczas prac nad serialem, piosenka została ocenzurowana przez BBC, zaś słowa kończące piosenkę zmienione na "„Chciałbym być dziewczynką, jak mamuśka ma kochana!”" ("„I wish I'd been a girlie, just like my dear Mama!”").
W „Monty Python’s Fliegender Zirkus” pojawia się niemiecka wersja „Piosenki drwala” ("„Holzfällerliederhosen”") wykonana całkowicie w języku niemieckim przez Michaela Palina z towarzyszeniem chóru Austriackiej Straży Granicznej. Niemiecką wersję piosenki kończą słowa "„Chciałbym być dziewczynką, jak mój wujek Walter!”" ("„Wär gern ein kleines Mädchen, so wie mein Onkel Walter!”")
Michael Palin wykonał „Piosenkę drwala” także podczas koncertu poświęconego pamięci George’a Harrisona, który odbył się w Londynie 29 listopada 2002 roku w pierwszą rocznicę śmierci byłego Beatlesa ("„Concert for George”"). W towarzyszącym Palinowi chórze Kanadyjskiej Policji Konnej oprócz Terry’ego Jonesa, Terry’ego Gilliama i Erica Idle’a pojawia się także Tom Hanks.
Taniec z policzkowaniem rybami.
Taniec z policzkowaniem rybami (ang. "The Fish-Slapping Dance") to krótki skecz Monty Pythona pierwotnie wykonany w programie specjalnym grupy wyprodukowanym z okazji obchodów święta 1 maja "Euroshow 71 – May Day Special" (1971) i przedstawiony jako jedna z pierwszomajowych tradycji. Skecz został później włączony do dwudziestego ósmego odcinka (seria 3., odcinek 2.) serialu "Latający cyrk Monty Pythona", gdzie stanowi łącznik między animacjami Terry’ego Gilliama.
Skecz został nakręcony przy śluzie Teddington Lock w Londynie. W skeczu występują John Cleese i Michael Palin ubrani w stroje uczestników safari. Początkowo stoją nieruchomo, skierowani twarzami do siebie. Wraz z chwilą rozpoczęcia muzyki, Michael Palin wykonuje prosty wesoły taniec, delikatnie policzkując Cleese’a dwiema małymi rybami, po czym powraca do swej początkowej pozycji. Kiedy muzyka ustaje, Cleese wyciąga znacznie większą rybę i uderza nią w twarz Palina, spychając go tym samym do wody.
W inspirowanym twórczością Monty Pythona broadwayowskim musicalu "Spamalot" pojawia się piosenka "„The Fisch Schlapping Song”" śpiewana przez stylizowanych na mieszkańców Finlandii wykonawców. Podczas wykonywania piosenki mężczyźni i kobiety ubrani w stereotypowe skandynawskie stroje policzkują się nawzajem rybami w podobny sposób, jak miało to miejsce w oryginalnym skeczu.
W zrealizowanym w 2005 roku miniserialu "Monty Python’s Personal Best", na który składają się skecze osobiście wybrane przez poszczególnych członków grupy, skecz Taniec z policzkowaniem rybami pojawia się aż w pięciu odcinkach tej sześcioodcinkowej serii. W odcinku poświęconym Michaelowi Palinowi ("Michael Palin's Personal Best") Palin ubrany w strój safari opisuje widzom pseudo-historię tego starożytnego tańca oraz wyjaśnia jego podstawowe zasady.

</doc>
<doc id="84789" url="https://pl.wikipedia.org/wiki?curid=84789" title="Święto karnejskie">
Święto karnejskie



</doc>
<doc id="84790" url="https://pl.wikipedia.org/wiki?curid=84790" title="Trzonkooczne">
Trzonkooczne

Trzonkooczne (Stylommatophora) – klad ślimaków płucodysznych (Pulmonata), w randze rzędu, obejmujący około 30 tys. gatunków grupowanych w kilkudziesięciu rodzinach, o kosmopolitycznym rozmieszczeniu. Oczy trzonkoocznych osadzone są na szczycie drugiej pary czułków. Czułki pierwszej pary są zredukowane, trudne do zaobserwowania. Ślimaki lądowe, nieliczne ziemnowodne, o muszlach różnych kształtów, czasem o muszli małej i przykrytej płaszczem (ślinikowate i pomrowcowate), zredukowanej do małej tarczki (Testacellidae) bądź wykształconej normalnie (np. ślimakowate).
Do rzędu zaliczane są m.in. rodziny:
W Polsce występuje ok. 170 gatunków ślimaków trzonkoocznych. Niektóre są uważane za groźne szkodniki roślin uprawnych (agrofagi). Często spotykane są w ogrodach przydomowych.

</doc>
<doc id="84792" url="https://pl.wikipedia.org/wiki?curid=84792" title="Odesa">
Odesa



</doc>
<doc id="84794" url="https://pl.wikipedia.org/wiki?curid=84794" title="Aleksander I Macedoński">
Aleksander I Macedoński

Aleksander I (gr. "Aléksandros", zwany "Bogatym", a także "Philhellenem" – miłośnikiem Hellady lub "Hellenofilem") – król Macedonii z rodu Argeadów. Za jego panowania Macedonia w oparciu o perską protekcję rozwijała się gospodarczo i terytorialnie. Choć Aleksander aż do wycofania się Persów z Europy pozostawał ich wiernym sojusznikiem potajemnie wspomagał walczących Greków przeciw perskiemu najeźdźcy. Na krótki czas udało mu się również uczynić Macedonię lokalną potęgą, jednakże tuż po jego śmierci krajem zaczęły targać liczne wojny oraz konflikty w łonie rządzącej dynastii. 
Pod perską protekcją.
Aleksander odziedziczył tron po śmierci swojego ojca Amyntasa I. To właśnie ojciec Aleksandra w roku 510 podporządkował się Wielkiemu Królowi, stając się królem zależnym, a swe państwo czyniąc częścią Persji. W stosunkach z potężnym sąsiadem Aleksander podobnie jak jego poprzednik wykazywał się pragmatyzmem, rozumiejąc że wszelki opór przeciw nowemu panu nie ma sensu. Za swą wierność wobec Króla został wynagrodzony oddaniem pod jego zwierzchność krain tzw. Górnej Macedonii (Justynus VII 4, 1). Terytoria te nie zostały przyłączone do królestwa Macedonii, gdyż zachowały one własne monarchie. Aleksander zajmował jedynie stanowisko pierwszego wśród równych wobec królów nad którymi sprawował władzę z ramienia perskiego władcy. Król Macedonii starał się jak najbardziej wykorzystać swoją dogodną pozycję na styku dwóch światów; greckiego i perskiego. Wykorzystując swoje kontakty z rządzącym w Tesalii rodem Aleuadów (pomogło mu w tym wspólne pochodzenie od Heraklesa gdyż Aleuadzi tak jak i Argeadzi wywodzili swój ród od tego herosa) by pozyskać ich jako stronników Persji. W służbie perskiej Aleksander kilkukrotnie występował jako wysłannik Króla Królów wśród greckich polis. Jego właśnie Mardoniusz wysłał wiosną 479 do Aten z zakończoną jednak niepowodzeniem misją przekonania Ateńczyków by ci porzucili sprawę grecką i sprzymierzyli się Persją. Do Beocji wsysał znamienitych Macedończyków którzy sprawowali zarząd z ramienia Persji nad kilkoma tamtejszymi polis. W czasie najazdu ma Grecję Aleksander posłusznie zapewnił perskiej armii aprowizację a także dostarczył oddziałów jazdy (sam służył w jeździe pod rozkazami persa Artabazosa) i lekkozbrojnych. Jednak w przeddzień bitwy pod Platejami przybył do greckiego obozu z ostrzeżeniem przed planowanym na następny dzień ataku Persów i zmianach w ustawieniu ich oddziałów. W czasie samej bitwy umknął z placu boju na północ wraz ze swym perskim dowódcą.
Po bitwie pod Platejami.
Po powrocie do Macedonii Aleksander zaczął pospiesznie gromadzić armię. Wraz z nią podążał śladem wycofujących się Persów zajmując Krestonię, Mygdonię i Bisaltię. Dopóki nie zdobył pewności że Persowie nie powrócą już do Europy unikał starcia z ich siłami ograniczając się jedynie do zajmowania opuszczanych przez nich (i nie przygotowanych do obrony) krain. Dopiero w roku 477 zdobył perską bazę w miejscowości Dziewięć Dróg (późniejsza Amfipolis) biorąc do niewoli kilku znamienitych Persów. Ze zdobytych łupów ufundował w Delfach i Olimpii złote posągi opatrzone napisem ""pierwociny z łupów zdobytych na Medach". Po zniknięciu perskiego zagrożenia Ateny ze sprzymierzeńca stały się konkurentem. W roku 476/475 ateński wódz Kimon zdobył Ejon port miasta Dziewięć Dróg, a następnie samo miasto odebrali Aleksandrowi traccy Edonowie. Za rozwojem terytorialnym państwa w czasach panowania Aleksandra który część ziem otrzymał z rąk Persów a w późniejszym czasie wykorzystał szansę i zajmował opuszczane przez nich ziemie postępując w ślad za ich wycofującymi się siłami nie szedł wzrost potencjału militarnego państwa. Około roku 462 Edonowie wyparli Aleksandra z dorzecza Strymonu a połowie V w. zagarnęli także kopalnie srebra w okolicach Teodoraki.
Rozwój Macedonii za Aleksandra.
Krocząc za wycofującymi się Persami opanował kopalnię złota w okolicach Kiliks, tereny nad rzeką Edonos skąd wydobywano złoty piasek, a także złoża srebra w okolicach Teodoraki przynoszące mu jeden talent srebra dziennie. Dzięki tym nabytkom Aleksander jako pierwszy z macedońskich królów uzyskał środki pozwalające mu na bicie monet. Początkowo były to monety bite przez podbitych przez Aleksandra Bisaltów. Aleksander umieścił na nich wizerunek kozy z głową zwróconą do tyłu wraz z mężczyzną kroczącym obok konia. Na rewersie znajdował się podzielony na czworo prostokąt wokół którego rozciągał się napis "Aleksandra"" (domyślnie moneta). Na monetach ośmiodrachmowych bitych już przez Aleksandra pojawiło się po raz pierwszy jego godło; jeździec (być może sam Aleksander) w macedońskim kapeluszu obwiązanym diademem, trzyma włócznie o szerokim ostrzu (służącą do polowań) a przy koniu biegnie pies. Na rewersie znajdował się wizerunek kozy. W niektórych edycjach monet ośmiodrachmowych pojawił się także wizerunek trackiego boga Resosa (w granicach państwa Aleksandra znaleźli się bowiem Trakowie). W początkowym okresie panowania Aleksander przyjął stopę pieniądza sprzyjającą wymianie handlowej z Atenami, później zmienił ją na odpowiadającą bardziej wymianie z Rodos i Chios. 
Aleksander a Grecy.
Aleksander kilkakrotnie odgrywał rolę perskiego przedstawiciela wśród greckich miast. Szczególne stosunki łączyły go w tym okresie z Atenami. Otrzymał on od Ateńczyków honorowy tytuł "proxenes" (czyli oficjalnego przedstawiciela interesów jakiegoś państwa w innym; tu Aten w Macedonii) Niektórzy historycy wiążą otrzymanie tego tytułu z budową w 482/481 na wniosek Temistoklesa stu tier. Drewna na ich budowę mógł dostarczyć właśnie Aleksander gdyż inne tereny z których Ateńczycy mogliby pozyskać odpowiednie drewno - Tracja lub Tazos - kontrolowane były przez perską flotę. Znane były także tajne wskazówki i dobre rady jakich udzielał Grekom w czasie ich wojen z Persją. Gdy greckie wojska przybyły do Tesalii na wezwanie tamtejszych polis przeciwnych properskiej polityce Aleuadów, Aleksander ostrzegł blokujących dolinę Tempe (przez którą prowadziła droga z Macedonii do Tesalii, a tym samym była to potencjalna droga przez którą mogli wtargnąć do Grecji Persowie) o okrężnych drogach przez dzięki którym mogłaby ich okrążyć. Dwór macedoński przyciągał wielu znanych Greków. Odwiedził go Pindar, Bakchylides z Keos. Przebywał na nim również Herodot z Helikarnasu, który w swoim dziele opisał argwijskie pochodzenie swego gospodarza. W Macedonii szukał schronienia ścigany Temistokles którego Aleksander ugościł w Pydnie a następnie dopomógł w podróży do Azji Mniejszej. Aleksander sam uważał się za Greka. Około roku 500 wziął udział w Igrzyskach w Olimpii. Tam inni uczestnicy zakwestionowali jego greckie pochodzenie by nie dopuścić go do zawodów. Sprawę przedstawiono sędziom zawodów, którzy potwierdzili argiwskie pochodzenie Aleksandra (wydarzenie to jest przez część historyków interpretowane jako potwierdzenie barbarzyńskiego pochodzenia Aleksandra. Oskarżają oni go o przekupienie sędziów bądź sfałszowanie rodowodu). Macedończyk wygrał bieg na jeden stadion a być może powtórzył ten wyczyn na następnych igrzyskach. Mając w pamięci swoje pochodzenie Aleksander przyjął około roku 468 wygnanych mieszkańców Myken, miasta w którym ongiś panował ród z którego wywodził się Aleksander.
Aleksander nadał starej instytucji "towarzyszy" ("hetajroj"), szlachetnie urodzonych ziemian służących królowi, trwałą postać oddziałów kawaleryjskich, słynnych hetajrów konnych. Wydaje się również możliwe, że także on stworzył równorzędną jednostkę piechoty - "piesi towarzysze", czyli "pezetajroj", przyznając im spore nadziały ziemi na zdobycznych ziemiach. Zapewniał w ten sposób sobie lojalność i bezpieczeństwo na nowych granicach. 
Sprawa sukcesji po śmierci Aleksandra.
Aleksander zginął zamordowany około roku 452. Pozostawił po sobie pięciu synów pochodzących z przynajmniej dwóch małżeństw. O sukcesji wewnątrz rodu królewskiego decydowało Zgromadzenie Macedończyków. Zwykle obierali oni na króla najstarszego syna zmarłego władcy (panowało przekonanie że łaska bogów przekazywana jest z ojca na syna), postępowanie takie nie było jednak prawem a jedynie zwyczajem. Zgromadzenie obawiając się wybuchu wojny między braćmi postanowiło przydzielić trzem spośród nim udzielne księstwa. Prawdopodobnie najstarszym z braci był Filip, któremu przypadły najbogatsze ziemie (Amfaksitis). Młodszy od niego był Alketas, z kolei Perdikkas był najmłodszym z całej trójki. Pozostali dwaj bracia byli jeszcze młodsi. Inną wersję sukcesji po śmierci Aleksandra przytacza Platon w swoich "Dialogach" (Gorgiasz). Według niego po Aleksandrze tron objął Alketas (i to on był najstarszym synem) który po sześciu latach panowania padł ofiarą morderstwa.

</doc>
<doc id="84795" url="https://pl.wikipedia.org/wiki?curid=84795" title="Chorągiew Częstochowy">
Chorągiew Częstochowy



</doc>
<doc id="84797" url="https://pl.wikipedia.org/wiki?curid=84797" title="Herb Częstochowy">
Herb Częstochowy

Herb Częstochowy – jeden z symboli miasta Częstochowa w postaci herbu ustanowiony przez Radę Miasta 27 lutego 2020 roku.
Wygląd i symbolika.
Herb przedstawia w polu błękitnym miejskie mury obronne srebrne zwieńczone siedmioma blankami z bramą pośrodku, w której widoczna jest opuszczona do połowy krata tzw. brona złota. Nad murem obwodowym wznoszą się trzy wieże: dwie boczne, wyższe, o dwóch kondygnacjach zaznaczonych dwoma wąskimi otworami okiennymi (strzelniczymi) jeden nad drugim – obie zwieńczone trzema blankami i trójkątnym spadzistym daszkiem czerwonym; natomiast wieża środkowa, bramna, niższa, z jednym oknem (strzelniczym) również nakryta czerwonym trójkątnym daszkiem – zwieńczonym niewielką srebrną kulą. Na szczycie wieży bocznej prawej widnieje postać złotego lwa wspiętego, natomiast na szczycie bocznej lewej widnieje złoty orzeł z rozpostartymi do lotu skrzydłami. Zwierzęta heraldyczne zwrócone są ku sobie.
Historia.
Na pierwotnym, XIV-wiecznym herbie na szczytach wież znajdowały się złoty lew i złoty orzeł z podniesionymi do lotu skrzydłami. Były to symbole dynastyczne Władysława Opolczyka nawiązujące do władanych przezeń ziem: Rusi Halickiej (lew) i księstwa opolskiego (orzeł). Ponadto znajdował się w nim powszechny w Europie symbol murów miejskich z wieżami oraz bramą. Ta wersja herbu znana jest z odcisków pieczęci z lat 1548, 1564 i 1646.
Herb ten u schyłku XVIII wieku zaczął się deformować pod wpływem symboliki jasnogórskiej, przetrwał do przełomu XVIII i XIX wieku.
Orzeł początkowo został wyparty przez gryfa, następnie przez kruka (ten ostatni znany z pieczęci z lat 1755 i 1778). Kruk w herbie miasta zapożyczony został z herbu zakonu paulinów, który przedstawia tego ptaka na drzewie z chlebem w dziobie.
W okresie międzywojennym lew na jednej z wież zastąpiony został przez zwierzę podobne do łasicy, a kruk przez kawkę. Aż do wybuchu II wojny światowej nie został zatwierdzony przez Ministerstwo Spraw Wewnętrznych, chociaż Częstochowa starała się o przywrócenie historycznego herbu z orłem i lwem. W okresie okupacji, Niemcy wydali rozporządzenie „O używaniu pieczęci służbowych w Generalnym Gubernatorstwie” nakazujący uzasadnić historycznie używane wzory herbów. Pod wpływem badań prowadzonych w Archiwum Głównym Akt Dawnych w Warszawie, warszawski artysta Edmund Bartłomiejczyk stworzył wersję z orłem i lwem na wieżach.
Decyzją okupanta w 1942 roku zakazano stosowania postaci orła jako nawiązującego do symboliki narodowej i zastąpiono go krukiem
Wersję herbu z orłem stosowano także po II wojnie światowej, ale w latach 50. herb został w oficjalnych dokumentach zastąpiony przez godło państwowe. Z okazji 750-lecia istnienia Częstochowy Miejska Rada Narodowa zdecydowała o ustaleniu wzoru herbu, który heraldyk prof. Marian Haisig ogłosił w 1967 roku. Także ta wersja nie została oficjalnie zatwierdzona przez władze. 
W 1992 roku Rada Miasta uchwaliła nową wersję herbu, zastępując na jednej z wież orła krukiem mimo protestów krajowych heraldyków, w tym prof. Mariana Haisiga z Uniwersytetu Wrocławskiego i prof. Stefana Krzysztofa Kuczyńskiego i badacza heraldyki kościelnej ks. Pawła Dudzińskiego. Herb ten nie został zaopiniowany przez Komisję Heraldyczną, gdyż ta powstała dopiero 7 lat później. Herb ten przedstawiał w błękitnym polu tarczy warowne mury miejskie o barwie srebrnej (białej), z bramą pośrodku i siedmioma wieńczącymi blankami. Bramę zamykała opuszczona do połowy krata, natomiast nad otworem bramy wznosiła się budowla wieży bramnej, z jednym oknem, zakończona trójkątnym daszkiem. Wieże posiadały dwa wąskie okna, jedno nad drugim, zakończone były one trzema blankami i trójkątnymi, czerwonymi daszkami. Na szczycie wieży po prawej stronie znajdował się wspięty lew w kolorze złotym (żółtym), a na szczycie wieży po lewej czarny kruk z bochnem chleba w dziobie. Lew i kruk zwrócone były ku sobie.
1 września 2017 roku prezydent Częstochowy zapowiedział zmianę herbu w związku z 800-leciem Częstochowy. W ramach zmian zaplanowano przywrócić herbowi historyczny kształt, tj. kruka zastąpić orłem, a formę graficzną herbu uzgodnić z zaleceniami Komisji Heraldycznej. Projekt powierzono prof. Marcelemu Antoniewiczowi i prof. Andrzejowi Desperakowi, którzy zaprezentowali wzór 14 grudnia 2017 roku.
W czerwcu 2018 roku Rada Miasta przyjęła uchwałę w sprawie wystąpienia o akceptację Komisji Heraldycznej MSWiA w zakresie zmiany herbu. Władze miasta zdecydowały się projekt przedstawić radnym do akceptacji jeszcze przed zatwierdzeniem go przez Komisję Heraldyczną. Radni w dniu 21 czerwca 2018 r. zaakceptowali projekt, następnie został pozytywnie zaopiniowany przez Komisję Heraldyczną i Ministra Spraw Wewnętrznych i Administracji. Podczas sesji rady miasta 27 lutego 2020 roku radni przyjęli uchwałę wprowadzającą nowy herb Częstochowy. Uchwała została opublikowana 9 marca 2020 roku, weszła w życie dwa tygodnie później.

</doc>
<doc id="84798" url="https://pl.wikipedia.org/wiki?curid=84798" title="Aarhus Amt">
Aarhus Amt



</doc>
<doc id="84802" url="https://pl.wikipedia.org/wiki?curid=84802" title="Aldehyd octowy">
Aldehyd octowy

Aldehyd octowy, acetaldehyd, – organiczny związek chemiczny z grupy aldehydów.
Właściwości.
Aldehyd octowy jest bezbarwną cieczą rozpuszczalną w wodzie i rozpuszczalnikach organicznych. Wobec katalizatorów kwasowych (np. , , HCl, HBr) polimeryzuje z wytworzeniem paraldehydu (trimeru), metaldehydu (tetramer) i poliacetaldehydu.
Występowanie.
Aldehyd octowy występuje w przyrodzie w dojrzałych owocach i w kawie.
Otrzymywanie.
Acetaldehyd można otrzymać przez
Zastosowanie.
W przemyśle aldehyd octowy jest używany do produkcji kwasu octowego, bezwodnika octowego, chloroformu, pentaerytrytu i wielu innych związków. Podobnie jak aldehyd mrówkowy ulega reakcjom kondensacji z fenolem i aminami, w wyniku których tworzą się żywice syntetyczne.
Aldehyd octowy a spożywanie etanolu.
Aldehyd octowy powstaje w wątrobie w wyniku odwodornienia etanolu przez enzym dehydrogenazę alkoholową według reakcji:
Następnie jest on przetwarzany do kwasu octowego przez kolejną dehydrogenazę. Aldehyd octowy jest bardziej toksyczny zarówno od etanolu, jak i od kwasu octowego, i to on jest główną przyczyną objawów przedawkowania alkoholu etylowego, popularnie zwanych kacem.

</doc>
<doc id="84806" url="https://pl.wikipedia.org/wiki?curid=84806" title="Kajetan Abgarowicz">
Kajetan Abgarowicz

Kajetan Abgarowicz herbu własnego, ps. Abgar Sołtan (ur. 7 sierpnia 1856 w Czerniowie, zm. 27 lipca 1909 w Truskawcu) – polski dziennikarz, powieściopisarz i nowelista pochodzenia ormiańskiego, reprezentant gawędy szlacheckiej.
Życiorys.
Urodził się w rodzinie ziemiańskiej jako syn Franciszka i Salomei z Przysteckich. Uczył się w szkołach w Stanisławowie i Lwowie. Po przerwaniu studiów w 1875 był dzierżawcą majątków ziemskich. Zadebiutował w prasie jako nowelista w 1889. Był współzałożycielem (1901) i jednocześnie redaktorem naczelnym wychodzącego we Lwowie dziennika „Przedświt”, prowadził w nim także dział literacki. Współpracował też z innymi czasopismami lwowskimi, krakowskimi i warszawskimi. (m.in. „Słowo Polskie”, „Gazeta Lwowska”, „Czas”, „Nowa Reforma”, „Tygodnik Ilustrowany”).
Na kilka lat przed śmiercią odniósł obrażenia w wypadku kolejowym. Wskutek tego wywiązała się choroba serca, którą usiłował leczyć w Truskawcu, gdzie zmarł.
Twórczość.
Twórczość Abgarowicza mieściła się w nurcie popularnej beletrystyki romansowej i przygodowej. Wśród współczesnych mu czytelników cieszyła się powodzeniem. Opowiadania, nowele i powieści Abgarowicza najczęściej koncentrowały się na tematyce życia szlachty podolskiej, ukazywały młodych ziemian prowadzących bujne życie towarzyskie i uczuciowe. Abgarowicz interesował się także życiem Rusinów i przyczynił się do popularności kultury huculskiej w Polsce.
Do jego najbardziej znanych utworów należą powieści: "Klub nietoperzy" (dwa tomy, 1892 – pierwsza wydana powieść), "Polubowna ugoda" (1894), zbiór nowel "Z wiejskiego dworu" (1895), a także zbiory opowiadań i szkiców regionalno-historycznych: "Z carskiej imperii" (1892), "Rusini" (1893), "Widziane i odczute" (1904).

</doc>
<doc id="84811" url="https://pl.wikipedia.org/wiki?curid=84811" title="Twierdza fortowa">
Twierdza fortowa

Twierdza fortowa (pierścieniowa) – twierdza składająca się z kilku odrębnych pierścieni obronnych. Pierścień zewnętrzny był zbudowany z szeregu fortów, czyli dzieł fortyfikacyjnych zdolnych do samodzielnej obrony. Jego rolą było odsunięcie wroga jak najdalej od centrum twierdzy (6-10 km).
Międzypola fortów pierścienia zewnętrznego były zabezpieczone fortyfikacjami polowymi, tworząc hermetyczną linię obrony. Pierścień wewnętrzny, tzw. rdzeń (fr. "noyau"), to najczęściej zespół dzieł starszej generacji, np. fortyfikacji bastionowych, chroniących zaplecze twierdzy w razie przerwania pierścienia zewnętrznego przez jednostki wroga, np. kawalerię. Rdzeń od centrum twierdzy fortowej dzieliła odległość 3-5 km. Jądrem twierdzy fortowej często było miasto z cytadelą, będącą ewentualnym ostatnim ośrodkiem oporu.
Historia.
W wyniku rozwoju artylerii, na początku XIX wieku została skonstruowana twierdza fortowa. W połowie XIX wieku składała się z tzw. jądra (którym była najczęściej stara twierdza o narysie bastionowym lub innym) i oddalonego o 2-3 km od jądra pierścienia fortów. W wyniku wynalezienia artylerii gwintowanej i pocisku burzącego nastąpił rozwój twierdzy fortowej. Do budowy twierdz zaczęto używać beton, żelbet i pancerz.
W czasie I wojny światowej twierdza fortowa składała się z pozycji wysuniętej, pozycji głównej, pozycji wsparcia, rdzenia i ogólnego śródszańca. I wojna światowa wykazała nieprzydatność systemu fortyfikacyjnego opartego na twierdzach fortowych. Niemal wszystkie twierdze, które zetknęły się z nacierającymi armiami, zostały zdobyte w krótkim czasie (6-14 dni). Wyjątkiem były twierdza Verdun, twierdza Przemyśl i twierdza Osowiec. Po zakończeniu wojny we wszystkich państwach Europy przyjęto nowy system ufortyfikania granic kraju na wypadek wojny, tzw. rejon umocniony.

</doc>
<doc id="84812" url="https://pl.wikipedia.org/wiki?curid=84812" title="Paraldehyd">
Paraldehyd

Paraldehyd – organiczny związek chemiczny, trimer aldehydu octowego, cykliczny eter. Po raz pierwszy został otrzymany przez Aleksandra Butlerowa w 1861 roku.
Powstaje w wyniku polimeryzacji aldehydu octowego pod wpływem kwasu siarkowego. Miesza się z wodą i rozpuszczalnikami organicznymi. Dawniej używany był jako środek uspokajający. Obecnie jest stosowany m.in. do produkcji barwników oraz jako rozpuszczalnik.

</doc>
<doc id="84813" url="https://pl.wikipedia.org/wiki?curid=84813" title="Władysław Abraham">
Władysław Abraham

Władysław Henryk Franciszek Abraham (ur. 10 października 1860 w Samborze, zm. 15 października 1941 we Lwowie) – polski prawnik i uczony, członek Towarzystwa Historycznego we Lwowie.
Życiorys.
Był synem Cyryla i Antonii z Pawulskich. Studiował na wydziałach prawa i filozofii Uniwersytetu Jagiellońskiego (w tym czasie otrzymał stypendium z fundacji ś.p. dra Katarzyńskiego). Zajmował się historią prawa kanonicznego i polskiego oraz historią Kościoła, specjalizował się w kanonistyce na uniwersytecie w Berlinie, habilitował na Uniwersytecie Jagiellońskim. W 1886 r. został docentem i objął katedrę prawa kościelnego na Uniwersytecie Lwowskim, którego był rektorem od 1900 (lub w latach 1899–1900). W 1888 został profesorem prawa kościelnego. Był także członkiem Polskiej Akademii Umiejętności (od 1893), Towarzystwa Naukowego Warszawskiego oraz Towarzystwa Naukowego we Lwowie, Poznaniu i Wilnie. Zorganizował badania w archiwum watykańskim nad źródłami związanymi z Polską. Brał udział w komisji ministerialnej przygotowującej projekt konkordatu między Rzecząpospolitą Polską i Stolicą Apostolską, współtworzył polskie prawo małżeńskie.
16 stycznia 1931 Uniwersytet Poznański przyznał mu tytuł doktora "honoris causa". W 1937 otrzymał także tytuł doktora "honoris causa" Uniwersytetu Jana Kazimierza we Lwowie.
W czerwcu 1889 ożenił się ze Stanisławą Reiss. Ich synem był generał Roman Abraham, dowódca Wielkopolskiej Brygady Kawalerii w kampanii wrześniowej.
Pochowany na Cmentarzu Łyczakowskim we Lwowie.

</doc>
<doc id="84814" url="https://pl.wikipedia.org/wiki?curid=84814" title="Motorola">
Motorola

Motorola – amerykańskie przedsiębiorstwo telekomunikacyjne założone w 1928 roku, z siedzibą w Schaumburgu na przedmieściach Chicago (USA). Było spółką publiczną notowaną na giełdzie nowojorskiej (NYSE) (od 26 maja 1946) (symbol giełdowy: MOT), a w przeszłości także tokijskiej (od października 1988 do czerwca 2005) i Chicago Stock Exchange. 4 stycznia 2011 podzieliło się na dwa przedsiębiorstwa, Motorola Mobility i Motorola Solutions.
Obecnie znane z produkcji szerokiego zakresu urządzeń, między innymi telefonów komórkowych, sprzętu nadawczo-odbiorczego, oraz infrastruktury sieciowej dla telefonii komórkowej GSM i CDMA. Wcześniej (oddział Semiconductor Product Sector) znana również jako producent elementów półprzewodnikowych, w tym procesorów do komputerów osobistych Atari, Commodore Amiga, Apple Macintosh. SPS już dzisiaj nie jest częścią Motoroli, oddział ten został przekształcony w oddzielną firmę, Freescale Semiconductor.
Opis.
Firmę Motorola założono w 1928 roku pod nazwą Galvin Manufacturing Corporation. Obecną nazwę przyjęto w 1947 roku, jednak słowo Motorola było znakiem firmowym już od 1930 roku (pochodzi od słów „Motor”, czyli silnik, oraz „Victrola” – potoczna nazwa fonografu firmy RCA Victor – w tych latach; początkowo Motorola była bowiem jednym z pierwszych producentów samochodowych odbiorników radiowych).
Przedsiębiorstwo wzbogaciło się znacznie na dostawach sprzętu radiowego dla armii amerykańskiej. Obecnie główny ośrodek Motoroli, zajmujący się wytwarzaniem technologii na potrzeby wojska, znajduje się w Tel Awiwie.
Motorola jest wymieniana wśród przedsiębiorstw przodujących w białym wywiadzie. W rankingu The Futures Group, Motorola zajmuje drugie miejsce.
W 2004 roku ze spółki wydzielono producenta mikroprocesorów Freescale Semiconductor.
Po latach kryzysu na rynku telefonów komórkowych, przedsiębiorstwo powróciło do gry oferując model RAZR V3. Połączenie cieszącego oko designu i najnowszych, mobilnych technologii zaowocowało przyznaniem nagrody za najlepszy model roku 2004. Super płaski RAZR V3 nie był ostatnim słowem amerykańskiego giganta. Spółka wypuściła na rynek kolejne telefony, które znalazły uznanie w oczach klientów (min. ROKR E1, L6, L7 SLVR, V3i, V3x).
Wbrew wcześniejszym obietnicom Motorola wstrzymała usunięcie ze swych produktów toksycznych chemikaliów, co dało jej przedostatnie (trzynaste) miejsce w rankingu „Zielonej elektroniki” („Greener electronics”) prowadzonym przez Greenpeace International. Firma podjęła więc energiczne działania dzięki którym w kolejnej (drugiej) edycji rankingu, opublikowanym 6 grudnia 2006, awansowała na czwarte miejsce.
Motorola corocznie od 2004 roku notuje 100% w rankingu Corporate Equality Index.
15 sierpnia 2011 roku firma Google ogłosiła w oficjalnym komunikacie przejęcie firmy Motorola Mobility.
Na początku 2014 roku chińska firma Lenovo kupiła firmę Motorola Mobility za 3 mld USD. Google pozostawiło sobie znaczne portfolio patentowe, na które licencje udostępnia firmie Lenovo.
Motorola w Polsce.
W kwietniu 1998 Motorola otworzyła w Polsce, w Krakowie, Centrum Oprogramowania. Jest ono jednym z dwudziestu takich placówek rozsianych po całym świecie, zatrudniających około pięciu tysięcy inżynierów. Do roku 2008 centra te tworzyły Global Software Group, obecnie są częścią biznesów Motoroli. Centrum krakowskie produkuje i integruje oprogramowania stacji bazowych telefonii komórkowej trzeciej generacji w systemach CDMA, UMTS (biznes Home &amp; Networks Mobility) oraz w standardzie TETRA/APCO dla służb bezpieczeństwa publicznego (biznes Enterprise Mobility Solutions). Krakowskie centrum Motoroli uczestniczy też w tworzeniu oprogramowania elementów platformy wspierającej infrastrukturę trzeciej generacji (High Availability Platform), do systemów charakteryzujących się minimalnym czasem awarii. Polscy inżynierowie koordynują w niektórych dziedzinach, działania badawczo-rozwojowe Motoroli w regionie Europy Środkowo-Wschodniej. Krakowski ośrodek Motoroli posiada unikalne w skali światowej laboratorium infrastruktury komórkowej w systemach CDMA i UMTS, dzięki czemu może tworzyć i integrować oprogramowanie, ale i świadczyć 24-godzinny serwis dla operatorów komórkowych, takich jak Sprint, KDDI, Verizon i Alltell. Obecnie ośrodek zatrudnia blisko 1000 osób. Po podziale Motoroli krakowskie Centrum Oprogramowania weszło w skład Motoroli Solutions.
Sprzedażą produktów Motoroli na terenie Polski zajmuje się Motorola Polska Sp. z o.o. z siedzibą w Warszawie.
Na początku 2007 r. również w Krakowie powstało Motorola Finance Operation Service Center jako część globalnej sieci centrów finansowych dostarczających usług księgowo-rozliczeniowych dla oddziałów firmy. Centrum to jest ośrodkiem insourcingowym, zorientowanym na obsługę rozliczeniową oddziałów firmy w regionie Europy, Bliskiego Wschodu i Afryki.
Produkty Motoroli są obecnie dostępne w sieciach Plus, T-Mobile, Orange, Play oraz w wielu sieciach sklepów RTV/AGD.
Zobacz też.
Procesory:

</doc>
<doc id="84815" url="https://pl.wikipedia.org/wiki?curid=84815" title="Jacques de Vitry">
Jacques de Vitry

Jacques de Vitry (ur. 1160/70, zm. 1 maja 1240 w Rzymie) – francuski kardynał.
Życiorys.
Pochodził prawdopodobnie z Vitry-en-Perthois. Pod koniec XII wieku studiował teologię na uniwersytecie paryskim, uzyskując prestiżowy tytuł "magistra". W 1211 roku wstąpił do wspólnoty kanoników regularnych św. Augustyna w Oignies w diecezji Liège. Został wówczas spowiednikiem znanej w tamtej okolicy mistyczki Marie d’Oignies, należącej do wspólnoty beginek i begardów. W 1212/13 był bardzo aktywnym kaznodzieją krucjatowym w północnej Francji. W 1214 roku wybrano go biskupem Akki w Królestwie Jerozolimskim. 31 lipca 1216 otrzymał sakrę biskupią z rąk papieża Honoriusza III i jeszcze w tym samym roku wyjechał do swojej diecezji. Był jednym z organizatorów i uczestników V wyprawy krzyżowej. Zasłynął jako kronikarz, autor opisu krajów Wschodu w dziele "Historia orientalis", wydanym w 1611 roku. Między 16 kwietnia a 29 lipca 1229 roku papież Grzegorz IX mianował go kardynałem biskupem Tusculum. Podpisywał bulle papieskie między 29 lipca 1229 a 23 czerwca 1239. W 1239 wybrano go na patriarchę Jerozolimy, jednak nominacja ta nie została zatwierdzona przez papieża. Zmarł w Rzymie.
Jest autorem przytaczanych we franciszkańskich źródłach listów oraz dzieła "Historia Occidentalis", w której mowa jest o rozwoju ruchu związanego ze św. Franciszkiem z Asyżu w Italii i na Bliskim Wschodzie.

</doc>
<doc id="84817" url="https://pl.wikipedia.org/wiki?curid=84817" title="Wieża pancerna">
Wieża pancerna

Wieża pancerna – urządzenie fortu, w postaci stalowej, obrotowej kopuły, chroniące obsługę przed pociskami przeciwnika i pozwalające prowadzić ogień z zainstalowanego w nim uzbrojenia. Instalacja uzbrojenia w wieżach charakteryzuje fort pancerny.
Historia.
Wieże pancerne pojawiły się w fortyfikacji stałej w ostatniej ćwierci XIX w. Miały postać żelaznej lub stalowej kopuły, kryjącej wewnątrz uzbrojenie, obsługę i mechanizmy pozwalające na jej obracanie, w celu pokrycia ogniem przedpola fortu. Możliwość obrotu odróżnia wieże od nieruchomych kopuł pancernych, czasem błędnie nazywanych wieżami.
Pojawienie się wież pancernych (oraz innych form pancerzy fortecznych) było odpowiedzią na wzrastającą moc artylerii po roku 1870. Ówczesne ceglane działobitnie nie były w stanie ochronić dział i załóg przed pociskami wystrzeliwanymi z dział gwintowanych. Wieże mogły być obrotowe, wystające ponad strop dzieła fortyfikacyjnego lub wieże obrotowo-wysuwalne, które w stanie spoczynku ukryte są wewnątrz fortu, i pozwalają na ukrycie otworów strzelnic wieży za przedpancerzem w razie ostrzału przeciwnika. Podczas walki są wysuwane i mogą prowadzić ogień. Wieże uzbrajane są zwykle w jedno lub dwa działa lub karabiny maszynowe; istniały też wieże dla reflektorów.
Czasza wieży pancernej opierała się na przedpancerzu oraz łożysku tocznym, co umożliwiało jej obrót w poziomie. Wieże wysuwane wyposażone były w urządzenia umożliwiające ich podnoszenie, na ogół w postaci przeciwwagi. Wieże należały do najdroższych elementów fortyfikacyjnych (według cen z lat 1930. obrotowa wieża dla ckm odporna na trafienie pociskiem 305 mm kosztowała ok. 200 tys. zł, a nieruchoma kopuła pancerna - ok. 40 tys.). Dla zabezpieczenia mechanizmów przed deszczem, w czasie pokoju wieże nakrywano blaszanymi osłonami.
Na ziemiach polskich pierwszą wieżą pancerną w forcie była zainstalowana w forcie 38 „Śmierdząca Skała” wieża Grussona. W twierdzy Kraków wieże podnoszone otrzymał w czasie modernizacji fort 44 „Tonie”.
Zbliżone ideowo i funkcjonalnie do wież pancernych są wieże artyleryjskie stosowane na okrętach i wieże stosowane na czołgach i innych pojazdach bojowych. Czasami stosowano wieże czołgowe, rzadziej okrętowe jako elementy fortyfikacji, w roli wież obrotowych.

</doc>
<doc id="84818" url="https://pl.wikipedia.org/wiki?curid=84818" title="Metaldehyd">
Metaldehyd

Metaldehyd, (CH3CHO)4 – organiczny związek chemiczny, cykliczny tetramer aldehydu octowego o strukturze acetalu (nazwa ta określać może też mieszaninę cyklicznych oligomerów acetaldehydu, (CH3CHO)n o n = 4–6). 
Otrzymywany jest jako produkt towarzyszący (w ilości 8–20%) trimerycznemu paraldehydowi podczas niskotemperaturowej (0–20 °C) polimeryzacji aldehydu octowego w obecności bromowodoru i CaBr2 lub innych bromków berylowców. Podgrzany powyżej 80 °C depolimeryzuje; powolna depolimeryzacja następuje także w środowisku kwaśnym.
Stanowi bezbarwne, krystaliczne ciało stałe. Bardzo słabo rozpuszcza się w wodzie (0,2 g/l), rozpuszcza się w benzenie i chloroformie, słabo w etanolu i eterze. 
Jest używany m.in. jako moluskocyd (środek ślimakobójczy) oraz paliwo turystyczne.
Po spożyciu podrażnia błony śluzowe przewodu pokarmowego, co powoduje wymioty. W większych ilościach powoduje silne konwulsje, które mogą trwać przez kilka dni. Znane są przypadki zatruć śmiertelnych po spożyciu kilku gramów metaldehydu.
19 grudnia 2018 rząd Wielkiej Brytanii zakazał sprzedaży metaldehydu jako moluskocydu do użycia w otwartym terenie od końca czerwca 2019 i jego użycia w otwartym terenie od wiosny 2020.

</doc>
<doc id="84819" url="https://pl.wikipedia.org/wiki?curid=84819" title="Międzypole (wojskowość)">
Międzypole (wojskowość)

Międzypole, interwał – pas terenu rozdzielający dwa ośrodki obrony (punkty oporu, węzły obrony, forty), nie obsadzony lub słabo obsadzony przez obrońców. 

</doc>
<doc id="84822" url="https://pl.wikipedia.org/wiki?curid=84822" title="Michał Fokin">
Michał Fokin



</doc>
<doc id="84823" url="https://pl.wikipedia.org/wiki?curid=84823" title="Żółwie błotne">
Żółwie błotne

Żółwie błotne, żółwie słodkowodne (Emydidae) – rodzina zauropsydów z nadrodziny Testudinoidea w rzędzie żółwi (Testudines). Rodzina ta obejmuje najwięcej gatunków spośród żyjących współcześnie żółwi.
Zasięg występowania.
Żółwie błotne występują w ciepłych rejonach półkuli północnej: Europa, Ameryka Północna, południowo-wschodnia Azja, północna Afryka, Ameryka Południowa. Brak w Australii. Ich największe skupisko w Europie, znajduje się w Poleskim Parku Narodowym.
Charakterystyka.
Podział systematyczny.
Do rodziny należą następujące rodzaje:

</doc>
<doc id="84827" url="https://pl.wikipedia.org/wiki?curid=84827" title="Antoni Osuchowski">
Antoni Osuchowski

Antoni Osuchowski (ur. 13 czerwca 1849 w Paryżu, zm. 9 stycznia 1928 w Warszawie) – polski prawnik, publicysta, działacz narodowy na Śląsku, Warmii i Mazurach.
Życiorys.
Wcześnie stracił rodziców. Ukończył szkołę polską na Batignolles w Paryżu a następnie II Gimnazjum w Warszawie. Po maturze od 1866 roku studiował na Wydziale Prawa i Administracji Szkoły Głównej Warszawskiej, przekształconej w 1870 roku na Cesarski Uniwersytet Warszawski, gdzie uzyskał stopień kandydata praw. Po odbyciu dwuletniej praktyki sądowej w latach 1873-1876 był zastępcą patrona a następnie członkiem Trybunału Cywilnego w Warszawie. Po reformie systemu sądowego w latach 1876-1922 był adwokatem przysięgłym przy Sądzie Okręgowym w Warszawie. W latach 1905-1914 należał do warszawskiego Wydziału Związku Adwokatury Polskiej.
Działał na rzecz obrony zagrożonej polskości m.in. w Wielkopolsce, Śląsku Cieszyńskim, Warmii i Mazurach.. W tym celu powołał w 1881 do życia Centralny Komitet dla Śląska, Kaszub i Mazur, który prowadził zbiórkę funduszy na potrzeby oświatowe i kulturalne dla Polaków na obszarach pogranicznych. Był czołowym działaczem oddziału warszawskiego wspomnianego Komitetu, współpracując m.in. z Henrykiem Sienkiewiczem i Erazmem Piltzem. Na terenie Wielkopolski od 1880 wspomagał Towarzystwo Czytelń Ludowych oraz Poznańskiego Towarzystwa Pomocy Naukowej. W 1886 przeciwstawiając się działaniom niemieckiej Komisji Kolonizacyjnej zasilił zebraną w krótkim czasie kwotą 3 mln marek Bank Ziemski przekształcając go w instytucję skutecznie paraliżującą działania niemieckie. Od 1896 przeciwstawiając się germanizacji i czechizacji polskiej ludności Śląska Cieszyńskiego zorganizował wszechstronną pomoc materialną na rzecz Macierzy Szkolnej Śląska Cieszyńskiego oraz tworzoną przezeń sieć polskich szkół ludowych. Wspomagał też polską prasę na Śląsku. Dzięki jego zabiegom powstało polskie Seminarium Nauczycielskie w Cieszynie. Na Mazurach wspierał wychodzącą tam prasę polską, m.in. "Gońca Mazurskiego" i "Mazura" a także rozwój polskiego czytelnictwa.
Równolegle prowadził akcję na rzecz rozwoju szkolnictwa polskiego w zaborze rosyjskim. Od 1904 był członkiem Towarzystwa Tajnego Nauczania w Warszawie. Z chwilą powstania Polskiej Macierzy Szkolnej mimo sprzeciwu działaczy endeckich został wybrany pierwszym prezesem stowarzyszenia (1905-1908). Przyczynił się do szybkiego rozwoju PMS zapewniając jej przede wszystkim podstawę materialną. Współorganizował w 1905 wraz z Samuełem Dicksteinem, a od 1906 był członkiem zarządu Towarzystwa Kursów Naukowych w Warszawie. Wraz z Henrykiem Sienkiewiczem, Bolesławem Prusem, Adamem Krasińskim i Leopoldem Kronenbergiem założył w 1907 Seminarium Nauczycielskiego w Ursynowie. Od 1911 członek Komitetu, w latach 1913-1914 prezes Towarzystwa Biblioteki Publicznej w Warszawie Działał także na rzecz Akademii Umiejętności w Krakowie, Szczególne zasługi położył dla rozwoju AU - zapewniając jej dzięki pozyskanym legatom samowystarczalność finansową i uniezależnienie od subwencji rządu austriackiego.
Wybuch I wojny światowej zastał go w Szwajcarii. W styczniu 1915 współzałożyciel a następnie prezes i skarbik Komisji Wykonawczej Szwajcarskiego Komitetu Generalnego Pomocy Ofiarom Wojny w Polsce. Dzięki jego talentowi organizacyjnemu, pracowitości a także entuzjazmowi udało się uruchomić na ogromną skalę tak w Europie jak i Ameryce 174 komitety lokalne które rozpoczęły zbiórkę na rzecz ofiar wojny w kraju. Do 1917 udało mu się zebrać 17 milionów franków szwajcarskich. Dzięki temu wsparciu działające w kraju organizacje samopomocowe jak Rada Główna Opiekuńcza w Warszawie, Główny Komitet Ratunkowy w Lublinie i Książęco-Biskupi Komitet Pomocy w Krakowie mogły prowadzić na szeroką skalę działalność na rzecz poszkodowanych przez wojnę mieszkańców ziem polskich. Akcja Komitetu objęła nie tylko Polaków w zaborze rosyjskim i austriackim, ale także ewakuowanych w głąb cesarstwa rosyjskiego i do Austrii, żołnierzy w obozach jenieckich oraz młodzież studiującą za granicą. Sam Osuchowski podkreślał swą apolityczność i nie angażował się w istniejące w tym czasie spory polityczne.
Po powrocie do kraju w czerwcu 1918 nadal prowadził praktykę adwokacką W listopadzie 1918 roku z jego inicjatywy i pod jego przewodnictwem powstał Warszawski Komitet Obrony Lwowa, który oprócz niesienia pomocy materialnej, wydawanymi odezwami nawoływał do zorganizowania odsieczy Lwowa. W latach 1920-1921 zorganizował na szeroką skalę wsparcie dla polskich działaczy plebiscytowych na Warmii i Mazurach. W ostatnich latach życia podjął działania na rzecz wspierania Polaków którzy pozostali na emigracji, bądź zostali odcięci nowymi kordonami granicznymi od reszty kraju jak Polacy na Śląsku Cieszyńskim, Śląsku Górnym a także Warmii i Mazurach. W tym celu w 1922 założył Towarzystwo Opieki Kulturalnej nad Polakami za Granicą im. A. Mickiewicza.
Został pochowany na cmentarzu Powązkowskim w Warszawie (kwatera 20-5-26).
Wyróżnienia i odznaczenia.
W 1917 roku otrzymał Nagrodę Fundacji Erazma i Anny Jerzmanowskich dla najwybitniejszych polskich naukowców, twórców kultury i działaczy humanitarnych – laureaci byli wybierani przez Polską Akademię Umiejętności. W 1921 odznaczony Orderem Orła Białego. W latach 1921-1928 był podskarbim tego orderu. Jest patronem I Liceum Ogólnokształcącego w Cieszynie, jego imieniem nazwano ulicę w Bielsku-Białej.
Rodzina.
Urodził się w rodzinie emigranta politycznego, był synem powstańca listopadowego i członka Towarzystwa Demokratycznego Polskiego Hieronima i Izabeli z Góreckich (zm. 1853). Do końca życia pozostał samotny.

</doc>
<doc id="84829" url="https://pl.wikipedia.org/wiki?curid=84829" title="Ślimakowate">
Ślimakowate

Ślimakowate (Helicidae) – rodzina lądowych ślimaków płucodysznych z rzędu trzonkoocznych (Stylommatophora), obejmująca największe oskorupione ślimaki Europy. Zaliczono do niej ponad 30 rodzajów ślimaków o dużym zróżnicowaniu kształtu i ubarwienia muszli. Układ rozrodczy charakteryzuje się obecnością 2 gruczołów palczastych i woreczek strzałki miłosnej. Ślimakowate żyją kilka do kilkunastu lat. Niektóre gatunki są pozyskiwane lub hodowane w celach konsumpcyjnych. Na terenie Polski 5 gatunków podlega ochronie prawnej.
Systematyka.
Rodzina Helicidae obejmuje blisko 500 gatunków ślimaków, które sklasyfikowano w podrodzinach:
Obecność w faunie Polski.
W Polsce stwierdzono występowanie 12 gatunków:

</doc>
<doc id="84831" url="https://pl.wikipedia.org/wiki?curid=84831" title="Bezwodnik octowy">
Bezwodnik octowy

Bezwodnik octowy, – organiczny związek chemiczny z grupy bezwodników kwasowych, bezwodnik kwasu octowego.
W temperaturze pokojowej jest to bezbarwna ciecz o ostrym zapachu octu (produkt reakcji bezwodnika z parą wodną z powietrza). Zapach bezwodnika octowego różni się nieznacznie od kwasu octowego – jest bardziej drażniący.
Otrzymywanie.
Otrzymywany jest w wyniku utleniania aldehydu octowego, można go także uzyskać poprzez kondensację kwasu octowego:
lub przez ogrzewanie octanu sodu z chlorkiem acetylu:
Hydroliza.
Bezwodnik octowy rozpuszcza się w wodzie do stężenia około 2,6% (wagowo). Jego wodne roztwory mają niską stabilność, gdyż bezwodnik reaguje z wodą (hydrolizuje), wskutek czego powstaje kwas octowy, podczas reakcji:
Zastosowanie.
Stosowany jako środek acetylujący, np. do otrzymywania kwasu acetylosalicylowego, octanu celulozy, włókien sztucznych (poli(octan winylu), błony filmowe, taśmy magnetofonowe), barwników, materiałów wybuchowych, ale także heroiny. Z uwagi na te dwa ostatnie zastosowania bezwodnik octowy znajduje się na liście substancji objętych obrotem kontrolowanym.

</doc>
<doc id="84833" url="https://pl.wikipedia.org/wiki?curid=84833" title="Plateje">
Plateje

Plateje (stgr. Πλάταια, "Plataja" lub Πλαταιαί, "Platajaj", nwgr. Πλαταιές, "Platees") – miejscowość w Grecji, w administracji zdecentralizowanej Tesalia-Grecja Środkowa, w regionie Grecja Środkowa, 
w jednostce regionalnej Beocja, w gminie Teby, przy granicy z Attyką. W 2011 roku liczyła 944 mieszkańców.
Historia.
W VI wieku p.n.e. znalazło się pod silnym naciskiem Teb żądających przyłączenia go do Związku Beockiego. W roku 519 p.n.e. Platejczycy poprosili o pomoc Spartę. Spartanie, którym nade wszystko chodziło o poróżnienie Teb z Atenami, poradzili Platejczykom, by zwrócili się o pomoc do tyranów ateńskich, Pizystratydów. Cel Sparty został osiągnięty. Doszło do wojny, a w decydującej bitwie górą byli Ateńczycy. Przesunęli też zaraz granice Platejów (i pobliskiego Hysiaj), a samo miasto przyłączyli do Attyki. Nie należało ono jednak do systemu wyborczego Aten, a więc jego mieszkańcy nie byli pełnoprawnymi obywatelami.
Około 1000-osobowy kontyngent Platejczyków walczył w 490 p.n.e. u boku Ateńczyków pod Maratonem.
W roku 479 p.n.e., podczas wyprawy Kserksesa I, pod Platejami doszło do decydującej bitwy lądowej, w której zjednoczone siły Hellenów pod dowództwem regenta spartańskiego Pauzaniasza pokonały silną armię Mardoniusza.
W roku 431 p.n.e. miał miejsce tzw. incydent platejski, który zapoczątkował wojny peloponeskie: na skutek zdrady do miasta wdarł się 300-osobowy oddział hoplitów tebańskich. Platejczycy uderzyli na nich, 120 zabili, resztę wzięli do niewoli. Gdy pod murami pojawiła się liczniejsza armia beocka, mieszkańcy miasta zagrozili uśmierceniem jeńców, wobec czego dowódca tebański nakazał wycofanie się. Platejczycy nie wywiązali się z obietnicy uwolnienia jeńców i dokonali na nich rzezi. Wkrótce pojawiły się wojska ateńskie i obsadziły miasto. Obie zwaśnione strony uznały incydent za powód do wojny. W roku 428 p.n.e., po długim oblężeniu, Plateje skapitulowały wobec wojsk spartańskich. Mężczyzn stracono, kobiety i dzieci sprzedano w niewolę, a miasto zrównano z ziemią.
W roku 338 p.n.e., po bitwie pod Cheroneą, Macedończycy ogłosili niezależność Platejów, ale odbudować je kazał dopiero Aleksander Wielki.

</doc>
<doc id="84835" url="https://pl.wikipedia.org/wiki?curid=84835" title="Dniepr (miasto)">
Dniepr (miasto)

Dniepr (, "Dnipro") – miasto w środkowo-wschodniej części Ukrainy, na obu brzegach Dniepru i u ujścia Samary. Na początku 2021 r., z liczbą 980 948 mieszkańców, Dniepr zajmował 4. miejsce wśród najludniejszych ukraińskich miast. Stolica obwodu dniepropetrowskiego.
W latach 1776–1796 oraz 1802–1926 miasto nosiło nazwę Jekaterynosław (, "Jekatierinosław"; , "Katerynosław"), w latach 1796–1802 Noworosyjsk (ros. Новороссийск, "Noworossijsk"; ukr. Новоросійськ, "Noworosijśk"), w latach 1926–2016 Dniepropetrowsk; (ukr. Дніпропетровськ, "Dnipropetrowśk"; ros. Днепропетровск, "Dniepropietrowsk").
W mieście znajdują się znaczący węzeł kolejowy, metro, międzynarodowy port lotniczy, port nad Dnieprem. Jest to jeden z głównych ośrodków przemysłowych i kulturalno-naukowych Ukrainy. Funkcjonuje hutnictwo żelaza, przemysł metalurgiczny, maszynowy, elektromaszynowy, chemiczny, spożywczy, obuwniczy, drzewny, duża elektrownia cieplna. W czasach sowieckich miało status miasta zamkniętego ze względu na jedną z najważniejszych fabryk rakiet w ZSRR (Jużmasz/Piwdenmasz).
W 1918 r., przy znaczącym udziale Polaków, m.in. prof. Wincentego Tomaszewicza i prof. Władysława Dzierżyńskiego (lekarzy; W. Dzierżyński krótko, ok. roku, był jego prorektorem) utworzono obecny Dnieprzański Uniwersytet Narodowy im. Ołesia Honczara (wydział lekarski). Jego absolwentem jest późniejszy premier (1992–1993) i prezydent Ukrainy (1994–2005) – Łeonid Kuczma.
Nazwa miasta.
Etymologie nazw historycznych.
Wraz z ufundowaniem miasto nazwano Jekaterynosław na cześć fundatorki – imperatorowej Katarzyny II. Nazwa składa się z 2 członów: Jekateryno – pochodzi od imienia carycy Katarzyny, które w języku rosyjskim w pełnej formie brzmi „Jekateryna”. Drugi człon „sław” w języku rosyjskim oznacza chwałę. Nazwa Jekaterynosław oznacza więc miasto na cześć chwały carycy, miasto pokazujące jej chwałę, potęgę.
Na przełomie wieku XVIII i XIX miasto przez 6 lat nosiło nazwę Noworosyjsk. Nie jest jasne, dlaczego syn carycy, Paweł I Romanow, postanowił zmienić nazwę przypominającą o potędze matki, jednak już po jego śmierci, kolejny car, syn Pawła i wnuk Katarzyny Aleksander I Romanow przywrócił historyczną nazwę.
W 1918 r., po utworzeniu Ukraińskiej Republiki Ludowej, jej działacze proponowali zmianę nazwy miasta na Siczesław ("Січеслав"). Nazwa ponownie posiada dwa człony – Sicz ma oznaczać kozacką organizację państwową. Proponowana nazwa byłaby więc hołdem dla tradycji kozackiej siczy.
W 1926 r. miasto przemianowano na Dniepropetrowsk. I jak w poprzednich przypadkach, nazwa została skomponowana z 2 członów: Dniepro – od Dniepru (po ukraińsku Dnipro, "Дніпро") oraz Petrowsk na cześć związanego z miastem działacza komunistycznego Hryhorija Petrowskiego, ówczesnego przewodniczącego CKW USRR. W języku polskim istniało kilka wersji pisowni nazwy miasta: Dniepropetrowsk (oficjalny polski egzonim zalecany przez KSNG), Dniepropietrowsk (zapis rosyjskiej nazwy miasta w polskiej transkrypcji, w formie tej zmiękczony został człon oznaczający nazwisko Hryhorija Petrowskiego) lub Dnipropetrowśk (zapis ukraińskiej nazwy w polskiej transkrypcji).
19 maja 2016 Rada Najwyższa Ukrainy na podstawie ustawy „O potępieniu komunistycznych i narodowo-socjalistycznych (nazistowskich) reżimów totalitarnych na Ukrainie oraz zakazu ich propagandy i symboliki” z 15 maja 2015 roku (tzw. ustawa o dekomunizacji) wydała rozporządzenie na mocy którego zmieniła nazwę miasta Dniepropetrowsk na Dniepr (rozporządzenie weszło w życie z chwilą jego uchwalenia).
Historia.
Starożytność.
Pierwsi ludzie osiedlili się w okolicach zakola Dniepru około 15 000 lat temu. Ślady tego osadnictwa odkryto na Wyspie Klasztornej (ukr. Монастирський острів).
Po epoce lodowcowej (około 10 000 lat temu) osadnictwo w tym regionie nabrało tempa. Pomiędzy latami 3500 a 2700 p.n.e. rozwijała się tutaj Kultura Cucuteni-Trypole. Przyjazna okolica z rzeką pełną ryb, lasami i dobrym klimatem stwarzała doskonałe warunki dla ludów łowieckich, zbieraczych, rybackich.
Pomiędzy 1000 a 800 rokiem p.n.e. żyli tutaj koczowniczy Kimmerowie. Około 700 lat p.n.e. zostali wyparci przez nomadów Scytów, których z kolei około 200 rokiem p.n.e. wyparły ludy sarmackie. Wykorzystywały one m.in. dogodne połączenie rzeki Dniepr z Morzem Czarnym.
Kolejnym ludem przechodzącym te ziemie byli Połowcy, którzy pozostawili po sobie pamiątkę w postaci bab kamiennych, które de facto kobietami nie są. Figury znajdują się na terenie Muzeum Historycznego przy ulicy Akademika Jawornyckiego w Dnieprze (ścisłe centrum miasta).
Średniowiecze.
W III i IV stuleciu naszej ery około 40 km na południe od dzisiejszego miasta (wieś Baszmaćka, ukr. Башмачка) znajdowało się jedno z centrów imperium Gotów. Nieco później miały miejsce najazdy Hunów, Awarów, Protobułgarów oraz Węgrów. Po nich na ziemie te przybyli Słowianie.
Najprawdopodobniej w IX wieku (870 r.) na Wyspie Klasztornej, dziś znajdującej się w centrum miasta, z inicjatywy Bizancjum został założony klasztor. Miejsce zostało wybrane nie przypadkiem, miało to być najdalej na północ wysuniętym miejscem, do którego w swojej misji chrystianizacyjnej doszedł uczeń Jezusa – Andrzej Apostoł. W murach klasztoru często zatrzymywały się płynące z Kijowa na Krym czy Konstantynopol drużyny ruskich wojów. Klasztor został zniszczony najprawdopodobniej w czasie najazdu Mongołów w 1240 roku, został jednak odbudowany wraz z powstaniem Siczy Zaporoskiej.
Pod panowaniem Rzeczypospolitej Obojga Narodów.
Na początku XV wieku zamieszkujące prawy brzeg Dniepru ludy tatarskie zostały wyparte przez Wielkie Księstwo Litewskie. Jednak już od połowy stulecia chanowie krymscy oraz zamieszkujący wybrzeże Morza Azowskiego Nogajowie ponownie najeżdżali te ziemie w celu ich odzyskania. Ustala się wtedy granica pomiędzy Wielkim Księstwem Litewskim a Chanatem Krymskim wzdłuż Dniepru, a dalej na wschód wzdłuż rzeki Samary, tj. przebiega ona w miejscu dzisiejszego miasta Dniepr. Czas ciągłych najazdów i walk spowodował znaczne wyludnienie się tych okolic. Bezludne i bezkresne ziemie zaczęto wtedy nazywać Dzikimi Polami.
Odrodzenie się tych ziem następowało od XVI wieku wraz z osiedlaniem się w tym rejonie Kozaków i tworzeniem Siczy, które stanowiły zaporę dla wypadów Tatarów na północ, oraz organizowały kontrwypady na ziemie tatarskie i tureckie.
W międzyczasie ziemie te dostały się pod panowanie polskie i samowolne działania kozaków – de facto poddanych króla polskiego, stały się bardzo uciążliwe dla władz. Napaści kozaków na ziemie sąsiadów (Tatarów, Turków) mogły sprowokować (i prowokowały) wybuch wojny pomiędzy krajami. Aby temu zapobiec, Polacy starali się zacieśnić kontrolę nad spływem band kozackich Dnieprem na ziemie sąsiadów. Na terenie dzisiejszego miasta Dniepr znajdowała się kozacka osada Samara wymieniona w dokumencie króla Polski Stefana Batorego z 20 sierpnia 1576 roku.
Pierwszą fortyfikacją w tym miejscu była ufundowana w 1635 z inicjatywy hetmana wielkiego koronnego Stanisława Koniecpolskiego twierdza Kudak (około 10  km od centrum Dniepru w dół Dniepru, na prawym brzegu). Twierdza stała się centrum administracyjnym regionu, dookoła niej szybko osiedlili się ludzie. Nazwa wzięła się od nazwy pobliskiego porohu Kudackiego (Kojdackiego). Aktualnie w okolicy tej istnieje zabudowany rejon (dzielnica) nazywany "„Stare Kajdaki”", a będący już częścią miasta. Poroh kojdacki znajduje się mniej więcej na wysokości lotniska w Dnieprze. Do naszych czasów w tej okolicy zachowały się ostatki wałów ziemnych z czasów twierdzy.
Bardzo szybko po ukończeniu budowy i osadzeniu wojskami, bo już w nocy z 3 na 4 sierpnia 1635, powracający z dolnego biegu Dniepru hetman Iwan Sulima napadł z zaskoczenia na twierdzę i spalił ją, wycinając 200-osobową załogę zachodnioeuropejskich najemników pod dowództwem Jeana Mariona. Twierdza została odbudowana przez inżyniera Guillaume’a La Vasseur de Beauplana dla polskiego rządu w 1638.
Pod panowaniem rosyjskim.
1 października 1648, po 7-miesięcznym oblężeniu przez powstańców kozackich, twierdza Kudak skapitulowała. Następnie na podstawie umowy z Rosją (ugoda perejasławska) Kudak został obsadzony przez Kozaków. Twierdza została ostatecznie zburzona przez Rosję na skutek upokarzających dla niej ustaleń traktatu pruckiego między Rosją a Turcją z 1711 roku.
Wraz ze zniszczeniem twierdzy ziemie dostały się pod panowanie tureckie, skąd z kolei przeszły ponownie pod chwilowe panowanie Rzeczypospolitej. Ostatecznie po IV wojnie rosyjsko-tureckiej rejon dzisiejszego Dniepru ostatecznie dostał się pod panowanie rosyjskie, choć granica Imperium z chanatem krymskim przechodziła jedynie 100 km na południe od miasta.
W 1688 r. w czasach Hetmanatu na miejscu osady Samara zbudowano bastionową twierdzę Bogorodica obsadzoną następnie przez moskiewską załogę.
Bliskość granicy nie przeszkodziła jednak w silnym osadnictwie i w następnych latach powstaje wiele mniejszych i większych osad w okolicy, część w dzisiejszych granicach miasta: Romankowo ("Романково", 1740), Trytuzne ("Тритузне", 1740), Kamieńskie ("Кам'янське", 1750), Suchacziwka ("Сухачівка", 1770, dziś w granicach miasta), Dijiwka ("Діївка", 1775) (dziś w granicach miasta), Czapli ("Чаплі", w latach 60. XVIII wieku), Odynkiwka ("Одинківка", 1776). Już od 1732 r. istniała wieś Karnauhiwka ("Карнаухівка", dziś terytoria miasta Kamieńskie), a w latach 1736–1783 u ujścia Samary istniała rosyjska twierdza ("Усть-Самарский ретраншемент" – tłum. dosłownie: Ujścio-Samarskie umocnienia), aktualnie znana jako wieś Rybalśke ("Рибальське").
W 1774 r. po zakończeniu V wojny rosyjsko-tureckiej chanat krymski z wasala imperium osmańskiego stał się wasalem Imperium Rosyjskiego. Na Krymie zainstalowano rosyjskie garnizony i epoka tatarskich najazdów ostatecznie się zakończyła. W 1775 r. na mocy ukazu Carycy Katarzyny II ostatecznie zlikwidowano Sicz Zaporoską, a jej ziemie przyłączono do guberni noworosyjskiej.
W końcu XVIII wieku na ziemiach tych zapanował spokój po kilku wiekach ciągłych najazdów, a na miejscu dzisiejszego Dniepru istniał już szereg mniejszych i większych osad, słobód i chutorów.
Powstanie miasta Jekaterynosław.
W 1776 r. na przy ujściu rzeczki Kilcień do Samary ufundowano nową osadę – Jekaterynosław. Miasto od razu zostało stolicą guberni noworosyjskiej, jednak na skutek błędnej decyzji co do położenia geograficznego wybrano tereny błotniste, częste nawiedzane powodziami. Skutkami było szerzenie się chorób wśród mieszkańców, z których w ciągu lat istnienia osady życie straciło w ten sposób kilka tysięcy osób. Osada przetrwała około 12 lat.
Nazwa przyszłego miasta pochodziła od imienia Carycy Katarzyny II.
22 stycznia 1784 caryca Katarzyna II wydała ukaz, na mocy którego powołano drugie miasto Jekaterynosław na rzece Dniepr. Oficjalnie miasto założono w czasie wizyty Katarzyny II która ułożyła pierwszy kamień przy budowie Soboru Przemienienia Pańskiego, 9 maja 1787.
Większość mieszkańców „starego” Jekaterenosławia została od razu przeniesiona na nowe miejsce. Na starym miejscu utrzymywano jeszcze jakiś czas zabudowania jako miejsce obsługi podróżnych i niedługo przesiedlono pozostałych mieszkańców na miejsce dzisiejszego Nowomoskowska.
W czasie „przeprowadzki” z pierwszego do drugiego Jekaterynosławia (w latach 1784–1787), urzędy guberni znajdowały się w mieście Krzemieńczuk, skąd dopiero ukaz Katarzyny II przeniósł je w (1789 roku) ponownie do Jekaterynosławia.
Gubernatorem guberni noworosyjskiej był Grigorij Potiomkin i to właśnie on wprowadzał w życie plany budowy nowego miasta będącego oznaką potęgi Imperatorowej. Plany Potiomkina były bardzo ambitne. Zaplanował on mianowicie budowę miasta na placu 30 na 25 kilometrów.
Budując nowe miasto, ponownie popełniono błąd niezbyt udanej lokalizacji – na wzgórzu (dzisiaj wschodnia część głównej ulicy miasta, im. Akademika Jawornyckiego). Występowały tam trudności w dostępie do wody pitnej, dlatego wraz z rozwojem miasta jego centrum powoli „schodziło” w dół wzgórza ku rzece Dniepr, w kierunku, gdzie wcześniej znajdowała się słoboda Połowica. W latach 90. XVIII w. kozacka słoboda została wchłonięta przez rozrastający się Jekaterynosław, dzisiaj jest to centrum Dniepru.
Już na etapie planowania miasta wyznaczono miejsca i cele budowy:
Kilkadziesiąt lat wcześniej (w 1743 r.) na wzgórzu tym zamieszkał kozak Łazar Globa i uprawiał na nim sad. Gubernator odkupił od niego większość ziem i wybudował na nim swój pałac. Część sadu Globy istnieje do dzisiaj – w tym miejscu rozciąga się park Globy.
Wraz ze śmiercią generalnego gubernatora kraju Grigorija Potiomkina (w 1791 r.) i Katarzyny II (w 1796 r.) rozwój miasta wyhamował. Planowane inwestycje ograniczono. Zmniejszono na przykład rozmiar Soboru, którego budowę ukończono w 1835 r. Wybudowano manufakturę sukienniczą (1794). W 1796 r. w mieście istniało już 11 kamiennych domów (w tym istniejący do dziś Pałacem Studentów Dnieprzańskiego Uniwersytetu Narodowego, zwanym pierwotnie Pałacem Potiomkina) i 185 domów drewnianych. W tym samym czasie w sąsiednim Nowym Kajdakie było 239 drewnianych domów i lepianek. W 1804 r. w Jekaterynosławiu żyło 6389 osób.
W 1796 r. na mocy ukazu nowego imperatora Pawła miasto zmieniło nazwę na Noworosyjsk.
Jekaterynosław w XIX wieku.
Już w 1802 r. kolejny imperator Aleksander I powrócił do poprzedniej nazwy miasta. Liczba mieszkańców zwiększała się – w 1804 r. miasto zamieszkiwało 6389 osób, zaś w 1853 r. było ich już 13 011. W 1838 r. powstała pierwsza miejska gazeta "Jekaterynosławskie guberniowskie wiadomości" (ros. Екатеринославские губернские ведомости).
W 1862 r. w mieście było 315 kamiennych i 3060 drewnianych domów. W pierwszej połowie XIX wieku przemysłowy rozwój miasta był słaby, istniało tylko kilka manufaktur: ceglany, metalurgicznych, wytwarzających świece, mydło, wytapiających tłuszcz i garbarzy.
W 1873 r. na lewy brzeg Dniepru doprowadzono linię kolejową (stacja Niżniednieprowsk, dzisiaj oprócz stacji kolejowej istnieje tam bardzo duży węzeł kolejowy), łączący miasto z Charkowem przez miejscowość Sinielnikowo. Dopiero po 11 latach (w 1884 r.) miało miejsce otwarcie mostu przez Dniepr i dworca kolejowego w samym mieście (na prawym brzegu). Linia kolejowa przez Jekaterynosław (Kolej Jekateryninska) połączyła Donbas (zagłębie węglowe Doniecka) z Kriwbasem (zagłębie rudy żelaza Krzywego Rógu).
Odkrycie w okolicach Krzywego Rogu źródeł węgla i metali zapoczątkowało silny rozwój przemysłu w regionie i jego centrum. W mieście, dzięki inwestycjom francuskiego i niemieckiego kapitału pojawiło się kilka zakładów metalurgicznych (zmodernizowane w czasach sowieckich zakłady funkcjonują do dziś). Warsztaty kolejowe Jekaterynosławia były wówczas największe w rosyjskim imperium. Miasto intensywnie rozrastało się na skutek migrowania i osiedlania się robotników powstających fabryk. W 1865 r. w mieście mieszkało 22 816 osób, a w 1897 r. już 121 216 ludzi.
W 1897 r. belgijski inwestor uruchomił w Jekaterynosławie pierwszy elektryczny tramwaj, trzeci w Imperium po Kijowie i Niżnym Nowogrodzie. W 1899 r. otwarto w mieście szkołę górniczą, która w 1913 r. przekształciła się w Górniczy Uniwersytet (&gt;istnieje do dzisiaj).
Pod koniec XIX wieku mieszkańcy miasta to w 42% Rosjanie, 35% Żydzi i jedynie 16% Ukraińcy.
Miasto w XX wieku.
Na początku XX wieku miasto nadal charakteryzowało się dynamicznym wzrostem, z 121 tys. w 1897 r. do 252,5 tys. mieszkańców w 1910 r.
Po przegranej Rosji z Japonią krajem wstrząsnęły wydarzenia 1905 r. W czasie zamieszek w mieście dziesiątki ludzi zostały zabite, Jekaterynosławiem wstrząsnęły także pogromy żydów. W mieście rozpoczynali swoje działania Iwan Babuszkin ("Иван Васильевич Бабушкин") oraz Hryhorij Petrowski ("Григорий Иванович Петровский").
W latach 1902–1933 znany historyk Siczy Zaporoskiej, Dmytro Jawornycki, był dyrektorem Muzeum w Dnieprze, które później przyjęło jego imię. Przed śmiercią w 1940 r. Jawornycki napisał książkę pod tytułem "„Historia miasta Jekaterynosławia”". Książka nie była publikowana przez władze komunistyczne, aż do 1989 r. i reform Gorbaczowa.
W końcu I wojny światowej i ogłoszeniu ukraińskiej niepodległości w listopadzie 1917 r. w mieście wybuchła bolszewicka rebelia, która przejęła władzę na krótki czas. Miasto zostało zajęte przez okupacyjne wojska niemieckie i austriackie, które utrzymywały w nim władzę w sojuszu z Pawło Skoropadskim.
W październiku 1918 r. w otwarto uniwersytet (istnieje po dziś dzień pod nazwą Dnieprzański Uniwersytet Narodowy im. Ołesia Honczara).
W okresie wewnętrznych walk o rodzaj przyszłego ustroju Ukrainy miasto wielokrotnie przechodziło z rąk do rąk. Początkowo przeszło więc w ręce rządu Dyrektoriatu z dyktatorem Petlurą na czele, dalej władzę w mieście przejęli anarchiści Nestora Machny, następnie armia ochotnicza, tzw. denikinowcy, petlurowcy i inni. W 1919 r. miasto zostało zdobyte przez bolszewicką Armię Czerwoną, i pozostało w jej rękach pomimo prób odbicia w 1920 r. przez Białą Armię Piotra Wrangla.
W 1918 r., po utworzeniu Ukraińskiej Republiki Ludowej, jej działacze proponowali zmianę nazwy miasta na Siczesław (ukr. Січеслав, od sławić Sicz). W czasie rządów bolszewików, w 1926 r. miasto przemianowano na Dniepropetrowsk. Nowa nazwa została skomponowana z 2 członów: Dniepro – od rzeki Dniepr (po ukraińsku Dnipro, "Дніпро") oraz Petrowsk – na cześć, związanego z miastem, działacza komunistycznego Hryhorija Petrowskiego.
Okupacja niemiecka.
25 sierpnia 1941 miasto zostało zdobyte przez wojska niemieckie i weszło jako stolica do nowo utworzonej, niemieckiej jednostki administracyjnej Komisariatu Rzeszy Ukraina jako miasto okręgowe, z generalnym komisarzem Klausem Selznerem. Przed wojną miasto było dużym ośrodkiem życia Żydów. W chwili wkroczenia żołnierzy niemieckich żyło ich w mieście około 80 tysięcy. Już 12 października 1941 urządzono akcję rozstrzelania 11 tys. miejscowych Żydów. Do końca wojny przetrwało w mieście jedynie 15 osób pochodzenia żydowskiego.
Na cześć pamięci rozstrzelanych Żydów w miejscu ich śmierci stoi dziś Pomnik Ofiar Holokaustu. Znajduje się on przy ulicy Enerhetycznej w rejonie (dzielnicy) Czeczeliwśkim, przy skrzyżowani z ulicą Jangiela.
Zostało wyzwolone 25 października 1943 przez wojska 3 Frontu Ukraińskiego.
Pod władzą Związku Radzieckiego (ZSRR).
Po wojnie miasto było odbudowane i zostało jednym z ważniejszych przemysłowych i naukowych centrów ZSRR. Już w 1945 r. praktycznie wszystkie ewakuowane wcześniej na wschód fabryki wróciły do miasta i wznowiły produkcję. Wraz z powrotem ewakuowanych fabryk budowano także nowe, funkcjonujące do dziś, takie jak:
Znamiennym wydarzeniem historycznym jest wykorzystanie po II wojnie światowej jeńców niemieckich do odbudowy Państwa Sowieckiego. Jeńcy odbudowywali radzieckie miasta do połowy lat 50. Także w ówczesnym Dniepropetrowsku wykorzystywano ich w ten sposób, a zbudowane przez nich domy istnieją do dziś. Można je obejrzeć na przykład na ulicy Cholodnojarskiej w rejonie (dzielnicy) Czeczeliwskim, czy ul. Kalinowej.
W 1955 r. po zakończeniu odbudowy centrum miasta rozpoczęła się odbudowa południowych, wolnych od zabudowy przedmieść miasta, powstały ulice (aktualne nazwy): Stary Szljach (góra), Prospekt Bohdana Chmielnickiego, 12 kwartał, Prospekt Gagarina (góra), Prospekt Słobożański, oraz Prospekt Petra Kalniszewskiego (tzw. zabudowa chruszczowska, analogicznie do budowli w stylu gierkowskim w Polsce). Na prawym brzegu Dniepru została wybudowana najdłuższa w Europie nabrzeżna promenada (bulwar spacerowy).
W 1966 r. oddano do użytku drugi most przez Dniepr dla samochodów, najdłuższy most przez rzekę Dniepr (tzw. "Nowy most")
W końcu lat 60. i w latach 70. wybudowano nowe osiedla z zabudową 9- i 12-piętrową: Czerwony Kamień ("Червоний Камінь"), Parus ("Парус"), Komunar ("Комунар"), Topolja ("Топо́ля"), Peremoha ("Перемога", w latach 1971–1983), Sokil ("Сокіл"), Zachidnyj ("Західний"), Piwnicznyj ("Північний "), Liwobereżnyj ("Лівобережний"), Kloczko ("Клочко"), Sonjacznyj ("Сонячний"), Juwiilejnyj ("Ювілейний"), osiedla przy ulicach Kałynowej ("Калинова"), Budiwelnykiw ("Будівельників"), Hładkowa ("Гладкова").
Z kolei w końcu lat 70. i w latach 80. wybudowano osiedla Lewobereżnyj-3 ("Левобережный-3"), Frunzenskij ("Фрунзенский"), Podstancji ("Подстанции"), rozpoczęto zabudowę budynkami wielopiętrowymi góry ulicy Raboczej ("Рабочей"). W tym okresie wybudowano także szereg budynków o oryginalnej architekturze publicznego użytku:
Na podstawie decyzji Rady Najwyższej ZSRR w dniu 20 maja 1976 ówczesny Dniepropetrowsk został odznaczony orderem Lenina.
W 1977 r., aby zwiększyć liczbę mieszkańców miasta, włączono pobliskie miasta Igreń ("Игрень"), Pridnieprowsk ("Приднепровск"), wieś Ciapli ("Чапли") i inne. Operacja ta miała na celu przekroczenie przez miasto liczby 1 miliona mieszkańców, co uzasadniałoby budowę metra w mieście (milion mieszkańców to dolna granica ludności miasta ekonomicznie uzasadniająca budowę metra).
W Południowej Fabryce Budowy Maszyn (Ju-Em-Ze) od czasów powojennych rozwijała się budowa techniki wojennej. Ostatecznie fabryka produkowała bardzo istotne elementy wojskowych rakiet, stanowiąc jedną z najważniejszych tego typu instalacji w Państwie Sowieckim. Ze związku z tym do 1987 r. miasto pozostawało zamknięte dla obywateli spoza Związku Radzieckiego. Także mieszkańcy miasta, a zwłaszcza pracownicy Ju-Em-Ze mieli niezwykle utrudniony wyjazd za granicę, z obawy, o zdradę tajemnic wojskowych.
Pamiątką świetności Ju-Em-Ze gdzie produkowano siejące postrach na Zachodzie rakiety, jest model rakiety stojący nieopodal wejścia do Fabryki, a widoczny z zewnątrz (od ulicy Titowa).
Pod koniec lat 80. XX wieku w związku z kryzysem ekonomicznym w ZSRR rozwój miasta stopniowo hamował. Budowano nadal tylko osiedle Topol-1 ("Тополь-1"), Lewobereżnyj ("Левобережный-3"), Górną część ul. Raboczej ("Рабочей").
Miasto w niepodległej Ukrainie.
W czerwcu 1990 r. w kobiecym oddziale miejskiego więzienia wybuchły zamieszki, na skutek których więzienie zostało zniszczone.
Pomimo trudności w połowie lat 90. oddano do użytku nowy dworzec autobusowy (głównie dzięki wysiłkom przyszłego premiera Ukrainy Pawło Łazarenko) oraz zakończono budowę pierwszej linii metra (6 stacji, linia o długości 7,9 km), nowy korpus chirurgiczny obwodowego szpitala im. Mecznikowa.
Podobnie jak w ciągu całych lat 90. w Rosji, tak i na Ukrainie i ówczesnym Dniepropetrowsku miała miejsce fala morderstw politycznych i mafijnych. Przeprowadzona w tym czasie rekonstrukcja rynku centralnego Ozerka ("Озерка") wiąże się na przykład z kilkoma próbami morderstwa jego właściciela oraz zastrzeleniem innego biznesmena pochodzenia rosyjskiego.
Przez 40 lat powojennych liczba mieszkańców miasta podwoiła się, z 662 000 w 1959 r. do 1 203 000 w 1991 r. Po 1991 r. liczba mieszkańców stale się zmniejsza na skutek przyczyn naturalnych, jak mniejszej liczby urodzin, zwiększonej śmiertelności, czy przyczyn ekonomicznych, jak emigracja (np. do Rosji, Izraela, Niemiec, USA).
Miasto – wiek XXI.
Na początku XXI wieku miasto odczuło poprawę warunków ekonomicznych po kryzysie lat 90. Wybudowano i otwarto kilka centrów targowo-rozrywkowych. Powstały nowe salony samochodowe, kina. Bardzo rozrosła się także sieć placówek bankowych na terenie miasta.
Do 2005 r. najbardziej wpływowym politykiem Ukrainy był przedstawiciel „politycznego klanu” miasta – Leonid Kuczma.
W czerwcu i lipcu 2007 r. miastem wstrząsnęła fala seryjnych morderstw, wzbudzając powszechny przestrach. Plotki wśród ludności opisywały straszne szczegóły (czasami zmyślone) kolejnych morderstw, dodatkowo podsycane przez media jako dzieło szaleńca. Sprawców wkrótce pojmano i w lutym 2009 r. 3 młodych mężczyzn zostało osądzonych za udział w 21 morderstwach i okaleczenie kolejnych kilkunastu osób. Dwóch ze skazanych otrzymało wyroki dożywocia, trzeci wyrok 9 lat pozbawienia wolności (tzw. maniacy z Dniepropetrowska).
We wrześniu 2008 r. został otwarty po kapitalnym remoncie stadion Arena-Dnepr, który wcześniej wykorzystywany był jako bazar odzieżowy, w latach 90. klub Metallurg.
27 kwietnia 2012 w mieście miała miejsce seria wybuchów improwizowanych ładunków wybuchowych na przystankach tramwajowych wzdłuż głównej ulicy miasta.
W marcu 2014 r. na fali zmian związanych z rewolucją Euromajdanu obalono pomnik Lenina na Placu Lenina (w centrum miasta). Wkrótce nazwę placu przemianowano na „Plac Bohaterów Majdanu”.
19 maja 2016 Rada Najwyższa Ukrainy na podstawie ustawy „O potępieniu komunistycznych i narodowo-socjalistycznych (nazistowskich) reżimów totalitarnych na Ukrainie oraz zakazu ich propagandy i symboliki” (ukr. Закон „Про засудження комуністичного та націонал-соціалістичного (нацистського) тоталітарних режимів в Україні та заборону пропаганди їхньої символіки”) z 15 maja 2015 roku (tzw. ustawa o dekomunizacji) wydała rozporządzenie na mocy którego zmieniła nazwę miasta Dniepropetrowsk na Dniepr (rozporządzenie weszło w życie z chwilą jego uchwalenia).
Demografia.
Na dzień 1 marca 2008 roku w mieście żyło 1 mln 039 tys. osób.
Skład narodowościowy.
Historyczny udział poszczególnych narodowości i grup etnicznych w populacji miasta na podstawie danych ze spisów powszechnych Imperium Rosyjskiego, Związku Radzieckiego i Ukrainy:
Klimat.
Klimat umiarkowanie kontynentalny, z silnym wpływem Dniepru, który znacznie zwiększa wilgotność powietrza wiosną i jesienią. Raz na 10–15 lat temperatura spada zimą poniżej –25 stopni Celsjusza.
Rekordy temperatur.
Tabela przedstawia najniższe i najwyższe zanotowane temperatury dla miasta Dniepr:
Kierunki wiatrów.
Tabela przedstawia procentowy udział kierunku wiatrów w danym miesiącu dla miasta Dniepr:
Podział administracyjny miasta.
Amur-Nyżniodniprowśkyj (Амур-Нижньодніпровський).
Północno-zachodnia część miasta (lewy brzeg)
Centralnyj (Центральний).
Centrum miasta
Czeczeliwśkyj (Чечелівський).
Południowo-zachodnia część Dniepru
Industrialnyj (Індустріальний).
Północno-wschodnia część miasta (lewy brzeg)
Nowokodaćkyj (Новокодацький).
zachodnia część miasta
Samarśkyj (Самарський).
Wschodnia część miasta (osiedla nad Samarą i południowa część miasta na lewym brzeg Dniepru)
Sobornyj (Соборний).
Część wschodnia, prawy brzeg Dniepru
Szewczenkiwśkyj (Шевченківський).
Środkowo-południowa część miasta
Zabytki i ważniejsze budowle.
Pałac Studentów Dnieprzańskiego Uniwersytetu Narodowego.
Pałac Studentów Dnieprzańskiego Uniwersytetu Narodowego (ukr. Палац студентів Дніпропетровського національного університету), wybudowany w 1789-1790 roku wieku jako siedziba Generalnego Gubernatora Gieorgija Potiomkina, z czego wzięła się pierwotna nazwa "Pałac Potiomkina".
Gubernator nigdy go nie odwiedzał, wkrótce po ukończeniu budowy zmarł. Budynek szybko popadł w ruinę, dach załamał się, został zniszczony parkiet, poginęły wszystkie okna i drzwi. W latach 30. XVIII wieku zrujnowany budynek został podarowany miejscowej szlachcie przez Mikołaja I.
Wkrótce pałac w całości odnowiono i przywrócono do pierwotnego stanu. Organizowano tam zebrania i wybory.
Od roku 1849 otwarto w nim muzeum starożytności. Podczas wojny krymskiej (1853–1856), jak również i podczas I wojny światowej, pałac był wykorzystywany jako szpital, a podczas wojny rosyjsko-japońskiej (1904-1905) mieściła się w nim manufaktura szyjąca mundury dla żołnierzy. Pałac Studentów pełnił w swojej historii także różne funkcje społeczne. W czasie II wojny światowej, budynek spłonął. Pozostały po nim tylko ściany i kolumny.
W 1952 roku pałac został odbudowany i przyjął obecny kształt.
Sobór Przemienienia Pańskiego.
Sobór Przemienienia Pańskiego w Dnieprze (ukr. Спасо-Преображенський кафедральний собор) centralna świątynia Dniepru Ukraińskiej Cerkwi Prawosławnej. Święto patronalne w dniu Przemienienia Pańskiego – 19 sierpnia.
Budowę świątyni zaplanowano jako jedną z pierwszych budowli nowo powstającego miasta Jekaterynosław. Projekt powstał w 1786 roku i miała to być największa tego typu budowla na świecie. Kamień węgielny miała wmurować sam Katarzyna II w czasie oficjalnego otwarcia budowy nowego miasta – w dniu 9 maja 1787 roku. Wraz ze śmiercią carycy budowa zamarła i pierwotnego projektu nigdy nie zrealizowano.
Po zmianie projektu i zmniejszeniu planowanej świątyni budowę zakończono w 1835 roku. W latach 1930–1988 w soborze nie odbywały się liturgie, z wyjątkiem 1941 roku, kiedy podczas okupacji niemieckiej tymczasowo zezwolono na prowadzenie służby. W tym samym roku w czasie walk pomiędzy wojskami sowieckimi i niemieckimi na podwórze przed świątynią przyniesiono kilkadziesiąt ciał zabitych z pobliskich ulic. Zostały one złożone w zbiorowej mogile w pobliżu głównego wejścia do świątyni.
W latach 1975–1988 w świątyni działało muzeum religii i ateizmu. 21 stycznia 1992 roku świątynię oficjalnie przekazano Ukraińskiej Cerkwi Prawosławnej i od razu przystąpiono do jej restauracji.
Na terenie świątyni pochowanych jest szereg prawosławnych duchownych – biskupi Andrzej (Komarow), Warłaam (Iljuszczenko) i Kronid (Miszczenko) oraz duchowni: Władimir Kapustianski, Konstantyn Ohijenko, Fedor Duplenko i Andriej Kipricznikow.
Synagoga Chóralna.
Synagoga Chóralna w Dnieprze zwana Złotą Różą (ukr. Дніпровська Хоральна Синагога Золота Роза) – żydowska bożnica zbudowana w połowie XIX wieku, od 2000 roku znów działająca w Dnieprze.
Pierwszy dom modlitewny w Dnieprze – wówczas nazywanym Jekaterynosławiem – został wzniesiony na początku XIX wieku, jednak w 1833 roku spłonął w pożarze. W połowie XIX wieku zbudowano murowaną synagogę w stylu klasycyzmu, z trójkątnym tympanonem i dwiema symetrycznie ustawionymi wieżyczkami.
W 1929 roku bóżnica została zamknięta i zamieniona w klub, a po 1947 roku w fabryczny dom kultury im. M. Wołodarskiego (odbywały się tu m.in. zajęcia sportowe). W 1996 roku gmach został zwrócony gminie żydowskiej, która przeprowadziła jego gruntowną rekonstrukcję. W 2005 roku dokonano uroczystego poświęcenia synagogi.
Rynek centralny „Ozerka”.
Rynek Centralny lub Ozerka w Dnieprze – centralny rynek w Dnieprze, największy na Ukrainie pod względem obrotu.
Do lat 80. XIX wieku na miejscu dzisiejszego rynku znajdowało się jezioro. Równolegle do rozwoju miasta jezioro zamulało się i zarastało. Także rozwój miasta spowodował wkrótce konieczność zasypania jeziora. Na powstałym w ten sposób placu pojawiły się stragany handlowe, a miejsce zaczęto nazywać „Bazarem Oziernym” (bazarem jeziornym).
Dzisiaj rynek nosi oficjalną nazwę „Ozerka – rynek centralny” («Озерка»v– Центральний ринок). Znajduje się on tuż obok głównej ulicy miasta – prospektu Akademika Jawornyckiego, około 10 minut piechotą do dworca kolejowego.
Do rynku można dojechać tramwajami 1, 4, 7, 17 oraz trolejbusem B (Б). Na ulicach przylegających do rynku swoje przystanki ma również wiele linii autobusowych i taksówek.
Centrum Diecezjalne.
Centrum Diecezjalne w Dnieprze (ukr. Епархіальний центр) – budynek znajduje się na rogu ulicy Mychajła Hruszewskiego i ul. Plac Czerwony. Budynek wybudowany w latach 2001–2006.
Cerkiew św. Mikołaja na Wyspie Klasztornej.
Cerkiew św. Mikołaja w Dnieprze (ukr. Свято-Миколаївський храм) – usytuowana na Wyspie Klasztornej, wybudowana w 1999 roku.
Teatr opery i baletu.
Akademicki teatr opery i baletu (ukr. Дніпропетровський академічний театр опери та балету). Budynek znajduje przy głównej ulicy miasta – Akademika Jawornyckiego 74A. Na prawo od opery znajdują się efektowne fontanny, częste miejsce odwiedzin fotografujących się par nowożeńców.
Budynek oddano do użytku 26 grudnia 1974 roku i charakteryzuje go późno-modernistyczna architektura sowiecka lat 70. Już dwa dni później odbyło się pierwsze przedstawienie – "Jezioro łabędzie". Od 1 stycznia 1975 roku w dni weekendu oraz święta pokazywane są dwa przedstawienia, dla dzieci oraz dorosłych. Od 1993 roku przy operze otwarto szkołę choreograficzną, która 12 maja 1999 roku wypuściła swoich pierwszych wychowanków.
W ofercie występy teatralne, opera, balet oraz chór chłopięcy.
Cyrk.
Budynek Cyrku – w którym występują grupy cyrkowe (ze zwierzętami, występami klaunów itd.), lokalna grupa oraz cyrki odwiedzające miasto. Usytuowany tuż obok rzeki Dniepr, ul. Siczesławskie nadbrzeże 33 (ukr. вул. Січеславська Набережна 33).
Transport.
Port lotniczy.
Port lotniczy (uk. Міжнародний аеропорт „Дніпро”) – międzynarodowy port lotniczy. Usytuowany na południowo-wschodnim skraju (prawobrzeżnego) Dniepru – 15 kilometrów od centrum miasta.
Stacja kolejowa.
Stacja kolejowa w Dnieprze – główna stacja kolejowa, ma 5 peronów. Kasy znajdują się w budynku po prawej stronie (osobne wejście z ulicy). Przed wejściem na dworzec płatny parking samochodowy oraz przystanek tramwajowy. Po przeciwnej stronie obszernego placu przed budynkiem stacji wejście do metra.
Dworzec autobusowy.
Dworzec autobusowy – położony około 500 m od Dworca kolejowego, ul. Kurczatowa 10. Oddany do użytku w latach 90. XX wieku. Dojazd tramwajami nr 1, 11, 14, 15. Realizuje autobusowe połączenia na terenie całego kraju i zagraniczne.
Poprzedni dworzec autobusowy znajdował się kilkaset metrów wcześniej – praktycznie naprzeciwko dworca kolejowego (po skosie w prawo przez plac przed dworcem idąc z niego). Na miejscu poprzedniego dworca znajduje się dziś rynek „Słowianka”.
Transport miejski.
Transport nocny.
Jak w większości miast byłego ZSRR municypalny – nocny transport miejski jest bardzo słabo rozwinięty. W godzinach nocnych w Dnieprze nie działa metro, nie jeżdżą autobusy, trolejbusy i tramwaje. Po mieście rzadko poruszają się jedynie prywatne marszrutki (wybrane linie). W nocy bardzo popularne są za to taksówki operujące całą dobę.
Metro.
Metro w Dnieprze (ukr. Дніпровський метрополітен) – system kolei podziemnej, trzecia pod względem liczby stacji miejska kolej podziemna Ukrainy. Metro uruchomiono 29 grudnia 1995, długość linii wynosi 7,9 km.
Obejmuje 1 linię z 6 stacjami: Wokzalna (ukr. Вокзальна), Metrobudiwnykiw (ukr. Метробудівників), Metałurhiw (ukr. Металургів), Zawodśka (ukr. Заводська), Prospekt Swobody (ukr. Проспект Свободи), Pokrowska (ukr. Покровська)
Dziennie z przewozów metra w Dnieprze korzysta 37,5 tys. pasażerów.
Trolejbusy.
Po Dnieprze poruszają się trolejbusy zorganizowane w 18 linii. Trolejbusy zatrzymują się tylko na wyznaczonych przystankach. Jeżdżą w godzinach 5:30 do 23:00. Łączna długość tras wynosi 176,9 km.
Autobusy.
Marszrutki.
W mieście operuje tysiące marszrutek zorganizowanych w 147 linii. Koszt przejazdu wynosi 6 hrywny (około 0,85 PLN) i jest niezależny od długości przejechanego odcinka (za tę kwotę można przejechać całą trasę).
Marszrutki zatrzymują się na wezwanie. Należy ustawić się przy krawędzi drogi i widząc marszrutkę linii którą chcemy pojechać machnąć ręką dając w ten sposób znak kierowcy. Podobnie podczas wysiadania należy zwrócić się głośno do kierowcy z prośbą o zatrzymanie się w konkretnym miejscu.
Wsiadając do auta należy przekazać kierowcy odliczoną kwotę za przejazd. Kierowca ma obowiązek wydać bilet za przejazd (powszechne jest nie wydawanie pokwitowania).
Kolej dziecięca.
W parku Łazara Hloby Dnieprze od 1936 roku działa kolej dziecięca, będąca najstarszą tego typu koleją na Ukrainie i drugą najstarszą na świecie.
Sport.
Miasto jest słynne ze swojej drużyny piłkarskiej FK Dnipro, która została założona w 1918 roku. Drużyna 2 razy zdobyto Mistrzostwo ZSRR oraz zwyciężała w Pucharze ZSRR i Superpucharze ZSRR. Od początku rozrywek na niezależnej Ukrainie klub występuje w Premier Lidze, gdzie dwukrotnie zdobywał drugie miejsce i 6 razy finiszował trzecim. Największym osiągnięciem drużyny na arenie międzynarodowej jest udział w finale Ligi Europy UEFA w 2015 roku na Stadionie Narodowym w Warszawie. Domowym stadionem klubu jest Dnipro Arena, która jest w stanie zmieścić 31 003 kibica.
Dniepropetrowsk był miastem-kandydatem do współorganizacji Mistrzostw Europy w Piłce Nożnej 2012, które odbyły się w Polsce i na Ukrainie. W ramach przygotowań wykonano modernizację Stadionu piłkarskiego FK Dnipro. Jednak kandydatura miasta została ostatecznie odrzucona decyzją UEFA w dniu 13 maja 2009.

</doc>
<doc id="84836" url="https://pl.wikipedia.org/wiki?curid=84836" title="Donieck">
Donieck

Donieck (, "Donećk"; , "Donieck"; do 1924 Juzowka, w latach 1924–1961 Stalino) – miasto we wschodniej części Ukrainy, nad rzeką Kalmius. Stolica obwodu donieckiego. Główny ośrodek przemysłowy w Donieckim Zagłębiu Węglowym.
Na początku 2020 roku, z liczbą mieszkańców wynoszącą niecałe 910 tys., Donieck zajmował piąte miejsce wśród najludniejszych ukraińskich miast. Stanowi centrum aglomeracji, którą w 2013 roku zamieszkiwało ok. 1,9 mln osób. Miasto ma charakter przemysłowy. Wraz z sąsiednimi ośrodkami miejskimi tworzy konurbację. Od 2014 okupowane przez prorosyjskich separatystów, a w 2022 nielegalnie anektowane w skład Rosji.
Historia.
Za początki miasta uznaje się rok 1869 roku, gdy walijski właściciel hut, stalowni, zakładów zbrojeniowych i stoczni John Hughes wybudował zakłady metalurgiczne oraz kilka kopalń węgla na terenie kilku niewielkich osad założonych w XVII wieku przez Kozaków zaporoskich. Hughes przybył na ten teren z czterema synami, setką inżynierów, metalurgów, górników i budowlańców z maszynami parowymi i dwoma wielkimi piecami. Hughes zakupił tu grunty za 24 tys. funtów od kniazia Siergieja Koczubieja, który zobowiązał się wobec cara Aleksandra II do zbudowania fabryki produkującej szyny dla kolei żelaznej. Huges otrzymał carską koncesję, która w zamian za zobowiązanie uruchomienia huty i stalowni produkującej szyny kolejowe dawała mu prawo do eksploatacji miejscowych złóż węgla i rudy żelaza. Osada dla robotników została założona w rejonie wsi Aleksandrowka (Александровка), którą od rosyjskiej wymowy nazwiska Hughes ("Juz"), zaczęto nazywać Juzowką (Юзовка). Pierwszy wielki piec wybudowany przez Walijczyków wytopił surówkę niespełna osiem miesięcy później. Po roku gotowe były pierwsze szyny, z których w roku kolejnym ułożono pierwszą w Donbasie 120-kilometrową linię Konstantynówka – Juzowka – Elenówka. Linia ta dała połączenie z magistralą Moskwa – Krym, a ta z całą siecią kolejową Rosji. W roku 1870 mieszkało w Juzowce zaledwie 164 ludzi, w roku 1884 – 5494, a w 1897 – 29 tys. ludzi. W maju roku 1917, w przededniu rewolucji październikowej, Juzowka otrzymała prawa miejskie. Mieszkało w niej wówczas ok. 70 tys. ludzi.
Pod koniec XIX w. stacja kolei drewnianej i żelaznej charkowsko-azowskiej w guberni jekaterynosławskiej. Podczas rosyjskiej wojny domowej, w ramach bitwy o Donbas, o miasto toczyły się w marcu-kwietniu 1919 r. ciężkie walki, a przemysł w całym regionie został w znacznej mierze unieruchomiony lub zniszczony. Czerwoni ostatecznie opanowali miejscowość w toku operacji donbaskiej w grudniu 1919 r.
Pierwsze kopalnie zostały znacjonalizowane w wyniku rewolucji. W roku 1924 na kilka tygodni zmieniono nazwę miasta "Trock", a potem na "Stalino" ("Сталино") na cześć Józefa Stalina.
Na początku II wojny światowej mieszkało tu 507 tys. ludzi. Wojska niemieckie zajęły miasto 16 października 1941 i pozostawały w nim do 5 września 1943 roku. W tym czasie liczba mieszkańców zmniejszyła się do niecałych 175 tys. W czasie walk o miasto uległo ono bardzo poważnym zniszczeniom i pod koniec wojny rozpoczęła się jego niemal całkowita odbudowa. Do dziś w Doniecku znaleźć można domy mieszkalne powstałe po wojnie, których budowniczymi byli jeńcy fińscy – stąd miejscowe określenie budynków jako „domy fińskie”.
Na fali drugiego etapu destalinizacji przeprowadzonego przez Nikitę Chruszczowa po 22 Zjeździe Komunistycznej Partii ZSRR w październiku 1961, wszystkie miasta radzieckie nazwane na cześć Stalina zostały przemianowane i Stalino zmieniło swoją nazwę na "Donieck", od rzeki Doniec.
7 kwietnia 2014 Donieck został faktycznie opanowany przez wojska rosyjskie i prorosyjskich separatystów, będących przeciwnikami rządu w Kijowie. Uznany przez Radę Najwyższą Ukrainy za terytorium czasowo okupowane. Stanowił stolicę istniejącej do 2022 roku nieuznawanej międzynarodowo Donieckiej Republiki Ludowej.
Geografia i klimat.
Donieck leży na Wyżynie Donieckiej, w krajobrazie stepowym, w strefie klimatu umiarkowanego ciepłego, kontynentalnego. Tereny wokół Doniecka są wykorzystywane przede wszystkim pod uprawę, gdyż znajdują się na nich żyzne szare gleby leśne i czarnoziemy. 
Demografia.
Według spisu powszechnego z 2001 roku:
Ludność tego obszaru przejawia silne tendencje prorosyjskie – zostało to wykorzystane w kampaniach wyborczych w roku 2004 oraz 2006 – Partia Regionów Wiktora Janukowycza tutaj (i na Krymie) ma swoje główne oparcie (sam Janukowycz był niegdyś gubernatorem obwodu donieckiego).
Historyczny skład narodowościowy miasta na podstawie danych ze spisów powszechnych Związku Radzieckiego:
Gospodarka.
Donieck i okolice wokół tego miasta są silnie zurbanizowane. Rozwija się tam głównie przemysł ciężki, jako że siłą napędową rozwoju gospodarczego Doniecka był zawsze węgiel kamienny. Stąd silnie rozwinięty przemysł wydobywczy i stalowy, który bazuje na tym właśnie surowcu. Obecnie w Doniecku funkcjonuje 17 kopalni węgla i 5 hut żelaza. Spadek koniunktury po upadku ZSRR, związany z politycznymi przemianami, spowodował znaczne zmiany w przemysłowym krajobrazie miasta. Inwestorzy zaczęli stawiać na mechanikę i produkcję żywności.
Donieck jest miastem dynamicznie rozwijającym się – znajduje się tam specjalna strefa ekonomiczna. W rankingu miesięcznika Forbes z roku 2012 miasto zostało uznane najlepszym spośród miast Ukrainy dla rozwoju biznesu. Znalazł się na szczycie rankingu w takich kategoriach jak: kapitał ludzki, siła nabywcza obywateli, warunki inwestycyjne, stabilność ekonomiczna czy infrastruktura.
Pomimo stereotypowych wyobrażeń o szkodach wyrządzonych w mieście przez przemysł ciężki, stolica Donbasu została uznana przez UNESCO za najczystsze miasto przemysłowe świata. I ciągle otrzymuje kolejne dofinansowania, które dynamizują rozwój gospodarki.
Oświata i nauka.
Miasto jest siedzibą uniwersytetu, akademii medycznej, politechniki i wyższej szkoły handlowej oraz wielu instytutów naukowo-badawczych, m.in. filii Akademii Nauk Ukrainy.
Atrakcje turystyczne.
Główną ulicą miasta jest ulica "Artioma", nazwaną tak na cześć przywódcy Doniecko-Krzyworoskiej Republiki Radzieckiej (1918-1919 r.) Miejsce spotkań i głównych imprez kulturalnych znajduje się w centralnej części ul. Artioma, na placu Lenina. Artioma rozdziela miasto na część wschodnią i zachodnią. Architektura Doniecka utrzymana jest w stylu socrealistycznym.
Sport.
Donieck jest jednym z czterech ukraińskich miast, w których były rozgrywane mecze organizowanego wspólnie z Polską UEFA EURO 2012. Najbardziej znanym klubem mającym swoją siedzibę w mieście jest Szachtar Donieck, wielokrotny mistrz i wicemistrz Ukrainy, ostatni zdobywca Pucharu UEFA, uczestnik rozgrywek Ligi Mistrzów. Z innych klubów należy tutaj wymienić takie jak: Donczanka-CPOR Donieck, Metałurh Donieck, Olimpik Donieck, Tytan Donieck czy hokejowy Donbas Donieck.
W Doniecku znajduje się Donbas Arena – najnowocześniejszy stadion na Ukrainie i największy stadion tamtejszej ligi.

</doc>
<doc id="84839" url="https://pl.wikipedia.org/wiki?curid=84839" title="Ślimaki płucodyszne">
Ślimaki płucodyszne



</doc>
<doc id="84841" url="https://pl.wikipedia.org/wiki?curid=84841" title="Winniczek">
Winniczek



</doc>
<doc id="84842" url="https://pl.wikipedia.org/wiki?curid=84842" title="Helicoidea">
Helicoidea

Helicoidea – nadrodzina ślimaków płucodysznych (Pulmonata) o kosmopolitycznym zasięgu występowania. Obejmuje ślimaki o zróżnicowanych rozmiarach (od kilku milimetrów do kilku centymetrów) i kształcie muszli. W narządach płciowych występuje strzałka miłosna. 
Rodziny zaliczane do Helicoidea zdefiniowano na podstawie różnic w budowie narządów płciowych. Według klasyfikacji Boucheta i Rocroia są to:

</doc>
<doc id="84844" url="https://pl.wikipedia.org/wiki?curid=84844" title="Władysław bytomski">
Władysław bytomski

Władysław bytomski (ur. między 1277 a 1283, zm. przed 8 września 1352) – książę kozielski 1303–1334, książę bytomski 1316–1352, 1328–1352, książę toszecki (opieka nad księstwem od 1321), książę siewierski 1328–1337 (opieka nad księstwem od około 1315), w latach 1340–1350 strata księstwa gliwickiego.
Życiorys.
Władysław był drugim pod względem starszeństwa synem Kazimierza bytomskiego i nieznanej z pochodzenia Heleny. Pierwsza wzmianka o nim pojawia się w 1289 roku przy okazji udzielania zgody na złożenie przez ojca hołdu lennego władcy czeskiemu Wacławowi II. W 1303, wobec osiągnięcia pełnoletniości, Władysław został samodzielnym księciem kozielskim. 
Z nieznanych powodów tylko przy księstwie kozielskim ostał się Władysław także po śmierci ojca w 1312, bowiem stolicę księstwa Bytom z przyległościami otrzymał młodszy brat Siemowit. Również do pozostałych dzierżaw Kazimierza pretendowali jego synowie i tak księstwo toszeckie otrzymał najstarszy z rodzeństwa Bolesław, zaś Siewierz z okręgiem najmłodszy Mieszko (kolejny z braci Jerzy został formalnym koregentem Władysława, choć faktycznie całość władzy sprawował książę kozielski).
Stan taki utrzymał się tylko przez cztery lata, w 1316 księciem bytomskim został bowiem Władysław. Co wówczas się wydarzyło, nie wiadomo, gdyż następna informacja o Siemowicie pochodzi dopiero z 1327. Szczęście zresztą nowemu księciu bytomskiemu sprzyjało, gdyż niebawem, wobec wybrania przez Bolesława i Mieszka kariery duchownej i ich wyjazdu na Węgry, Siewierz i Toszek zostały połączone z dzierżawami Władysława (nad ziemiami tymi od 1321 sprawował regencję podczas nieobecności braci; siedem lat później, wobec śmierci Bolesława i ostatecznej rezygnacji z księstwa Mieszka, oba grody zostały już formalnie połączone z dzielnicą Władysława). Zanim to nastąpiło, książę bytomski 19 lutego 1327, razem z młodszymi braćmi Jerzym i Siemowitem, złożył w Opawie hołd lenny czeskiemu królowi Janowi Luksemburskiemu.
Księstwo bytomskie zostało w 1328 na powrót zjednoczone w granicach ojcowskich. Stan ten nie miał utrzymać się jednak zbyt długo. Wina leżała tutaj w braku gospodarności Władysława i ciągłych kłopotach z finansami księstwa. W celu znalezienia środków na zrównoważenie budżetu w latach trzydziestych XIII wieku książę bytomski zaczął rozsprzedawać swoje dziedzictwo. Najpierw 21 lutego 1334 zastawił za cztery tysiące grzywien srebra księciu raciborskiemu Leszkowi księstwo kozielskie, z tym jednak zastrzeżeniem, że w przypadku jego bezpotomnej śmierci Koźle na powrót ma wrócić w granice księstwa bytomskiego. Nastąpiło to już dwa lata później, lecz nie poprawiło sytuacji Władysława, gdyż książę został zmuszony do wydzielenia tej dzielnicy najstarszemu synowi Kazimierzowi (po rychłej śmierci Kazimierza około 1342 kolejnym księciem kozielskim został jego młodszy brat, Bolesław). 
W 1337 doszło do kolejnych strat terytorialnych. Najpierw 8 maja Władysław sprzedał księciu cieszyńskiemu Kazimierzowi Siewierz, zaś pod koniec tego samego roku księciu opolskiemu Bolesławowi II za 100 grzywien oddał gród w Kamieniu niedaleko Toszka. Wreszcie około 1340 Władysław zdecydował się wydzielić bratu Siemowitowi księstwo gliwickie, jako udzielne władztwo (z księstwem bytomskim zostało ponownie połączone około dziesięć lat później). 
Niezwykle ostrożna polityka Władysława radykalnej zmianie uległa w toku wojny polsko czeskiej w latach 1345–1348, zwłaszcza wobec niespodziewanych zwycięstw polskich w bitwie pod Pogonią (obecnie dzielnica Sosnowca) i Lelowem. 15 lutego 1346 Władysław oświadczył nawet, że odtąd będzie wiernym sojusznikiem Kazimierza Wielkiego i nie wpuści w toku wojny w granice swojego księstwa wojsk Jana Luksemburskiego. Niestety, Polska nie potrafiła wykorzystać tej możliwości rozszerzenia swoich wpływów na Górnym Śląsku i po 1348 Władysław na powrót znalazł się w orbicie wpływów luksemburskich.
Władysław z dwóch małżeństw (pierwszą jego żoną była Beatrycze, margrabianka brandenburska, wdowa po Bolku I księciu świdnickim, drugą Ludgarda z Meklemburgii) dochował się córki Eufemii (żony Konrada I księcia oleśnickiego), syna Kazimierza (z Beatrycze) oraz Bolesława, Beatrycze (żony hrabiego von Hardeck [Hardek/Hardeg]), Elenczy (mniszka w klasztorze dominikanów), Agnieszki i Katarzyny (cysterki w Trzebnicy (z małżeństwa z Ludgardą). Władysław zmarł w 1352 (przed 8 września) i nie wiadomo, gdzie został pochowany. Księstwo bytomskie w całości odziedziczył jedyny pozostały przy życiu syn Bolesław. Za życia Władysława została zawarta za zgodą Luksemburgów umowa dopuszczająca do dziedziczenia również kobiety, co stało się w 1355 przyczyną podziału księstwa między Piastów oleśnickich i cieszyńskich. 

</doc>
<doc id="84845" url="https://pl.wikipedia.org/wiki?curid=84845" title="Grand Prix Chin Formuły 1">
Grand Prix Chin Formuły 1

Grand Prix Chin – wyścig zaliczany do Mistrzostw Świata Formuły 1, odbywający się w sezonach 2004–2019 na torze Shanghai International Circuit w Szanghaju.
Historia.
Wizja wyścigu o Grand Prix Chin Formuły 1 powstała w latach 90. XX wieku. Chiński rząd planował budowę obiektu Formuły 1 w Zhuhai, w prowincji Guangdong. Tor Zhuhai International Circuit został wybudowany i tymczasowo został dodany do kalendarza Formuły 1 na sezon 1999. Ostatecznie ze względu na to, że tor nie spełniał standardów Formuły 1, wyścig wykreślono z kalendarza. Jednak rząd nie poddał się i z pomocą organizatorów wyścigu o Grand Prix Makau udało się zorganizować inauguracyjny wyścig w Chinach w sezonie 2004.
W październiku 2002 ogłoszono podpisanie siedmioletniego kontraktu na organizację wyścigu, począwszy od 2004. Obiektem zmagań został tor Shanghai International Circuit, który został zaprojektowany przez Hermanna Tilke. Otwarcie obiektu nastąpiło 6 czerwca 2004. 
Pierwszą edycję wyścigu wygrał Rubens Barrichello w Ferrari. Druga edycja, zorganizowana rok później, kończyła zmagania sezonu 2005. Wygrał Fernando Alonso, który sięgnął po tytuł mistrzowski, natomiast Renault wywalczyło pierwsze mistrzostwo konstruktorów. Wyścig w sezonie 2006 wygrał Michael Schumacher, dla którego to było ostatnie zwycięstwo w Formule 1.
W listopadzie 2008, agencja "AFP" podała, że przedstawiciel szanghajskich władz sportowych, Qiu Weichang zastanawiał się nad dalszą organizacją eliminacji, ze względu na jego duże koszty. Później informacja została sprostowana przez organizatorów wyścigu. 
W lutym 2011, urząd ds. sportu ogłosił przedłużenie umowy na organizację wyścigu do 2017 roku. W 2017 przedłużono kontrakt na trzy lata. W sezonie 2019 eliminacja ta była jednocześnie 1000. Grand Prix w historii Formuły 1.
W sezonie 2020 wyścig najpierw przełożono, potem odwołano ze względu na pandemię COVID-19. Runda w sezonie 2021, ze względu na ograniczenia w podróżowaniu, związane z pandemią COVID-19, została odroczona, a następnie odwołana. 6 listopada 2021 władze Formuły 1 ogłosiły przedłużenie umowy na organizację wyścigu do 2025 roku.
Zwycięzcy Grand Prix Chin.
Kierowcy
Producenci samochodów
Producenci silników

</doc>
<doc id="84846" url="https://pl.wikipedia.org/wiki?curid=84846" title="Kazimierz kozielski">
Kazimierz kozielski

Kazimierz kozielski (ur. około 1312 roku, zm. po 1342 roku), książę kozielski w latach 1336 – po 1342.
Kazimierz był synem Władysława, księcia bytomskiego i Beatrycze brandenburskiej. Zachowało się o nim niewiele wiadomości. W 1336 roku otrzymał od ojca uzyskane dopiero co, po bezpotomnej śmierci księcia raciborskiego Leszka księstwo kozielskie. O rządach Kazimierza w otrzymanej dzielnicy nie wiemy jednak prawie nic. Zachowała się tylko informacja, że z powodów olbrzymich braków w finansach książę zaprzestał płacenia świętopietrza, w wyniku czego kościół obłożył go ekskomuniką. Zmarł po roku 1342 (na pewno przed 1347 rokiem) i nie wiadomo gdzie został pochowany. Nie ożenił się i nie pozostawił potomstwa.

</doc>
<doc id="84847" url="https://pl.wikipedia.org/wiki?curid=84847" title="Dalmatyńczyk">
Dalmatyńczyk

Dalmatyńczyk (wyżeł dalmatyński, "dalmatinac") – jedna z ras psów, należąca do grupy psów gończych, posokowców i ras pokrewnych, zaklasyfikowana wraz z rodezjanem do sekcji ras pokrewnych. Zgodnie z klasyfikacją amerykańską należy do grupy psów użytkowych. Typ wyżłowaty. Nie podlega próbom pracy.
Rys historyczny.
Dalmatyńska rasa psów, której nazwa pochodzi od regionu wybrzeża Adriatyku w Dalmacji, Chorwacji, jej pierwszym określonym domu. Jego pochodzenie nadal nie jest jasne. Według niektórych badaczy jego przodkowie pochodzą z północnych Indii i w średniowieczu, wraz z taborami cygańskimi przywędrowały do Europy. Zwolennicy teorii o starożytnych korzeniach rasy wskazują na figurki terakotowe z 1660 r. p.n.e. znalezione w mieście Tyrni oraz zdobiące egipskie grobowce freski sprzed 4000 lat, przedstawiające psy w typie dalmatyńczyka. Pierwszy opis dalmatyńczyka pochodzi jednak z kroniki chorwackiej (1719), stąd nazwa rasy. W Dalmacji psy te wykorzystywane były jako gończe, a później, w XVII wieku jako obronne. W późniejszych czasach z uwagi na podatność na tresurę i atrakcyjny wygląd były wykorzystywane między innymi jako psy cyrkowe. W XVIII wieku sprowadzone do Wielkiej Brytanii. W okresie wiktoriańskim osiągnęły szczyt popularności.
W XIX wieku dalmatyńczyki wykorzystywano jako psy strażackie. Biegły przy pojazdach strażackich, szczekaniem torowały im drogę, a następnie pilnowały ich w czasie akcji gaśniczej. W 1951 r. Narodowy Związek Ochrony Przeciwpożarowej w Stanach Zjednoczonych oficjalnie uznał za swoją maskotkę dalmatyńczyka imieniem Sparky.
Wygląd.
Szata i umaszczenie.
Umaszczenie jest czysto białe z ostro odgraniczonymi, okrągłymi czarnego lub wątrobianobrązowego koloru cętkami. Pojawiają się one już u około dwutygodniowych szczeniąt, które rodzą się białe. Średnica plam wynosi 20–30 mm. Plamki na głowie, pysku, uszach, nogach, ogonie i skrajnych partiach tułowia powinny być mniejsze niż na pozostałych częściach ciała. Nos psów w czarne cętki powinien być czarny, w brązowe łatki zawsze czekoladowy. Oczy psów białych w czarne cętki mogą być czarne, niebieskie lub brązowe, a psów cętkowanych brązowożółte lub brązowe; mogą występować też niebieskie. Sierść jest krótka, twarda, zbita i zwarta.
Głowa.
O stożkowatym kształcie, proporcjonalna. Stop niezbyt wyraźny, kufa i czaszka równej długości. Wargi grube, suche, dobrze przylegające. Uzębienie kompletne, zgryz nożycowy.
Uszy.
Trójkątne, miękkie, osadzone wysoko po bokach głowy, wiszące przy policzkach. Wyżej ceni się uszy cętkowane niż jednolicie ubarwione.
Oczy.
Owalne, najwyżej ceni się oczy ciemne. Powieki pigmentowane, przylegające.
Nos.
Czarny lub brązowy, w zależności od barwy cętek. Grzbiet nosa prosty.
Szyja.
Długa, mocna, sucha, bez podgardla.
Sylwetka.
W kształcie krótkiego prostokąta, proporcjonalna, umięśniona, z wyraźnym kłębem i mocnym grzbietem, zad lekko opadający. Klatka piersiowa jest pojemna, niezbyt szeroka i stanowi 45 do 50% wysokości w kłębie.
Kończyny.
Proste, dobrze umięśnione, ustawione równolegle, o długości proporcjonalnej do reszty ciała. Łapy okrągłe, zwarte, z wysklepionymi palcami i sprężystymi opuszkami. Pożądana ciemna pigmentacja pazurów.
Ogon.
Długi, szablasto wygięty, osadzony na przedłużeniu linii grzbietu.
Zachowanie i charakter.
Jest to pies odważny, czujny i zrównoważony. Wykazuje wysoki stopień przywiązania do członków rodziny, dobrze czuje się w towarzystwie dzieci. Aktywny i towarzyski, sprawdza się jako pies rodzinny, jeśli jest odpowiednio prowadzony. Na ogół przyjaźnie nastawiony do innych zwierząt. Dalmatyńczyk nie jest psem odpowiednim dla mało ruchliwych osób. Podatny na szkolenie, chętny do nauki, którą z uwagi na niezależność charakteru tej rasy należy zaczynać jak najwcześniej.
Zdrowie i pielęgnacja.
Dalmatyńczyki gubią dużo włosów, w czasie linienia (na wiosnę i jesienią) istnieje konieczność wyczesywania włosa raz na dzień przez ok. 10 min. Dalmatyńczyk jest mało odporny na niskie temperatury. Spotykane problemy zdrowotne u tej rasy to kamica moczanowa, głuchota, młodzieńcza nefropatia, cisawica, skręt żołądka. Zdarzają się też alergie i choroby skórne. Średnia długość życia psów tej rasy to ok. 14–17 lat.

</doc>
<doc id="84848" url="https://pl.wikipedia.org/wiki?curid=84848" title="Paruzja">
Paruzja

Paruzja, Dzień Pański, Drugie przyjście (z gr. παρουσία, obecność, przyjście, pojawienie się) – według Nowego Testamentu oznacza zapowiadany przez proroków powrót Chrystusa na świat w chwale pod koniec dziejów, jako triumfatora nad złem, wskrzesiciela umarłych i sędziego świata. Jej źródłami biblijnymi są wypowiedzi Jezusa w ewangeliach (głównie Mt 24, Mk 13 i Łk 21), komentarze św. Pawła z Tarsu i Apokalipsa św. Jana.
W Biblii.
Według proroków Starego Testamentu Dzień Pański („Dzień Jahwe”), będący wyraźnym działaniem Boga, ma być dniem przerażającego „Gniewu Pańskiego”, któremu mają towarzyszyć wielkie plagi i nieszczęścia – obejmujące jednak wyłącznie grzeszników. Dla wiernych sług bożych będzie to dzień wielkiej radości (zob. Jl 1,15; 2,1-11; Am 5,16-20; 8,9-10; Sof 1,14-17; Za 14,1-6; Ml 3,19-24).
Paruzja w Biblii to zwieńczenie historii zbawienia. Oznacza przyjście Jezusa Chrystusa w chwale na końcu historii świata, który objawi się, by zbawić wierzących i dokonać sądu nad całym światem. Paruzja ukaże ostateczne zwycięstwo nad wszystkimi przeciwnikami Boga i jego dzieci. Jest rozumiana w Biblii jako czas szczególnego nawiedzenia stworzenia przez Stwórcę.
Stary Testament.
Zapowiedź dnia Jahwe.
Według Paula Auvray OP i Xaviera Léon-Dufour SJ już od najwcześniejszych dziejów ludu Izraela, można dostrzec w Starym Testamencie żywe oczekiwanie na nadejście Dnia światłości (Am 5,18). Znajdujemy w nim cały szereg proroctw o tym, jak ów dzień będzie wyglądał: będzie to realny koniec (Ez 7,6 n); generalna zagłada (Sof 1,18), sąd polegający na oddzieleniu jednych od drugich (Ml 3,20), panika ogarnie wszystkich ludzi (Iz 2,10.19), ludzie będą się kryć (Iz 2,21), pełni niepokoju (Ez 7,7), przerażeni (Iz 13,8) i popadną w jakieś zaślepienie (Sof 1,18), ziemia zadrży (Jl 2,1.10). Wyżej wymienione opisy są nie tylko zapowiedzią dnia ostatniego, są również opisem tego, co miało się dziać lub co się działo w historii ludu Izraela. Bóg wkraczał w historię Izraela między innymi w taki sposób, że: gdy było to potrzebne – zatrzymywał słońce (Joz 10,12nn), (Wj 14,20; Joz 24,7), posługiwał się obłokami (Sdz 5,4n), do Jego dyspozycji były pioruny (1 Sm 7,10) lub nawet spadające z nieba kamienie (Joz 10,11); siał popłoch wśród wojsk wroga Jego ludu i przeganiał je (Wj 15,14n; 23,27n; Joz 2,9; 5,1). Te obrazy zaczerpnięte z dziejów ludu Izraela, stały się dla wielu Żydów zapowiedzią tego, jak w przybliżony sposób może wyglądać Dzień Pański, a ponadto wskazują na to, że Panem historii jest Jahwe.
Oczekiwanie na dzień ostateczny.
W Księdze proroka Amosa 5,18nn "Dzień Jahwe" początkowo ukazany jest jako dotyczący tylko samego Izraela. W narodzie wybranym istniało nierzadko fałszywe poczucie, iż zostanie on wyzwolony ze wszystkich ucisków, bez spełniania jakichkolwiek warunków z ich strony. W przesłaniu proroka Sofoniasza (ok IV w. przed. Chr.) horyzont się rozszerzył (So 2,4-15 oraz 3,9-18).
Prorocy jednak szli wbrew tym bardzo powszechnym nadziejom, zaznaczając że zwycięstwo w ów dzień zostanie podarowane tylko Reszcie Izraela. Czas poprzedzający przyjście Pana, będzie również czasem możliwości powrotu do Boga przez pogan. W Starym Testamencie, na określenie Dnia Pańskiego, przytoczonych zostało wiele różnych motywów, np. ciągła potrzeba oczyszczania Izraela (Ml 3,2; Zch 13,1n), widzimy obraz gwarancji opieki nad narodem wybranym (Zch 12,1-4), czytamy o charyzmatach Ducha Świętego (Jl 3; Zch 12,10), o raju na nowo odzyskanym (Jl 4,18; Zch 14,8), o pomście krzywd na wrogach (Jer 46,10), gdy wybije godzina narodów (Ez 30,3n), odbędzie się „dzień” pomsty Boga Jahwe (Iz 34,8).
Proroctwa Starotestamentalne odnoszące się do Dnia Pańskiego, pozostają w realnym kontakcie z historią: grupa państw z czterech końców świata organizująca się przeciwko Jerozolimie (Zch 12,3), zostanie rozbita przez Jahwe, przychodzącego sądzić całą ziemię (Ps 94,2; 96,13); ziemia zostanie całkowicie wyludniona (Iz 24,1), a narody prowadzone przez Goga, wytracone będą doszczętnie (Ez 38). W ten właśnie sposób okaże się zwycięstwo Boga nad Jego wrogami.
Nowy Testament.
W terminologii hellenistycznej słowem "παρουσία" ("parousia") określano pojawienie się władcy lub urzędnika o wysokiej randze. Spośród pisarzy Ewangelii, jedynie Mateusz posługuje się tym terminem. W Ewangelii Mateusza 24,3.27.37.39 termin ten oznacza "przybycie", "pojawienie się" Jezusa.
W Nowym Testamencie "paruzja" jest nazywana Dniem Pańskim albo Dniem Chrystusa – Dniem przyjścia Syna Człowieczego. Termin ten ściśle wiąże się z tajemnicą wcielenia Syna Bożego (2 Tym 1,10). Greckie słowa określające ten dzień to "apokalypsis" (2 Tes 1,7; 1 P 1,7.13), "parousia" (Mt 24,3.27; 1 Tes 2,19 ; 2 Tes 2,1; 1 Kor 15,23; Jk 5,7 n; J 2,28), "epiphaneia" (1 Tym 6,14; Tt 2,14).
Przyjście.
W Ewangeliach widoczne jest pewne napięcie pomiędzy eschatologią tradycyjną, sięgającą do zapowiedzi Starego Testamentu, a jej aktualizacją w Nowym Testamencie. Z jednej strony św. Jan Chrzciciel wyrażał się o samym Jezusie, że przyszedł już Sędzia czasów ostatecznych (Mt 3, 11). Z drugiej, ten sam św. Jan pytał chwilę później, czy Jezus jest „Tym, który ma przyjść?” (Mt 11,3). Sam Jezus zaś, posługując się terminami zaczerpniętymi ze Starego Testamentu na określenie Dnia Pańskiego, mówił o sobie że "Nadszedł już" (Mt 12,28). W Dziejach Apostolskich Zesłanie Ducha Świętego było rozumiane jako wypełnienie proroctw Proroka Joela (Jl 3,1-5) o "dniach ostatnich". Podobnie wejście pogan do Kościoła jest rozumiane jako spełnienie proroctwa Amosa 9,11-12 (por. Dz 15,16n) – jednak ani wydarzenie paschalne Wielkiej Nocy, ani Pięćdziesiątnica nie są określane mianem oczekiwanego przez wszystkich chrześcijan "Dnia Pańskiego", w którym ponownie przyjdzie Syn Człowieczy w chwale (Dz 2,16-21).
Dzień Syna Człowieczego.
Według Ewangelii św. Łukasza Syn Człowieczy przybędzie w chwale. Posiada on wszelkie rysy Syna Człowieczego z Księgi Daniela (Łk 17,24nn; por. Dn 7,13-14).
Nowy Testament opisując Dzień Pański, czerpał często z obrazów Starego Testamentu. Apostoł Paweł mówiąc o tym dniu zaznaczał, że będzie to dzień ostatecznego pokonania nieprzyjaciół Bożego planu zbawienia (1 Kor 15,24-28), nadejdzie tak nieoczekiwanie jak włamuje się złodziej i będzie to czas wielkiego cierpienia (1 Tes 5,3). Nastąpi wskrzeszenie zmarłych i spotkanie wszystkich z Chrystusem zstępującym z Nieba (1 Tes 4,16 n). W ostatniej księdze Nowego Testamentu, Apokalipsie, w szczególny sposób podejmującej temat Dnia Pańskiego, spotykamy takie jego elementy: wojska, okrzyki wojenne, gniew, sceny sądu (Ap 20,11n), czy zjawiska "stricte" kosmiczne (Ap 21,1). Według Dz 1,6; 3,19n w owym Dniu zatriumfuje w pełni Bóg (ST) przez swojego Syna Jezusa Chrystusa (NT). 1 List Piotra 1,1n mówi o tym, że w Dniu Pańskim wszystko wróci do dawnego porządku ze względu na dokonujące się zbawienie. Św. Paweł w Liście do Filipian nauczał, że tego dnia ciała ludzkie zostaną przemienione w chwalebne ciała na wzór ciała Chrystusa (Flp 3,20n).
Dzień Pański a życie chrześcijan.
W nauczaniu św. Pawła i w listach innych apostołów oczekiwanie na ponowne przyjście Chrystusa pozwala chrześcijanom przeżywać doczesność z odpowiednią świadomością: mogli pełniej odkrywać swą godność (1 Kor 3,13), znaczenie aktywności ludzkiej (1 Kor 4,3nn). W nauczaniu św. Piotra, świadomość wciąż zbliżającego się Dnia Pańskiego pozwala wiernym z radością i nadzieją znosić prześladowania (1 P 4,13 n) i oczekując go modlić się słowami z modlitwy Pańskiej: „Przyjdź Królestwo Twoje”. Wierzyli, że Bóg doprowadzi swoje dzieło zbawienia do końca (Flp 1,6). W perspektywie tego dnia, Listy zwracają uwagę na dar wiary i czystości w życiu wiernych (1 Kor 1,8; Flp 1,9n; 2 Tym 1,12.18), którzy w postawie miłości oczekują tej ostatniej epifanii (2 Tym 4,8). Listy podkreślają też, że tym, kto ma doprowadzić dzieło zbawienia aż do końca, jest Bóg (Flp 1,6). Pisma Jana Ewangelisty podkreślają rolę ufności chrześcijańskiej, dającej podstawę do dumy w obliczu nadchodzącego Dnia Pańskiego (1 J 2,28; 4,17), jak i wobec jawnych, destrukcyjnych przejawów działalności Antychrysta (J 14,1-4).
Czas paruzji.
Według 1. Listu do Tesaloniczan: „Dzień Pański przyjdzie jak złodziej w nocy” (1 Tes 5,2). Księga Apokalipsy przytacza słowa Jezusa : „Zaiste, przyjdę niebawem” (Ap 22,20). W swym liście Piotr Apostoł przestrzegał: Dzień Pański przybliżył się, blisko jest sąd (1 P 4,5 nn). Ewangelia Mateusza poświęca wiele miejsce Dniowi Pańskiemu: nikt oprócz Boga Ojca nie wie, kiedy czas ten przyjdzie (Mt 24,43), Chrystus zapowiedział pewne opóźnienie (Mt 25,5.19), wzywając wiernych do czuwania, pomnażania talentów (Mt 25,14-30), okazywania pomocy innym ludziom (Mt 25,31-46; por. J 13,33-36; Ga 6,10; Kol 4,5; Ef 5,16).
2. List Piotra przestrzegał chrześcijan, że to, iż ponowne przyjście Pana na Ziemię opóźnia się, wcale nie upoważnia człowieka, do dawania posłuchu fałszywym nauczycielom. Bóg przyjdzie na pewno (2 P 3,10). Jeżeli zaś ze swoim przyjściem, każe nam jeszcze czekać, to dlatego, że czas u Boga, który w swej cierpliwości spodziewa się nawrócenia wszystkich ludzi (2 P 3,8n), jest postrzegany inaczej (2 P 3,8).
Interpretując zapisy odnośnie do perspektywy czasowej paruzji, zawarte w księgach Nowego Testamentu, część badaczy Jezusa historycznego wypracowała hipotezę Jezusa jako proroka apokaliptycznego.
Pascha i paruzja.
Pismo Święte omawia też relację między Paschą i paruzją. Według listu do Efezjan zbawienie jest już osiągnięte (Ef 2,5 n), życie chrześcijan jest ukryte w Bogu (Kol 3,3 n), są już współzmartwychwstali z Chrystusem przez chrzest (Rz 6,3 n). W Ewangelii Jana chrześcijanie otrzymują przestrogę na temat dnia Pańskiego, że będzie to czas poprzedzony licznymi cierpieniami (J 13,19; 14,1; 16,1-4), będzie dniem ostatnim (6,39 n. 44. 54; 11,24; 12,48), nieprzyjaciel będzie wyrzucony precz na zewnątrz (12,31), będzie powszechne zmartwychwstanie na sąd (5,28; 11,24), będzie rzucony ogień (15,6). Według Ewangelii to wszystko wypełnia się już w doczesności (5,25; 12,31): głos Syna Człowieczego zastępuje trąby na sądzie (5,25). Sprawiedliwi otrzymują życie wieczne (5,24), gniew spada na niewiernych (3,36), już teraz objawiana zostaje chwała (1,14; 2,11; 11,40). W ten sposób – według św. Jana – każdy akt zaufania w objawiającego się Jezusa, czyni aktualnym dzień sądu (5,24; 6,47).
Paul Auvray OP i Xaviera Léon-Dufour SJ wskazują, że w Ewangelii Jana ukazane jest napięcie pomiędzy teraźniejszością a przyszłością, choć zdecydowanie jednak rzeczywistość aktualna bierze w niej górę nad oczekiwaniem tego co jeszcze w przyszłości ma się wydarzyć. Kościół o tyle objawia światu w teraźniejszości obecność Chrystusa, o ile wiernie wypełnia prawo miłości (J 13,35).

</doc>
<doc id="84849" url="https://pl.wikipedia.org/wiki?curid=84849" title="Adhortacja">
Adhortacja

Adhortacja ( – upomnienie, napomnienie, zachęta) – dokument zwyczajnego nauczania papieskiego o charakterze duszpasterskim, adresowany do określonej grupy osób (na przykład zakonników, rodzin) albo do całego Kościoła. Najczęściej stanowi podsumowanie Synodu Biskupów i zestawienie wniosków, jakie wypływają z synodu. Adhortacje wydawane są co kilka lat po zakończeniu danego synodu.

</doc>
<doc id="84850" url="https://pl.wikipedia.org/wiki?curid=84850" title="Zygmunt Padlewski">
Zygmunt Padlewski

Zygmunt Padlewski herbu Ślepowron (ur. 1 stycznia 1836, zm. 15 maja 1863) – polski działacz niepodległościowy, generał powstania styczniowego, naczelnik wojenny województwa płockiego od lutego do kwietnia 1863 roku.
Życiorys.
Urodził się w majątku Czerniawka Mała w powiecie berdyczowskim. Był synem Władysława – powstańca listopadowego i Judyty z Potockich. Uczył się w Korpusie Kadetów w Brześciu nad Bugiem, następnie w Petersburgu.
Absolwent Akademii Artylerii w Petersburgu. Był członkiem petersburskiego tajnego Koła Oficerskiego Zygmunta Sierakowskiego. W 1861 wyjechał do Francji, gdzie był prezesem paryskiego Towarzystwa Młodzieży Polskiej. Należał do wykładowców Polskiej Szkoły Wojskowej w Genui i Cuneo we Włoszech. Po powrocie do kraju, od 1862 należał do lewicy stronnictwa „czerwonych”, był członkiem Komitetu Centralnego Narodowego i jednym z głównych inspiratorów wybuchu powstania. Dążył do współdziałania rewolucjonistów polskich i rosyjskich, prowadząc z nimi rozmowy w Londynie i Petersburgu. Po wybuchu powstania, od stycznia 1863 był naczelnikiem miasta Warszawy oraz naczelnikiem powstania w guberni płockiej. Oddział jego nie zdołał jednak zdobyć Płocka i poniósł porażki pod Słominem i Unieckiem (28 stycznia 1863), następnie pod Myszyńcem (9 marca), Drążdżewem (12 marca) i Radzanowem (21 marca 1863). Został ujęty przez Rosjan w zasadzce naczelnika żandarmerii Drozdowa 21 kwietnia pod Borzyminem niedaleko Rypina (udawał się na spotkanie z oddziałem ochotników z zaboru pruskiego, dowodzonych przez kpt. Szermętowskiego, ps. Henryk Łowiński w Radzikach Małych). Przewieziony do więzienia w Lipnie, potem przez Dobrzyń n. Wisłą do Płocka, a następnie skazany na karę śmierci i 15 maja 1863 rozstrzelany za tamtejszymi rogatkami płońskimi. Wraz z nim 21 kwietnia aresztowani zostali kpt. Konstanty Siciński, Jan Sokołowski, Jan Jodłowski i Kuczborski. W 1863 w Żytomierzu został rozstrzelany przez Rosjan jego ojciec Władysław.
Odznaczenia.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami. W 1985 odznaczony został Gwiazdą Wytrwałości.
Upamiętnienie.
W 1916 w miejscu jego śmierci harcerze z Polskiej Organizacji Wojskowej postawili drewniany krzyż z napisem "A z krwi Waszej powstanie mściciel tej ziemi". Krzyż w czasie I wojny światowej usunęli Niemcy. Wrócił w 1923 dzięki inicjatywie płockich harcerzy.
W 1998 na murze Zakładu Karnego w Płocku, w którym był więziony Padlewskich, umieszczono tablicę pamiątkową. Zdecydowała o tym rada miasta.
W Płocku rok 150 rocznicy powstania styczniowego był Rokiem gen. Zygmunta Padlewskiego.
Corocznie w Płocku w miejscu, gdzie zginął Padlewski, organizowane są manifestacje patriotyczne. Od 1963 stoi tam obelisk. Od 1929 w siedzibie Towarzystwa Naukowego Płockiego znajduje się tablica z jego popiersiem. Wcześniej, tzn. w latach 1924–1929, umieszczono ją w kościele garnizonowym na placu Floriańskim w Płocku.
W Myszyńcu na skwerze w pobliżu kolegiaty znajduje się kamień upamiętniający Zygmunta Padlewskiego wystawiony w 2014 jako element parku bohaterów kurpiowskich. Skwer ulokowano u zbiegu ulicy ks. Adama Bargielskiego i Placu Konstantego Rynarzewskiego.
Ulice jego imienia znajdują się w Myszyńcu, Kadzidle, Baranowie, Chorzelach, Płocku, Płońsku, Mławie, Zabrzu, Ostrołęce.
Jest patronem szkoły podstawowej w Radzyminku, Bledzewie, Nadrożu , Zeńboku. Od 1981 patronuje Zespołowi Szkolno-Przedszkolnemu z Oddziałami Integracyjnymi w Kampinosie. Dawniej patronował gimnazjum nr 5 w Płocku.

</doc>
<doc id="84855" url="https://pl.wikipedia.org/wiki?curid=84855" title="Łukasz Abgarowicz">
Łukasz Abgarowicz

Łukasz Maria Abgarowicz (ur. 18 października 1949 w Bydgoszczy) – polski polityk i samorządowiec pochodzenia ormiańskiego, poseł na Sejm IV i V kadencji (2001–2007), senator VII i VIII kadencji (2007–2015).
Życiorys.
Syn Franciszka i Anny. W latach 1967–1972 studiował na Wydziale Zootechnicznym Szkoły Głównej Gospodarstwa Wiejskiego. W marcu 1968 uczestniczył w protestach studenckich, współorganizował strajk okupacyjny na SGGW. Po ukończeniu studiów pracował w Państwowych Torach Wyścigów Konnych, jako aspirant (1972–1975) oraz trener koni wyścigowych (1975–1988). W latach 1988–1999 zarządzał prywatnym przedsiębiorstwem Warnet.
Od 1980 do 1989 był członkiem NSZZ „Solidarność”. W latach 1980–1988 pełnił funkcję przewodniczącego koła zakładowego w PTWK, był też członkiem zarządu Regionu Mazowsze, delegatem na I Krajowy Zjazd Delegatów w Gdańsku, a w latach 1988-1989 członkiem Tymczasowego Zarządu Regionu Mazowsze. W latach 1989–1990 należał do Warszawskiego Komitetu Obywatelskiego.
W latach 90. zaangażował się w działalność samorządu terytorialnego. Zasiadał w radzie gminy Warszawa-Centrum, gdzie pełnił funkcję wiceprzewodniczącego. Działał w organach samorządu gospodarczego, m.in. w Izbie Przemysłowo-Handlowej Polska-RPA i Polskim Stowarzyszeniu Małych i Średnich Przedsiębiorstw. W latach 1997–2001 był wiceprezydentem Polskiej Izby Handlu, Usług i Producentów Rynkowych.
W 1990 działał w Ruchu Obywatelskim Akcji Demokratycznej, a następnie w Unii Demokratycznej i Unii Wolności. Od 2001 należy do Platformy Obywatelskiej.
Z ramienia Platformy Obywatelskiej sprawował mandat posła na Sejm IV i V wybieranego w okręgu płockim. Został członkiem rady krajowej PO. Wybrany na przewodniczącego regionu mazowieckiego partii na zjeździe 22 maja 2006, zrezygnował z pełnienia tego urzędu już pięć dni później. Było to skutkiem usunięcia z szeregów partii Pawła Piskorskiego oraz łączenia jego osoby z zarzucanymi byłemu prezydentowi Warszawy nieprawidłowościami i możliwymi nadużyciami finansowymi.
W wyborach parlamentarnych w 2007 został wybrany do Senatu w okręgu podwarszawskim z wynikiem 223 704 głosów. W 2011 z powodzeniem ubiegał się o reelekcję, w nowym okręgu jednomandatowym dostał 105 825 głosów. W wyborach w 2015 bez powodzenia ubiegał się o mandat poselski. W 2016 został rzecznikiem dyscypliny partyjnej Platformy Obywatelskiej.
W latach 2012–2015 był prezesem zarządu Polskiego Związku Jeździeckiego. W 2018 wszedł w skład powołanego przez Lecha Wałęsę Komitetu Obywatelskiego, mającego skupić się na monitorowaniu prawidłowego przebiegu wyborów w Polsce w latach 2018–2020.

</doc>
<doc id="84857" url="https://pl.wikipedia.org/wiki?curid=84857" title="Mieczysław Aszkiełowicz">
Mieczysław Aszkiełowicz

Mieczysław Aszkiełowicz (ur. 12 stycznia 1957 w Olsztynie) – polski polityk, związkowiec, rolnik, leśnik, poseł na Sejm IV i V kadencji.
Życiorys.
Wykształcenie i praca zawodowa.
W 1975 ukończył Zasadniczą Zawodową Szkołę Samochodową. W latach 1976–1977 pracował jako kierowca w Przedsiębiorstwie Łączności w Olsztynie. Od 1977 do 1978 był pracownikiem budowlanym w przedsiębiorstwie PEWEROL w Ostródzie. W latach 1978–1979 ponownie zatrudniony w olsztyńskim Przedsiębiorstwie Łączności jako mechanik. W latach 1979–1981 był pracownikiem Zakładowej Zawodowej Straży Pożarnej w Olsztyńskich Zakładach Opon Samochodowych. Od 1981 do 1982 pracował w przedsiębiorstwie Lasy Państwowe w Kudypach jako kierowca. Do 1990 zatrudniony był w Zakładowej Zawodowej Straży Pożarnej w Gutkowie. Członek Ochotniczej Straży Pożarnej oraz Polskiej Federacji Związków Hodowców Bydła Mlecznego. Zasiadł w zarządzie Warmińsko-Mazurskiego Związku Hodowców Bydła.
W 1990 zaczął prowadzić indywidualne gospodarstwo rolne o powierzchni 75 ha w Jonkowie, zajmujące się produkcją bydła mlecznego. W latach 1994–1998 zasiadał w zarządzie i radzie gminy Jonkowo. Był założycielem Fundacji „Dzieciom Rolników”, której został wiceprezesem.
W kwietniu 2008 został odznaczony przez ministra rolnictwa Odznaką honorową „Zasłużony dla Rolnictwa”.
Działalność polityczna i związkowa.
Od 1985 należał do Zjednoczonego Stronnictwa Ludowego, a w 1990 wstąpił do Polskiego Stronnictwa Ludowego, w którym pełnił funkcję wiceprezesa zarządu wojewódzkiego. Z partii tej odszedł w 2001. W 1998 został równocześnie przewodniczącym Związku Zawodowego Rolnictwa „Samoobrona” Warmii i Mazur (do 2007).
W wyborach do Sejmu w 2001 uzyskał liczbą 6753 głosów mandat poselski na Sejm IV kadencji jako kandydat Samoobrony RP z okręgu olsztyńskiego. Wszedł w skład prezydium klubu parlamentarnego tej partii. Od 2001 do 2007 przewodniczył zarządowi wojewódzkiemu ugrupowania.
Prokurator Prokuratury Rejonowej w Olsztynie oskarżył go udział w nielegalnej okupacji Urzędu Wojewódzkiego. Proces w tej sprawie został w 2002 warunkowo umorzony przez tamtejszy sąd.
Wraz z Jerzym Pękałą w czasie IV kadencji Sejmu został upomniany przez Komisję Etyki Poselskiej za stosowanie „wobec siebie przemocy”, doprowadzając „do widocznych uszkodzeń ciała i utraty równowagi”. Według KEP posłowie „(...) sprawiali wrażenie osób znajdujących się w stanie wskazującym na nadmierne spożycie alkoholu. Zachowywali się w sposób zaprzeczający elementarnym zasadom przyzwoitości i dobrego wychowania (...)”.
W wyborach w 2005 po raz drugi został posłem (dostał 5892 głosy). Zasiadał w Komisji Rolnictwa i Rozwoju Wsi, Komisji Samorządu Terytorialnego i Polityki Regionalnej, Komisji Ochrony Środowiska, Zasobów Naturalnych i Leśnictwa oraz Komisji do Spraw Unii Europejskiej. Był także wiceprzewodniczącym komisji nadzwyczajnej ds. prawa spółdzielczego.
W przedterminowych wyborach parlamentarnych w 2007 bezskutecznie ubiegał się o reelekcję (otrzymał 1861 głosów). Tuż po wyborach wystąpił z Samoobrony RP. Brał udział w zakładaniu Partii Regionów. W wyborach samorządowych w 2010, 2014 i 2018 kandydował do sejmiku warmińsko-mazurskiego z ramienia Sojuszu Lewicy Demokratycznej lub SLD Lewica Razem.
W wyborach parlamentarnych w 2011 bezskutecznie kandydował do Sejmu z listy SLD (otrzymał 414 głosów). W 2014 ubiegał się nadto o urząd wójta gminy Jonkowo (startując z własnego komitetu, otrzymał 15,19% głosów i zajął trzecie miejsce spośród czterech kandydatów). W 2015 był ponownie kandydatem do Sejmu – tym razem wystartował z listy Zjednoczonej Lewicy.
Życie prywatne.
Mieczysław Aszkiełowicz jest żonaty, ma pięcioro dzieci.

</doc>
<doc id="84859" url="https://pl.wikipedia.org/wiki?curid=84859" title="Waldemar Borczyk">
Waldemar Borczyk

Waldemar Borczyk (ur. 15 lutego 1960 w Kijach) – polski polityk, samorządowiec, przedsiębiorca, poseł na Sejm IV kadencji.
Życiorys.
Uzyskał wykształcenie średnie zawodowe. W 1981 ukończył technikum elektromechaniczne. Podjął nieukończone studia na Politechnice Łódzkiej. Od 1990 do 2001 był właścicielem sieci sklepów wielobranżowych. Prowadził też gospodarstwo rolne (hodowla bydła i produkcja roślinna).
W latach 1998–2001 był przewodniczącym rady gminy Osjaków. Kierował w tym okresie również gminną komisją rozwiązywania problemów alkoholowych. Od 2000 do 2001 pełnił funkcję sekretarza Forum Samorządowego Ziemi Wieluńskiej. Był też wiceprezesem LKS „Warta” w Osjakowie. W 1995 wstąpił do Związku Zawodowego Rolnictwa „Samoobrona”.
W 2001 z listy Samoobrony RP (zasiadał w jej radzie krajowej) uzyskał mandat poselski na Sejm IV kadencji w okręgu sieradzkim (8924 głosy). Zasiadał w Komisji Administracji i Spraw Wewnętrznych oraz Komisji Finansów Publicznych. W 2003 został przewodniczącym Samoobrony RP oraz ZZR „Samoobrona” w województwie łódzkim, funkcję tę pełnił przez kilka miesięcy. W 2004 został wykluczony z klubu parlamentarnego i partii. Wstąpił następnie do partii Inicjatywa RP.
W wyborach parlamentarnych w 2005 nie ubiegał się o reelekcję. W 2006 wstąpił do Samoobrony Ruch Społeczny, a w 2007 kilka miesięcy należał do Samoobrony Odrodzenie (przewodniczył władzom wojewódzkim partii). Ponownie zajął się prowadzenie własnej działalności gospodarczej.
W 2006 został skazany przez łódzki sąd rejonowy na karę 1 roku pozbawienia wolności z warunkowym zawieszeniem jej wykonania na trzyletni okres próby i grzywnę za napaść na policjanta i zniesławienie sędziego. W 2011 Sąd Rejonowy w Tomaszowie Mazowieckim skazał go na karę 1 roku i 3 miesięcy pozbawienia wolności z warunkowym zawieszeniem jej wykonania na okres próby 3 lat za oszustwa popełnione przy zbieraniu funduszy wyborczych w 2002.
W lipcu 2013 został przewodniczącym zarządu Społecznego Komitetu Ochrony Praw Człowieka w Wieluniu. W lutym 2015 zasiadł w radzie krajowej nowo powołanej partii Zmiana. W wyborach samorządowych w 2018 uzyskał mandat radnego rady powiatu wieluńskiego z listy Prawa i Sprawiedliwości.
Życie prywatne.
Mieszka w Kuźnicy Ługowskiej, ma syna i dwie córki.

</doc>
<doc id="84861" url="https://pl.wikipedia.org/wiki?curid=84861" title="Alfred Budner">
Alfred Budner

Alfred Budner (ur. 30 sierpnia 1950 w Tomaszewie) – polski polityk, rolnik, zootechnik, poseł na Sejm IV i V kadencji.
Życiorys.
Uzyskał wykształcenie średnie zawodowe, w 1970 ukończył technikum hodowlane w Kościelcu. Jest zootechnikiem. Prowadzi 156-hektarowe gospodarstwo rolne. W latach 80. był prezesem Krajowego Klubu Producentów Mleka. Pełnił też funkcję wiceprzewodniczącego Centralnego Związku Spółdzielczości Mleczarskiej.
Od 1976 do 1989 należał do Zjednoczonego Stronnictwa Ludowego. W latach 1976–1982 był radnym Gminnej Rady Narodowej w Starym Mieście. W 1997 wstąpił do ZZR „Samoobrona”, a następnie także do partii Samoobrony RP. Pełnił funkcje wiceprzewodniczącego zarządu wojewódzkiego związku i członka prezydium partii. W latach 90. był organizatorem protestów rolniczych w okolicach Konina.
W 2001 i 2005 był wybierany z listy Samoobrony RP na posła okręgu konińskiego (otrzymał kolejno: 8811 i 16 075 głosów). Zasiadał w Komisji Zdrowia, Komisji Rolnictwa i Rozwoju Wsi, Komisji Ochrony Środowiska, Zasobów Naturalnych i Leśnictwa oraz Komisji Samorządu Terytorialnego i Polityki Regionalnej. Przewodniczył też Podkomisji nadzwyczajnej do spraw programu nieodpłatnego przekazywania mięsa z zapasów Agencji Rynku Rolnego. Kierował również Parlamentarnym Zespołem Myśliwych i Sympatyków Łowiectwa.
W wyborach w listopadzie 2006 bez powodzenia kandydował na urząd prezydenta miasta Konina. Otrzymał 2,56% głosów, zajmując ostatnie miejsce spośród pięciu kandydatów. Od maja do grudnia 2006 był doradcą ministra rolnictwa Andrzeja Leppera. W grudniu 2006 odszedł z klubu parlamentarnego i partii. W lipcu 2007 współtworzył Samoobronę-Odrodzenie.
W przedterminowych wyborach parlamentarnych w 2007 bez powodzenia ubiegał się o reelekcję jako bezpartyjny kandydat z 16. miejsca listy Prawa i Sprawiedliwości (otrzymał 6736 głosów). Został następnie członkiem PiS. W wyborach parlamentarnych w 2011 ponownie bez powodzenia kandydował z listy tej partii do Sejmu (otrzymał 3546 głosów), a w wyborach samorządowych w 2014 do rady powiatu konińskiego.
W 2008 został skazany przez Sąd Okręgowy w Warszawie na karę 5 tys. zł grzywny za zniszczenie w 2002 zboża należącego do Zbigniewa Komorowskiego poprzez wysypanie go na tory. Wyrok ten został w marcu 2009 utrzymany w mocy przez Sąd Apelacyjny.
Życie prywatne.
Zamieszkał w Tomaszewie. Żonaty, ma dwoje dzieci – syna Tomasza i córkę Margaretę.

</doc>
<doc id="84865" url="https://pl.wikipedia.org/wiki?curid=84865" title="Książęta opawscy">
Książęta opawscy

Książęta opawscy (w latach 1336–1377 – opawsko-raciborscy)
Księstwo opawskie (1269–1456).
"W 1269 roku — Opawa wydzielona z Marchii morawskiej."
Piastowie.
"1311-1318 — Opawa włączona do domeny królewskiej Luksemburgów."
Przemyślidzi.
"Od 1485 roku — Głubczyce włączone do korony czeskiej."
Hunyady.
"Od 1501 roku — Opawa włączona do korony czeskiej."

</doc>
<doc id="84866" url="https://pl.wikipedia.org/wiki?curid=84866" title="Józef Cepil">
Józef Cepil

Józef Cepil (ur. 19 marca 1960 w Parchocinie) – polski polityk, ekonomista, inżynier rolnik, urzędnik państwowy, poseł na Sejm IV i V kadencji.
Życiorys.
Wykształcenie i praca zawodowa.
Posiada wyższe wykształcenie, w 1989 ukończył studia na Wydziale Rolniczym Akademii Rolniczej w Lublinie, a w 2009 także studia doktoranckie w Kolegium Zarządzania i Finansów Szkoły Głównej Handlowej. W latach 1980–2001 prowadził 12-hektarowe gospodarstwo rolne (produkcja roślinna), wcześniej pracował jako ślusarz w Hucie im. Lenina w Krakowie. W okresie 1984–1986 kierował zarządem gminnym ZSMP w Nowym Korczynie. Był także instruktorem ZHP.
W 2008 został pracownikiem warszawskiej delegatury Najwyższej Izby Kontroli. Później objął samodzielne stanowisko ds. audytu wewnętrznego w Urzędzie Miasta i Gminy w Busku-Zdroju. W 2016 został zastępcą dyrektora oddziału regionalnego Agencji Restrukturyzacji i Modernizacji Rolnictwa w Kielcach.
W lipcu 2018 w Kielcach prezes ARiMR Maria Fajger wręczyła Józefowi Cepilowi powołanie na stanowisko dyrektora świętokrzyskiego oddziału agencji, zastąpił na tej funkcji Małgorzatę Erlich-Smurzyńską, która ustąpiła 21 czerwca.
Działalność polityczna.
Od 1980 działał w Zjednoczonym Stronnictwie Ludowym, a w 1990 wstąpił do Polskiego Stronnictwa Ludowego. W latach 1992–2001 zasiadał w radzie i zarządzie gminy Nowy Korczyn. W 1997 przeszedł z PSL do partii Przymierze Samoobrona (działającej od 2000 pod nazwą Samoobrona Rzeczpospolitej Polskiej). W latach 1999–2006 kierował strukturami wojewódzkimi ugrupowania w województwie świętokrzyskiem. W 2001 i 2005 uzyskiwał mandat poselski z listy tej partii w okręgu kieleckim (otrzymał kolejno 10 836 i 10 526 głosów). Od 2003 do 2006 zasiadał w prezydium ZZR „Samoobrona”. We wrześniu 2006 opuścił Samoobronę RP, wstępując do nowo powstałego klubu parlamentarnego Ruch Ludowo-Narodowy. Od października do listopada 2006 przewodniczył klubowi (jako p.o.).
W grudniu 2006 wszedł w skład koła Ruch Ludowo-Chrześcijański. W lutym 2007 współtworzył partię Ruch Ludowo-Narodowy. W sierpniu 2007 wstąpił do Prawa i Sprawiedliwości. W trakcie posłowania był wiceprzewodniczącym Komisji ds. Unii Europejskiej. Zasiadał też w Komisji Finansów Publicznych.
W wyborach parlamentarnych w 2007 z listy PiS bez powodzenia ubiegał się o reelekcję (uzyskał 1943 głosy). Później wystąpił z tej partii. W wyborach samorządowych w 2014 z ramienia lokalnego komitetu bezskutecznie kandydował na radnego powiatu buskiego i wójta gminy Nowy Korczyn (uzyskał 7,78% głosów i zajął trzecie miejsce spośród czterech kandydatów). W 2018 został kandydatem PiS do sejmiku świętokrzyskiego.
Życie prywatne.
Józef Cepil jest żonaty, ma dwoje dzieci.

</doc>
<doc id="84870" url="https://pl.wikipedia.org/wiki?curid=84870" title="Czajka zwyczajna">
Czajka zwyczajna

Czajka zwyczajna, czajka, czajka pospolita ("Vanellus vanellus") – gatunek średniego ptaka wędrownego z rodziny sieweczkowatych (Charadriidae). Jeden z bardziej rozpowszechnionych ptaków błotnych. Nie wyróżnia się podgatunków. Jest to gatunek bliski zagrożenia.
Zasięg występowania.
Czajka zamieszkuje niemal całą Europę i umiarkowaną strefę Azji aż po Pacyfik (do Morza Japońskiego). Zimuje w Europie Zachodniej, na wyspach wschodniego Atlantyku, w północnej Afryce, basenie Morza Śródziemnego, na Bliskim i Dalekim Wschodzie oraz w Indiach. W Polsce występuje w całym kraju, choć nierównomiernie, bo najliczniej na wschodzie. Pojawia się też w niższych partiach gór. Zachodnio- i południowoeuropejskie populacje są osiadłe, ma na to wpływ łagodny klimat. Przeloty marzec–kwiecień oraz czerwiec i późniejsze miesiące.
Morfologia.
W locie charakterystyczna sylwetka – zgięte, zaokrąglone od tyłu skrzydła od białego spodu lub wierzchu wyglądają jak litera „M”, zakończone są czarnym upierzeniem. Leci z prędkością 50 km/h. W szacie spoczynkowej zacierają się granice między białymi i czarnymi plamami, a głowa i podgardle stają się białawe. Młode osobniki są bardziej brązowe z bardzo krótkim czubkiem na głowie. Jest wielkości gołębia, ale ma znacznie dłuższe nogi.
Status, ochrona i zagrożenia.
Od 2015 roku IUCN klasyfikuje czajkę jako gatunek bliski zagrożenia (NT – "Near Threatened"); wcześniej, od 1988 roku zaliczała ją do gatunków najmniejszej troski (LC, "Least Concern"). Liczebność światowej populacji, według szacunków organizacji Wetlands International z 2012 roku, mieści się w przedziale 5,6–10,5 milionów osobników. 
W Polsce objęta ochroną gatunkową ścisłą, wymaga ochrony czynnej. Na "Czerwonej liście ptaków Polski" uznana za gatunek zagrożony (EN).
Liczebność czajki w Europie spada; według szacunków organizacji BirdLife International z 2015 roku, europejska populacja zmalała o 30–49% w ciągu 27 lat (3 pokolenia). Podobny silnie spadkowy trend obserwowany jest również w Polsce – w latach 2000−2016 średni roczny spadek liczebności wynosił 6%. Według szacunków Monitoringu Pospolitych Ptaków Lęgowych, w latach 2013–2018 populacja czajki na terenie kraju liczyła 64–87 tysięcy par lęgowych.
Istotna jest wysokość roślin na lęgowisku, która nie powinna przekraczać na początku okresu lęgowego około 8 cm wysokości. Wysiadujące ptaki mogą dzięki temu się widzieć, ale też mieć widok na okolicę, co daje im poczucie bezpieczeństwa, a pisklęta mogą bez przeszkód biegać. Na te warunki ma wpływ człowiek, który stosując nawozy może zwiększyć gęstość, wysokość i szybkość wzrostu roślinności. Stosowane powszechnie chemikalia wybijają owady, główne pożywienie czajek. Pierwotne siedliska jak wilgotne łąki i torfowiska w wyniku osuszania ptak ten często musiał zamienić na tereny rolnicze. Do innych czynników wpływających na spadek liczebności czajki należy niski sukces lęgowy – wysokie straty w lęgach powodowane są przez drapieżne ssaki (np. lisy) i ptaki. Lęgi i same gniazda są zagrożone wycinaniem w czasie wcześniejszych żniw, kiedy to młode jeszcze nie zdążą się usamodzielnić.

</doc>
<doc id="84873" url="https://pl.wikipedia.org/wiki?curid=84873" title="Nawietrzność">
Nawietrzność

Nawietrzność – zjawisko występujące na statkach z napędem żaglowym, polegające na dążeniu jednostki do skręcania w kierunku, z którego wieje wiatr (ostrzenia), mimo neutralnego położenia steru. Zachowanie takie jest spowodowane brakiem zrównoważenia żaglowego, co może być stałą cechą jednostki, lub skutkiem celowego działania.
Przyczyna nawietrzności.
Równowaga kursowa jachtu zależy od wzajemnego położenia środka ożaglowania (SOż) oraz środka bocznego oporu SBO. W ogólności nawietrzność występuje, gdy SOż przesunięty jest w kierunku rufy względem SBO. Powstaje wtedy moment powodujący ostrzenie jachtu.
Wpływ na powstawanie nawietrzności ma zarówno ożaglowanie jak i kształt części podwodnej kadłuba. Niewielką nawietrzność uznaje się za cechę pozytywną, zwiększającą bezpieczeństwo żeglugi, ponieważ przy utracie kontroli nad sterem powoduje samoczynną stabilizację kursu jednostki na granicy kąta martwego. Zbyt duża nawietrzność jest niepożądana, utrudnia manewrowanie i wymaga stałego wychylenia steru od pozycji neutralnej, co zwiększa opór hydrodynamiczny jednostki.
Sposoby wywoływania nawietrzności.
Istnieją sposoby celowego wywoływania nawietrzności jachtu poprzez działanie sternika lub całej załogi. W ogólności sprowadzają się one do wpływania na położenie SOż lub SBO. Poniżej opisano kilka z nich.
Działania mające na celu przesunięcie SOż w kierunku rufy:
Działania mające na celu przesunięcie SBO w kierunku dziobu:
Podczas projektowania jachtu konstruktor stara się zaplanować ożaglowanie dla jednostki oraz kształt kadłuba w taki sposób, aby jacht był zrównoważony, jednakże w przypadkach samodzielnych modyfikacji takich jak np. zmiana ożaglowania (jego typu, powierzchni, czy kroju) lub kształtu kadłuba, może wystąpić nawietrzność lub zawietrzność jednostki.
Zjawiskiem przeciwnym nawietrzności jest zawietrzność, a w transporcie lądowym zjawiskami podobnymi do nich są nadsterowność i podsterowność.

</doc>
<doc id="84875" url="https://pl.wikipedia.org/wiki?curid=84875" title="Zawietrzność">
Zawietrzność

Zawietrzność – zjawisko występujące na statkach z napędem żaglowym, polegające na dążeniu jednostki do skręcania w kierunku przeciwnym do kierunku, z którego wieje wiatr (odpadania), mimo neutralnego położenia steru. Zachowanie takie jest spowodowane brakiem zrównoważenia żaglowego, co może być stałą cechą jednostki, lub skutkiem celowego działania.
Przyczyna zawietrzności.
Równowaga kursowa jachtu zależy od wzajemnego położenia środka ożaglowania (SOż) oraz środka bocznego oporu SBO. W ogólności zawietrzność występuje, gdy SOż przesunięty jest w kierunku dziobu względem SBO. Powstaje wtedy moment powodujący odpadanie jachtu.
Wpływ na powstawanie zawietrzności ma zarówno ożaglowanie jak i kształt części podwodnej kadłuba. Zawietrzność uznaje się zwykle za cechę niepożądaną, stwarzającą zagrożenie w przypadku utraty kontroli nad sterem - jednostka zaczyna wówczas zmieniać szybko kurs na pełniejszy. Może to spowodować nadmierny przechył wywołany wzrostem siły przechylającej i w skrajnych przypadkach wywrotkę jednostki. Stała zawietrzność jachtu utrudnia manewrowanie i wymaga stałego wychylenia steru od pozycji neutralnej, co zwiększa opór hyrodynamiczny jednostki.
Sposoby wywoływania zawietrzności.
Istnieją sposoby celowego wywoływania zawietrzności jachtu poprzez działanie sternika lub całej załogi. W ogólności sprowadzają się one do wpływania na położenie SOż lub SBO. Poniżej opisano kilka z nich.
Działania mające na celu przesunięcie SOż w kierunku dziobu:
Działania mające na celu przesunięcie SBO w kierunku rufy:
Podczas projektowania jachtu konstruktor stara się zaplanować ożaglowanie dla jednostki oraz kształt kadłuba w taki sposób, aby jacht był zrównoważony, jednakże w przypadkach samodzielnych modyfikacji takich jak np. zmiana ożaglowania (jego typu, powierzchni, czy kroju) lub kształtu kadłuba, może wystąpić nawietrzność lub zawietrzność jednostki.
Zjawiskiem przeciwnym zawietrzności jest nawietrzność, a w transporcie lądowym zjawiskami podobnymi do nich są nadsterowność i podsterowność.

</doc>
<doc id="84877" url="https://pl.wikipedia.org/wiki?curid=84877" title="Macedonianizm">
Macedonianizm

Macedonianizm – doktryna, szerząca się w IV wieku w Tracji, Bitynii i Hellesponcie. Jej wyznawców określano mianem macedonian. Twierdzili oni, że Duch Święty nie jest hypostazą Trójcy Świętej. Zwani są też, od ich duchowego przywódcy Maratoniusza z Nikomedii, maratonianami i pneumatomachami. Początek swój wzięła od Macedoniusza, biskupa Konstantynopola w latach 342-359, jej duchowymi przywódcami byli biskupi Maratoniusz z Nikomedii, Eustacjusz z Sebaste, Eleuzjusz z Kyzykos, Sabin i prezbiter Eutropiusz. Po próbach rekoncyliacji nauki zostały potępione przez Sobór konstantynopolitański I w 381, po czym cesarz Teodozjusz I Wielki wypędził macedonian z Konstantynopola, poddając ich następnie różnym represjom. Wskutek tego oraz w wyniku wewnętrznych podziałów, nauka zanikła w ciągu jednego pokolenia. 
Grupa ta twierdziła, że Duch Święty nie jest osobą boską, lecz istotą stworzoną przez Boga, tyle tylko, że doskonalszą od pozostałych - aniołem przewodzącym innym aniołom. Nauka ta właściwie stanowiła zastosowanie do Ducha Świętego ariańskiej nauki o Synu Bożym. Stąd Augustyn z Hippony podaje, że z powodu uznawania współistotności Ojca i Syna, a odrzucania boskiej natury Ducha Świętego niektórzy „nazywają ich semi-arianami, gdyż w tej kwestii po części są z nimi, a po części z nami”. Podaje też, że nauka macedonian o Duchu Świętym przez niektórych jest rozumiana tak, że nie jest On Bogiem lecz boskością Ojca i Syna, nie mając nic własnego”. 
Tomasz z Akwinu również traktuje naukę Macedoniusza jako pokrewną arianizmowi, wymieniając jego błąd zaraz po Ariuszu. Wskazuje, że nieuznanie boskości Ducha Świętego prowadzi do zaciemnienia prawdy o boskości Chrystusa: „Ponieważ Macedoniusz powiedział, że Duch Święty jest stworzeniem, odebrał Synowi władzę tchnienia (spirandi) Boskiej Osoby”.
Macedonianizm zwalczało pod koniec IV wieku wielu teologów, między innymi święty Bazyli z Cezarei i Grzegorz z Nazjanzu. Analogiczna grupa, zwana tropikami, rozwijała się w tym czasie w Egipcie. Polemizował z nimi Atanazy Wielki.

</doc>
<doc id="84879" url="https://pl.wikipedia.org/wiki?curid=84879" title="Macedonianie">
Macedonianie



</doc>
<doc id="84880" url="https://pl.wikipedia.org/wiki?curid=84880" title="Buldog francuski">
Buldog francuski

Buldog francuski – jedna z ras psów, należąca do grupy psów do towarzystwa, zaklasyfikowana do sekcji małych psów molosowatych. Typ dogowaty. Nie podlega próbom pracy.
Rys historyczny.
Pochodzenie tej francuskiej rasy jest niemal w całości angielskie. Przodkami "Bouledogue Français" był zapewne buldog angielski oraz terier – pies w typie boston terriera. Psy angielskie znalazły się na terytorium Francji wraz z liczną grupą tkaczy emigrujących na kontynent w poszukiwaniu pracy.
Wygląd.
Pies o małej, krępej i muskularnej sylwetce. Ma szeroką, kwadratową głowę o dużych, stojących uszach. Według wzorca tej rasy ogon jest „naturalnie krótki, idealnie-wystarczająco długi, by zasłonić odbyt, nisko osadzony, raczej prosty, gruby u nasady i zwężający się stopniowo ku końcowi. Dopuszczalny jest ogon skręcony, zawinięty, załamany lub dłuższy, lecz niesięgający poniżej stawu skokowego. Ogon, nawet w ruchu, nie przekracza linii poziomej grzbietu”.
Umaszczenie i sierść.
Płowa, pręgowana lub nie, ze średnią lub dużą ilością bieli. 
Zachowanie i charakter.
Buldog francuski jest to pies łagodny i towarzyski. Jest inteligentny, aktywny i skory do zabaw. Nazwa buldog jest jedynie konsekwencją pochodzenia rasy od buldoga angielskiego, który początkowo był rosłym i dobrze zbudowanym psem, używanym do walk. Jest skłonny do alergii pokarmowych. Przywiązuje się silnie do właściciela, akceptuje łatwo inne zwierzęta w swoim otoczeniu.
Użytkowość.
Obecnie buldog francuski jest psem rodzinnym i towarzyszącym. Według Polskiego Związku Kynologicznego kwalifikuje się do IX grupy, psy do towarzystwa w sekcji 11 tj. małe psy molosowate. W tej samej grupie i sekcji znajdują się kuzyni buldoga francuskiego tacy jak boston terier oraz mops.
Zdrowie.
Buldog francuski należy do ras brachycefalicznych (psy mające krótką kufę i spłaszczony pysk), które obciążone są dużym ryzykiem wielu chorób związanych ze specyficzną budową ich ciała. Najczęstsze schorzenia, na które cierpią, to:
Częstość występowania predyspozycji do tych wad wzrasta wraz z wiekiem buldogów. 
W 2016 roku Brytyjskie Stowarzyszenie Weterynaryjne wystosowało apel, w którym przestrzegało przed kupowaniem psów tej rasy z powodu ich problemów zdrowotnych.
W 2018 roku weterynarze z sieci brytyjskich klinik Valley Vets ogłosili, że ze względu na obciążenia zdrowotne u psów z ras brachycefalicznych (w tym buldogów francuskich) nie będą leczyć u nich bezpłodności i tym samym przyczyniać się do ich rozmnażania.
Dysplazja stawu biodrowego dotyka 30,4% buldogów francuskich według Orthopedic Foundation for Animals. Jest to 20 ze 190 przebadanych ras, która najczęściej zapada na tę chorobę.
Ze względu na problemy zdrowotne, z jakimi zmagają się buldogi, Holandia wprowadziła szczegółowe wytyczne dotyczące klasyfikacji psów, które później będą mogły być dopuszczane do rozrodu.
Długość życia.
Royal Veterinary College w Hatfield w Wielkiej Brytanii wraz ze współpracownikami przeanalizował dane dotyczące ponad 30 000 psów w Wielkiej Brytanii w latach 2016-2020. Duża wielkość próby opierała się na anonimowych danych dostarczonych przez 30 procent gabinetów weterynaryjnych w kraju.
Naukowcy odkryli, że teriery Jack Russell miały najwyższą średnią długość życia wynoszącą 12,7 lat, a następnie Border collie z 12,1 latami. Buldogi francuskie miały najniższą oczekiwaną długość życia – zaledwie 4,5 roku – a następnie buldogi angielskie – 7,4 roku

</doc>
<doc id="84881" url="https://pl.wikipedia.org/wiki?curid=84881" title="Banshee">
Banshee

Banshee (ang. [], z irl. "bean-sidhe", w nowoirlandzkim "bean sí" [], „kobieta z kurhanu”) – w mitologii irlandzkiej zjawa w kobiecej postaci, najczęściej zwiastująca śmierć w rodzinie.
Charakterystyka.
Postać banshee jako istoty pośredniczącej między krainą zaświatów a ludźmi, wiąże się z mitem o Tuatha Dé Danann. Według tradycji niektóre rodziny irlandzkie miały związane ze sobą banshee, które ukazywały się przed śmiercią ich bliskich. Banshee charakteryzuje żałosny płacz lub zawodzenie, którym zdarzenie to przepowiadają.
Przekazy rozróżniają między ujrzeniem a usłyszeniem banshee – usłyszenie lamentu banshee prorokuje śmierć w rodzinie, ujrzenie tej istoty zapowiada śmierć osoby, która ją widziała. Banshee z tych opowieści zawsze są ubrane na biało i mają długie, jasne włosy, które czeszą srebrnymi grzebieniami. Podobnie jak skrzaty, banshee przywiązują się do jednego ludzkiego domostwa. W szkockim folklorze występują podobne do banshee istoty, które piorą odzież ludzi mających wkrótce umrzeć. Pojawienie się kilku tych istot naraz może zwiastować niedaleką śmierć kogoś wybitnego pod względem duchowym.
Odniesienia w kulturze współczesnej.
W "Księdze istot zmyślonych" Jorge Luis Borges pisze: "Ponoć nikt jej nigdy nie widział; jest nie tyle formą, ile jękiem zakłócającym noce mieszkańcom Irlandii i (...) nękającym również górskie okolice Szkocji". Jęki te określane są jako "keening" (lamentujące).
Banshee pojawiają się także w utworach i grach fantasy jako istoty epizodyczne. Motyw Banshee występuje w takich grach komputerowych jak Warcraft, World of Warcraft, Ghost Master, Heroes of Might &amp; Magic V, , Orna, Phasmophobia,Warhammer Total War oraz Mass Effect.
Istnieją wierzenia, że kobieta nieszczęśliwa, cierpiąca z powodu zawodu miłosnego, która usłyszy lament banshee nie musi umrzeć po takim zdarzeniu. Może sama się w nią przemienić. Motyw ten został wykorzystany w serialu "Czarodziejki".
W serii powieści fantastycznych o przygodach Harry’ego Pottera autorstwa Joanne K. Rowling "banshee" przetłumaczone jest na język polski jako "szyszymora". Pod tą samą nazwą pojawia się również w powieści Anety Jadowskiej pt. "Złodziej Dusz". W powieści "Wieża Jaskółki" Andrzeja Sapkowskiego Banshee występuje pod nazwą Beann'shie. W powieści "Piekło pocztowe" Terry’ego Pratchetta banshee występuje jako osobnik płci męskiej.
Banshee jest jedną z postaci serialu "", nastoletnia Lydia Martin, przyjaciółka głównych bohaterów.
Banshee jest również jedną z postaci w anime "Hakushaku to yōsei", Duchem Stróżem jednego ze szamanów w "Królu szamanów", a także jako jedna z antagonistek w komiksie "W.I.T.C.H.". Banshee grają także epizodyczną rolę w serii "Karneval" autorstwa Tōya Mikanagi, jako stworzenia podobne do kobiet, pomagają Hirato w poszukiwaniach lub łapaniu varug.
Banshee pojawia się także w grze Mass Effect 3 produkcji studia BioWare jest tam jedną z form przeciwników a dokładniej gatunek Asari przemienia się właśnie w Banshee pod wpływem agresywnej rasy Żniwiarzy.
„Banshee” to także tytuł piosenki, którą Anna Kearney reprezentowała Irlandię w 17. Konkursie Piosenki Eurowizji dla Dzieci w 2019 roku.
"The Banshees of Inisherin" (pol. "Duchy Inisherin") to tytuł amerykańskiego filmu, mrocznej tragikomedii z 2022 roku, w reżyserii Martina McDonagha

</doc>
<doc id="84883" url="https://pl.wikipedia.org/wiki?curid=84883" title="Nüshu">
Nüshu

Nüshu () – pismo używane w południowych Chinach (prowincja Hunan), o 400-letniej historii, posługiwały się nim wyłącznie kobiety w okolicach powiatu Jiangyong (江永) w prowincji Hunan. Był to otwarty sylabariusz oparty na miejscowym dialekcie Chéngguān (城关土话), południowej odmianie dialektu xiang (湘 xiāng), którym posługują się Chińczycy zamieszkujący przede wszystkim prowincję Hunan.
Pula najczęściej występujących znaków składa się z 600–700 logogramów, a wraz z rzadziej używanymi wariantami ich liczba sięga nawet 1,5 tys. Znaki nüshu to w dużej części wydłużone i pochylone formy pisma chińskiego. W przeciwieństwie do niego w nüshu słowa homofoniczne zapisywano jednym znakiem. Część znaków oparta jest na wzorach hafciarskich.
Ostatnia kobieta, która nauczyła się nüshu w tradycyjny sposób – a więc w domu, od krewnych i przyjaciółek – 96-letnia Yang Huanyi – zmarła 20 września 2004 roku. Pismo nüshu przekazywane było w tajemnicy przed mężczyznami i pełniło funkcję użytkową (wymiana listów, pisanie wierszy), ornamentacyjną (w hafcie) i obrzędową (np. wypisywano nim tzw. "Księgi Trzeciego Dnia" (三朝书, pinyin: sānzhāoshū), które krewne panny młodej przygotowywały jako element wiana). Księgi odczytywane były wyłącznie w żeńskim gronie trzeciego dnia po ślubie przez kobiety z rodziny pana młodego. Zawierały listę cnót i charakterystykę młodej mężatki, były swego rodzaju „listami uwierzytelniającymi”.
Zapisane przez Yang Huanyi listy, wiersze i artykuły w tym języku zostały wydane w 2004 roku w książce opublikowanej przez Uniwersytet Tsinghua w Pekinie. W 2002 roku w Jiangyong powstało muzeum, w którym zgromadzono teksty i obiekty z napisami w nüshu. Od lat 80. istnieje też słownik znaków pisma nüshu, a ostatnio władze powiatu Jiangyong traktują pismo jako atrakcję turystyczną i zachęcają młode kobiety do jego nauki w nowej szkole nüshu.
Przed chińską rewolucją kulturalną palono zwykle pisma w nüshu sporządzone przez zmarłą, aby wysłać je – jako dym – w zaświaty i uradować duszę nieboszczki. W czasie rewolucji tysiące manuskryptów zostały zniszczone przez Czerwoną Gwardię jako "przeżytek feudalizmu" i do dzisiejszych czasów przetrwało ich niewiele. Znany jest przypadek, kiedy kobietę z chustką z wyhaftowanymi znakami nüshu aresztowano w pociągu z podejrzeniem, że to szpieg z zaszyfrowaną instrukcją.
Do zagłady nüshu przyczyniły się także zmiany obyczajowe w Chinach w XX wieku, które zniosły krępowanie stóp i pozwoliły kobietom na aktywność – naukę i pracę poza domem rodzinnym. Odkąd kobiety w Jiangyong mogą się uczyć pisma chińskiego, niegdyś dla nich zakazanego (i nazywanego "pismem mężczyzn"), tajne pismo straciło rację bytu.
Nieco podobną genezę do nüshu ma japońska hiragana, również współtworzona i używana przez kobiety i nazywana po jap. "onnade" (女手), czyli "
„kobiecą ręką”. Miękkie, zaokrąglone linie hiragany wyraźnie odróżniają ją od katakany i kanji.
Świat kobiet posługujących się nüshu opisała w bardzo przystępnej, zbeletryzowanej formie Lisa See, amerykańska autorka chińskiego pochodzenia, w powieści "Kwiat Śniegu i sekretny wachlarz" (Świat Książki, Warszawa, 2005).

</doc>
<doc id="84887" url="https://pl.wikipedia.org/wiki?curid=84887" title="Pałac Kultury i Nauki">
Pałac Kultury i Nauki

Pałac Kultury i Nauki, PKiN (do 1956 Pałac Kultury i Nauki im. Józefa Stalina) – drugi pod względem wysokości całkowitej budynek w Polsce. Znajduje się w śródmieściu Warszawy, przy placu Defilad 1.
Właścicielem gmachu jest miasto stołeczne Warszawa, zarządza nim miejska spółka Zarząd Pałacu Kultury i Nauki Sp. z o.o. Pałac jest siedzibą Rady m.st. Warszawy, która obraduje w Sali Warszawskiej. W 2007 budynek został wpisany do rejestru zabytków.
Pałac stanowił „dar narodu radzieckiego dla narodu polskiego”. Wybudowany został w latach 1952–1955 według projektu radzieckiego architekta Lwa Rudniewa, który inspirował się moskiewskimi drapaczami chmur (znanymi poza Rosją jako Siedem Sióstr), wzorowanymi na amerykańskich wieżowcach w stylu "art déco". Architektonicznie jest mieszanką realizmu socjalistycznego i historyzmu. Razem ze wspornikiem antenowym, będącym integralną częścią iglicy, ma wysokość 237 metrów.
Pałac jest siedzibą wielu przedsiębiorstw i instytucji użyteczności publicznej, w tym czterech teatrów (Studio, Dramatyczny, Lalka, 6. piętro), dwóch muzeów (Narodowego Muzeum Techniki i Muzeum Ewolucji PAN), kina „Kinoteka”, Collegium Civitas, władz Polskiej Akademii Nauk oraz Rady Doskonałości Naukowej. Organizowane są tam także różnego typu wystawy i targi – od 1958 przez wiele lat odbywały się tam Międzynarodowe Targi Książki i towarzyszące im kiermasze, a także przez kilka lat (na przełomie XX i XXI wieku) targi Komputer Expo. Mieści się w nim sala konferencyjno-widowiskowa na 3000 osób (Sala Kongresowa, nieczynna od 2014) oraz Pałac Młodzieży z basenem.
Przed głównym wejściem (od strony ul. Marszałkowskiej) znajdują się dwie rzeźby: Adama Mickiewicza dłuta Stanisława Horno-Popławskiego oraz Mikołaja Kopernika autorstwa Ludwiki Nitschowej.
Historia.
Pomysłodawcą budowy Pałacu Kultury i Nauki był Józef Stalin. 5 kwietnia 1952 podpisano umowę między rządami PRL i ZSRR w sprawie budowy gmachu jako daru narodów radzieckich dla narodu polskiego.
Projektant architektury wieżowca, Lew Rudniew, chciał, aby był on w stylu polskim, objechał więc różne miasta (między innymi Kraków, Chełmno i Zamość) w celu zgromadzenia potrzebnych informacji i zapoznania się z polską architekturą. Następnie wraz ze swoim zespołem stworzył pięć projektów. Polska strona dołożyła do wybranego projektu umieszczenie w gmachu teatrów, sal wystawowych oraz wyposażenie Sali Kongresowej w dodatkowe wejście (od ulicy Emilii Plater).
Dla zadecydowania o wysokości obiektu architekci rosyjscy i polscy zebrali się w rejonie mostu Śląsko-Dąbrowskiego na prawym brzegu Wisły. Nad osią przyszłego drapacza chmur latał mały samolot ciągnący za sobą balon. Grupa stojąca koło mostu miała kontakt radiowy z pilotem samolotu. Początkowo balon latał na wysokości 100 metrów, potem coraz wyżej: 110 i 120. Rosjanie z Rudniewem na czele uznali, że 120 m wystarczy dla najwyższego punktu miasta. Polacy z prowadzącym grupę pełnomocnikiem ds. budowy pałacu i zarazem naczelnym architektem Warszawy Józefem Sigalinem zaczęli jednak wołać „Wyżej!” po każdych kolejnych 10 metrach podwyższania wysokości balonu. Ostatecznie wieża główna ustalona została na wysokości 120 m, wieżyczka – 160 m plus iglica – 230 metrów.
Budowę pałacu poprzedziły prace przygotowawcze. Miejską legendą jest, że podczas prac przygotowawczych zburzono setki ocalałych przedwojennych kamienic, przeczą jednak temu zdjęcia lotnicze oraz wykonane na ich podstawie plany zniszczeń. W pobliżu dworca kolejowego Warszawa Śródmieście ustawiono platformę widokową, z której można było obserwować budowę.
Budowa gmachu trwała od 1 maja 1952 do 21 lipca 1955. Pracowało przy niej od 3500 do 5000 robotników ze Związku Radzieckiego i około 4000 robotników polskich. Z powodu trudnych warunków mieszkaniowych w odbudowującej się z wojennych zniszczeń Warszawie, przybysze zamieszkali na wybudowanym specjalnie dla nich osiedlu na warszawskich Jelonkach. Składało się ono z drewnianych domków. Na terenie osiedla znajdowało się również kino, stołówka, świetlica i basen.
Podczas prac zginęło 16 osób; zostały pochowane na Woli na cmentarzu prawosławnym w kwaterze D.
Przed ukończeniem budowy, dwa dni po śmierci Józefa Stalina, 7 marca 1953, wspólną uchwałą Rady Państwa i Rady Ministrów PRL nadano budynkowi nazwę "Pałac Kultury i Nauki imienia Józefa Stalina", któremu jednocześnie postanowiono wznieść pomnik przed budowlą (pod uchwałą podpisali się ówczesny Prezes Rady Ministrów Bolesław Bierut i Przewodniczący Rady Państwa Aleksander Zawadzki). Ogłoszono konkurs, który jednak nie przyniósł zadowalających rezultatów – nawet wyróżniający się projekt Xawerego Dunikowskiego wzbudził niesmak partyjnych decydentów. Ostatecznie pomnik nie powstał.
21 lipca 1955 o godz. 16.00 został podpisany w Warszawie protokół o przekazaniu gmachu przez rząd ZSRR rządowi PRL. Tego samego dnia pałac został oddany do użytku. W momencie ukończenia Pałac Kultury i Nauki był drugim najwyższym budynkiem w Europie (po budynku Moskiewskiego Uniwersytetu Państwowego) i ósmym najwyższym budynkiem na świecie. Pozycje te Pałac zachował odpowiednio do 1990 i 1961 roku.
Budynek miał początkowo jasną fasadę, która z czasem zszarzała. Fasada została wykonana ze spieków ceramicznych w kolorze piaskowca wyprodukowanych w fabryce na Uralu. Detale budynku i płaskorzeźby wykonano z wapienia, piaskowca, granitu i marmuru. W holu głównym ustawiono rzeźbę "Przyjaźń" dłuta Aliny Szapocznikow przedstawiającą dwóch mężczyzn w braterskim uścisku trzymających sztandar.
W czasie budowy pałacu oraz z okazji jego otwarcia polska ekipa nakręciła kolorowe filmy ("Ślubujemy" 1952, "Powrót na Stare Miasto" 1954, "Niedzielny poranek" 1955), a zagraniczni fotoreporterzy (np. John H. Schultz ze Stanów Zjednoczonych i Paul Almasy z Francji) wykonali kolorowe fotografie, dzięki czemu znany jest wygląd czystego, nowego Pałacu Kultury i Nauki oraz jego ogromnych, drewnianych i niesczerniałych jeszcze okien.
W 1956 rozpoczęła się seria samobójczych skoków z tarasu widokowego na 30 piętrze, na wysokości 114 metrów – najpierw skoczył Francuz, po nim jeszcze siedmiu Polaków. Po tych incydentach zdecydowano się na założenie krat na tarasie.
W sylwestrową noc w 2000 prezydent Warszawy Paweł Piskorski odsłonił na 40. kondygnacji pałacu Zegar Milenijny. Jest to trzeci co do wielkości zegar w Europie – jego cztery tarcze mają średnice po 6 metrów. Jest to zarazem trzeci najwyżej położony zegar wieżowy na świecie (po zegarach na Abradż al-Bajt w Mekce oraz NTT DoCoMo Yoyogi Building w Tokio). Sponsorem zegara była Telekomunikacja Polska SA, jego replika znajduje się również w holu głównym pałacu.
Mało znany jest fakt, że przed II wojną światową architekt Juliusz Nagórski zaprezentował w Muzeum Narodowym prezydentowi Ignacemu Mościckiemu i prezydentowi miasta Stefanowi Starzyńskiemu projekt dwustumetrowego wieżowca "art déco" (z nadajnikiem radiowym na szczycie), łudząco podobnego do powojennego Pałacu Kultury i Nauki, o nazwie Wieża Niepodległości. Przeznaczono dla niej miejsce na dzisiejszym rondzie Waszyngtona.
Teraźniejszość.
PKiN wciąż budzi emocje wśród niektórych mieszkańców Warszawy. Przeciwnicy dalszej obecności tej budowli w stolicy uważają budynek za symbol radzieckiej dominacji nad Polską, wskazując, iż rozpoczęto jego budowę w latach najgłębszego stalinizmu, gdy Polska była całkowicie podporządkowana ZSRR. Pojawiały się koncepcje zasłonięcia go biurowcami, utworzenia w nim Muzeum Komunizmu „Socland” (koncepcja Czesława Bieleckiego, Andrzeja Wajdy i Jacka Fedorowicza), a nawet zburzenia „kosmicznej osi przebijającej serce stolicy”. Zwolennicy uważają, że budynek PKiN pełni obecnie wiele użytecznych funkcji i trwale wpisał się w krajobraz miasta, a jego zburzenie byłoby jedynie aktem barbarzyństwa.
Sprawa zabudowy otoczenia PKiN.
Planowane jest zabudowanie otoczenia pałacu. W 2006 Rada Warszawy przyjęła miejscowy plan zagospodarowania przestrzennego otoczenia pałacu, przeprowadzono też konkurs na projekt gmachu Muzeum Sztuki Nowoczesnej przy ulicy Marszałkowskiej. W 2007, po wyborach samorządowych, rozpoczęto opracowywanie nowego planu zagospodarowania, z wyższą zabudową. Nowy plan Rada Warszawy uchwaliła w listopadzie 2010.
Sprawa uznania PKiN za zabytek.
2 lutego 2007 PKiN został – decyzją Macieja Czeredysa, pełniącego obowiązki wojewódzkiego konserwatora zabytków w Warszawie – wpisany do rejestru zabytków. Postanowienie to wywołało sprzeciw grupy 70 osób ze świata kultury, nauki i mediów, które 30 marca 2007 wystosowały do prezydenta RP protest: "„List do prezydenta w sprawie Pałacu Kultury i Nauki w Warszawie”" z prośbą o interwencję i spowodowanie cofnięcia decyzji mazowieckiego konserwatora zabytków o uznaniu Pałacu Kultury i Nauki (PKiN) w Warszawie za zabytek. List podpisali, między innymi, Erazm Ciołek, Krzysztof Kąkolewski, Michał Kulenty, Emil Morgiewicz, Barbara Niemiec, Maciej Pawlicki, Jan Pietrzak, Jan Pospieszalski i ks. Tadeusz Isakowicz-Zaleski. Zdaniem autorów protestu konserwator nie miał prawa podjąć takiej decyzji, gdyż "PKiN nie jest bowiem tylko „zabytkiem”. Jest symbolem zniewolenia Polski przez sowieckie imperium, jest znakiem upokorzenia narodu polskiego i wyrazem pogardy dla – de facto – okupowanego w latach PRL „prywislianskogo kraja”".
Sygnatariusze listu twierdzą w nim, że sprawę dalszej przyszłości PKiN "„należałoby rozpatrzyć w toku dyskusji w szerokim gronie, być może w Sejmie i Senacie, a może nawet – w referendum”." Przypominają także, nawiązując do okresu zniewolenia Polski przez ZSRR w latach 1945–1989, że znajdujący się na obecnym placu marsz. J. Piłsudskiego w Warszawie sobór św. Aleksandra Newskiego – uznawany za symbol władzy cara i polityki rusyfikacji prowadzonej przez zaborcę – został rozebrany po odzyskaniu w 1918 niepodległości przez Polskę.
Decyzji o wpisaniu PKiN do rejestru zabytków byli także przeciwni eksperci i architekci z Komitetu Architektury i Urbanistyki Polskiej Akademii Nauk, którzy w załączonej opinii skierowanej do Wojewódzkiego Konserwatora Zabytków, jeszcze przed wydaniem przez niego decyzji, stwierdzili: "Gmach pałacu w sensie jego koncepcji jest zaprzeczeniem architektonicznej racjonalności we wszystkich jej aspektach ekonomicznych, technicznych, estetycznych i urbanistycznych".
Postanowienie wojewódzkiego konserwatora zabytków z 2 lutego 2007 skrytykowało także, zrzeszające historyków i pracowników naukowych UJ i nieistniejące już stowarzyszenie "Inicjatywa Małopolska im. Króla Władysława Łokietka". Jej członkowie nazwali dzień wpisania PKiN do rejestru zabytków „czarnym dniem polskiej kultury”, stwierdzając jednocześnie, że: "Decyzja ta oznacza, że PKiN zostanie na stałe objęty prawną klauzulą nienaruszalności. Pomnik architektury kolonialnej ZSRR w centrum stolicy Polski będzie już na zawsze świadczył o tym, że diaboliczny plan Stalina i Mołotowa, aby poprzez symbolikę architektoniczną Pałacu zsowietyzować mentalność Polaków urodzonych pod radziecką okupacją, powiódł się".
Wpisanie Pałacu na listę zabytków odebrane zostało pozytywnie przez część środowisk historyków sztuki, m.in. przez Juliusza Wendlandta z Krajowego Ośrodka Badań i Dokumentacji Zabytków: "Hotel Forum, Dworzec Centralny, a ostatnio Złote Tarasy to tylko budownictwo. Pałac jest tu jedynym prawdziwym dziełem architektury. Ma rewelacyjne wnętrza, w których znajdziemy i socrealizm, i art déco".
Podobne zdanie wyraża prof. Irena Huml z Instytutu Sztuki PAN: "Nie ma już w Polsce tak zachowanych wnętrz z lat 50. jak w Pałacu Kultury. To dokument epoki. Polski projekt i polskie wykonanie, nad którym pracowali najlepsi artyści i rzemieślnicy. Użyli znakomitych materiałów: drewna, kamienia, metalu. Dewastacja tego wszystkiego byłaby straszna".
Decyzję o wpisaniu Pałacu na listę zabytków poparł również szef Społecznej Rady Ochrony Dziedzictwa Kulturowego przy prezydencie Warszawy, profesor Andrzej Tomaszewski: "To wybitny przykład architektury socrealizmu. Nawet w dawnym Związku Radzieckim trudno znaleźć obiekty równie wysokiej klasy. We wnętrzach znajdziemy dzieła polskich artystów: malarstwo ścienne, meble projektowane m.in. przez Jana Bogusławskiego, ceramiczne żyrandole i szklane kinkiety z polskich hut".
Zwolennikiem PKiN jako zabytku był także architekt Stefan Kuryłowicz: "Pałac Kultury i Nauki spełnia warunki, żeby znaleźć się w rejestrze zabytków. Czy tego chcemy, czy nie, jest przestrzenną ikoną Warszawy, obecną na pocztówkach, zdjęciach, filmach i w programach telewizyjnych. Przykre jest dla mnie tylko to, że nie udało nam się stworzyć nic konkurencyjnego. Główną zaletą Pałacu jest jego skala, bo takich obiektów nie ma na świecie wiele. Nie do powtórzenia są także detale jego wykończenia. To symbol starej epoki i powinien być pod ochroną, nawet jeśli kojarzy się z Sowietami".
W tej sprawie wypowiadał się również polski varsavianista Jarosław Zieliński: "To wyjątkowy budynek ze względu na ogromnie wartościowe wyposażenie. Bez wpisu do rejestru w lawinowym tempie ubywało ciekawych elementów. Na przykład z głównego hallu zniknęła rzeźba mężczyzn ze sztandarem [autorstwa Aliny Szapocznikow]. Wnętrza pałacu przypominają mi blichtr pierwszych wczesnokapitalistycznych drapaczy chmur w Nowym Jorku albo Chicago. Jednak żaden z nich nie przypomina już Pałacu Kultury, bo wszystkie zostały zmodernizowane".
Profesor Marek Budzyński, architekt i urbanista powiedział: "Ja lubię ten budynek, jestem pełen uznania dla jego niezwykłej jakości funkcjonalnej. Uważam też, że relikty bardzo złego okresu w naszej historii należy zachowywać ku pamięci, szczególnie jeżeli tak znakomicie się przydają. Niechęć do Pałacu Kultury jest dla mnie absurdalna. Przecież podobne stoją w Nowym Jorku. Pałac Kultury wprawdzie przez Moskwę, ale właśnie z Ameryki do nas zawędrował".
Pałac Kultury i Nauki stanowi – obok MDM – jedyny zachowany w całości przykład architektury realizmu socjalistycznego w Warszawie.
Pałac Kultury i Nauki w sztuce.
Kontrowersyjna budowla przez wiele lat inspirowała wielu polskich twórców literackich i filmowych – pojawia się niemal w każdym filmie, którego akcja toczy się w Warszawie. W serialu „Alternatywy 4” do działającej w PKiN Restauracji „Kongresowa” udał się docent Furman. W „Małej apokalipsie” Tadeusza Konwickiego góruje nad miastem jako posępny symbol komunizmu i dominacji ZSRR nad schorowanym PRL – to na jego schodach główny bohater ma dokonać samospalenia. W trzeciej części sensacyjnego serialu telewizyjnego „Ekstradycja” podziemia pałacu były siedzibą oponentów komisarza Halskiego. Sam wieżowiec w ostatnim odcinku miał stać się celem potężnego zamachu terrorystycznego, przygotowanego przez prawicowe bojówki paramilitarne, jednakże komisarz Halski niemal w ostatniej chwili zneutralizował ładunek umieszczony w jego podziemiach. Zburzenie obiektu „udało się” natomiast we wcześniejszej komedii „Rozmowy kontrolowane”. Wydostający się spod gruzów bohater filmu, Ryszard Ochódzki, komentuje ten fakt: "To się odbuduje". W komedii „Kiler” jest scena sprzedaży pałacu zagranicznym inwestorom. Pałac Kultury i Nauki ukazany jest również w polskich filmach „Miś”, „Haker”, „Ukryta gra”, „Rewers" oraz w japońskim filmie animowanym „Sky Crawlers” reżyserii Mamoru Oshii.
Radiowo-Telewizyjne Centrum Nadawcze Warszawa (PKiN).
Transmitowane programy.
Jako najwyższy budynek w Warszawie PKiN wykorzystano już w 1956 do emisji sygnałów radiowych. W 1974 na PKiN zainstalowano specjalną radiolinię dosyłającą program radiowej Jedynki do RCN w Konstantynowie. Antenę tej radiolinii zdemontowano dopiero w 2004 r. Obecnie z RTCN PKiN nadają następujące stacje:
Programy telewizyjne – analogowe, nadawane do 19 marca 2013.
Od 22 lipca 2008 TVN, Polsat, TV4, Puls, kanały TVP oraz emisja DVB-T (od listopada 2008), są nadawane z masztu na PKiN, jak również z masztu w Łazach.
Programy radiowe.
W przeszłości z Pałacu Kultury nadawały między innymi radiowa Jedynka, Dwójka, Trójka, PR24, RMF Classic, Radio Eska, Vox FM, Radio Wawa czy Eska Rock, jednak między grudniem 2016 roku a lipcem 2017 roku wszystkie wymienione stacje przeniosły się na inne wieżowce w Warszawie. Na początku 2019 roku iglicę PKiN opuściło Radio Muzo.FM, a w lipcu 2019 roku – Radio Maryja.
Dane techniczne.
Opracowano na podstawie materiału źródłowego

</doc>
<doc id="84892" url="https://pl.wikipedia.org/wiki?curid=84892" title="Lew Rudniew">
Lew Rudniew

Lew Władimirowicz Rudniew (ros. Лев Владимирович Руднев, ur. w Nowogrodzie, zm. 19 listopada 1956 w Moskwie) – radziecki architekt, przedstawiciel realizmu socjalistycznego (socrealizmu).
Życiorys.
Lew Rudniew ukończył Akademię Sztuk Pięknych w Petersburgu. Był członkiem Wszechzwiązkowej Akademii Architektury, twórcą wielu projektów, zwłaszcza w Moskwie (gmach Uniwersytetu Moskiewskiego) i Leningradzie. Także projektował w podobnym stylu monumentalny Pałac Nauki w Rydze.
W latach 1952–1955 według projektu Rudniewa wzniesiono Pałac Kultury i Nauki w Warszawie. Jego imię nosi jedna z sal tego pałacu, na 4. kondygnacji.

</doc>
<doc id="84893" url="https://pl.wikipedia.org/wiki?curid=84893" title="Zrównoważenie żaglowe">
Zrównoważenie żaglowe

Zrównoważenie żaglowe – (in. równowaga kierunkowa) stan fizyczny uzyskiwany na statkach o napędzie żaglowym, w którym układ siły aerodynamicznej, działającej na ożaglowanie i siły hydrodynamicznej działających na część zanurzoną kadłuba, nie powoduje zmiany kursu jednostki przy neutralnym położeniu steru i prawidłowym ustawieniu żagli.
Zrównoważenie żaglowe uzyskujemy, gdy siła aerodynamiczna przyłożona do środka ożaglowania (SOż) działa współliniowo (w rzucie z góry) z siłą hydrodynamiczną przyłożoną do środka bocznego oporu (SBO). W takiej sytuacji nie powstaje moment skręcający i jednostka płynie bez wychylenia steru po linii prostej.
Podczas projektowania jachtu konstruktor dobiera ożaglowanie oraz kształt kadłuba w taki sposób, aby uzyskać zrównoważenie żaglowe. Zadanie to nie jest proste, ze względu na trudności w ustaleniu położenia SBO i SOż. Jacht zrównoważony wymaga mniej uwagi ze strony sternika (zwłaszcza podczas żeglugi morskiej).
Brak zrównoważenia żaglowego powoduje nawietrzność lub zawietrzność w zależności od wzajemnego położenia SOż oraz SBO. W transporcie lądowym zjawiskami podobnymi są nadsterowność i podsterowność.
Na jachtach mieczowych można uzyskiwać zrównoważenie żaglowe poprzez zmianę pozycji miecza (np. podnoszenie do pozycji pośredniej, opuszczenie miecza dodatkowego). Odpowiednia konfiguracja mieczy pozwala utrzymać dowolny kurs bez wychylania płetwy steru. Na jednostkach wielomasztowych zrównoważenie żaglowe uzyskuje się poprzez odpowiednie rozmieszczanie żagli.

</doc>
<doc id="84895" url="https://pl.wikipedia.org/wiki?curid=84895" title="Pole grawitacyjne">
Pole grawitacyjne

Pole grawitacyjne – pole wytwarzane przez obiekty posiadające masę. Właściwości pola grawitacyjnego pozwalają określić wielkość i kierunek siły grawitacyjnej działającej na znajdujące się w polu ciała posiadające masę. Najbardziej rozwiniętą teorią opisującą pole grawitacyjne i jego związek z cechami przestrzeni jest ogólna teoria względności (OTW), stworzona przez Alberta Einsteina. Prawo grawitacji używane w fizyce klasycznej sformułował angielski uczony Izaak Newton.
Pole opisuje się poprzez określenie wektora natężenia pola grawitacyjnego "γ" i potencjału grawitacyjnego"." Wartość wektora natężenia punktu pola grawitacyjnego jest taka sama jak wartość wektora siły "F" działającej na masę jednostkową "m". Wektory te mają różne punkty zaczepienia. Wektor siły jest zaczepiony w środku masy, w tym przypadku jednostkowej a wektor natężenia jest zaczepiony w punkcie pola czyli w punkcie przestrzeni. Graficznie pole grawitacyjne można przedstawić za pomocą linii pola lub powierzchni ekwipotencjalnych (grawitacja według Newtona) lub krzywizny przestrzeni (grawitacja według Einsteina). Zwrot linii pola jest zgodny ze zwrotem sił działających na masę punktową.
Pole grawitacyjne punktu lub jednorodnej kuli jest polem centralnym. W małym fragmencie przestrzeni, w porównaniu do odległości od centrum grawitacji, pole może być uznane za jednorodne (np. pole przy powierzchni Ziemi).
Natężenie pola grawitacyjnego nieobracającego się ciała jest równe przyspieszeniu grawitacyjnemu.
Pole grawitacyjne jest polem potencjalnym.

</doc>
<doc id="84898" url="https://pl.wikipedia.org/wiki?curid=84898" title="Hermann Abendroth">
Hermann Abendroth

Hermann Abendroth (ur. 19 stycznia 1883 we Frankfurcie nad Menem, zm. 29 maja 1956 w Jenie) – niemiecki dyrygent i kompozytor.
Studiował w Monachium. Długoletni dyrygent i dyrektor konserwatorium w Kolonii. Następnie kapelmistrz orkiestry Gewandhaus w Lipsku (1934–1945). Od 1946 dyrygent w Weimarze, Lipsku i Berlinie. Laureat Nagrody Państwowej NRD (1949). Odznaczony Srebrnym Orderem Zasług dla Ojczyzny (1954).
W październiku 1924 r. poprowadził gościnnie Łódzką Orkiestrę Filharmoniczną, w drodze na tournée po ZSRR.
Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy).

</doc>
<doc id="84902" url="https://pl.wikipedia.org/wiki?curid=84902" title="Cyranka syberyjska">
Cyranka syberyjska



</doc>
<doc id="84905" url="https://pl.wikipedia.org/wiki?curid=84905" title="Homo sapiens">
Homo sapiens



</doc>
<doc id="84906" url="https://pl.wikipedia.org/wiki?curid=84906" title="Jadłowstręt psychiczny">
Jadłowstręt psychiczny

Jadłowstręt psychiczny (anoreksja z grec. "anorexia nervosa": "an" = „brak, pozbawienie”, "orexis" = „apetyt”) – zaburzenie odżywiania polegające na celowej utracie wagi wywołanej i podtrzymywanej przez osobę zaburzoną. Jednocześnie zaburzony jest obraz własnego ciała i występuje lęk przed przybraniem na wadze. Największe zagrożenie zaburzeniem dotyczy wieku między 14. a 18. rokiem życia. Po raz pierwszy opisał to zaburzenie w XVII wieku Richard Morton. Klasyfikacja ICD-10 wyróżnia dwie postaci anoreksji – jadłowstręt psychiczny i jadłowstręt psychiczny atypowy (F50.1). Klasyfikacja DSM-5 wyróżnia postać ograniczającą i postać z napadami objadania się/przeczyszczaniem. Anoreksję cechuje szybko postępujące wyniszczenie organizmu. Etiologia jest złożona, uważa się, że przyczyny jadłowstrętu leżą w powiązanych ze sobą czynnikach osobowościowych, społeczno-kulturowych i biologicznych. Leczenie polega na zapobieganiu zagrożeniu życia wynikającego z powikłań somatycznych jadłowstrętu i psychoterapii.
Epidemiologia.
W przeglądach badań na temat epidemiologii jadłowstrętu psychicznego wykazano zapadalność na poziomie 8–13 przypadków na 100 000 osób rocznie, a chorobowość wynoszącą 0,3% przy wykorzystaniu ścisłych kryteriów rozpoznania.
Zaburzenie występuje od 6 do 12 razy częściej u kobiet niż u mężczyzn. W 75% przypadków rozpoczyna się przed 25. rokiem życia.
Stwierdzono, że jadłowstręt psychiczny występuje częściej u osób homoseksualnych i biseksualnych.
Objawy i przebieg.
Można podejrzewać anoreksję, gdy osoba:
U osoby z jadłowstrętem można obserwować zachowania takie jak spożywanie posiłków w samotności, uprawianie intensywnych ćwiczeń fizycznych.
Rozpoznanie.
Kryteria diagnostyczne według DSM-5.
Klasyfikacja DSM-5 wyróżnia cztery stopnie nasilenia jadłowstrętu, w zależności od BMI:
Rozpoznanie różnicowe.
Diagnostyka różnicowa obejmuje m.in. zaburzenia nastroju i zaburzenia psychotyczne.
Osoby z zaburzeniami typu psychotycznego mogą być przekonane, że ich żywność jest zatruta, odmawiać jedzenia i znacznie chudnąć. Zmniejszone łaknienie może być także objawem zaburzeń depresyjnych.
Odmawianie przyjmowania pokarmów może być także spowodowane chorobami nowotworowymi lub innymi chorobami somatycznymi.
Postacie zaburzenia.
Wyróżniono dwa typy anoreksji:
Podział ten został uwzględniony w klasyfikacjach Amerykańskiego Towarzystwa Psychiatrycznego (DSM-IV, DSM-5).
Etiologia.
Etiopatogeneza anoreksji jest wieloczynnikowa i zazwyczaj odgrywają w niej rolę czynniki osobowościowe, rodzinne, biologiczne i kulturowe.
Czynniki psychologiczne.
Większość badaczy zauważa, iż wśród osób z jadłowstrętem psychicznym dominują cechy trzech typów osobowości: najczęściej spotykane są cechy osobowości obsesyjno-kompulsywnej, osobowości histrionicznej oraz osobowości o cechach schizoidalnych.
Czynniki biologiczne.
Biochemiczne podłoże anoreksji.
U większości badanych osób stwierdzano wykładniki obniżonej neurotransmisji serotoninergicznej. Poza obniżonym poziomem serotoniny stwierdzano też nieprawidłowości poziomów noradrenaliny i dopaminy. Obserwowano zwiększenie aktywności receptorów opioidowych, co może mieć istotny związek (tak jak zaburzenie układu dopaminergicznego) z funkcjonowaniem układu nagrody związanego z przyjmowaniem posiłków.
U osób z anoreksją zakłócone są wszystkie podstawowe osie hormonalne: oś podwzgórzowo-przysadkowo-nadnerczowa, podwzgórzowo-przysadkowo-tarczycowa i podwzgórzowo-przysadkowo-gonadalna. Wiąże się z tym obniżenie poziomu kortyzolu, estrogenów, trójjodotyroniny. Zmiany te są wtórne do ograniczonej podaży energii z pożywieniem, wiążą się z przestawieniem metabolizmu na bardziej oszczędny tryb działania.
Czynniki odżywcze.
Niedobór cynku powoduje spadek apetytu, który może wystąpić również w jadłowstręcie psychicznym i zaburzeniach odżywiania. Randomizowane, kontrolowane badania z podwójnie ślepą próbą przeprowadzone w 1994 wykazały, że przyjmowanie cynku (w ilości 14 mg na dzień) podwaja tempo przybierania masy ciała w leczeniu anoreksji.
Niedobór innych substancji odżywczych, takich jak tyrozyna, tryptofan (prekursory neurotransmiterów, odpowiednio: noradrenaliny i serotoniny), a także witaminy B1 (tiaminy) może także wpływać na powstanie błędnego koła, w którym niedobory pokarmowe przyczyniają się do powstania niedożywienia.
Powikłania.
Powikłania somatyczne jadłowstrętu obejmują wszystkie układy narządów, można je ponadto podzielić na powikłania wynikające z głodzenia się i na powikłania związane z przeczyszczaniem się.
Do powikłań ze strony układu endokrynnego należy szereg zmian hormonalnych wynikających z zaburzenia osi podwzgórzowo-przysadkowej. Zaburzenia hormonalne prowadzą do niskiego poziomu estradiolu i progesteronu, braku miesiączki i zaburzeń płodności. Konsekwencją zaburzeń hormonalnych są osteoporoza lub osteopenia.
Powikłania ze strony układu krążenia stanowią najczęstszą przyczynę zgonów osób z jadłowstrętem psychicznym. Najistotniejszymi są bradykardia i niedociśnienie ortostatyczne.
Zaburzenia ze strony układu pokarmowego wynikają z zaburzenia motoryki przewodu pokarmowego, w tym żołądka (gastropareza). Prowokowanie wymiotów może prowadzić do nadżerek i pęknięć przełyku i żołądka, nadżerek szkliwa i próchnicy.
Częstymi powikłaniami są zaburzenia hematologiczne i zaburzenia układu krzepnięcia.
Leczenie.
Podstawowym leczeniem anoreksji jest psychoterapia. W sytuacji znacznego pogorszenia stanu somatycznego związanego z powikłaniem spadków wagi wymagane jest leczenie szpitalne. W ostrych stanach somatycznych odpowiednie są oddziały internistyczne lub oddziały intensywnej terapii, w innych przypadkach – oddziały psychiatryczne.
Rokowanie.
Nieleczona anoreksja prowadzi do śmierci w około 10% przypadków.
Historia.
Opisy głodzenia się na podłożu religijnym pochodzą już ze starożytności i średniowiecza. Występująca w średniowieczu praktyka głodzenia się młodych kobiet w imię czystości i pobożności określana bywa jako anorexia mirabilis.
Za najwcześniejszy kliniczny opis jadłowstrętu uważa się ten autorstwa Richarda Mortona z 1689. Kolejne opisy przypadków powstawały w XVII, XVIII i XIX wieku. Pod koniec wieku XIX jadłowstręt był już uznany przez środowisko medyczne. W 1873 William Gull wprowadził termin "anorexia nervosa", przedstawił szereg opisów przypadków i proponowane przez siebie metody leczenia. W tym samym roku ukazała się praca francuskiego psychiatry Ernesta-Charlesa Lasègue, który wprowadził termin "anorexie hystérique". Pierre Janet wyróżnił dwa typy zachowań leżących u podłoża anoreksji, histeryczny i obsesjonalny. Pierwsze kryteria zaburzenia zaproponował Gerald Russell w 1970 roku.
W 1978 roku psychoanalityczka Hilde Bruch opublikowała popularną książkę poświęconą anoreksji, "The Golden Cage: the Enigma of Anorexia Nervosa", która zwróciła uwagę opinii publicznej na ten medyczny problem. Równie ważna dla świadomości społecznej była spowodowana anoreksją śmierć piosenkarki Karen Carpenter w 1983.

</doc>
<doc id="84907" url="https://pl.wikipedia.org/wiki?curid=84907" title="CI TASK">
CI TASK



</doc>
<doc id="84908" url="https://pl.wikipedia.org/wiki?curid=84908" title="Thunderbird (kryptozoologia)">
Thunderbird (kryptozoologia)

Thunderbird – ogromny ptak rzekomo żyjący w Ameryce Północnej. Według opisów ma on ok. 5 m rozpiętości skrzydeł i wygląda jak wielki orzeł. Jest to legendarne zwierzę Indian północnoamerykańskich, którzy nazywają go "Ptakiem Gromem" lub "Ptakiem Grzmotem" (ang. "Thunderbird"). Być może Thunderbird to "Teratornis", ogromny prehistoryczny ptak podobny do sępa lub orła, o rozpiętości skrzydeł ok: . Istnieją niepotwierdzone pogłoski, że thunderbirda widziano w Kanadzie i w Stanach Zjednoczonych. Współczesna zoologia zaprzecza jego istnieniu.

</doc>
<doc id="84909" url="https://pl.wikipedia.org/wiki?curid=84909" title="Stupor dysocjacyjny">
Stupor dysocjacyjny

Stupor dysocjacyjny – jedna z reakcji na szok psychiczny. Jest to drastyczne ograniczenie ruchów, przy jasnej świadomości.
Może występować nawet całkowity brak wypowiedzi (mutyzm), pozorna obojętność, zachowanie demonstratywne i dobry kontakt, mimo pozorów zaburzeń świadomości.
Trwa zwykle krótko i może się przerodzić w fugę dysocjacyjną.

</doc>
<doc id="84913" url="https://pl.wikipedia.org/wiki?curid=84913" title="Orbital pi">
Orbital pi



</doc>
<doc id="84914" url="https://pl.wikipedia.org/wiki?curid=84914" title="Orbital sigma">
Orbital sigma



</doc>
<doc id="84915" url="https://pl.wikipedia.org/wiki?curid=84915" title="ASM">
ASM



</doc>
<doc id="84916" url="https://pl.wikipedia.org/wiki?curid=84916" title="Brama pocztowa">
Brama pocztowa

Brama pocztowa (ang. mail gateway) - serwer przekazujący komunikaty poczty elektronicznej między dwiema sąsiadującymi sieciami używającymi różnych systemów pocztowych.

</doc>
<doc id="84917" url="https://pl.wikipedia.org/wiki?curid=84917" title="Sejmik województwa">
Sejmik województwa

Sejmik województwa – organ stanowiący i kontrolny samorządu województwa, który tworzą radni, wybierani w wyborach bezpośrednich. Jego kadencja trwa 5 lat, licząc od dnia wyborów (w latach 1998–2017 kadencja trwała 4 lata). Istnieje możliwość odwołania sejmiku przez wyborców. Rozpatrywaniem skarg dotyczących zadań lub działalności danego sejmiku zajmuje się wojewoda.
Sejmik jest przede wszystkim odpowiedzialny za rozwój cywilizacyjny w skali regionu, a więc za politykę regionalną.
Struktura sejmiku.
Sejmik województwa wybiera ze swojego grona przewodniczącego i wiceprzewodniczących (nie więcej niż 3), którzy nie mogą wchodzić w skład zarządu województwa, a więc w skład organu wykonawczego.
Przewodniczący sejmiku województwa organizuje pracę tego sejmiku i prowadzi jego obrady. Może on powierzyć wykonywanie tych czynności jednemu z wiceprzewodniczących sejmiku. Przewodniczący sejmiku nie ma uprawnień do reprezentowania województwa na zewnątrz. Pełniona przez niego oraz przez wiceprzewodniczących funkcja ma charakter społeczny.
W skład sejmiku województwa wchodzą radni wybrani w wyborach bezpośrednich w liczbie:
Historia.
W II RP sejmiki wojewódzkie działały w dwóch województwach: pomorskim i poznańskim (co stanowiło kontynuację rozwiązań przyjętych uprzednio w prawie Cesarstwa Niemieckiego). W województwie śląskim istniał Sejm Śląski.
W latach 1990–1998 gminy w obszarze województwa wyłaniały wspólną reprezentację w postaci sejmiku samorządowego. Rady gmin dokonywały wyboru delegatów do sejmiku. Sejmiki te pełniły funkcje opiniodawcze i reprezentacyjne. Przy sejmikach funkcjonowały kolegia odwoławcze, które orzekały w sprawach odwołań od decyzji administracyjnych wójta lub burmistrza danej gminy.
Sejmiki w latach 1998–2002 (tj. w pierwszej kadencji) składały się z 45 radnych w województwach liczących do 2 mln mieszkańców oraz po 5 radnych na każde kolejne rozpoczęte 500 tys. mieszkańców. W 2001 roku zadecydowano o zmniejszeniu liczby radnych i od 2002 w związku ze zmianą ustawy sejmiki miały już 30 radnych w województwach liczących do 2 mln mieszkańców oraz po 3 radnych na każde kolejne rozpoczęte 500 tys. mieszkańców.

</doc>
<doc id="84918" url="https://pl.wikipedia.org/wiki?curid=84918" title="Canon">
Canon

 – japońskie przedsiębiorstwo, lider w technologii obrazowania, specjalizujące się w produktach optycznych oraz rozwiązaniach do profesjonalnego druku.
Portfolio marki obejmuje aparaty fotograficzne, kamery, drukarki osobiste i biznesowe, skanery, plotery, oprogramowanie do zarządzania środowiskiem druku oraz urządzenia diagnostyki obrazowej. Canon oferuje także usługi biznesowe oraz konsulting.
Siedziba spółki macierzystej () przedsiębiorstwa znajduje się w dzielnicy Ōta, w Tokio.
Historia.
Przedsiębiorstwo pierwotne powstało w 1933 r. jako Seiki Kōgaku Kenkyūjo (jap. 精機光学研究所, dosłownie „Laboratorium Optyki Precyzyjnej”). Rok później wyprodukowało swój pierwszy aparat fotograficzny – dalmierz małoobrazkowy o nazwie Kwanon (nazwa nawiązuje do buddyjskiej bogini miłosierdzia Kannon). W 1935 roku zmieniono nazwę firmy na Canon.
W 1957 roku powstała europejska sieć dystrybucji Canon Europe. Wkrótce potem Canon zaczął rozszerzać działalność i produkować sprzęt innego rodzaju niż aparaty fotograficzne i związane z nimi akcesoria. W 1964 roku wprowadził na rynek zaawansowany technicznie kalkulator Canola, a w 1970 kopiarkę NP-1100. W chwili obecnej Canon oferuje szeroki asortyment produktów dla indywidualnych użytkowników – od aparatów fotograficznych (bezlusterkowce, lustrzanki, aparaty kompaktowe) i obiektywów, poprzez kamery i lornetki, po drukarki i skanery. Przedsiębiorstwo produkuje także sprzęt dla biznesu (drukarki wielofunkcyjne, kolorowe drukarki biurowe, plotery i drukarki wielkoformatowe, skanery, projektory oraz profesjonalne monitory 4K).
Canon jest trzecią firmą na świecie i pierwszą wśród firm japońskich z największą liczbą patentów zarejestrowanych w USA w 2021 r. Jest też jedyną firmą obecną w czołowej piątce nieprzerwanie od 36 lat. W 2021 roku Canon zarejestrował 3022 patentów we wszystkich obszarach biznesowych, m.in. fotografii, druku czy rozwiązaniach z zakresu sprzętu do diagnostyki medycznej.
Rozwiązania dla konsumentów i biznesu.
Obrazowanie.
Przez dziesięciolecia Canon projektuje rozwiązania pozwalające przekraczać kolejne granice w rejestrowaniu obrazu. Tak jak w 1987 r., kiedy na rynek wszedł pierwszy aparat z serii EOS, czy też w 2008 r. wraz z premierą lustrzanki EOS 5D Mark II – pierwszego dostępnego dla szerszego grona użytkowników aparatu z rozbudowanymi możliwościami nagrywania wideo w jakości HD.
Po ponad 30 latach od wprowadzenia systemu EOS, Canon ponownie zrewolucjonizował branżę foto-wideo, wprowadzając w 2018 r., nowy system EOS R z serią zupełnie nowych, jasnych obiektywów RF. Producent zapowiada, że powstanie EOS R jest dopiero początkiem nowej drogi w rozwoju segmentu aparatów bezlusterkowych. W 2020 roku Canon zaprezentował modele EOS R5 oraz EOS R6, których wyróżnikiem jest przełomowa funkcja śledzenia oka u ludzi i zwierząt, w tym ptaków. W tym samym okresie na rynku ukazała się także kamera EOS C70, pierwsza kamera cyfrowa z mocowaniem obiektywów RF.
Zarówno w zakresie aparatów fotograficznych, jak i kamer, Canon oferuje pełną gamę produktów. Od niewielkich, wykorzystywanych przez użytkowników indywidualnych (aparaty kompaktowe, proste lustrzanki cyfrowe), po profesjonalne rozwiązania do filmowania i fotografowania w najwyższej dostępnej jakości (pełnoklatkowe lustrzanki cyfrowe i aparaty bezlusterkowe, reporterskie kamery XA oraz XS, a także profesjonalne kamery filmowe Cinema EOS). Uzupełnieniem oferty są liczne obiektywy fotograficzne oraz filmowe (w fotografii najbardziej znaną serią są obiektywy serii L, a w kinematografii technicznym zaawansowaniem wyróżniają się profesjonalne obiektywy CINE).
Drukarki konsumenckie.
Jednym z rozpoznawalnych obszarów działalności Canon są drukarki do użytku konsumenckiego (głównie domowego). Producent oferuje kilkanaście różniących się zaawansowaniem modeli do zastosowania codziennego oraz amatorskiego wydruku fotografii. Wśród nich znajduje się seria MegaTank – to drukarki wykorzystujące technologię wielokrotnie napełnianych zbiorników z atramentem. Zastosowanie tego rozwiązania pomaga obniżyć koszty eksploatacji urządzenia.
Producent oferuje także serię klasycznych, półprofesjonalnych i profesjonalnych drukarek fotograficznych. Serie PIXMA PRO oraz imagePROGRAF PRO umożliwiają domowy wydruk zdjęć w profesjonalnej jakości i wymiarze do formatu A2.
Profesjonalny druk i oprogramowanie.
Oferta Canon dla biznesu łączy rozwiązania do druku z obsługą elektronicznych oraz papierowych dokumentów. Najważniejsza seria urządzeń do użytku biurowego to imageRUNNER (wielofunkcyjne urządzenia cyfrowe, umożliwiające wysokojakościowy druk oraz szybki skan).
W obszarze druku profesjonalnego Canon oferuje systemy druku na papier cięty (imagePRESS) oraz ciągły (VarioStream i ColorStream). Przedsiębiorstwo produkuje najszybsze na rynku drukarki produkcyjne serii VarioPrint.
Oferta firmy obejmuje także plotery płaskie UV (Arizona) oraz rolowe urządzenia atramentowe wykorzystujące technologię UVGel (Colorado).
W 2020 roku Canon uruchomił Fabrykę Tapet – autorskie rozwiązanie umożliwiające sprawną produkcję podłoży do wystroju wnętrz, oparte o wykorzystanie ploterów Colorado.
Produkowane przez Canon plotery płaskie UV serii Arizona umożliwiają druk na dowolnej powierzchni, w tym na drewnie, plastiku i szkle (także na lustrach, które ze względu na odbicie światła utwardzającego są uznawane za wyjątkowo trudną powierzchnię).
Portfolio marki zawiera także linię ploterów graficznych imagePROGRAF i serię ploterów inżynieryjnych ColorWave oraz PlotWave.
Canon oferuje również oprogramowanie biurowe. Jeden z najważniejszych produktów, oprogramowanie chmurowe uniFLOW Online do zarządzania drukiem, wydajnie wspomaga optymalizację kosztów, a od 2020 roku wyposażone jest w funkcję automatycznej akwizycji danych, która umożliwia skanerowi rozpoznanie rodzaju dokumentu, odczytanie z niego najważniejszych informacji, a następnie umieszczenie ich w odpowiednim kontekście.
Canon w Polsce.
W 1995 roku Canon, będąc już światowym liderem w zakresie technologii obrazowania, rozszerzył się na spółkę w . Od tego czasu firma konsekwentnie buduje swoją pozycję lidera na polskim rynku, dostosowując swoją ofertę do globalnych zmian technologicznych. Dzięki dywersyfikacji biznesu Canon rozbudowuje swoje know-how na wielu polach równolegle. Dziś produkty producenta obecne są w wielu branżach – od profesjonalnej fotografii czy kinematografii po druk produkcyjny
CSR i wspieranie kultury.
U podstaw działania przedsiębiorstwa leży filozofia „Kyosei”, oznaczająca życie i działanie dla wspólnego dobra. Jednym z jej przejawów jest promocja Celów Zrównoważonego Rozwoju, przyjętych przez wszystkie kraje członkowskie ONZ.
Przedsiębiorstwo było wielokrotnie nagradzane za starania na rzecz zrównoważonego rozwoju. Firma podejmuje liczne działania zarówno z zakresu ochrony środowiska, jak i kultury, sztuki oraz edukacji.
Polski oddział Canon od 2015 roku prowadzi projekt „To MY Tworzymy Świat”, organizowany z myślą o młodych, kreatywnych obserwatorach tego świata. Na akcję składają się warsztaty multimedialne, konkurs oraz promocja Celów Zrównoważonego Rozwoju w szkołach.
W 2018 r. w jednej z gdyńskich szkół zainaugurowany został projekt Cyfrowej Klasy Canon. Dzięki inicjatywie, do szkoły trafiła szeroka gama nowoczesnych rozwiązań wspierających procesy dydaktyczne – projektory cyfrowe, drukarki, kalkulatory oraz dodatkowe akcesoria.
Ponadto Canon EMEA tworzy Program Ambasadorski, który skupia najlepszych fotografów i filmowców. W 2020 roku firma rozszerzyła grono uczestników o 59 osób. Tym samym liczba ambasadorów przewyższyła liczbę 100 uznanych profesjonalistów z zakresu fotografii i filmu.

</doc>
<doc id="84920" url="https://pl.wikipedia.org/wiki?curid=84920" title="CeBIT">
CeBIT



</doc>
<doc id="84923" url="https://pl.wikipedia.org/wiki?curid=84923" title="Zyta Gilowska">
Zyta Gilowska

 z domu Napolska (ur. 7 lipca 1949 w Nowym Mieście Lubawskim, zm. 5 kwietnia 2016 w Świdniku) – polska ekonomistka, polityk i nauczyciel akademicki, profesor nauk ekonomicznych, minister finansów oraz wicepremier w rządach Kazimierza Marcinkiewicza oraz Jarosława Kaczyńskiego, w latach 2001–2005 i 2007–2008 poseł na Sejm IV i VI kadencji, w latach 2010–2013 członkini Rady Polityki Pieniężnej.
Życiorys.
Wykształcenie i działalność zawodowa.
Córka Klemensa i Marii. Ukończyła studia w Instytucie Nauk Ekonomicznych Uniwersytetu Warszawskiego; doktoryzowała się (z ekonomiki rolnictwa) i habilitowała na Uniwersytecie Marii Curie-Skłodowskiej w Lublinie. Postanowieniem prezydenta RP z 16 sierpnia 1999 otrzymała tytuł naukowy profesora. Wykładała na Katolickim Uniwersytecie Lubelskim, gdzie od 2001 zajmowała stanowisko profesora zwyczajnego. Była też członkiem Komitetu Nauk Ekonomicznych Polskiej Akademii Nauk.
Działalność polityczna.
W latach 90. działała w Kongresie Liberalno-Demokratycznym. Bez powodzenia kandydowała do Sejmu z 1. miejsca lubelskiej listy tej partii w wyborach parlamentarnych w 1993. Następnie należała do Unii Wolności, zasiadając w latach 1994–1996 w radzie krajowej. W latach 1990–1998 była radną rady miejskiej w Świdniku.
Była posłem na Sejm IV kadencji, zasiadała w klubie parlamentarnym Platformy Obywatelskiej. W wyborach startowała z okręgu lubelskiego, uzyskując 11 284 głosy. W Sejmie IV kadencji pełniła funkcję zastępcy przewodniczącej Komisji Finansów Publicznych. W PO zasiadała w prezydium klubu parlamentarnego, była przewodniczącą regionu lubelskiego i od 27 czerwca 2003 do 21 maja 2005 wiceprzewodniczącą partii. Wystąpiła z Platformy Obywatelskiej również w maju 2005 w związku z oskarżeniami o nepotyzm. Zarzucano jej, że zatrudniła w swoim biurze poselskim swoją synową oraz opłacała pracę swojego syna Pawła Gilowskiego jako eksperta prawnego z pieniędzy przeznaczonych na obsługę biura. Według Zyty Gilowskiej synowa została zatrudniona w biurze zanim poznała jej syna, a korzystanie z usług syna miało pozwolić na obniżenie kosztów ekspertyz. Kolejnym zarzutem wysuwanym pod jej adresem była próba umieszczenia syna na pierwszym miejscu lubelskiej listy PO, na co nie godziło się kierownictwo partii.
7 stycznia 2006 prezydent RP Lech Kaczyński na wniosek premiera Kazimierza Marcinkiewicza powołał ją na urząd wicepremiera i ministra finansów. Jej odwołanie nastąpiło 24 czerwca 2006, kiedy to rzecznik interesu publicznego, Włodzimierz Olszewski, zarzucił Zycie Gilowskiej „kłamstwo lustracyjne”. Sąd lustracyjny pierwszej instancji, po rozpatrzeniu sprawy, w dniu 6 września 2006 orzekł jednak, że złożyła ona zgodne z prawdą oświadczenie lustracyjne.
22 września 2006 została powołana na wniosek premiera na stanowiska ministra finansów i wicepremiera w rządzie Jarosława Kaczyńskiego. 7 września 2007 została odwołana z funkcji wicepremiera i ministra finansów z jednoczesnym powołaniem na sekretarza stanu w Ministerstwie Finansów i tymczasowego kierownika resortu. 10 września tego samego roku ponownie została powołana na oba urzędy.
W wyborach parlamentarnych w 2007 po raz drugi uzyskała mandat poselski, kandydując z listy Prawa i Sprawiedliwości w okręgu poznańskim i otrzymując 54 307 głosów. 14 stycznia 2008 zrezygnowała z zasiadania w Sejmie, jej miejsce zajął Jan Libicki.
16 lutego 2010 prezydent Lech Kaczyński ogłosił decyzję o powołaniu jej w skład Rady Polityki Pieniężnej. Po uprzednim złożeniu przez nią rezygnacji, prezydent Bronisław Komorowski odwołał Zytę Gilowską z RPP 4 października 2013. W październiku 2015 została członkinią Narodowej Rady Rozwoju powołanej przez prezydenta Andrzeja Dudę.
Zmagała się z ciężką chorobą serca, zmarła w Świdniku 5 kwietnia 2016. Jej pogrzeb odbył się 11 kwietnia 2016; została pochowana na cmentarzu komunalnym w Świdniku.

</doc>
<doc id="84935" url="https://pl.wikipedia.org/wiki?curid=84935" title="Anna Jantar">
Anna Jantar

Anna Jantar, właśc. Anna Maria Kukulska z domu Szmeterling (ur. 10 czerwca 1950 w Poznaniu, zm. 14 marca 1980 w Warszawie) – polska piosenkarka.
Uchodziła za ikonę muzyki pop polskiej estrady. Zaliczana do grona popularnych i słynnych polskich piosenkarek lat 70. XX wieku. Wylansowała takie przeboje jak m.in.: „Tyle słońca w całym mieście”, „Nic nie może wiecznie trwać”, „Staruszek świat”, „Najtrudniejszy pierwszy krok”, „Za każdy uśmiech”, „Baju-baj proszę pana (Jambalaya)”, „Radość najpiękniejszych lat”, „Mój tylko mój”, „Nie wierz mi, nie ufaj mi”, „Wielka dama tańczy sama” czy „Moje jedyne marzenie”. W sumie zaśpiewała ok. 160 piosenek różnych kompozytorów. Współpracowała z wieloma artystami, m.in. ze Stanisławem Sojką, Bogusławem Mecem, Zbigniewem Hołdysem czy Andrzejem Tenardem, nagrywała również piosenki z zespołami Budka Suflera i zespołem Perfect.
Występowała m.in. w Austrii, Bułgarii, Czechosłowacji, Finlandii, Irlandii, Jugosławii, Kanadzie, NRD, RFN, Stanach Zjednoczonych, Szwecji, Węgrzech oraz Związku Radzieckim.
Rodzina i edukacja.
Urodziła się 10 czerwca 1950 w Ginekologiczno-Położniczym Szpitalu Klinicznym w Poznaniu. Była drugim dzieckiem Józefa Szmeterlinga (1925–2000) i Haliny z domu Surmacewicz (1924–2016). Miała starszego brata Romana (ur. 1948), późniejszego twórcę słów do kilku jej piosenek. została ochrzczona w kościele pw. Najświętszego Zbawiciela w Poznaniu otrzymując imiona Anna Maria, a rodzicami chrzestnymi byli Jerzy Nałęcz-Nieniewski – przyjaciel ojca oraz Włodzimiera Surmacewicz – bratowa matki.
Jej dziadek od strony matki, Czesław Surmacewicz herbu Leliwa, pochodził z rodziny szlacheckiej, w późniejszym czasie był burmistrzem Zdun. Po babci Zofii Czosnowskiej odziedziczyła głos, a po dziadku – ułanie kresowym – zamiłowanie do gry na fortepianie. Babka od strony ojca, Anna Sawicka (Szmeterling), była narodowości węgierskiej i pracowała w Cyrku Braci Staniewskich (w 1944 wyprowadziła się do ówczesnej Czechosłowacji).
Od najmłodszych lat wykazywała uzdolnienie do śpiewu, stwierdzono u niej również słuch absolutny. Przez prawie trzy lata uczęszczała do przedszkola muzycznego przy Państwowej Wyższej Szkole Muzycznej, gdzie uczyła się gry na fortepianie. Naukę kontynuowała w podstawowej szkole muzycznej. W latach 1964–1968 uczęszczała do poznańskiego VIII Liceum Ogólnokształcącego im. Adama Mickiewicza i Średniej Szkoły Muzycznej, w klasie fortepianu i rytmiki. Egzamin dojrzałości z powodu coraz liczniejszych występów muzycznych i związanych z tym zaniedbań w nauce zdała w liceum wieczorowym przy ulicy Strzeleckiej. W 1969 zdawała egzamin wstępny na studia do PWST w Warszawie, lecz nie została przyjęta (pierwszeństwo miały osoby pochodzące z rodzin robotniczych i wiejskich).
Działalność artystyczna.
Początki muzyczne.
W wieku 14 lat została zaproszona przez Piotra Kuźniaka do bigbitowego zespołu muzycznego Szafiry. Początkowo występowała w poznańskich klubach studenckich m.in. Od Nowa (róg ul. Żydowskiej i Wielkiej na Starym Rynku) oraz Studenckim Teatrze Nurt na Winogradach jako akompaniatorka, a później także jako wokalistka. Występowała też w teatrach Oktawa i Ósmy Dzień. 16 grudnia 1968 w poznańskim radiu, w trakcie współpracy z grupą Polne Kwiaty nagrała utwór „Po ten kwiat czerwony”. W styczniu 1969 wystąpiła na prestiżowym w środowisku artystycznym Festiwalu Piosenki Studenckiej w Krakowie, na którym otrzymała wyróżnienie. W tym samym roku zdobyła wyróżnienie za interpretację piosenki „Łąka bez kwiatów” na Festiwalu Artystycznym Młodzieży Akademickiej w Świnoujściu. W latach 1969–1971 była wokalistką zespołu Waganci, z którym nagrała m.in. radiowy przebój „Co ja w tobie widziałam”. Grupa współpracowała z zespołem Czerwono-Czarni podczas wspólnej trasy koncertowej oraz wystąpiła w filmowej komedii muzycznej Hieronima Przybyła "Milion za Laurę", w którym wykonała piosenkę „Czujna straż”.
Kariera solowa.
1 lutego 1972 zdała egzamin przed Komisją Weryfikacyjną Ministerstwa Kultury i Sztuki, uzyskując tytuł zawodowej piosenkarki. Zaczęła też występować pod pseudonimem artystycznym Anna Jantar. Koncertowała z programem estradowym wraz z Andrzejem Frajndtem, do scenariusza Janusza Weissa. W 1973 uczestniczyła w 11. Krajowym Festiwalu Piosenki Polskiej w Opolu, gdzie śpiewała swój pierwszy solowy przebój „Najtrudniejszy pierwszy krok”. Od tego momentu stała się bardziej rozpoznawalną i uznaną piosenkarką w Polsce, a jej wizerunek w kolejnych latach znalazł się na wielu tytułowych okładkach, m.in. czasopism: „Fakt”, „Gala”, „Na żywo”, „Przyjaźń”, „Retro”, „Retro wspomnienia”, „Ta nasza młodość” czy „Zwierciadło”. Chcąc udoskonalić swoje występy sceniczne, uczyła się tańca u Ewy Kuklińskiej.
W 1974 wydała debiutancki album pt. "Tyle słońca w całym mieście", za którego sprzedaż dwa lata później otrzymała certyfikat złotej płyty. Również w 1974 zdobyła nagrodę publiczności za utwór „Tyle słońca w całym mieście” na 12. KFPP w Opolu, nagrodę „Polskich Nagrań” za utwór „Nie żałujcie serca, dziewczyny” na Festiwalu Piosenki Żołnierskiej w Kołobrzegu, wyróżnienie za interpretację na festiwalu w Lublanie, trzecią nagrodę za piosenkę „Tak wiele jest miłości” na festiwalu Cisco '74 w Castlebar oraz trzecią nagrodę na festiwalu Coupe d’Europe w Villach. W 1975 otrzymała drugą nagrodę za utwór „Staruszek świat” na 15. Międzynarodowym Festiwalu Piosenki w Sopocie, na którym odebrała również nagrodę publiczności i nagrodę „Głosu Wybrzeża”. W tym samym roku wydała swój drugi album pt. "Za każdy uśmiech", za który w 1977 odebrała certyfikat złotej płyty, i zajęła drugie miejsce z utworem „Niech ziemia tonie w kwiatach” na Festiwalu Przebojów w Dreźnie.
W 1976 odbyła trasę koncertową po ośrodkach polonijnych w USA i Kanadzie (m.in. w Chicago, Nowym Jorku i Toronto), gdzie wraz ze Sławą Przybylską, Lidią Wysocką, Aliną Janowską, Januszem Rewińskim, Adamem Zwierzem i Zenonem Laskowikiem prezentowała program „Pół żartem – pół serio”. W 1977 wydała album pt. "Zawsze gdzieś czeka ktoś". Pod koniec 1979 nawiązała współpracę z Budką Suflera i nagrała z zespołem dwie piosenki: „Układ z życiem” oraz „Nic nie może wiecznie trwać”, która stała się przebojem i wygrała plebiscyt słuchaczy Studia Gama na najpopularniejszą piosenkę 1979.
W styczniu 1979 zajęła drugie miejsce z piosenką „Tylko mnie poproś do tańca” na Festiwalu Przebojów w Tampere, a po powrocie do kraju – zafascynowana filmem "Grease" – nagrała covery dwóch piosenek ze ścieżki dźwiękowej: „Hopelessly Devoted to You” i „You’re the One that I Want” w duecie ze Stanisławem Soyką. W tym samym roku nagrała również album pt. "Anna Jantar" oraz duety: „Ktoś między nami” ze Zbigniewem Hołdysem i „Pozwolił nam los” z Bogusławem Mecem oraz otrzymała Odznakę „Zasłużonego Działacza Kultury”. W grudniu 1979 nagrała utwór „Spocząć” z muzykami Budki Suflera. Ostatnim programem telewizyjnym z jej udziałem był program przeznaczony dla dzieci pt. "Zamiast słuchać bajek", nakręcony w Palmiarni w Wałbrzychu.
Ostatni wyjazd do Stanów Zjednoczonych i śmierć.
27 grudnia 1979 wyleciała w trasę koncertową do Stanów Zjednoczonych. W styczniu i lutym 1980 grała koncerty w klubach polonijnych w Chicago i New Jersey wraz z zespołem Perfect i Tragap. 12 marca wystąpiła w klubie „Zodiac” w New Jersey, gdzie zagrała swój ostatni koncert przed śmiercią.
Wracała do Polski 14 marca 1980. Zginęła około godziny 11:15 w pobliżu lotniska Okęcie w katastrofie samolotu Ił-62 „Mikołaj Kopernik” lecącego z lotniska JFK z Nowego Jorku do Warszawy, przy podejściu do lądowania. Po jej śmierci lekarz medycyny sądowej, przeprowadzający badanie, przekazał jej matce mały różaniec, który Jantar trzymała w zaciśniętej dłoni podczas katastrofy. Ceremonia pogrzebowa odbyła się 25 marca 1980 z udziałem około 40 tysięcy osób w kościele św. Marii Magdaleny w Warszawie, po czym została pochowana na cmentarzu Wawrzyszewskim. Podczas pogrzebu przemawiał Daniel Olbrychski. Na nagrobku widnieje nazwisko Anna Jantar Kukulska (w grobowcu tym spoczął również zmarły 13 września 2010 jej mąż – Jarosław Kukulski).
Życie prywatne.
Przyszłego męża Jarosława Kukulskiego poznała przy współpracy z zespołem Waganci. Para wzięła ślub cywilny 15 sierpnia 1970 w poznańskim ratuszu, a 11 kwietnia 1971 ślub kościelny w kościele pw. św. Anny w Poznaniu. W 1972 wraz z mężem przeprowadziła się do Warszawy, gdzie zamieszkali przy ul. Reymonta. Mieli córkę Natalię (ur. 3 marca 1976 w Warszawie).
Lubiła poezję, zwłaszcza autorstwa Marii Pawlikowskiej-Jasnorzewskiej i Bolesława Leśmiana. Z sentymentem wspominała rodzinny Poznań.

</doc>
<doc id="84936" url="https://pl.wikipedia.org/wiki?curid=84936" title="Andrzej Celiński">
Andrzej Celiński

Andrzej Bohdan Celiński (ur. 26 lutego 1950 w Warszawie) – polski polityk i socjolog, działacz opozycji demokratycznej. Senator I i II kadencji, poseł na Sejm II, IV, VI kadencji, w latach 2001–2002 minister kultury w rządzie Leszka Millera, w latach 2012–2015 przewodniczący Partii Demokratycznej.
Życiorys.
Wykształcenie i działalność w PRL.
Ukończył VI Liceum Ogólnokształcące im. Tadeusza Reytana w Warszawie (1967). Kształcił się następnie w zakresie socjologii na Wydziale Nauk Społecznych Uniwersytetu Warszawskiego.
Był uczestnikiem wydarzeń marca 1968, za co został relegowany ze studiów. Wrócił na UW po krótkim okresie studiów na Katolickim Uniwersytecie Lubelskim, ukończył studia w 1973. Jako instruktor harcerski blisko współpracował z Antonim Macierewiczem i Piotrem Naimskim w 1 Warszawskiej Drużynie Harcerskiej im. Romualda Traugutta „Czarna Jedynka” (w tzw. Gromadzie Włóczęgów). W czerwcu 1976 był jednym z sygnatariuszy listu w obronie robotników z Radomia i Ursusa, następnie współorganizował pomoc dla represjonowanych przez władze. W latach 1976–1977 był współpracownikiem Komitetu Obrony Robotników, wykładał w ramach tzw. Uniwersytetu Latającego. W latach 1972–1977 i 1980–1989 był pracownikiem naukowym Instytutu Profilaktyki i Resocjalizacji UW. W latach 1977–1980 zatrudniony w Biurze Projektowo-Badawczym Budownictwa Przemysłowego System w Warszawie. W latach 1975–1977 pełnił funkcję wiceprzewodniczącego rady oddziałowej ZNP na UW.
W 1978 podpisał deklarację założycielską Towarzystwa Kursów Naukowych i był jego sekretarzem odpowiedzialnym za bieżącą działalność. W sierpniu 1980 był współautorem apelu 64 intelektualistów o negocjacje i porozumienie między władzą a strajkującymi, od września 1980 był członkiem „Solidarności”, kierował gabinetem Lecha Wałęsy. W stanie wojennym został internowany w ośrodkach odosobnienia w Warszawie-Białołęce, Jaworzu i Darłówku. Został zwolniony 7 grudnia 1982. W latach 1983–1987 współpracował z Lechem Wałęsą i środowiskiem ekspertów „Solidarności”. W 1985 został współautorem opracowania "Raport. Polska 5 lat po Sierpniu". W latach 1986–1988 współzałożycielem i redaktorem pisma „Dwadzieścia Jeden”
Działalność w III RP.
W latach 1989–1990 był członkiem Komitetu Obywatelskiego przy Lechu Wałęsie oraz uczestnikiem obrad Okrągłego Stołu. Od 1989 do 1993 był senatorem I i II kadencji związanym z Obywatelskim Klubem Parlamentarnym i ROAD, potem z Unią Demokratyczną. W latach 1993–1994 pełnił funkcję wiceprzewodniczącego Unii Demokratycznej. Z ramienia UD i następnie Unii Wolności zasiadał w Sejmie II kadencji. W 1996 wystąpił z UW.
W 1999 związał się z Sojuszem Lewicy Demokratycznej, od 20 grudnia 1999 do 6 marca 2004 był wiceprzewodniczącym partii. Do Sejmu IV kadencji (19 października 2001 – 18 października 2005) został wybrany w okręgu podwarszawskim. Od 19 października 2001 do 6 lipca 2002 był ministrem kultury w rządzie Leszka Millera. W latach 2004–2005 z ramienia SLD zasiadał w sejmowej komisji śledczej zajmującej się sprawą Orlenu, zrezygnował z udziału w jej pracach 12 lipca 2005.
W marcu 2004 wraz z m.in. Markiem Borowskim odszedł z SLD i współtworzył nową partię pod nazwą Socjaldemokracja Polska, był przewodniczącym jej rady politycznej. W 2005 bez powodzenia ubiegał się o mandat poselski z listy SDPL z okręgu katowickiego, otrzymując 6128 głosów. W wyborach samorządowych w 2006 został wybrany na radnego sejmiku mazowieckiego, otrzymując 18 734 głosów. W wyborach parlamentarnych w 2007 uzyskał mandat poselski z listy Lewicy i Demokratów w okręgu katowickim, zdobywając 20 338 głosów. Od 22 kwietnia 2008 zasiadał w Kole Poselskim SDPL-Nowa Lewica. Na początku sierpnia 2008 odszedł z SDPL, pozostając w jej kole poselskim, które opuścił rok później.
W wyborach w 2011 jako niezależny bez powodzenia ubiegał się o mandat senatora z poparciem środowisk lewicy i centrum oraz m.in. Lecha Wałęsy (przegrał z kandydatami PO i PiS). Związał się także z Partią Demokratyczną – demokraci.pl (został członkiem koła tego ugrupowania w Podkowie Leśnej), której 21 stycznia 2012 został przewodniczącym, pokonując w głosowaniu dotychczasową szefową partii Brygidę Kuźniak. W czerwcu 2013 jego ugrupowanie weszło w skład koalicji Europa Plus. W wyborach do Parlamentu Europejskiego w 2014 bezskutecznie ubiegał się o mandat jako lider listy tej koalicji (występującej pod nazwą „Europa Plus Twój Ruch”) w okręgu Warszawa II, uzyskując 6010 głosów. Po wyborach koalicja przestała istnieć. 10 stycznia 2015 został ponownie wybrany na przewodniczącego PD. W tym samym roku jako kandydat PD ponownie wystartował do Senatu (znów przegrywając z kandydatami PO i PiS). 28 listopada tegoż roku nową przewodniczącą PD została Elżbieta Bińczycka. Andrzej Celiński pozostał początkowo członkiem rady krajowej partii, jednak z początkiem 2016 stał się bezpartyjny. W czerwcu 2018 został zaprezentowany jako kandydat koalicji SLD Lewica Razem na prezydenta Warszawy, jednak w następnym miesiącu wycofano jego kandydaturę.
Życie prywatne.
Jest siostrzeńcem Marii Dmochowskiej i Jana Józefa Lipskiego. Jego matka, Zofia Celińska, została uhonorowana medalem Sprawiedliwy wśród Narodów Świata.
Odznaczenia.
21 września 2006 został odznaczony przez Prezydenta RP Lecha Kaczyńskiego Krzyżem Komandorskim Orderu Odrodzenia Polski. Odznaczenie to zwrócił w październiku 2007 w proteście przeciw doręczeniu przez Policję jego samotnie mieszkającej 88-letniej matce Zofii Celińskiej wezwania dla niego na przesłuchanie w IPN w charakterze świadka.

</doc>
<doc id="84937" url="https://pl.wikipedia.org/wiki?curid=84937" title="Zarząd województwa">
Zarząd województwa

Zarząd województwa – organ wykonawczy samorządu województwa będący odpowiednikiem Rady Ministrów na poziomie regionalnym.
W jego skład, liczący 5 osób, wchodzi marszałek województwa (jako przewodniczący), wicemarszałek lub 2 wicemarszałków (wiceprzewodniczący) i pozostali członkowie.
W pracach zarządu uczestniczy także, z głosem doradczym, skarbnik województwa. Członkostwa w zarządzie województwa nie można łączyć z członkostwem w organach gminy i powiatu, a także z zatrudnieniem w administracji rządowej oraz mandatem posła lub senatora.
Marszałek województwa jest wybierany przez sejmik bezwzględną większością głosów, ustawowego składu sejmiku w głosowaniu tajnym. Następnie sejmik wybiera wicemarszałków oraz pozostałych członków zarządu wyłącznie na wniosek marszałka zwykłą większością głosów w głosowaniu tajnym. Marszałek kieruje bieżącymi sprawami województwa oraz reprezentuje je na zewnątrz. Marszałek, wicemarszałkowie i pozostali członkowie zarządu mogą być wybrani spoza składu sejmiku województwa.
Zarząd jest organem kolegialnym, uchwały podejmuje zwykłą większością głosów w obecności co najmniej połowy składu zarządu w głosowaniu jawnym, chyba że przepisy ustawy przewidują głosowanie tajne. W przypadku równej liczby głosów rozstrzyga głos marszałka województwa. Skarbnik województwa uczestniczy w pracach zarządu i ma jedynie głos doradczy. Szczegółowe zasady i tryb działania zarządu określa statut województwa.

</doc>
<doc id="84940" url="https://pl.wikipedia.org/wiki?curid=84940" title="Bronisław Cieślak">
Bronisław Cieślak

Bronisław Emil Cieślak (ur. 8 października 1943 w Krakowie, zm. 2 maja 2021 w Marcyporębie) – polski aktor, dziennikarz, prezenter telewizyjny i polityk. Odtwórca roli Sławomira Borewicza w serialu telewizyjnym "07 zgłoś się" (1976–1987) i Bronisława Malanowskiego w serialu paradokumentalnym "Malanowski i Partnerzy" (2009–2016). W latach 1997–2005 poseł na Sejm III i IV kadencji.
Życiorys.
Młodość i wykształcenie.
Syn Bronisława i Marii. Wychowywał się na krakowskim Kazimierzu. Jego ojciec był kolejarzem, matka zajmowała się domem. Miał dwóch braci: Jacka i Witolda.
W 1962 został absolwentem I Liceum Ogólnokształcącego im. Bartłomieja Nowodworskiego w Krakowie. Podczas nauki występował w klubie studenckim Pod Jaszczurami. W latach 1963–1968 studiował etnografię na Uniwersytecie Jagiellońskim, uzyskując absolutorium. W młodości pracował jako ratownik wodny. Był też zatrudniony jako kontysta oraz referent do spraw transportu.
Działalność zawodowa i aktorska.
W 1968 rozpoczął pracę jako dziennikarz w Polskim Radiu, następnie pracował również w ośrodku krakowskim Telewizji Polskiej, gdzie w latach 1973–1991 był redaktorem i zastępcą redaktora naczelnego. W 1976 prowadził program telewizyjny pod nazwą "Bez togi".
W 1975 reżyser Roman Załuski zaproponował mu udział w zdjęciach próbnych do serialu obyczajowego "Znaki szczególne". Bronisław Cieślak był sceptyczny co do tego pomysłu. Do wzięcia udziału w tym przedsięwzięciu przekonał go Jacek Stwora, sugerując, że mimo prawdopodobnego niepowodzenia będzie to materiał na ciekawy reportaż. Ostatecznie zawodowy dziennikarz otrzymał rolę aktorską w tym serialu, wcielając się w nim w postać inżyniera Bogdana Zawady. W 1976 Krzysztof Szmagier powierzył mu główną rolę w serialu kryminalnym "07 zgłoś się". Reżyser i scenarzysta, mając do dyspozycji kontrkandydatów będących aktorami zawodowymi, zdecydował się na Bronisława Cieślaka, uznając go za „prawdziwy typ aktorski” (czyli kogoś, „komu wierzy się, gdy mówi z ekranu”). Rola porucznika Sławomira Borewicza, w którą wcielał się w 21 odcinkach produkcji wyprodukowanych w latach 1976–1987, przyniosła mu największą rozpoznawalność i popularność. Odgrywana przez niego postać stała się ikoną popkultury, a sam aktor określany był mianem polskiego Jamesa Bonda. Jako komisarz Borewicz pojawił się także w filmie "Latające machiny kontra Pan Samochodzik" z 1991 w reżyserii Janusza Kidawy.
W latach 70. i 80 nadal wykonywał zawód dziennikarza i – jak sam przyznawał – „bywał też aktorem”. W 1979 wystąpił w dwóch filmach fabularnych: w "Kung-fu" Janusza Kijowskiego zagrał dziennikarza Henryka Laskusa, a w filmie kryminalnym "Wściekły" w reżyserii Romana Załuskiego wcielił się w postać kapitana Zawady, próbującego rozwiązać sprawę tajemniczych morderstw. W 1980 był lektorem w filmie dokumentalnym "Od Rodezji do Zimbabwe". We wrześniu 1984 pełnił rolę gospodarza podczas 9. Festiwalu Polskich Filmów Fabularnych w Gdańsku. W 1986 wystąpił w polsko-bułgarskim filmie dla młodzieży "Złota mahmudia" Kazimierza Tarnasa. W 1987 był jednym z jurorów w wyborach Miss Małopolski. W 1988 był reporterem w filmie dokumentalnym "Reportaż z siedmiu dziesięcioleci". W 1990 w Teatrze Telewizji wystąpił w sztuce Woody’ego Allena pt. "Bóg" w reżyserii Wojciecha Biedronia.
W 1991 zakończył pracę w Telewizji Polskiej, a następnie przez pewien czas pomagał żonie w prowadzeniu działalności handlowej w Krakowie. Przez krótki okres był również zarejestrowany jako bezrobotny. Później powrócił do współpracy z telewizją, prowadził m.in. "Telewizyjne Biuro Śledcze".
Wystąpił gościnnie w takich serialach telewizyjnych jak "Bank nie z tej ziemi", "Świat według Kiepskich" oraz "Pierwsza miłość". Był narratorem serialu kryminalnego "Tak czy nie?" Ryszarda Bugajskiego. W 2006 zagrał warszawskiego komendanta policji Modesta Strumiłłę w 8 odcinkach serialu "Mrok" w reżyserii Jacka Borcucha. W latach 2009–2016 wcielał się w postać Bronisława Malanowskiego, grając w ponad 800 odcinkach serialu paradokumentalnego "Malanowski i Partnerzy". W 2019 wystąpił w filmie "Na bank się uda" Szymona Jakubowskiego, w którym zagrał ministra rolnictwa Sławomira Kowalika. Brał również udział w "Reality Shopka Szoł" w krakowskim Teatrze „Groteska”.
Był członkiem Stowarzyszenia Dziennikarzy Polskich i Stowarzyszenia Dziennikarzy Rzeczypospolitej Polskiej. W latach 1993–1997 pełnił funkcję sekretarza zarządu krakowskiego oddziału drugiej z tych organizacji.
Działalność polityczna.
W latach 1971–1990 był członkiem Polskiej Zjednoczonej Partii Robotniczej. W 1991 bezskutecznie kandydował do Sejmu z ramienia Sojuszu Lewicy Demokratycznej.
Mandat poselski z listy tego ugrupowania uzyskał w wyborach w 1997 w okręgu krakowskim nr 21. W Sejmie III kadencji zasiadał m.in. w Komisji Administracji i Spraw Wewnętrznych oraz Komisji Kultury i Środków Przekazu. Po raz drugi został wybrany do Sejmu w wyborach w 2001 z ramienia koalicji SLD-UP w okręgu krakowskim nr 13 liczbą 24 252 głosów. W IV kadencji pełnił funkcję rzecznika prasowego klubu parlamentarnego SLD. Zasiadał ponownie w Komisji Administracji i Spraw Wewnętrznych oraz Komisji Kultury i Środków Przekazu. Był też członkiem Komisji Sprawiedliwości i Spraw Człowieka. Podczas obu kadencji pracował także w szeregu podkomisji.
24 grudnia 2001 został zatrzymany przez policję podczas jazdy pod prąd ulicą jednokierunkową i odmówił poddania się badaniu na zawartość alkoholu we krwi. Komisja Etyki Poselskiej uznała jego zachowanie za nadużycie immunitetu. W maju 2002 został ukarany za wykroczenie drogowe karą 1200 zł grzywny oraz zakazem prowadzenia pojazdów na okres sześciu miesięcy.
W 2005 i 2007 bez powodzenia kandydował w kolejnych wyborach parlamentarnych. W wyborach samorządowych w 2006 bezskutecznie ubiegał się o mandat radnego Krakowa.
Życie prywatne.
Z pierwszą żoną Jasną Krystyną Chrzanowską-Cieślak miał córkę Katarzynę (obie wystąpiły wraz z nim w filmie "Wściekły" z 1979). Z drugą żoną Anną Cieślak miał córkę Zofię i syna Jana. Był stryjem aktorki Anny Cieślak.
Chorował na nowotwór prostaty. W 2018 w związku z chorobą przeszedł operację, a także cykle radioterapii i chemioterapii.
Zmarł 2 maja 2021. 4 maja Sejm IX kadencji uczcił jego pamięć minutą ciszy. 10 maja 2021 został pochowany w grobowcu rodzinnym na cmentarzu Podgórskim w Krakowie (kwatera XXXVI/6/12). Uroczystości pogrzebowe miały charakter świecki.

</doc>
<doc id="84941" url="https://pl.wikipedia.org/wiki?curid=84941" title="Belizariusz">
Belizariusz

Belizariusz, , (ur. ok. 505, zm. w marcu 565) – wódz armii bizantyńskiej, który prowadził zwycięskie kampanie wojenne w czasach panowania Justyniana I Wielkiego. 
Życiorys.
Belizariusz urodził się w miejscowości Germane, dziś noszącej nazwę Saparewa Banja, która jest położona w zachodniej Bułgarii. Pochodził od zromanizowanych Gotów, Traków lub Słowian. Jego ojciec był najprawdopodobniej właścicielem ziemskim. Karierę wojskową rozpoczynał jako oficer gwardii cesarskiej.
Podczas wojny Bizancjum z Persją, jako "magister militum per Orientem" został wodzem naczelnym armii na Wschodzie. Po pierwszych niepowodzeniach, w 530 roku zwyciężył Persów w bitwie pod Darą, ale w 532 roku przegrał wielką bitwę pod Sura nad Eufratem, po czym został pozbawiony dowództwa, oskarżony o tchórzostwo i odwołany do stolicy. W Konstantynopolu uczestniczył w krwawym stłumieniu powstania Nika w 532 roku. Na polecenie cesarza Justyniana w roku 533 Belizariusz przeprawił się do Afryki, zajął Kartaginę i w bitwach pod Ad Decimum i pod Trikamarum pokonał wandalskiego króla Gelimera. Po podboju państwa Wandalów w Afryce Północnej odbył triumf w Konstantynopolu.
W 535 roku Belizariusz wylądował na Sycylii i wkroczył do Syrakuz. Następnie przeprawił się do Italii, gdzie po zwycięskiej bitwie zdobył Neapol (jedyne miasto, które stawiało opór armii bizantyjskiej). Król Ostrogotów, Witiges, oddał Belizariuszowi Rzym bez walki i wycofał się do Rawenny. Potem jednak oblegał Belizariusza w Rzymie przez ponad rok. Belizariuszowi udało się w końcu odeprzeć oblężenie i ścigając Witigisa zajął Rawennę, biorąc króla Ostrogotów do niewoli. Belizariusz wrócił do Bizancjum, oficjalnie po to, by objąć dowództwo na Wschodzie, jednak Justynian odmówił mu triumfu. Wskutek intryg dworskich utracił w 542 roku dowództwo armii. Jednakże w roku 544 powierzono mu zadanie ustabilizowania sytuacji w Italii, nad którą kontrolę odzyskali Goci. W latach 544–548 działał w Italii, lecz nie odniósł większych sukcesów z powodu braku wojska (kolejne zajęcie i opuszczenie Rzymu). W roku 548 powrócił do Konstantynopola, gdzie wsławił się jego obroną przed wojskami huńskimi w roku 559.
Według zapisanej pod koniec XII wieku legendy Belizariusz pod koniec życia popadł w niełaskę u cesarza i wrócił do Konstantynopola, gdzie został oślepiony i musiał żebrać na ulicach. W rzeczywistości w chwili zagrożenia miasta w roku 563 władca raz jeszcze zwrócił się do niego o pomoc, a ostatnie lata życia spędził w dostatku dzięki zebranym bogactwom. Zmarł w Konstantynopolu w 565 roku.
Sekretarzem Belizariusza był Prokopiusz z Cezarei, który opisał dzieje walk w Afryce i Italii ("De bello Wandalorum" i "De bello Gothico"), oraz napisał "Historię sekretną".
Rodzina.
Żoną Belizariusza była Antonina, faworyta cesarzowej Teodory, posiadająca duży wpływ na męża, co nie przeszkadzało jej w utrzymywaniu intymnych stosunków z jednym z domowników imieniem Teodozjusz. Jedynym dzieckiem z tego małżeństwa była córka, która w 543 roku została zaręczona z wnukiem cesarzowej Teodory.
Odniesienia w kulturze.
Postać tę wykorzystał w oświeceniowej powieści filozoficznej "Belisaire" (1767) Jean-François Marmontel. Belizariusz jest głównym bohaterem opery Gaetano Donizettiego "Belisario" (1835-36) oraz powieści Roberta Gravesa "Belizariusz", a także sześciotomowego cyklu powieści Davida Drake'a i Erica Flinta, osadzonych w rzeczywistości alternatywnej. W literaturze polskiej postać Belizariusza (na tle wojen z Gotami o panowanie nad Italią) przedstawiła Hanna Malewska w powieści historycznej "Przemija postać świata".
Jego postać po legendarnym oślepieniu przedstawił Jacques-Louis David na obrazie zatytułowanym "Żebrzący Belizariusz". 
Również żebrzący, ślepy "Belizariusz", grafika według Van Dycka, to pierwszy ze sławnych obrazów odtwarzanych przez wytworne towarzystwo w powieści Goethego "Powinowactwa z wyboru".

</doc>
<doc id="84944" url="https://pl.wikipedia.org/wiki?curid=84944" title="Ślimak winniczek">
Ślimak winniczek

Ślimak winniczek ("Helix pomatia") – gatunek lądowego ślimaka płucodysznego z rodziny ślimakowatych (Helicidae). Występuje w południowo-wschodniej i centralnej Europie. W Polsce pospolity niemal na całym niżu oraz pogórzu, w górach rzadszy, dochodzi tylko do regla dolnego. Zamieszkuje obszary o dużej wilgotności, lasy, parki, ogrody. Żywi się świeżymi liśćmi, stąd często uważany za szkodnika ogrodów. Zimuje w ściółce, ukryty pod roślinnością. Jest obojnakiem, kopuluje wiosną. Jajeczka składa w niewielkich dołkach w ziemi. Młode winniczki wylęgają się po około 3–5 tygodniach. Ślimak winniczek ma 54 chromosomy.
Pierwotny zasięg występowania tego ślimaka w Polsce obejmował prawdopodobnie jedynie południową Polskę (Małopolska, Górny Śląsk, obszar Rzeszowa). Na pozostałe tereny został przeniesiony przez człowieka. Najbardziej przyczynili się do tego zakonnicy (m.in. cystersi), którzy począwszy od średniowiecza hodowali winniczka w ogrodach i parkach przyklasztornych. Używali oni mięsa tego ślimaka jako uzupełnienia ubogiej w białko diety, stosowanej podczas długotrwałych postów, gdyż – podobnie jak ryby - ślimaki były uważane za potrawę postną.
Winniczek to największy lądowy ślimak w Polsce o średnicy muszli przeciętnie ok. 5 cm. Bywa eksportowany z Polski do Francji, gdzie uważany jest za przysmak. W niektórych rejonach Polski, z powodu nadmiernego eksportu, stał się gatunkiem rzadkim. Na terenie Polski jest objęty ochroną częściową. Rozporządzenie Ministra Środowiska w sprawie ochrony gatunkowej zwierząt, zezwala na zbiór osobników o średnicy muszli powyżej 30 mm, przez 30 dni łącznie w danym roku, w okresie od dnia 20 kwietnia do dnia 31 maja.

</doc>
<doc id="84950" url="https://pl.wikipedia.org/wiki?curid=84950" title="UG">
UG



</doc>
<doc id="84953" url="https://pl.wikipedia.org/wiki?curid=84953" title="Narses">
Narses



</doc>
<doc id="84955" url="https://pl.wikipedia.org/wiki?curid=84955" title="Powstanie Nika">
Powstanie Nika

Powstanie Nika () – konstantynopolitańskie powstanie ludowe, które trwało od 13 do 18 stycznia 532 roku. Było ono reakcją na brak zgody cesarza Justyniana I na zmniejszenie podatków, ukrócenie nadużyć i usunięcie skorumpowanych urzędników. Zostało stłumione przez Belizariusza i zakończone masakrą ok. 30 tys. powstańców w hipodromie.
Przyczyny.
W starożytnych cesarstwach rzymskim i bizantyjskim istniały stronnictwa cyrkowe, dobrze rozwinięte grupy obywateli kibicujących różnym zespołom (drużynom), w których barwach występowali zawodnicy określonych dyscyplin sportowych, przede wszystkim wyścigów rydwanów. Były cztery główne zespoły wyścigowe różniące się kolorami ubiorów, w jakich występowali zawodnicy; takie same barwy przywdziewali ich kibice. Byli więc Niebiescy, Czerwoni, Zieloni i Biali, jednak w czasach bizantyjskich jedynymi liczącymi się zespołami (i ugrupowaniami kibiców) byli Niebiescy i Zieloni. Cesarz Justynian I kibicował Niebieskim.
Owe ugrupowania kibiców stały się polem dla rozwiązywania wszelkich społecznych i politycznych problemów, dla rozwiązywania których społeczeństwo Bizancjum nie zdołało wykształcić innych form organizacji. Były mieszaniną gangów ulicznych i partii politycznych, zajmując stanowisko we wszelkich ważnych sprawach i wtrącając się w spory pomiędzy kandydatami do tronu. Często starali się wywierać wpływ na politykę cesarzy, głośno skandując swe żądania polityczne pomiędzy gonitwami na hipodromie. Ani siły cesarskie, ani straż miejska nie były w stanie zapanować nad porządkiem w mieście bez współdziałania tego ugrupowania kibiców, które akurat miało przewagę w cyrku i poparcie wpływowych rodzin arystokratycznych; w tym wypadku rodzin, które uważały, że mają większe prawa do tronu niż Justynian.
Bezpośrednią przyczyną wybuchu powstania było aresztowanie kilku Niebieskich i Zielonych oskarżonych o morderstwo podczas zamieszek, do jakich doszło po ostatnich wyścigach rydwanów. Takie zamieszki, podobne do bójek pseudokibiców po lub w trakcie meczów piłkarskich w czasach dzisiejszych, nie były niczym nadzwyczajnym. Tym razem było podobnie; mordercy zostali rozpoznani wśród aresztowanych i powieszeni, ale nie wszyscy. 10 stycznia 532 roku dwaj oskarżeni – jeden Niebieski i jeden Zielony – uciekli z więzienia i znaleźli azyl w kościele, wokół którego zgromadził się rozdrażniony tłum.
Justynian był w kłopocie: toczył właśnie trudne pertraktacje pokojowe z Persami, w kraju rosło niezadowolenie z wysokich podatków, a teraz stanął wobec nieprzewidywalnego w skutkach kryzysu w mieście. Mimo to ogłosił, że następne wyścigi odbędą się 13 stycznia, i kazał schwytać i powiesić uciekinierów. Niebiescy i Zieloni zażądali dla nich ułaskawienia.
Zamieszki.
13 stycznia trybuny hipodromu wypełnił rozwścieczony i nieprzyjazny cesarzowi tłum. Hipodrom przylegał do cesarskiego pałacu, więc Justynian mógł oglądać wyścigi ze swej bezpiecznej loży. Od samego początku tłum wykrzykiwał w stronę loży cesarskiej obelgi, a pod koniec dnia, podczas 22 gonitwy, w miejsce zwyczajowych okrzyków „Niebiescy!” i „Zieloni!”, zaczęto skandować jedno słowo "Nika" (co oznacza „Zwyciężaj!” lub „Naprzód!”), po czym tłum rzucił się do ataku na pałac. Przez następne pięć dni pałac był oblężony. Pożar, jaki wybuchł podczas zamieszek, doprowadził do zniszczenia bazyliki Hagia Sophia.
Część senatorów, którzy uważali ostatnio wprowadzone podatki za zbyt wysokie oraz że cesarz za mało uwagi poświęca sprawom arystokracji, uznała zamieszki za dogodny moment, by obalić Justyniana. Powstańcy, teraz już uzbrojeni i prawdopodobnie po kryjomu dowodzeni przez swych zwolenników w Senacie, żądali, by Justynian zdymisjonował prefekta Jana z Kapadocji, którego obwiniano o podniesienie podatków oraz kwestora Triboniana, odpowiedzialnego za zmianę przepisów prawa karnego. Następnie obwołali nowym cesarzem Hypatiusza, bratanka byłego cesarza Anastazjusza I.
Zrozpaczony Justynian chciał szukać ratunku w ucieczce, ale jego żona Teodora miała rzekomo przywołać go do opamiętania słowami: „Ci, którzy noszą koronę, nigdy nie powinni przeżyć jej utracenia. Nie chcę dożyć dnia, w którym przestaną mnie tytułować cesarzową”. Oświadczyła, że wprawdzie cesarz ma otwartą drogę ucieczki statkiem, ona ma zamiar zostać w mieście, bowiem „purpura jest najlepszym całunem”. 
Justynian porzucił więc plan ucieczki. Opracował plan, w którym kluczowe role odegrać mieli eunuch Narses i generałowie Belizariusz i Mundus. Justynian dał Narsesowi worek złota. Szczupły, drobny eunuch wszedł na teren pełnego złaknionego krwi tłumu hipodromu sam, bez broni i skierował się wprost do sektora Niebieskich. Najważniejszym z nich przypomniał, że cesarz Justynian był zawsze kibicem ich klubu oraz że Hypatiusz, którego obwołali cesarzem, należy do stronnictwa Zielonych. Po czym wręczył im złoto. Przywódcy Niebieskich przedyskutowali sprawę między sobą a następnie przekonali swych zwolenników i w chwili koronacji Hypatiusza większość Niebieskich opuściła hipodrom. Zdezorientowani Zieloni zostali. W tym momencie wojska cesarskie, dowodzone przez Belizariusza i Mundusa wdarły się do cyrku, dokonując rzezi powstańców. 
Zgodnie z relacją Prokopiusza na hipodromie zabitych zostało około 30 tysięcy rebeliantów. Justynian kazał również uśmiercić Hypatiusza i skazał na wygnanie senatorów, którzy wspierali powstanie. Następnie odbudował Konstantynopol i nakazał wzniesienie nowej bazyliki Hagia Sophia.

</doc>
<doc id="84961" url="https://pl.wikipedia.org/wiki?curid=84961" title="Mikołaj Trąba">
Mikołaj Trąba

Mikołaj Trąba herbu Trąby (ur. ok. 1358 w Sandomierzu, zm. 2 grudnia 1422 w Lubicy na Spiszu) – arcybiskup gnieźnieński w latach 1412-1422, notariusz królewski od 1390 roku, podkanclerzy koronny 1403–1412, arcybiskup lwowski w latach 1410-1412, kanonik kapituły w Kruszwicy przed 1412 rokiem, kanonik kapituły w Kaliszu w 1410 roku, kanonik gnieźnieński w 1405 roku, kanonik krakowski w 1400 roku, kanonik sandomierski w 1399 roku, kanonik w Głuszynie w 1399 roku, kanonik kapituły Św. Floriana w 1403 roku, pierwszy prymas Polski od 1417.
Sprowadził tytuł prymasa dla siebie i swoich następców z soboru w Konstancji. Od roku 1417 każdy arcybiskup gnieźnieński jest nazywany Prymasem Polski.
Życiorys.
Syn naturalny Jakuba scholastyka i dziekana kolegiaty sandomierskiej, szlachectwo i herb otrzymał w drodze adopcji (adoptowany przez męża swojej matki Wilhelma herbu Trąba – rządcy dóbr królewskich na ziemi sandomierskiej).
Doradca Władysława II Jagiełły, zwolennik aktywnej polityki antykrzyżackiej. Był świadkiem pokoju w Raciążku w 1404 roku. Jako podkanclerz stał na czele kancelarii królewskiej Jagiełły. Kancelaria ta wydała, datowany w Opatowie na dzień 10 sierpnia 1409 roku, jeden z memoriałów, który przypominał o zasługach Jagiełły w dziele chrystianizacji Litwy i wzywał wszystkich adresatów do nieudzielania pomocy Zakonowi przeciw chrześcijańskiej Polsce, kontynuującej ten proces. O Krzyżakach zaś orędzie głosiło:
"To tylko jedno ich życzenie aby mogli cudze kraje jakimkolwiek bądź sposobem posiadać. Nie ma wątpliwości, że kiedyś, jeżeli ich Bóg Opatrzny nie ukróci, wszystkie państwa i królestwa pod ich przemocą uklękną. Bezkarność ich nie dopuszcza, aby wola szła za rozumem, ale wymaga przeciwnie, iżby rozum podlegał woli. I ten jest wszystek ich cel i żądanie, swoje w ręku dzierżyć, a cudze zabierać albo nań godzić. Zawsze chcieliby z dobra drugich korzystać, a swego nikomu nie użyczyć; do nabywania rzeczy cudzych nie używają środków prawnych i godziwych, ale gwałtów, zaborów wreszcie takich, nigdy nie poddając się dobrowolnie powrócić nie chcą ani słuchają czyichkolwiek praw czy wyroków. A im kto więcej z miłości i cierpliwości, przed nimi się upokarza, tym oni dumniej pogardzając tą pokorą z szyderstwem go depcą".
Drugi memoriał, datowany w Wolborzu 9 września 1409 roku, odpierał zarzuty Krzyżaków przeciw królowi ""jakoby przy pomocy pogan chciał wytępić prawdziwą religię Chrystusa". W 29 artykułach memoriał wolborski wykładał polskie skargi przeciw Zakonowi i jego polityce kłamstw i zaborów (bracia zakonni zostali nazwani "synami diabła""). Brał udział w bitwie grunwaldzkiej przy królu, a po bitwie przeglądał przywileje klasztorne i kierował notariuszami spisującymi łupy i wysyłającymi pisma. Z nadania królewskiego, przez kilka miesięcy po bitwie pod Grunwaldem – do czasu odbicia zamku przez inflanckie posiłki landmarszałka Berna von Hevelmanna – pan na Kowalewie Pomorskim. W czasie trwania oblężenia Malborka w 1410 roku był – wbrew Jagielle – gorącym orędownikiem trwania przy wysiłkach zdobycia stolicy Zakonu.
Przewodniczył polskiej delegacji na soborze w Konstancji 1414–1418, został wysunięty jako kandydat na papieża. Mając na celu uzyskanie pontyfikatu, zasilił antypolską koalicję, czym zraził do siebie mu współczesnych. W 1418 papież Marcin V ofiarowywał mu godność kardynalską, Mikołaj jednak odmówił, gdyż inaczej podporządkowałby się wyłącznej władzy papieży. Papież zadowolił się nadaniem Mikołajowi tytułu Primas Regni, który miał pozostać stałą funkcją arcybiskupów gnieźnieńskich. Po powrocie do kraju prymas musiał tłumaczyć się z przybranej przez siebie postawy i składać przysięgę oczyszczającą go z zarzutu zdrady.
Z jego inicjatywy spisano "Cronica conflictus Wladislai Regis Poloniae cum Cruciferis anne Christi 1410" i wydano tzw. Statuty Trąby w 1420 r.
Zmarł 2 grudnia 1422 roku na Węgrzech, jego ciało sprowadził do Gniezna Jan z Tuliszkowa. Według relacji Hieronima Juszyńskiego (1820) na polecenie Trąby sporządzony został zaginiony obecnie kancjonał z pieśniami w języku polskim, nazywany "Agendą".
Był obecny przy wystawieniu przez Władysława II Jagiełłę przywileju czerwińskiego w 1422 roku.
Prymas został pochowany w nawie głównej katedry gnieźnieńskiej, przed grobem św. Wojciecha.
Upamiętnienie.
W 2008, z okazji 650-lecia urodzin Mikołaja Trąby odbyła się w Sandomierzu konferencja naukowa "Mikołaj Trąba, mąż stanu i prymas Polski".
22 kwietnia 2017 r. została wydana przez Pocztę Polską kartka pocztowa Cp 1772 "600-lecie prymasostwa w Polsce", na której w części ilustracyjnej przedstawiono arcybiskupa Mikołaja Trąbę według grafiki z katalogu Jana Długosza, ze zbiorów Biblioteki Narodowej w Warszawie.

</doc>
<doc id="84965" url="https://pl.wikipedia.org/wiki?curid=84965" title="Zilog">
Zilog

ZiLOG (lub Zilog) – amerykańskie przedsiębiorstwo założone w 1974 roku przez Masatoshi Shime i Federico Fagginiego, byłego specjalistę z firmy Intel, zajmującego się w niej projektowaniem procesora Intel 8080. Firma Zilog wsławiła się skonstruowaniem w 1976 i produkcją mikroprocesora Z80, zastosowanym w wielu ówczesnych komputerach domowych. Procesor ten był zgodny z procesorem 8080, ale znacznie unowocześniony.
W następnych latach produkowano też własnej konstrukcji procesory 16-bitowe i 32-bitowe, a także mikrokontrolery oparte na produkowanych procesorach.
W 2001 roku według prawa Stanów Zjednoczonych przedsiębiorstwo ogłosiło upadłość, ale po reorganizacji nadal funkcjonuje, produkując mikrokontrolery i układy specjalizowane do samochodów, urządzeń transmisji danych opartych na produkowanych mikrokontrolerach.

</doc>
<doc id="84967" url="https://pl.wikipedia.org/wiki?curid=84967" title="Yamaha">
Yamaha

Yamaha Group – japoński koncern, założony 12 października 1887 przez Torakusu Yamahę, notowany na giełdzie w Tokio.
Wyprodukowano w nim pierwsze w Japonii pianino. W 1904 pianina i organy Yamahy zostały nagrodzone Honorową Główną Nagrodą na Targach Światowych w Saint Louis. Firma Yamaha wprowadziła na rynek pierwsze popularne syntezatory cyfrowe, w tym model DX7, który osiągnął duży sukces komercyjny.
Koncern ma ugruntowaną pozycję w wielu gałęziach światowego przemysłu.
Od 1955 roku jako Yamaha Motor Company zajmuje się produkcją pojazdów jednośladowych – motocykli, motorów sportowych, skuterów, skuterów śnieżnych i wodnych oraz silników do łodzi motorowych, a także quadów. Produkowała także w niewielkiej liczbie samochody: wyczynowy pojazd na bazie bolidu Formuły 1 OX99-11 i R-Car.
Aktualna działalność grupy Yamaha obejmuje:

</doc>
<doc id="84968" url="https://pl.wikipedia.org/wiki?curid=84968" title="XTree">
XTree

XTree – menedżer plików, popularna powłoka systemowa oparta na semigrafice ułatwiająca korzystanie z systemu operacyjnego MS-DOS, konkurująca przed upowszechnieniem interfejsów graficznych z programem Norton Commander. Pierwsza wersja programu powstała w 1985 roku; od 1990 pod nazwą XTree Gold program otrzymał wiele usprawnień takich jak: rozwijalne menu, obsługa archiwów ZIP, podgląd plików graficznych.

</doc>
<doc id="84969" url="https://pl.wikipedia.org/wiki?curid=84969" title="X-Windows">
X-Windows



</doc>
<doc id="84974" url="https://pl.wikipedia.org/wiki?curid=84974" title="Vert (typ rampy)">
Vert (typ rampy)

Vert to typ rampy używany w sportach ekstremalnych, takich jak jazda na deskorolce. Rampy te zostały tak nazwane ze względu na przejście z poziomej płaszczyzny (nazywanej flat-bottom) do pionowej ściany.
Typowa wysokość ramp vert to 3-4 metry, ze ścianą o wysokości od około piętnastu do dziewięćdziesięciu centymetrów na górze rampy.
Rampa vert pozwala uzyskać większą wysokość niż minirampa, ponieważ ściana rampy vert powoduje, że sportowiec wyskakuje w górę, a nie naprzód, jak ma to miejsce na minirampie.
Czynność polegająca na umieszczeniu deskorolki na krawędzi rampy i zjazd na niej w dół nazywany jest trikiem "dropping in".

</doc>
<doc id="84975" url="https://pl.wikipedia.org/wiki?curid=84975" title="Street skating">
Street skating

Street – styl jazdy na deskorolce, rolkach i rowerach (BMX lub MTB), w którym do wykonywania ewolucji służą miejskie przeszkody będące elementami infrastruktury miejskiej; W Polsce (i nie tylko) zdominował jazdę na deskorolce. Tricki są często zapożyczone z innych dyscyplin rowerowych, np. dirt jumpingu.
Dzisiejsza forma streetu ma swoją genezę w kryzysie gospodarczym lat 80., gdy to zamknięto większość skateparków powstałych wcześniej. Zmusiło to riderów do wyjścia na ulicę. Nie było to dla nich bolesne, ponieważ jak sami twierdzili "jazda na deskorolce narodziła się na ulicy i to jest jej miejsce" (ta ideologia utrzymywana jest do dziś).
Styl streetowy polega na jak najbardziej kreatywnym wykorzystaniu infrastruktury miejskiej poprzez wykonywanie trików na różnych elementach życia codziennego: poręczach, ławkach, schodach, murkach, czy też najzwyklejszym jeżdżeniu po ulicach.
Street skaterów dzielono niegdyś na "tech-dogs" (małe kółka, szerokie deski), czyli ludzi jeżdżących technicznie (jak najtrudniejsze technicznie tricki na niskich murkach, schodach), oraz "hardcore" (duże kółka), robiących tricki proste technicznie, ale za to z kilkudziesięciu schodów lub na kilkumetrowych poręczach.
Aktualnie podział ten coraz bardziej się zaciera.

</doc>
<doc id="84976" url="https://pl.wikipedia.org/wiki?curid=84976" title="Sebastian Florek">
Sebastian Florek

Sebastian Andrzej Florek (ur. 28 stycznia 1971 w Olsztynie) – polski przedsiębiorca i polityk, poseł na Sejm IV kadencji, uczestnik pierwszej polskiej edycji programu "Big Brother".
Życiorys.
Ukończył studia na Wydziale Rolniczym Akademii Rolniczo-Technicznej w Olsztynie, gdzie uzyskał tytuł zawodowy magistra inżyniera. Zajmował się prowadzeniem tartaku i gospodarstwa rolno-leśnego, był także radnym gminnym. Działał w Związku Socjalistycznej Młodzieży Polskiej.
W 2001 brał udział w 1. polskiej edycji reality show "Big Brother". Zagrał również w filmie "Gulczas, a jak myślisz..." (2001) w reżyserii Jerzego Gruzy.
W 2001 jako kandydat do Sejmu z ramienia Sojuszu Lewicy Demokratycznej z okręgu olsztyńskiego uzyskał mandat poselski, otrzymując 7654 głosy. Zasiadał w Komisji Rolnictwa i Rozwoju Wsi oraz w Komisji Ochrony Środowiska, Zasobów Naturalnych i Leśnictwa. W 2004 startował bez powodzenia w wyborach do Parlamentu Europejskiego. W 2005 nie ubiegał się o reelekcję.
Właściciel plantacji wierzby energetycznej i gospodarstwa agroturystycznego.
Życie prywatne.
Jest synem Stefana Florka – wykładowcy akademickiego. Ma dwóch synów: Macieja i Mikołaja.

</doc>
<doc id="84980" url="https://pl.wikipedia.org/wiki?curid=84980" title="Historia Grenlandii">
Historia Grenlandii

Historia Grenlandii – dzieje wyspy i narodu grenlandzkiego.
Rozwój Grenlandii zdeterminowany jest przez surowe warunki klimatyczne – 84% wyspy pokrywa lądolód – co ogranicza aktywność człowieka do wybrzeży. Grenlandia, zamieszkiwana przez ludy arktyczne, nie była znana Europejczykom do X w., kiedy to odkryli ją norwescy wikingowie, którzy zabłądzili w drodze do Islandii. Wikingowie mieszkali na Grenlandii przez kilkaset lat, lecz opuścili swoje osiedla na przestrzeni XIV–XV w. Według najnowszych teorii końca osiedli skandynawskich upatruje się raczej w czynnikach demograficznych (brak rąk do pracy) i gospodarczych (handel afrykańską kością słoniową), niż w postulowanych wcześniej czynnikach klimatycznych (mała epoka lodowa). W XVIII w. wyspa stała się kolonią duńską, która w 1953 roku została zintegrowana z Danią. Od czasów II wojny światowej na Grenlandii znajdują się amerykańskie bazy wojskowe. W 1973 roku Grenlandia wraz z Danią wstąpiła do struktur Europejskiej Wspólnoty Gospodarczej (późniejszej Unii Europejskiej), które opuściła w 1985 roku, uzyskując status zamorskiego terytorium stowarzyszonego. Od 1979 roku wyspa posiada autonomię, która została poszerzona w 2009 roku. 
Wczesna kultura paleoinuicka.
Prehistoria Grenlandii to historia licznych paleoinuickich (paleoeskimoskich) migracji z Ameryki Północnej na tę wyspę przynajmniej od 2500 p.n.e. Każda fala migracji związana była z inną kulturą: 
Osadnictwo skandynawskie.
Od końca IX w. n.e. do Grenlandii docierały sporadyczne wyprawy wikingów. Pierwsza wzmianka nawiązująca do Grenlandii pojawiła się w islandzkim dziele "Landnámabók". Według tradycji islandzkiej norweski żeglarz Gunnbjörn Ulfsson (ok. X w.) podczas rejsu na Islandię został zepchnięty z kursu wskutek złej pogody i dotarł do grupy wysepek, nazwanej od jego imienia "Gunnbjarnarsker", skąd zauważył majaczący na zachodzie ląd. Ulfsson uznawany jest za pierwszego Islandczyka, który ujrzał wybrzeża Grenlandii. Według tradycji kolejnym Islandczykiem, który dotarł do "Gunnbjarnarsker" ok. 978 roku był Snæbjörn Galti. 
W latach 80. X wieku Eryk Rudy (ok. 950–1003), skazany na trzyletnią banicję za zabójstwa, udał się na poszukiwanie lądu z raportu Ulfssona. Dotarł na wschodnie wybrzeże Grenlandii, lądując w miejscu, które nazwał "Midjökull" (dosł. „środkowy lodowiec”). Według "Sagi o Grenlandczykach" (isl. "Grænlendinga saga") i "Sagi o Eryku Rudym" (isl. "Eiríks saga rauða") Eryk nazwał nowy ląd "Grønland" czyli "zieloną ziemią", aby atrakcyjna nazwa przyciągnęła osadników. Wybrzeża południowej i zachodniej Grenlandii, podobnie jak dziś, rzeczywiście były zielone i nadawały się do uprawy roli i hodowli zwierząt. Po spędzeniu trzech lat na banicji w Grenlandii Eryk powrócił na Islandię, skąd po przezimowaniu poprowadził wyprawę osadników złożoną z 25 statków, z których do celu dotarło 14. Wyprawa Eryka, datowana na 985 lub 986 rok, zapoczątkowała osadnictwo skandynawskie – powstało Osiedle Wschodnie ("Eystribyggð") w rejonie współczesnych Nanortalik, Qaqortoq i Narsaq oraz Osiedle Zachodnie (Vestribyggð) na wschodnim obszarze współczesnego Nuuk. Osady te mogły liczyć ok. 280 gospodarstw i od 3 do 6 tys. mieszkańców. Osiedle Wschodnie liczyło ok. 190 gospodarstw, zachodnie – 90, a kolejnych 20 gospodarstw znajdowało się pomiędzy nimi w rejonie współczesnego Ivittuut, tworząc tzw. Osiedle Środkowe. 
Eryk osiadł na farmie Brattahlíð (współczesne Qassiarsuk) na brzegu Eriksfjord w Osiedlu Wschodnim. W Brattahlíð zbierało się zgromadzenie lokalne i stanął jeden z pierwszych kościołów, po tym jak żona Eryka – Þjóðhild przeszła na chrześcijaństwo. Islandia przyjęła chrześcijaństwo ok. 999–1000 roku, które dotarło na Grenlandię wraz z synem Eryka Rudego – Leifem Erikssonem (975–1020), który spędził zimę 999 roku na dworze nowonawróconego króla Norwegii Olafa I Tryggvasona, gdzie przyjął chrzest.
Według "Sagi o Grenlandczykach" (isl. "Grænlendinga saga") Wikingowie odkryli "Vinland" w Ameryce Północnej – jako pierwszy ląd amerykański ujrzał Bjarni Herjólfsson (X w.), który został zepchnięty z kursu podczas podróży z Islandii na Grenlandię. Jego śladami podążył Leif Eriksson (975–1020), który jako pierwszy Europejczyk miał stanąć na kontynencie amerykańskim. Nowe terytoria Leif Eriksson nazwał: "Helluland" (prawdopodobnie była to Ziemia Baffina), "Markland" (prawdopodobnie Labrador) i "Vinland" (prawdopodobnie obszar w regionie Zatoki Świętego Wawrzyńca). Odkrycie w latach 60. XX w. pozostałości domostw wikingów i kuźni w L’Anse aux Meadows w Nowej Fundlandii dostarczyło dowodów na obecność wikingów w Ameryce Północnej.
Skandynawscy osadnicy na Grenlandii zajmowali się hodowlą bydła (krów, owiec i kóz) oraz myślistwem (polowano przede wszystkim na foki). Według XIII-wiecznej księgi Konungs skuggsjá (łac. "Speculum regale"), sprowadzali żelazo i drewno budowlane, a eksportowali skóry, liny okrętowe oraz kły morsów. Artefakty odkryte podczas badań archeologicznych świadczą o istnieniu kontaktów między społecznością skandynawską a kulturami Dorset i Thule, przy czym natura tych kontaktów nie została jednoznacznie określona.
W 1126 roku założono biskupstwo w Garðar (współczesne Igaliku), które objął biskup Arnold. W Osiedlu Wschodnim założono klasztory Augustianów i Benedyktynów. W Osiedlu Wschodnim istniało 12 kościołów a w Osiedlu Zachodnim – cztery. W 1261 roku osady wikingów na Islandii i na Grenlandii przyjęły zwierzchnictwo królestwa Norwegii. Wprowadzono królewski monopol na handel.
Osiedla zostały opuszczone na przestrzeni XIV–XV w. – Osiedle Zachodnie ok. 1350 roku a Wschodnie przed rokiem 1500. Nie wiadomo czy był to proces stopniowego wymierania, czy emigracji. Powstało wiele teorii na ten temat, często sprzecznych ze sobą. Przyczyn upatrywano przede wszystkim w zmianach klimatycznych po nastaniu małej epoki lodowej. Wśród innych czynników wymieniano: niewielką liczebność populacji, epidemie, konflikty z ludnością tubylczą i marginalizację gospodarczą. Osadnikom zarzucano brak dostatecznych umiejętności dostosowania się do zmieniających się warunków klimatycznych i złą gospodarkę ziemią i zasobami. Nowsze badania podważają te teorie, ponieważ zgromadzono dowody na to, że osadnicy dostosowali się do zmian dobrze, m.in. przestawili swoją dietę na produkty pochodzenia morskiego i skupili na handlu, przede wszystkim kłami morsów. Handel kłami był niezwykle lukratywny – w 1327 roku 802 kg kłów grenlandzkich miało wartość 780 krów lub 60 ton suszonej ryby. Zmiany klimatyczne miały z pewnością negatywny wpływ, a nowe teorie upatrują problemów raczej w braku rąk do pracy w społeczności myśliwych oraz podatności na niepokoje społeczne i wypadki na coraz bardziej burzliwym morzu niż na problemy społeczności rolniczej wskutek braku żywności. Końca osiedli skandynawskich upatruje się raczej w czynnikach demograficznych, na które relatywnie niewielka populacja była szczególnie wrażliwa. Lukratywny eksport kłów morsów ucierpiał przez handel afrykańską kością słoniową. Kontakty między Grenlandią a Skandynawią ustały przed początkiem XV w. 
Okres XVI–XVII wieku.
W XVI w. do zachodnich wybrzeży Grenlandii dotarli angielscy żeglarze Martin Frobisher (1535–1594) i John Davis (1550–1605), którzy napotkali Inuitów. Następnie wody Grenlandii penetrowali europejscy wielorybnicy i angielskie, holenderskie i niemieckie statki zaczęły regularnie przybywać na wyspę. Wielorybnicy przywlekli wirusy grypy i odry, na które Inuici nie byli odporni. 
Okres kolonizacji (1721–1953).
Królestwo Danii i Norwegii.
Wskutek najpierw unii kalmarskiej (1397), a potem unii realnej między Danią a Norwegią (1534–1814), ziemie Grenlandii stały się częścią Królestwa Danii i Norwegii. Królestwo rościło sobie prawa do wszystkich norweskich terytoriów zależnych na Islandii, Grenlandii, do Wysp Owczych, Szetlandów i Orkadów. 
W 1721 roku norweski pastor luterański Hans Egede (1686–1758) poprowadził duńsko-norweską misję na Grenlandię, by odnaleźć potomków dawnych osadników i przeprowadzić chrystianizację. Nie odnaleziono żadnych europejskich osadników, lecz nawiązano kontakty z Inuitami, z którymi podjęto wymianę handlową i założono faktorię handlową w Godthåb. Przychody z handlu miały finansować misję. Poszukiwaniem osadników, administracją kolonii i handlem z tubylcami zajmowała się prywatna korporacja "Bergenkompagniet" (duń. "Det Bergen Grønlandske Compagnie"), której statut ustanowił król Danii i Norwegii i która miała monopol na handel w regionie. Kompania zbankrutowała w 1727 roku, lecz jej działalność uznawana była za podstawę późniejszych roszczeń duńskich. W XVIII wieku, wobec działalności handlowej Wielkiej Brytanii i Niderlandów na Grenlandii, naruszającej duńskie interesy, królestwo Danii i Norwegii ufortyfikowało faktorię w Godthåb. W 1776 roku królestwo wprowadziło monopol państwowy na handel na Grenlandii, odmawiając dostępu zagranicznym rybakom i kupcom aż do 1950 roku. 
W 1814 roku, po przegranej wojnie (Dania wspierała Francję w wojnach napoleońskich), na mocy traktatu kilońskiego królestwo Danii i Norwegii musiało oddać Szwecji Norwegię z wyjątkiem Grenlandii, Islandii i Wysp Owczych. Dania utrzymała monopol handlowy, a profity przeznaczono na rozwój Grenlandii. W praktyce działalność duńska ograniczała się do południowego i zachodniego wybrzeża Grenlandii, lecz w Norwegii obawiano się, że w przypadku braku oporu wobec dominacji duńskiej na Grenlandii, duński monopol handlowy zostanie wprowadzony na wschodnim wybrzeżu z negatywnymi konsekwencjami dla operacji norweskich na tym obszarze.
W ciągu XIX w. regionem zaczęli interesować się badacze – w pierwszej połowie XIX w. brytyjski podróżnik William Scoresby (1789–1857) przeprowadził badania meteorologiczne i oceanograficzne, a w połowie wieku duński geolog Hinrich Johannes Rink (1819–1893) jako pierwszy przedstawił dokładny opis lądolodu grenlandzkiego. W 1861 roku Rink założył również pierwszą gazetę w języku grenlandzkim – Atuagagdliutit. Pod koniec XIX w. zaczęto organizować wyprawy naukowo-badawcze i przeprowadzono kilka prób przejścia przez lądolód grenlandzki. Po nieudanych wyprawach szwedzkiego geologa Adolfa Erika Nordenskiölda (1832–1901) z 1883 roku i amerykańskiego podróżnika Roberta Peary'ego (1856–1920) z 1886 roku, przejścia za zachodu na wschód dokonał norweski odkrywca Fridtjof Nansen (1861–1930) w 1888 roku. Dwa lata później Peary przeszedł od MacCormick Bay na zachodzie do Independence Bay na północnym wschodzie.
W 1867 roku w uznaniu zasobności wód arktycznych, bogactw mineralnych i strategicznego położenia wyspy, ofertę odkupienia od Danii całej Grenlandii złożyły Stany Zjednoczone, ale oferta nie została przyjęta. 
Na przełomie XIX i XX w. nacjonalizm norweski i dążenie Danii do wzmocnienia duńskiego statusu Grenlandii doprowadziły do napięć między nimi. W 1894 roku Dania założyła na wschodnim wybrzeżu osadę handlową Ammassalik i rozszerzyła swój monopol handlowy na wschodnie wybrzeże. Norwescy myśliwi i traperzy zintensyfikowali swoją działalność na północy. Po I wojnie światowej Dania dążyła do ustanowienia pełnej kontroli nad Grenlandią pod pretekstem ochrony Inuitów. 
Spór Norwegii z Danią.
Po uzyskaniu niepodległości w 1905 roku Norwegia uważała Grenlandię za posiadłość norweską (od czasów kolonizacji przez Eryka Rudego) i nie uznała roszczenia duńskiego w stosunku do niezamieszkanej ziemi wyspy.
W 1919 roku norweski minister spraw zagranicznych Nils Claus Ihlen (1855–1925) oświadczył, że Norwegia nie sprzeciwia się rozszerzeniu duńskich interesów na całą Grenlandię. W 1921 roku Dania wydała oświadczenie, w którym rozszerzyła swój monopol handlowy na całą wyspę. Decyzję tę rząd norweski uznał za naruszającą prawa Norwegii oraz norweskich wielorybników żyjących we wschodniej Grenlandii. W lipcu 1924 roku oba kraje podpisały traktat o Grenlandii Wschodniej stanowiący, że obydwa kraje mają równe prawa do polowania, rybołówstwa, działalności naukowej i tworzenia stacji meteorologicznych w niezamieszkanych częściach Grenlandii Wschodniej.
Zarówno Norwegia jak i Dania podjęły działania na rzecz nabycia praw do wschodniego wybrzeża Grenlandii poprzez organizowanie wypraw badawczych oraz zakładanie stacji meteorologicznych. 
Norwegia uważała Grenlandię za zamorskie terytorium norweskie i nie uznawała zwierzchnictwa Danii nad niezamieszkanym lądem wyspy. 27 czerwca 1931 roku Hallvard Devold (1898–1957), norweski traper, szef jednej z wypraw do Myggbukty, podjął się prywatnej okupacji dużej części niezamieszkanej wschodniej Grenlandii. Rząd norweski zdecydował się na aneksję tego obszaru 10 lipca 1931 roku. Dania wniosła sprawę do Stałego Trybunału Sprawiedliwości Międzynarodowej w Hadze, który wydał wyrok na rzecz Danii w 1933 roku. Norwegia przyjęła werdykt sądu i zakończyła okupację 5 kwietnia 1933 roku.
II wojna światowa.
Zgodnie z doktryną Monroe Stany Zjednoczone nie mogły pozwolić żadnemu innemu państwu na obecność militarną w regionie arktycznym. Okupacja Danii przez hitlerowskie Niemcy niosła ze sobą zagrożenie okupacji Grenlandii. Niemcy podjęły kilka prób założenia stacji meteorologicznych na południu wyspy, czemu zapobiegły interwencje United States Coast Guard.
6 kwietnia 1941 roku podpisały porozumienie z duńskim ambasadorem w Waszyngtonie Henrikiem Kauffmannem (1888–1963), na mocy którego zobowiązały się do zagwarantowania bezpieczeństwa wyspy w zamian za prawo do budowy, utrzymania i używania niezbędnych obiektów. 
Strategiczna lokalizacja wyspy umożliwiała lądowanie samolotów wyprodukowanych w Ameryce w drodze do baz w Wielkiej Brytanii. Grenlandia była jedynym wówczas znanym miejscem komercyjnego wydobycia kriolitu ułatwiającym produkcję aluminium. Z uwagi na położenie geograficzne, Grenlandia jest strategicznym miejscem dla pomiarów meteorologicznych i prognozy pogody dla marynarki i lotnictwa. 
W październiku 1941 roku powstała pierwsza amerykańska stacja „Blue West-8” w Søndre Strømfjord, którą dowodził pionier lotnictwa arktycznego Bernt Balchen (1899–1973). Jego zadaniem było zbudowanie najbardziej wysuniętej na północ bazy lotniczej na świecie. Baza „Blue West-8” została ukończona w 1943 roku.
Po zakończeniu wojny, Dania liczyła na to, że Stany Zjednoczone wycofają się z wyspy. Natomiast rząd USA ponownie zaproponował Danii jej kupno, oferując sto milionów dolarów (3,1 miliarda USD w 2015 roku), ale tak jak w 1867 roku i tym razem oferty nie przyjęto.
Zimna Wojna.
Rozmowy bilateralne między Danią i Stanami Zjednoczonymi nie przynosiły żadnych rozwiązań – Dania nalegała na wycofanie się Amerykanów z wyspy, a Stany Zjednoczone na utrzymanie baz lotniczych z uwagi na ich strategiczne znaczenie dla bezpieczeństwa Ameryki Północnej. Wraz z utworzeniem NATO w 1949 roku, w którym członkostwo miało strategiczne znaczenie dla Danii, kwestia Grenlandii została rozwiązana i w 1951 roku strony podpisały porozumienie o bazach amerykańskich na wyspie. 
Znaczenie Grenlandii wzrosło – wyspa stała się ważnym elementem z perspektywy NATO w strategii nuklearnej. 
Baza w Thule.
W latach 1951–1952 Stany Zjednoczone wybudowały stałą bazę lotniczą w Thule (obecnie Qaanaaq). Jest to najdalej wysunięta na północ amerykańska instalacja armii USA.
Początkowo baza miała obsługiwać samoloty bombowe dalekiego zasięgu – B-36, a z czasem zaczęła również obsługiwać samoloty rozpoznawcze, powietrzne tankowce oraz broń jądrową. 
W 1953 roku baza została rozbudowana, a mieszkające tam rodziny inuickie (116 osób) zmuszone do przesiedlenia się 150 km dalej na północ. Przesiedlenie zostało przedstawione jako dobrowolne, w celu znalezienia lepszych terenów do połowu fok. Ani Stanom Zjednoczonym, ani Danii nie zależało na bliskich kontaktach Amerykanów z Inuitami – Amerykanie chcieli zachować swoją działalność w sekrecie, a Duńczycy chcieli przede wszystkim powstrzymać amerykańskie wpływy na wyspie i obawiali się o skutki zderzenia tradycyjnej kultury inuickiej z kulturą amerykańską.
Baza została wyposażona w system obrony przeciwrakietowej (ang. "Ballistic Missile Early Warning System", BMEWS). Pod koniec lat 50. nad Grenlandią odbywały się również regularne loty Sił Powietrznych Stanów Zjednoczonych, a następnie od roku 1960 do 1968 w ramach operacji Chrome Dome.
21 stycznia 1968 roku w pobliżu bazy doszło do katastrofy lotniczej – latająca forteca B-52 z ładunkiem bomb wodorowych rozbiła się a radioaktywne substancje zawierające pluton, ameryk i tryt wydostały się na pokrywę lodową i do morza.
Autonomia wyspy.
W 1951 roku zniesiono monopol państwowy na handel na Grenlandii, a w 1953 roku wyspa stała się integralną częścią Danii z reprezentacją w duńskim parlamencie – Folketingu. Przeprowadzono również szereg reform dla usprawnienia lokalnej gospodarki, sieci transportowej i systemu edukacji. Populacja wyspy została skupiona w miastach – doszło do przymusowej urbanizacji, po tym jak Dania wycofała wsparcie dla terenów wiejskich. 
Wielu mieszkańców wyspy zaczęło identyfikować się jako "Kalaallit" – Grenlandczycy, a nie jako Duńczycy – i zaczęło działać na rzecz uzyskania autonomii, a nawet niepodległości. W 1973 roku Grenlandia wraz z Danią weszła do struktur Europejskiej Wspólnoty Gospodarczej (późniejszej Unii Europejskiej), choć w referendum w 1972 roku ok. 70% mieszkańców wyspy było temu przeciwnym.
W 1975 roku ustanowiono komisję ds. przyznania Grenlandii prawo do samorządności (ang. "Home Rule"). Ustawa o zarządzie (samorządzie) krajowym (ang. "Home Rule Act") weszła w życie 1 maja 1979 roku, po tym jak w referendum w styczniu 1979 roku za prawem do samorządności opowiedziało się 63% Grenlandczyków. Grenlandia zaczęła prowadzić własną politykę edukacji, ochrony zdrowia, pracy i przemysłu. Kwestie polityki zagranicznej i obronnej pozostały w gestii Danii. Nowe prawo przewidywało także możliwość wyjścia z EWG. 
W referendum przeprowadzonym w 1982 roku 53% Grenlandczyków opowiedziało się za opuszczeniem wspólnoty, a decydujące były przede wszystkim kwestie rybołówstwa i zakaz importu skór foczych. Dania zwróciła się do Komisji Europejskiej o zmiany w Traktacie, by umożliwić Grenlandii wyjście z EWG i przyznanie specjalnego statusu w ramach krajów i terytoriów zamorskich państw członkowskich Unii Europejskiej (ang. "Oversees Countries and Territories", OCTs). 1 lutego 1985 roku podpisano porozumienie (tzw. „Traktat Grenlandzki”) – Grenlandia opuściła EWG i uzyskała status zamorskiego terytorium stowarzyszonego, zachowując preferencyjny dostęp do rynku EWG. Wyjście z EWG wiązało się z utratą pomocy unijnej, co zostało zrekompensowane poprzez wpływy z tytułu umowy z EWG przyznającymi jej członkom prawa do połowu w wodach wyspy (ang. "Fisheries Partnership Agreement"). W 2000 roku Grenlandia przystąpiła do Stowarzyszenia Krajów i Terytoriów Zamorskich Krajów Unii Europejskiej (ang. "Association of the Overseas Countries and Territories of the European Union", OCTA).
Na przestrzeni lat ruch zmierzający do całkowitego usamodzielnienia się wyspy stawał się coraz silniejszy. Ważnym czynnikiem był brak własnej polityki zagranicznej, w szczególności w kwestii baz wojskowych na wyspie oraz nieuznanie prawa ludności tubylczej do ziemi. Na początku XXI w. partie Siumut i Wspólnota Ludzka obrały wspólny cel uzyskania kontroli nad zasobami wyspy, nowelizację umowy ze Stanami Zjednoczonymi z 1951 roku i uznanie prawa ludności tubylczej do ziemi.
Nowelizacja umowy ze Stanami Zjednoczonymi z 1951 roku miała miejsce w 2004 roku i wprowadziła m.in. zapisy o potrzebie odpowiedniej ochrony środowiska naturalnego i terenów łowieckich oraz konsultacji z samorządem Grenlandii wszelkich znaczących zmian w prowadzonych amerykańskich operacjach wojskowych czy w działalności baz. Nowelizacja dawała również możliwość samorządowi Grenlandii nominacji swojego przedstawiciela, z którym dowódca bazy w Thule miał konsultować wszelkie kwestie lokalne, które dotyczą spraw samorządu Grenlandii. 
W 2006 roku Grenlandia, Dania i Unia Europejska podpisały umowę partnerską (ang. "Partnership Agreement"), na podstawie której Grenlandia może otrzymywać wsparcie z Unii, w zamian za uczestnictwo we wspólnych politykach badań naukowych i klimatycznych. Relacje gospodarcze między Grenlandią a Unią Europejską są bardzo bliskie – w 2010 roku 93% całego eksportu wyspy szło do krajów UE, a 70% importu Grenlandii stanowiły dobra i usługi z UE. Wszyscy mieszkańcy Grenlandii mają status obywateli Unii Europejskiej. Pojawiały się też głosy o wstąpieniu do UE. 
Po ewaluacji porozumienia ustanawiającego prawo do samorządności, w maju 2008 roku powstała Ustawa o samorządzie Grenlandii (ang. "Self-Government Act"), która weszła w życie 21 czerwca 2009 roku, po tym jak w referendum poparło ją 75% Grenlandczyków. Ustawa ta uchyliła obowiązującą wcześniej Ustawę o samorządzie krajowym z wyjątkiem przepisów dotyczących ustroju wyspy, dotacji duńskich oraz gospodarowania zasobami mineralnymi. Według Sagana (2014) prawo to należy traktować jako prowizorium ustrojowe w okresie dążenia Grenlandii do uzyskania pełnej niepodległości. W ustawie uznano równość parlamentów Danii i Grenlandii, a także odrębność języka grenlandzkiego i władz grenlandzkich (parlamentu i rządu). Ustawa reguluje również tryb uzyskania pełnej suwerenności. 
W sierpniu roku 2019 nagłośnione zostały zabiegi prezydenta USA, Donalda Trumpa, w kierunku „odkupienia” Grenlandii od Danii. Trump oświadczył, że byłby to biznes w dobrze mu znanej branży nieruchomości i nawet zamieścił na jednym z portali społecznościowych fotomontaż jednej ze swoich Trump Towers umieszczonej na zabudowanym parterowymi grenlandzkimi domkami wybrzeżu, żartobliwie zapewniając, że nic podobnego nie zamierza tam stawiać. Po zdecydowanej reakcji premier duńskiego rządu, Mette Frederiksen, że Grenlandia nie jest na sprzedaż, i że Grenlandia nie jest duńska, lecz należy do Grenlandii, Trump przełożył zaplanowaną na 2 września wizytę w Danii. Odwołanie oficjalnej wizyty państwowej mniej niż dwa tygodnie przed jej terminem łączyło się z poważnym kryzysem dyplomatycznym, zwłaszcza że zapraszającym nie był duński rząd, ale królowa Danii, Małgorzata II.
W kwietniu 2020 roku Departament Stanu Stanów Zjednoczonych zapowiedział wsparcie dla Grenlandii w wysokości 12 milionów USD dla rozwoju sektora energetycznego, edukacji i turystyki. W celu zacieśnienia współpracy gospodarczej 10 czerwca 2020 roku, Stany Zjednoczone ponownie otworzyły konsulat w Nuuk.

</doc>
<doc id="84981" url="https://pl.wikipedia.org/wiki?curid=84981" title="Katarzyna Piekarska">
Katarzyna Piekarska

Katarzyna Maria Piekarska (ur. 23 września 1967 w Warszawie) – polska polityk i prawniczka, w 1997 podsekretarz stanu w Ministerstwie Spraw Wewnętrznych i Administracji, posłanka na Sejm II, III, IV, V i IX kadencji.
Życiorys.
W 1986 ukończyła II Liceum Ogólnokształcące im. Stefana Batorego w Warszawie, następnie studia na Wydziale Prawa i Administracji Uniwersytetu Warszawskiego. Uzyskała uprawnienia radcy prawnego.
W 1986 przystąpiła do Niezależnego Zrzeszenia Studentów, a w 1990 do ROAD. Później należała do Unii Demokratycznej, z listy której po raz pierwszy została w 1993 wybrana do Sejmu. W 1997 za namową Leszka Millera przeszła z Unii Wolności do Sojuszu Lewicy Demokratycznej. W tym samym roku pełniła funkcję wiceministra w MSWiA. Objęła funkcję przewodniczącej stowarzyszenia Młode Kobiety w Polityce, była wiceprezesem Polskiego Czerwonego Krzyża.
W 1997, 2001 i 2005 uzyskiwała mandat poselski z ramienia SLD w okręgach warszawskich: nr 1 i nr 19. W Sejmie IV kadencji pełniła funkcję przewodniczącej Komisji Sprawiedliwości i Praw Człowieka. Od 6 marca 2004 do 29 maja 2005 była wiceprzewodniczącą Sojuszu Lewicy Demokratycznej. W wyborach prezydenckich w 2005 zajmowała stanowisko szefowej sztabu wyborczego kandydata na prezydenta Włodzimierza Cimoszewicza. W przedterminowych wyborach parlamentarnych w 2007 bez powodzenia ubiegała się o reelekcję z listy Lewicy i Demokratów. 18 maja 2008 została przewodniczącą SLD w województwie mazowieckim. 1 czerwca tego samego roku została wiceprzewodniczącą SLD. W wyborach samorządowych w 2010 uzyskała mandat radnej sejmiku województwa mazowieckiego.
Startowała także w wyborach parlamentarnych w 2011 z pierwszego miejsca listy SLD w okręgu podwarszawskim, kolejny raz nie uzyskała mandatu poselskiego. 14 kwietnia 2012 bez powodzenia ubiegała się o ponowny wybór na stanowisko przewodniczącej mazowieckiego SLD, a dwa tygodnie później przestała być wiceprzewodniczącą partii. W wyborach do Parlamentu Europejskiego w 2014 startowała z listy koalicji SLD-UP w okręgu nr 4 (Warszawa I); nie uzyskała mandatu posła, zdobywając 9912 głosów. W tym samym roku została natomiast ponownie radną sejmiku z ramienia SLD (jako jedyny przedstawiciel tego ugrupowania w województwie).
W 2015 ponownie kandydowała do Sejmu z ramienia Zjednoczonej Lewicy, a w wyborach samorządowych w 2018 nie odnowiła mandatu radnej. W lipcu 2019 zrezygnowała z członkostwa w Sojuszu Lewicy Demokratycznej i została ogłoszona kandydatką Koalicji Obywatelskiej do Sejmu w wyborach parlamentarnych w tym samym roku (z rekomendacji Inicjatywy Polska). W wyborach z października 2019 uzyskała mandat posłanki IX kadencji, otrzymując 8780 głosów.
Życie prywatne.
Jej mężem był Leszek Kwiatek (pełniący funkcję dyrektora generalnego Poczty Polskiej); ma syna Kacpra.
W 2022 przeszła operację usunięcia guza piersi.
Bibliografia.
]

</doc>
<doc id="84982" url="https://pl.wikipedia.org/wiki?curid=84982" title="Witold Łaszczyński">
Witold Łaszczyński

Witold Alfred Łaszczyński, pseudonim „Alf” (ur. 22 lipca 1872 w Warszawie, zm. 22 maja 1949 w Pruszkowie) – poeta, literat, tłumacz, dramaturg.
Życiorys.
Syn Adama Stanisława (redaktora "Kuriera Świątecznego") i Marii z Prawdzic-Łukomskich. Uczestnik spotkań literackich w salonie Deotymy, był jednym z jej faworytów; współpracownik warszawskiej prasy (m.in. "Wędrowca", "Prawdy", "Tygodnika Polskiego"). W latach 1891–1893 był redaktorem tajnego tygodnika "Młody Świat", a od 1902 do 1906 redaktorem czasopisma "Nasze Kłosy". Był członkiem zarządu Młodej Polski, Zrzeszenia Beletrystów, Towarzystwa Literatów i Dziennikarzy oraz członkiem komitetu Kasy Literatów.
Podczas zaborów organizował przedstawienia patriotyczne (m.in. "Leszek Biały", "Kacper Karliński", "Wyrok Jana Kazimierza", "Obrona Częstochowy", "Emigracja chłopska w Warszawie", "Mazepa"), które były wystawiane m.in. w Warszawie, Siedlcach, Sochaczewie, Ciechanowie, Czerwińsku. W 1906 Łaszczyński założył i kierował Teatrem Młodzieży Pracy, przekształconym w Towarzystwo Teatralne Warszawskie im. Wojciecha Bogusławskiego. Z jego inicjatywy wystawiono sztuki popularne i cieszące się dużym powodzeniem, jak "Majster i czeladnik" Korzeniowskiego oraz "Błażek opętany" Władysława Ludwika Anczyca. Później Łaszczyński jako prezes, dyrektor i reżyser wystawiał we wszystkich teatrach warszawskich (a szczególnie Letnim w Ogrodzie Saskim, w Dolinie Szwajcarskiej, w Bagateli, na Dynasach) sztuki polskich autorów m.in. Słowackiego, Syrokomli, "Obronę Częstochowy" Bośniackiej, "Karpackich Górali" Korzeniowskiego, komedie Fredry "Damy i Huzary", "Śluby panieńskie" i inne. Pod dyrekcją Łaszczyńskiego wystawiono ponad pięćset przedstawień i zagrano około 100 koncertów. Teatry kierowane przez Łaszczyńskiego nie korzystały z żadnych zapomóg i pomocy, były samowystarczalne, a bilety łatwo dostępne dla młodzieży i ludzi pracy.
Był założycielem i dyrektorem Towarzystwa Teatralnego Warszawskiego im. W. Bogusławskiego; autor m.in. poematu "Dzień Zaduszny" (poezje t. 1 1899), "Aria z Halki" (komedia wierszem, 1899), "Warszawa", "Wierzba Kościuszki" (wiersze, 1921), "Wajdelota – pieśń o szczęściu" (poemat dramatyczny, 1923), wiersze "Dzwony w Londynie", "Prorok", "Poezje", "Wysoki próg" (poezje, 1932) – zbiór wierszy wydany z okazji XXXV-lecia pracy literackiej, artystycznej i społecznej poety). Był także autorem kilkudziesięciu wierszowanych sylwetek wybitnych i popularnych wówczas postaci warszawskich (w rękopisie); tłumaczył m.in. z Marią Konopnicką i W. Zagórskim komedię Edmonda Rostanda "Cyrano de Bergerac" i inne dzieła Goethego, Schillera i innych. Pisał wiersze tzw. okolicznościowe z okazji rocznicy np. "Powrotu ks. Józefa Poniatowskiego", "Zdobycia Warszawy przez Niemców" (3 sierpnia 1915), uczczenia zasług rycerzy polskich w dzień zaduszny, wejścia posłów polskich do Dumy Rosyjskiej, odezwy W.Ks. Mikołaja Mikołajewicza do Polaków, cenzury niemieckiej i rosyjskiej, odzyskania Śląska, zasług Francji i gen. Focha dla odzyskania niepodległości Polski, budowy wieży Eiffla w Paryżu.
Odznaczony został Krzyżem Zasługi.
Został pochowany w grobie rodzinnym na Starych Powązkach w Warszawie (kwatera 243-5-5).
Spuścizna literacka po Witoldzie Łaszczyńskim znajduje się w Muzeum Historycznym m.st. Warszawy.

</doc>
<doc id="84985" url="https://pl.wikipedia.org/wiki?curid=84985" title="Rokosz Zebrzydowskiego">
Rokosz Zebrzydowskiego

Rokosz Zebrzydowskiego, rokosz sandomierski – zbrojne powstanie szlachty przeciwko królowi Zygmuntowi III Wazie, będące właściwie wojną domową toczoną w latach 1606–1607. Wybuchł po śmierci głównego opozycjonisty wobec polityki króla – Jana Zamoyskiego – który był przeciwnikiem zbrojnych wystąpień przeciwko władzy monarszej. Wystąpienie zostało stłumione zbrojnie, powodując spadek zaufania do władzy królewskiej.
Królowi zarzucano faworyzowanie jezuitów oraz cudzoziemców i przypisywano zamiar wprowadzenia władzy absolutnej. Z pewnością zaś wiadomo, że dążył on do ustanowienia dziedziczności tronu, pozbawienia szlachty większości przywilejów i pozostawienia izbie poselskiej jedynie głosu doradczego, a nie stanowiącego.
Spór zaostrzyło ultrakatolickie nastawienie władcy, niechętnie widziane przez różnowierców, oraz jego konflikt z wpływowym Janem Zamoyskim.
W latach 1606–1607 doszło do rokoszu Zebrzydowskiego, zwanego również sandomierskim, w którym katolicy, jak i protestanci, magnateria, jak i szlachta walczyli o zabranie monarsze prawa rozdawnictwa zwolnionych urzędów i zmuszenia go do wygnania jezuitów i cudzoziemców. Na potrzeby rokoszan wymyślony został także rokosz gliniański, który usprawiedliwiał ideę zbrojnego wystąpienia przeciw monarsze.
Przywódcami buntu zostali: marszałek wielki koronny Mikołaj Zebrzydowski, Jan Szczęsny Herburt, Stanisław Diabeł Stadnicki i podczaszy litewski Janusz Radziwiłł. Pragnęli zdetronizować Zygmunta III Wazę, ponadto wprowadzić obieralność urzędników ziemskich na sejmikach oraz zmusić posłów do ścisłego przestrzegania instrukcji sejmikowych.
Rokosz zakończył się zwycięstwem króla w bitwie pod Guzowem w 1607 roku, lecz wzmocnienie władzy królewskiej zostało udaremnione. Aby się przed nim ustrzec, sprecyzowano dawniejszy przepis o prawie do wypowiedzenia królowi posłuszeństwa oraz nakazano senatorom rezydentom zdawać sprawę sejmowi z urzędowania przy boku monarchy. Król zgodnie z wolą magnatów (niechętnych wzmocnieniu jego władzy) odstąpił od wymierzenia kar buntownikom.
Według oceny historyka: "Zamiast reformy, sejm przyniósł fatalne precedensy: kilka manifestów przeciw uchwałom, żadnych konstytucyi, nakoniec rokosz. W tym rokoszu wódz Zebrzydowski użył za hasło agitacyjne właśnie starą zasadę jednomyślności, zaatakowaną świeżo przez dwór. Malkontenci różnych wyznań i różnej wartości moralnej skupili się na tej platformie. Dwór jeszcze podczas sejmu stchórzył, dla uratowania podatków uznał urzędownie prawidło powszechnego przyzwolenia. Niewiele to pomogło. Polała się krew. Rokoszanie ulegli, ale ich wspólna idea, idea złotej wolności, wyszła bez szwanku, tryumfująca, nawet uświęcona nowemi ustawami. Dlaczego? Głównie podobno dlatego, że opozycya lepiej wiedziała, o co walczy; regalistom zabrakło wspólnej wiary konstytucyjnej".

</doc>
<doc id="84987" url="https://pl.wikipedia.org/wiki?curid=84987" title="Przepuklina">
Przepuklina

Przepuklina () – patologiczne uwypuklenie zawartości jamy ciała (najczęściej jamy brzusznej) przez otwór w powłokach, w miejscu zwanym miejscem o obniżonej oporności ().
Budowa przepukliny.
Przepuklina posiada wrota przepukliny, kanał przepukliny, worek przepuklinowy oraz zawartość.
Etiologia i występowanie.
Przepukliny dzielimy na:
Duży odsetek przepuklin stanowią przepukliny pooperacyjne będące powikłaniem wielu zabiegów jamie brzusznej. Ocenia się, że przepukliny takie powstają w 2-10% laparotomii. Na ich powstanie ma wpływ zarówno błąd chirurga (niewłaściwa technika czy szwy), jak i zaburzenia gojenia rany wynikające ze stanu chorego lub wrodzonych zaburzeń syntezy i degradacji kolagenu. Przepukliny pooperacyjne powstają znamiennie częściej po operacjach w trybie pilnym niż po zabiegach planowych. Najczęstszymi przepuklinami pooperacyjnymi są przepukliny kresy białej (cięcie pośrodkowe) lub okołopępkowe. Te drugie są najczęściej skutkiem nieprawidłowego zarośnięcia rany po operacji laparoskopowej.
Najczęściej występujące przepukliny brzuszne to: pachwinowa (70%), udowa (12%), pępkowa (11%).

</doc>
<doc id="84988" url="https://pl.wikipedia.org/wiki?curid=84988" title="Fundacja Erny i Victora Hasselblad">
Fundacja Erny i Victora Hasselblad

Fundacja Erny i Victora Hasselblad – ustanowiona w 1979 roku pozarządowa fundacja non-profit. Do głównych założeń Fundacji należy wspieranie badań oraz kształcenia akademickiego nauk przyrodniczych oraz fotograficznych.
Fundacja przyznaje doroczne nagrody za szczególne osiągnięcia w dziedzinie fotografii. Nagrodę stanowią obecnie: milion szwedzkich koron, złoty medal, dyplom i wystawa w Centrum Hasselblada w Muzeum Sztuki w Göteborgu.

</doc>
<doc id="84989" url="https://pl.wikipedia.org/wiki?curid=84989" title="Jerzy Wenderlich">
Jerzy Wenderlich

Jerzy Jan Wenderlich (ur. 22 kwietnia 1954 w Toruniu) – polski dziennikarz i polityk. Poseł na Sejm II, III, IV, V, VI i VII kadencji (1993–2015), wicemarszałek Sejmu VI i VII kadencji (2010–2015), wiceprzewodniczący Sojuszu Lewicy Demokratycznej (2016–2019).
Życiorys.
Jest absolwentem studiów z edukacji muzycznej na Wydziale Pedagogicznym Wyższej Szkoły Pedagogicznej w Bydgoszczy. Na Uniwersytecie Warszawskim ukończył studia podyplomowe w zakresie dziennikarstwa i nauk politycznych. W 1980 wstąpił do PZPR. Pracował jako dziennikarz. Był redaktorem naczelnym studenckiej gazety „Meritum”, kierował bydgoskim oddziałem „Kuriera Studenckiego”, był też dziennikarzem „Gazety Pomorskiej”, a także redaktorem naczelnym „Tygodnika Telewizyjnego”. W 1993, 1997, 2001 i 2005 uzyskiwał mandat posła na Sejm kolejnych kadencji z listy Sojuszu Lewicy Demokratycznej. W 2004 bez powodzenia kandydował do Parlamentu Europejskiego (wcześniej od maja do lipca tegoż roku wykonywał mandat europosła V kadencji w ramach delegacji krajowej). Pełnił m.in. funkcję rzecznika prasowego SLD. Napisał książkę "Jak zostać ministrem?".
W wyborach parlamentarnych w 2007 po raz piąty został posłem, kandydując z listy koalicji Lewica i Demokraci w okręgu toruńskim i otrzymując 11 825 głosów. W kwietniu 2008 zasiadł w Klubie Poselskim Lewica, który we wrześniu 2010 przekształcono w KP SLD. 8 lipca 2010 został wicemarszałkiem Sejmu VI kadencji.
W wyborach parlamentarnych w 2011 został ponownie liderem listy SLD do Sejmu w okręgu toruńskim i uzyskał ponownie mandat poselski (otrzymał 19 078 głosów). 8 listopada 2011 wybrany na wicemarszałka Sejmu VII kadencji. 22 września 2014 i 23 czerwca 2015 po rezygnacji Ewy Kopacz i Radosława Sikorskiego z funkcji marszałka Sejmu jako najstarszy członek Prezydium Sejmu przejmował regulaminowe obowiązki marszałka Sejmu do czasu wyboru następcy. W 2015 nie uzyskał poselskiej reelekcji (dostał 25 365 głosów).
W 2016 wystartował w wyborach na przewodniczącego SLD. W I turze głosowania wśród członków partii zajął drugie miejsce. W drugiej turze z 23 stycznia 2016, w której wzięli udział delegaci na kongres SLD, przegrał z Włodzimierzem Czarzastym stosunkiem głosów 428 do 305. Został natomiast wybrany na wiceprzewodniczącego SLD. W wyborach samorządowych w 2018 bezskutecznie kandydował do sejmiku kujawsko-pomorskiego. W 2019 bez powodzenia kandydował natomiast do Senatu. Zrezygnował potem z zasiadania we władzach SLD.
W kwietniu 2020 został członkiem rady nadzorczej Agencji Rozwoju Miasta Krakowa.

</doc>
<doc id="84990" url="https://pl.wikipedia.org/wiki?curid=84990" title="Yang Huanyi">
Yang Huanyi

Yang Huanyi (; zm. 20 września 2004, Pumei, centralne Chiny), była uważana za ostatnią osobę posługującą się specjalnym kobiecym pismem nüshu. Pochodziła z grupy etnicznej Yao.
Urodziła się w Jiangyong (prowincja Hunan); przed wyjściem za mąż, zgodnie z lokalną tradycją, została zapoznana z pismem nüshu, wymyślonym prawdopodobnie w XVI wieku. Pismo nüshu służyło m.in. do wyrażania życzeń ślubnych córkom przez matki, a także komunikowania się między kobietami w tajemnicy przed mężami.
Od 1994 Yang Huanyi była ostatnią z kobiet, znających pismo; jej córki i wnuczki nie chciały uczyć się tradycyjnego pisma, Yang podjęła jednak próbę ocalenia nüshu, gromadziła materiały na jego temat (m.in. listy, wiersze i artykuły). Uczestniczyła w Konferencji Narodów Zjednoczonych na temat Kobiet w Pekinie w 1995, przekazała wówczas materiały naukowcom z Uniwersytetu Tsinghua, którzy opracowali je i wydali w formie książkowej w 2004. W Jiangyong powstało także muzeum poświęcone nüshu (2002).
Yang Huanyi zmarła w wieku ponad 95 lat (sama podawała datę urodzenia 1908, mieszkańcy jej wioski rok 1906).

</doc>
<doc id="84992" url="https://pl.wikipedia.org/wiki?curid=84992" title="Tkanka nerwowa">
Tkanka nerwowa

Tkanka nerwowa (łac. "textus nervosus") – tkanka składająca się z neuronów (komórek nerwowych) i komórek glejowych, tworząca układ nerwowy.
Funkcja.
Centralny układ nerwowy, od którego odchodzą liczne włókna nerwowe, pełni nadrzędną funkcję w stosunku do innych układów i całego organizmu. Układ nerwowy scala, kontroluje wszystkie czynności życiowe i funkcjonowanie żywego organizmu w zmieniającym się środowisku: w zależności od sytuacji w środowisku zarówno wewnętrznym jak i zewnętrznym układ nerwowy wytwarza adekwatną odpowiedź. Zapewniane jest to dzięki temu, że neurony stale rejestrują i analizują informacje o stanie wewnętrznym organizmu jak i zewnętrznym stanie otoczenia, przez co przygotowują organizm do adekwatnej reakcji. M.in. komórki układu nerwowego odbierają bodźce od receptorów (wrażliwych np. na dotyk, temperaturę czy światło) i przekazują je do efektorów, te zaś przetwarzają je w adekwatne odpowiedzi. Do neuronów należy również koordynacja aktywności intelektualnej, świadomości, podświadomości, aktywności ruchowej czy też czynności gruczołów dokrewnych. 
Budowa.
Tkanka nerwowa składa się z neuronów, które są odpowiedzialne za przewodzenie sygnałów i syntezę peptydów uczestniczących w przewodnictwie synaptycznym oraz komórek glejowych, które pełnią liczne funkcje w zakresie "komórek opiekuńczych", czyli np. funkcje podporowe, metaboliczne i ochronne. Neurony występują w całym układzie nerwowym i składają się z ciała komórki zawierającego jądro. Od tego ciała odchodzą krótkie wypustki zwane dendrytami oraz najczęściej jedna, długa i rozgałęziona na końcu wypustka – neuryt. Mogą go otaczać osłonki mielinowe. Dendryty odbierają bodźce i przekazują je do ciała komórki nerwowej, a stąd przez neuryt informacja trafia do następnej komórki nerwowej. Przewodzenie impulsów z neuronu do innego neuronu zachodzi dzięki wytwarzaniu substancji przekaźnikowej.
&lt;br&gt;Z tkanki nerwowej zbudowane są:
Konkretne uporządkowanie tkanki nerwowej i skład komórek glejowych zależy od miejsca występowania w organizmie.
Ośrodkowy układ nerwowy.
Z histologicznego punktu widzenia, w ośrodkowym układzie nerwowym wyróżnia się część zawierającą głównie ciała komórek nerwowych – istotę szarą i część zawierającą głównie włókna – istotę białą. Zrąb istoty szarej tworzą głównie astrocyty, mniej jest oligodendrocytów (które wytwarzają osłonkę mielinową) i komórek mikrogleju (pełniących role związane z obroną immunologiczną). Istota szara w korze mózgu tworzy wyraźnie widoczne na przekroju poprzecznym warstwy. U człowieka wyróżnia się korę nową (zazwyczaj 6 warstw) i korę starą (3 lub 4 warstwy). Ponadto, blaszkowate zakończenia wypustek astrocytów wytwarzają izolującą warstwę graniczną wewnętrzną, która oddziela istotę szarą od opony miękkiej i naczyń krwionośnych. Istota szara tworzy płaszcz mózgu, jądra podstawne oraz wewnętrzną część rdzenia kręgowego w postaci m.in. rogów przednich, tylnych i bocznych.
&lt;br&gt;Zrąb istoty białej tworzą głównie astrocyty włókniste. Włókna nerwowe z reguły biegną w sposób uporządkowany, tworząc drogi, powrózki, sznury, torebki, wstęgi, promienistości i konary.
Ponadto, w tkance nerwowej ośrodkowego układu nerwowego znajdują się swoiste komórki zwane ependymocytami, znajdujące się na wewnętrznej powierzchni komór mózgu i wokół kanału centralnego (w rdzeniu kręgowym). Biorą one udział w wytwarzaniu płynu mózgowo-rdzeniowego.
Obwodowy układ nerwowy.
Obwodowy układ nerwowy składa się ze zwojów nerwowych, nerwów czaszkowych i rdzeniowych oraz receptorów. Komórki glejowe w tym układzie to komórki Schwanna, które w przeciwieństwie do oligodendrocytów wytwarzają osłonkę mielinową jedynie dla jednego włókna nerwowego, oraz komórki satelitarne.
Regeneracja.
Tkanka nerwowa ma bardzo słabe możliwości regeneracyjne, ponieważ większość dojrzałych neuronów w ciele człowieka nie ma centrioli i nie jest w stanie się dzielić. Możliwa jest jednak regeneracja włókien nerwowych w obwodowym układzie nerwowym, nawet po ich całkowitym przecięciu. Kilka dni po przecięciu dochodzi do zwyrodnienia aksonu w okolicy uszkodzenia – jest to tzw. zwyrodnienie Wallera. Równocześnie licznie dzielą się komórki Schwanna. &lt;br&gt;Tygodnie później przecięty akson kiełkuje od strony proksymalnej w kierunku pierwotnego obszaru unerwienia. Odbywa się to z prędkością 1 mm dziennie. Z sąsiadujących neuronów często kiełkują bocznice aksonalne. Na skutek zgrubiałej osłonki mielinowej (wzmożona proliferacja komórek Schwanna), przewodnictwo w tak powstałej komórce nerwowej jest nieco wolniejsze niż w pierwotnej. &lt;br&gt;
Kiełkujące aksony nie są w stanie jednak dotrzeć do miejsca pierwotnego unerwiania, jeżeli po drodze napotkają blizny łącznotkankowe (powstają wtedy zgrubiałe nerwiaki). Stąd też, podczas zniszczenia długiego odcinka nerwu, uzasadniony jest przeszczep nerwu, który mostkuje uszkodzony fragment.
Rozwój.
Tkanka nerwowa u człowieka rozwija się początkowo z pierwotnej ektodermy zlokalizowanej powyżej struny grzbietowej. Struna indukuje rozwój płytki nerwowej za pomocą indukcji embrionalnej. Płytka stopniowo zawija się, tworząc rynienkę nerwową, a w 21 dniu rozwoju - cewę nerwową. Podczas jej formowania, część komórek oddziela się, tworząc grzebienie nerwowe, które następnie wędrują do różnych miejsc w organizmie tworząc wiele struktur. Z komórek odcinka czaszkowego tworzą m.in. zwoje przywspółczulne nerwów czaszkowych, zaś komórki z odcinka piersiowo-lędźwiowego przekształcają się w neurony obwodowe, komórki Schwanna, melanocyty i komórki endokrynne. Ponieważ te komórki są źródłem tak licznych struktur w odległych miejscach w organizmie, z pierwotnej tkanki nerwowej powstaje wiele złośliwych nowotworów, m.in. nerwiak płodowy, czerniak złośliwy, rak rdzeniasty tarczycy i rakowiak. Ponadto, ich niewłaściwy rozwój może powodować choroby, takie jak choroba Hirschsprunga (aganglioza końcowego odcinka jelit) lub nerwiakowłókniakowatość. 
&lt;br&gt;Komórki mikrogleju jako jedyne wywodzą się z mezodermy.

</doc>
<doc id="84993" url="https://pl.wikipedia.org/wiki?curid=84993" title="Józef Zych">
Józef Zych

Józef Zych (ur. 23 marca 1938 w Giedlarowej) – polski prawnik i polityk. Marszałek Sejmu II kadencji w latach 1995–1997.
Doktor nauk prawnych. W latach 1983–1991 prezes Krajowej Rady Radców Prawnych. W latach 1989–2015 poseł na Sejm z ramienia Zjednoczonego Stronnictwa Ludowego i Polskiego Stronnictwa Ludowego (X, I, II, III, IV, V, VI i VII kadencji), w latach 1991–1995 i 2004–2005 wicemarszałek Sejmu I, II i IV kadencji, marszałek senior Sejmu V i VII kadencji, w latach 2015–2019 członek Trybunału Stanu, honorowy prezes PSL.
Życiorys.
Działał w harcerstwie. W 1961 został skazany na karę 8 miesięcy pozbawienia wolności za „niedopełnienie obowiązków służbowych” w czasie obozu harcerskiego koło Krosna Odrzańskiego.
Jest absolwentem Liceum im. Bolesława Chrobrego w Leżajsku (1956) i Wydziału Prawa Uniwersytetu im. Adama Mickiewicza w Poznaniu (1966), na którym uzyskał także stopień doktora nauk prawnych (1976). Podjął wykonywanie zawodu radcy prawnego. W latach 1983–1991 był prezesem Krajowej Rady Radców Prawnych.
W 1975 wstąpił do Zjednoczonego Stronnictwa Ludowego. W 1989 został wybrany na posła z ramienia tej partii. W latach 1988–1990 był członkiem Rady Ochrony Pamięci Walk i Męczeństwa. W listopadzie 1989 został przewodniczącym rady naczelnej powstałego z przekształcenia ZSL Polskiego Stronnictwa Ludowego „Odrodzenie”, które 5 maja 1990 współtworzyło jednolite Polskie Stronnictwo Ludowe. W trakcie X kadencji pełnił funkcję przewodniczącego Klubu Poselskiego PSL i przewodniczącego Komisji Sprawiedliwości. Od 1991 Józef Zych był posłem reprezentującym to ugrupowanie. W Sejmie I, a także II kadencji do 3 marca 1995 zajmował stanowisko wicemarszałka, następnie do końca tej kadencji pełnił funkcję marszałka. Od 2 lipca 2004 do końca IV kadencji ponownie był wicemarszałkiem Sejmu. W IV kadencji Sejmu zasiadał ponadto w Komisji Odpowiedzialności Konstytucyjnej, której był przewodniczącym. Od 19 października 2005 do 26 października 2005 wykonywał obowiązki marszałka seniora Sejmu RP V kadencji. W wyborach parlamentarnych w 2007 po raz siódmy uzyskał mandat poselski, otrzymując w okręgu lubuskim 18 631 głosów. W wyborach w 2011 po raz ósmy z rzędu został posłem z listy PSL. 27 października 2011 prezydent Bronisław Komorowski powierzył mu wykonywanie obowiązków Marszałka Seniora Sejmu VII kadencji. W 2012 został honorowym prezesem Polskiego Stronnictwa Ludowego.
W 2015 nie uzyskał poselskiej reelekcji. 18 listopada 2015 wybrany na członka Trybunału Stanu z rekomendacji PSL. 11 grudnia 2015 złożył przed marszałkiem Sejmu ślubowanie i tym samym oficjalnie rozpoczął kadencję sędziego Trybunału Stanu. W TS zasiadał do końca kadencji w 2019.
Odznaczenia i wyróżnienia.
Honorowy obywatel Leżajska i województwa lubuskiego.
W 2012 podczas XI Kongresu Polskiego Stronnictwa Ludowego został honorowym prezesem tej partii. W 2015 został wyróżniony przez poznańskie Towarzystwo im. Hipolita Cegielskiego statuetką Złotego Hipolita. Otrzymał także tytuł „Człowieka Roku Ubezpieczeń 2013”, przyznawanego przez redakcję „Gazety Ubezpieczeniowej”.
W 2006 słuchacze Programu III Polskiego Radia przyznali Józefowi Zychowi nagrodę „Srebrne Usta 2005” za lapsus: "Nie po raz pierwszy staje mi... przychodzi mi stawać przed izbą". Poseł uzyskał wówczas 40% wszystkich oddanych głosów.

</doc>
<doc id="84994" url="https://pl.wikipedia.org/wiki?curid=84994" title="Kazimierz Michał Ujazdowski">
Kazimierz Michał Ujazdowski

Kazimierz Michał Ujazdowski (ur. 28 lipca 1964 w Kielcach) – polski polityk i prawnik, doktor habilitowany nauk prawnych, profesor nadzwyczajny Uniwersytetu Łódzkiego. Minister kultury i dziedzictwa narodowego w rządach Jerzego Buzka (2000–2001), Kazimierza Marcinkiewicza (2005–2006) oraz Jarosława Kaczyńskiego (2006–2007), wicemarszałek Sejmu IV kadencji. Poseł na Sejm I (1991–1993) oraz III, IV, V, VI i VII kadencji (1997–2014), poseł do Parlamentu Europejskiego VIII kadencji (2014–2019), senator X kadencji (od 2019).
Życiorys.
Wykształcenie i działalność zawodowa.
Ukończył liceum w rodzinnych Kielcach. W 1988 został absolwentem studiów prawniczych na Wydziale Prawa i Administracji Uniwersytetu Łódzkiego. W 2004 uzyskał stopień naukowy doktora nauk prawnych na podstawie rozprawy na temat myśli politycznej Adolfa Bocheńskiego. Habilitował się w 2013 na UŁ w oparciu dorobek naukowy i rozprawę zatytułowaną "Geneza i tożsamość Konstytucji V Republiki Francuskiej". Został nauczycielem akademickim Uniwersytetu Łódzkiego w Katedrze Doktryn Polityczno-Prawnych, doszedł do stanowiska profesora nadzwyczajnego tej uczelni. Na UŁ założył Europejskie Centrum Badań Ustrojowych, którego został dyrektorem.
Został wybrany na członka Komitetu Nauk Prawnych Polskiej Akademii Nauk kadencji 2020–2023.
Działalność polityczna.
W latach 80. związał się z opozycją demokratyczną. W 1982 został tymczasowo aresztowany, następnie skazany przez sąd wojskowy na karę roku pozbawienia wolności z warunkowym zawieszeniem jej wykonania za działalność opozycyjną (kolportaż ulotek nawołujących do oporu przeciwko stanowi wojennemu). W czasie studiów w Łodzi uczestniczył w działalności Ruchu Młodej Polski. Redagował ukazujące się w drugim obiegu pismo „Prześwit”.
Po utworzeniu rządu Tadeusza Mazowieckiego współtworzył Forum Prawicy Demokratycznej. Następnie został szefem gabinetu ministra bez teki Aleksandra Halla i członkiem Unii Demokratycznej, do której przystąpiło kierowane przez tegoż FPD. Z jej listy uzyskał mandat posła na Sejm I kadencji. Wbrew stanowisku partii głosował za uchwałą lustracyjną i przeciwko powołaniu Waldemara Pawlaka na premiera. W 1992 wraz z Aleksandrem Hallem odszedł z partii, współtworząc Partię Konserwatywną. W wyborach z 1993 nie uzyskał mandatu, startując z listy Katolickiego Komitetu Wyborczego „Ojczyzna”. W 1994 stanął na czele frakcji w PK sprzeciwiającej się zbliżeniu do UD i Kongresu Liberalno-Demokratycznego, która po rozłamie w partii przekształciła się w Koalicję Konserwatywną. Był przewodniczącym tej partii przez cały okres jej funkcjonowania. W 1997 KK współtworzyła Akcję Wyborczą Solidarność, z listy której Kazimierz Ujazdowski w tym samym roku zdobył ponownie mandat poselski. W lutym 1999 wprowadził KK do Stronnictwa Konserwatywno-Ludowego, a po rozłamie w tej partii współtworzył (wraz z grupą dotychczasowych działaczy SKL i Zjednoczenia Chrześcijańsko-Narodowego) w marcu 2001 Przymierze Prawicy.
Od 16 marca 2000 do 12 lipca 2001 pełnił funkcję ministra kultury i dziedzictwa narodowego w rządzie Jerzego Buzka. Podejmował wówczas inicjatywy promujące historię Polski (m.in. akcję „Bohaterowie naszej wolności”). Zrezygnował ze stanowiska, protestując przeciwko odwołaniu Lecha Kaczyńskiego z funkcji ministra sprawiedliwości. Tym działaniem zbliżył się do PiS i z jego listy w 2001 (wraz z innymi członkami Przymierza Prawicy) ponownie uzyskał mandat posła. 2 czerwca 2002 Przymierze Prawicy (na czele którego stał formalnie od grudnia 2001) przyłączyło się formalnie do Prawa i Sprawiedliwości, kończąc samodzielną działalność. Kazimierz Ujazdowski został jednym z wiceprezesów tej partii (odpowiedzialnym za sprawy zagraniczne). Był współautorem programu tego ugrupowania w dziedzinie kultury, polityki historycznej i zagranicznej oraz partyjnego projektu Konstytucji RP. Od 2 lipca 2004 do końca IV kadencji sprawował funkcję wicemarszałka Sejmu IV kadencji.
W 2005 uzyskał poselską reelekcję, po czym od 31 października 2005 do 7 września 2007 oraz od 12 września 2007 do 16 listopada 2007 ponownie był ministrem kultury i dziedzictwa narodowego. Prowadził wówczas m.in. zakończoną sukcesem międzynarodową kampanię na rzecz zmiany nazwy terenów byłych obozów Auschwitz-Birkenau we wpisie na Liście Światowego Dziedzictwa UNESCO. Był pomysłodawcą Muzeum Historii Polski w Warszawie powołanego 2 maja 2006. 11 marca 2007 utworzył we Wrocławiu Ośrodek „Pamięć i Przyszłość” – instytucję zajmującą się upowszechnianiem dorobku historycznego i kulturowego stworzonego przez mieszkańców ziem przyłączonych do Polski po II wojnie światowej.
W wyborach parlamentarnych w 2007 w okręgu wrocławskim po raz piąty uzyskał mandat poselski, otrzymując 73 416 głosów. 5 listopada 2007 wraz z Pawłem Zalewskim i Ludwikiem Dornem zrezygnował z funkcji wiceprezesów PiS w sprzeciwie wobec sposobu kierowania partią przez Jarosława Kaczyńskiego. Za to też 15 listopada 2007 zostali przez niego zawieszeni w prawach członka partii ze wszczęciem postępowania dyscyplinarnego. 12 grudnia tego samego roku zrezygnował z członkostwa w PiS i wystąpił z klubu parlamentarnego tej partii. 26 stycznia 2008 założył stowarzyszenie regionalne Dolny Śląsk XXI i zainicjował powstanie portalu polskaxxi.pl. 22 października 2008 został członkiem Koła Poselskiego Polska XXI, 14 czerwca 2009 został szefem tego koła. 21 października 2009 został członkiem utworzonego tego dnia koła Polska Plus, 9 stycznia 2010 członkiem władz nowo powstałej partii o tej samej nazwie, a 20 lipca tego samego roku szefem koła Polski Plus. 25 września 2010 wraz z innymi członkami Polski Plus, po samorozwiązaniu tej partii, przystąpił ponownie do Prawa i Sprawiedliwości.
W wyborach w 2011 po raz szósty został wybrany do Sejmu. W wyborach do Parlamentu Europejskiego w 2014 z ramienia PiS uzyskał mandat europosła VIII kadencji z wynikiem 48 945 głosów w okręgu nr 12 obejmującym województwa: dolnośląskie i opolskie. 3 stycznia 2017 ponownie wystąpił z PiS. W kwietniu 2018 nawiązał współpracę z Platformą Obywatelską, powołano go w skład gabinetu cieni PO (jako osobę odpowiedzialną za resort reform ustrojowych, decentralizacji i rozwoju samorządności oraz za wprowadzenie jego autorskiego projektu pod nazwą "Akt Odnowy Rzeczypospolitej") oraz ogłoszono jego start na prezydenta Wrocławia z poparciem tej partii (ze startu polityk zrezygnował w sierpniu). Wystąpił też z frakcji ECR w Europarlamencie, pozostając europosłem niezrzeszonym do końca kadencji.
W 2019 nie wystartował w kolejnych wyborach europejskich. W tym samym roku został ogłoszony przez Koalicję Obywatelską kandydatem w wyborach do Senatu RP w okręgu wyborczym numer 44 obejmującym część dzielnic Warszawy i zagranicę. W wyniku październikowego głosowania uzyskał mandat senatora X kadencji, otrzymując 308 627 głosów (najwyższy pod względem liczby głosów). W Senacie objął funkcję przewodniczącego Komisji Spraw Emigracji i Łączności z Polakami za Granicą. W czerwcu 2021 powołał wraz z m.in. posłem Markiem Biernackim think tank Centrum Dobrego Państwa. W tym samym miesiącu przeszedł w Senacie z KO do koła senatorów Koalicji Polskiej.
W 2022 został jednym z założycieli partii Centrum dla Polski wchodzącej w skład Koalicji Polskiej. W marcu 2023 został przewodniczącym rady krajowej tego ugrupowania.
Działalność publicystyczna.
Autor publikacji prasowych, a także autor, współautor i redaktor książek, poświęconych głównie polityce kulturalnej i historycznej, zagadnieniom ustrojowym i konstytucyjnym oraz historii polskiego konserwatyzmu i myśli konserwatywnej, m.in. "Równi i równiejsi" (wraz z Rafałem Matyją, 1993), "Prawica dla wszystkich" (1995), "Żywotność konserwatyzmu. Idee polityczne Adolfa Bocheńskiego" (2005), "Zanim powstała Kultura. Antologia tekstów Adolfa Marii Bocheńskiego poświęconych polskiej polityce wschodniej" (2006), "Geneza i tożsamość Konstytucji V Republiki Francuskiej: studium doktrynalno-prawne" (2013), "V Republika Francuska. Idee, konstytucja, interpretacje. Antologia tekstów i dokumentów źródłowych" (2014), "Polityka ambitna: wybór publicystyki 1990–2013" (2014), "Adolf Bocheński. Imperializm państwowy: wybór pism" (2015), "Instytucje i ich wrogowie" (2022).
Opracował zbiór przedwojennej publicystyki Stefana Kisielewskiego "Kisiel przedwojenny" (2001). Publikował w „Rzeczpospolitej”, „Gazecie Wyborczej”, „Dzienniku”, „Wprost”, „Gazecie Polskiej”, „Gościu Niedzielnym”, „Nowym Państwie” i „Życiu”. W latach 1990–1991 był członkiem redakcji „Polityki Polskiej”. Jest założycielem i redaktorem „Kwartalnika Konserwatywnego”.
Życie prywatne.
Kazimierz Michał Ujazdowski jest wnukiem Kazimierza Cypriana Ujazdowskiego, adwokata z okresu dwudziestolecia międzywojennego, obrońcy w procesach politycznych (w tym w procesie brzeskim). Ojciec – Kazimierz Mieczysław Ujazdowski – był posłem na Sejm, bronił w procesach politycznych m.in. w okresie stanu wojennego,
Żonaty z Lidią (byłą radną sejmiku mazowieckiego), ma troje dzieci (synów Kazimierza Wojciecha i Aleksandra oraz córkę Annę).
Jest członkiem honorowym Związku Harcerstwa Rzeczypospolitej oraz twórcą Dolnośląskiej Szkoły Młodych Polityków.

</doc>
<doc id="85006" url="https://pl.wikipedia.org/wiki?curid=85006" title="Françoise Sagan">
Françoise Sagan

Françoise Sagan, właśc. Françoise Quoirez (ur. 21 czerwca 1935 w Cajarc, zm. 24 września 2004 w Honfleur) – francuska pisarka, uznawana za jedną z największych postaci francuskiej literatury powojennej. Jej dorobek literacki liczy ponad 40 powieści i sztuk teatralnych.
W swojej twórczości poruszała głównie tematykę konfliktów uczuciowych oraz współczesnej obyczajowości. Niektóre z jej utworów zostały sfilmowane. Wiele z jej książek ukazało się także w języku polskim.
Życiorys.
Debiutowała jako 18-latka powieścią "Bonjour tristesse" ("Witaj, smutku", 1954), która od razu odniosła międzynarodowy sukces. Fabuła powieści koncentruje się wokół młodej kobiety, która odkrywa romans swojego ojca. Swój pseudonim literacki zaczerpnęła z powieści Marcela Prousta "W poszukiwaniu straconego czasu". Później napisała jeszcze wiele powieści, choć żadna nie odniosła takiego sukcesu jak "Witaj, smutku". W latach 60. pisarka nie została też nigdy nagrodzona żadną prestiżową nagrodą literacką, choć w oczach wielu czytelników, krytyków literackich oraz innych pisarzy uważana była za ważną postać francuskiej literatury.
Wkrótce Sagan stała się ikoną swojego pokolenia, a jej ekstrawaganckie prowadzenie się stało się rychło tematem prasy bulwarowej. Pisarka znana była ze swojego zamiłowania do szybkich samochodów. W wypadku samochodowym w 1957 omal nie straciła życia. Sagan nie stroniła też od alkoholu i narkotyków. Za nielegalne posiadanie narkotyków została skazana w 1995 na rok więzienia w zawieszeniu. W 2002 kolejny raz trafiła przed sąd za oszustwa podatkowe. Sama zresztą przyznawała się do zamiłowania do hazardu, które wpędziło ją w długi. Pod koniec życia zmuszona była z powodu długów do sprzedania swojej posiadłości w Normandii, którą kupiła na początku swojej kariery w latach 50.
Przewodniczyła jury konkursu głównego na 32. MFF w Cannes (1979).

</doc>
<doc id="85007" url="https://pl.wikipedia.org/wiki?curid=85007" title="Aglomeracja białostocka">
Aglomeracja białostocka

Aglomeracja białostocka – aglomeracja w środkowej części województwa podlaskiego, obejmujące miasto centralne Białystok oraz okoliczne gminy. Do aglomeracji zalicza się miasta (w gminach): Łapy, Choroszcz, Czarna Białostocka, Supraśl, Wasilków, Zabłudów, a także w zależności od koncepcji aglomeracji Mońki, Knyszyn, Suraż. Obszar ten w zależności od koncepcji obejmuje od 1804,76 do 2129,21 km², a zamieszkuje go od 403 tys. do 432 tys. osób.
Koncepcje aglomeracji białostockiej.
Koncepcja urzędu marszałkowskiego.
W 2003 r. Urząd Marszałkowski Woj. Podlaskiego przedstawił, że aglomerację białostocka tworzą miasto Białystok oraz 10 okolicznych gmin w powiecie białostockim (gminy: Łapy, Suraż, Juchnowiec Kościelny, Turośń Kościelna, Choroszcz, Dobrzyniewo Kościelne, Wasilków, Czarna Białostocka, Supraśl i Zabłudów).
Koncepcja P.Swianiewicza i U.Klimskiej.
W 2005 r. Paweł Swianiewicz oraz Urszula Klimska wyznaczyli obszar aglomeracji białostockiej obejmującej Białystok oraz 12 okolicznych gmin. Obszar ten w 2002 r. zamieszkiwało 427 tys. osób. Przy wyznaczaniu aglomeracji przeprowadzono delimitację obszarów przyległych, uwzględniając saldo migracji w latach 1998–2002, gęstość zaludnienia (w 2002 r.), współczynnik zatrudnienia związany z natężeniem dojazdów.
Obszar funkcjonalny.
Według programu ESPON obszar funkcjonalny Białegostoku (FUA, ang. "Functional Urban Area") w 2002 r. zamieszkiwało 403 tys. osób.

</doc>
<doc id="85010" url="https://pl.wikipedia.org/wiki?curid=85010" title="Kadłubownia">
Kadłubownia

Kadłubownia, spawalnia, hala prefabrykacji – dział w stoczni, w postaci dużej hali, w której budowane są większe elementy lub nawet całe sekcje kadłubów jednostek pływających, z których już poza kadłubownią, na pochylni lub w suchym doku formowany jest kadłub jednostki pływającej. W kadłubowni formowane są zarówno elementy płaskie (np. wregi) jak i przestrzenne.
Z kadłubownią ściśle współpracuje inny dział stoczni – trasernia, gdzie są wykonywane w skali 1:1 szablony (a także przyrządy sprawdzające poprawność kształtu) dla bardziej skomplikowanych elementów produkowanych w kadłubowni.

</doc>
<doc id="85017" url="https://pl.wikipedia.org/wiki?curid=85017" title="Bernd i Hilla Becher">
Bernd i Hilla Becher

Bernd (ur. 1931, zm. 2007) i Hilla (ur. 1934, zm. 2015) Becher – niemieccy fotografowie.
Bernd i Hilla poznali się w Düsseldorfie, gdzie studiowali malarstwo. Pobrali się w 1961. Wkrótce potem para rozpoczęła fotografowanie i dokumentację zanikających budynków niemieckiej architektury przemysłowej. Intrygował ich fakt, że wiele z budynków przeznaczonych do celów przemysłowych zostało zbudowanych z położeniem dużego nacisku na ich formę. Małżeństwo wspólnie pracowało w terenie i wykorzystując kamerę wielkoformatową fotografowało te budynki z wielu różnych punktów widzenia, jednakże za każdym razem starając się ukazać najwierniejszy obraz budowli. Następnie kolekcje zdjęć struktur o podobnych funkcjach były pokazywane sztuka po sztuce, dzięki czemu widz mógł dostrzec oraz porównać różnice w formie i stylistyce. Przeważnie były to wieże ciśnień, silosy czy magazyny. Becherowie fotografowali również poza Niemcami, między innymi w Stanach Zjednoczonych czy w innych częściach Europy. 
Bernd Becher uczył w Düsseldorfdzkiej Akademii Sztuki, co zaowocowało takimi nazwiskami w środowisku fotograficznym, jak Andreas Gursky, Thomas Ruff, Thomas Struth, czy Candida Hofer.
W 2004 Bernd i Hilla Becher zostali uhonorowani nagrodą Fundacji Erny i Victora Hasselblad.

</doc>
<doc id="85020" url="https://pl.wikipedia.org/wiki?curid=85020" title="Niwelacja barometryczna">
Niwelacja barometryczna

Niwelacja barometryczna – jeden z rodzajów niwelacji, polega na wyznaczeniu różnicy wysokości poprzez pomiar ciśnienia atmosferycznego w punktach terenowych. Iloczyn różnicy zmierzonego ciśnienia atmosferycznego i tzw. stopnia barometrycznego, czyli przyrostu wysokości na jednostkę ciśnienia, daje wartość różnicy wysokości. 
Stopień barometryczny przyjmuje różne wartości dla różnych regionów geograficznych. W Polsce wynosi około 11,5 m/ 1 mm Hg - czyli przy zmianie wysokości o 11,5 metra ciśnienie atmosferyczne zmieni się o 1 mm słupa rtęci.
Niwelacja barometryczna daje najmniej dokładne wyniki spośród wszystkich rodzajów niwelacji.

</doc>
<doc id="85021" url="https://pl.wikipedia.org/wiki?curid=85021" title="Chris Sawyer’s Locomotion">
Chris Sawyer’s Locomotion

Chris Sawyer’s Locomotion – komputerowa gra strategiczno-ekonomiczna stworzona przez Chrisa Sawyera jako kontynuacja "Transport Tycoon". Celem gry jest tworzenie sieci transportowej pomiędzy poszczególnymi miastami i ośrodkami przemysłowymi, np. dowożenie węgla oraz rudy żelaza z kopalń do huty.
Gra zawiera dużą bazę istniejących w rzeczywistości pojazdów, które są dostępne w zależności od czasu w jakim toczy się rozgrywka. Różnią się one wydajnością, prędkością maksymalną, mocą, pojemnością itp.
W "Chris Sawyer’s Locomotion" występuje zestaw 40 prefabrykowanych scenariuszy pogrupowanych według poziomu trudności. Każdy z nich stawia przed graczem zadanie np. przetransportowania 10 000 pasażerów w ciągu 10 lat lub prowadzenia najwydajniejszej firmy w górskim terenie mając za konkurencję agresywne linie lotnicze, samemu będąc pozbawionym możliwości stosowania transportu powietrznego.

</doc>
<doc id="85022" url="https://pl.wikipedia.org/wiki?curid=85022" title="Ster">
Ster

Ster – ruchome urządzenie będące częścią jednostki pływającej lub statku powietrznego (patrz: powierzchnie sterowe samolotu), służące zarówno do utrzymywania, jak i do zmiany kierunku ruchu. Działanie steru zmienia kątową orientację jednostki w przestrzeni.
Na płetwie sterowej wytwarzana jest siła hydro- lub aerodynamiczna, która niezrównoważona stanowi moment siły powodujący ruch obrotowy jednostki. Do zaistnienia takiej siły konieczne jest spełnienie co najmniej jednego z dwóch warunków:
Istnieje również rozwiązanie w postaci steru strumieniowego, który działa na innej zasadzie.
Zasadniczo sterem jest sam płat wytwarzający siłę, jednak potocznie, niepoprawnie nazywa się tak całość rozwiązania łącznie z mechanizmem poruszającym tym płatem (ręczne urządzenie sterowe lub posiadająca własny napęd maszyna sterowa) wraz z urządzeniem sterującym urządzeniem (np. koło sterowe, orczyk, rumpel, wolant).
Sam płat steru nazywany jest w okrętownictwie płetwą sterową, natomiast w lotnictwie poziomy płat to ster wysokości, pionowy – kierunku.
Ster jednostki pływającej.
Na ogólną sprawność steru wpływają takie czynniki jak kształt powierzchni bocznej płetwy, kształt przekroju poprzecznego, położenie osi obrotu. Przyjmuje się, że płetwy wysokie i smukłe są znacznie wydajniejsze, niż szerokie i krótkie. Ze względu na przekrój poprzeczny stery można podzielić na płaskie oraz profilowane.
Ster płaski.
Określany również płytowym. Stosowany głównie na małych jednostkach śródlądowych jako ster zawiasowy. Stanowi płaską płytę wykonaną z blachy, drewna lub laminatów. Znacznie mniej sprawy niż stery profilowane.
Ster profilowany.
Określany również wypornościowym. W przekroju ma kształt płatu skrzydła samolotu, co ma zapewnić pożądany przepływ strug ośrodka i zwiększyć jego sprawność. W zależności od umiejscowienia osi obrotu, można wyróżnić:
Ster zwykły.
Oś obrotu płetwy sterowej znajduje się blisko krawędzi natarcia. Jest to najmniej sprawna konfiguracja.
Ster zrównoważony.
Oś obrotu płetwy pokrywa się z punktem przyłożenia siły skręcającej. Najkorzystniejsze rozwiązanie, zapewniająca największą sprawność.
Ster częściowo zrównoważony.
Oś obrotu znajduje się pomiędzy punktem przyłożenia siły skręcającej a krawędzią natarcia. Rozwiązanie wydajniejsze niż ster niezrównoważony i mniej wydajne niż ster zrównoważony.
Istotną rolę odgrywa również sposób mocowania płetwy sterowej do kadłuba jednostki. Na małych jachtach jest ona zazwyczaj montowana jako ster zawiasowy. Umożliwia to szybki demontaż, ale niekiedy może przyczynić się do wybicia steru z zawiasów i jego utraty. Koncepcję tę wykorzystuje się w sterach płaskich. Na dużych jednostkach rozwiązanie to zastąpione jest zazwyczaj dwustronnym łożyskowaniem oraz mocowaniem do płetwy balastowej bądź skegu. Na regatowych jachtach występują stery wiszące (inaczej wspornikowe lub łopatkowe) łożyskowane wewnątrz konstrukcji kadłuba.

</doc>
<doc id="85023" url="https://pl.wikipedia.org/wiki?curid=85023" title="Niwelacja trygonometryczna">
Niwelacja trygonometryczna

 
Niwelacja trygonometryczna – jeden z rodzajów niwelacji. Pomiar różnic wysokości punktów wykonywany na podstawie pomierzonych odległości poziomych oraz kątów pionowych.
Polega na wyznaczeniu różnicy wysokości między dwoma punktami terenowymi korzystając z zasad trygonometrii. Do wyznaczenia różnicy wysokości należy dokonać pomiaru długości poziomej między punktami terenowymi, kąta pochylenia odcinka zawartego między punktami terenowymi.
Dokładność wyznaczenia różnicy wysokości z użyciem niwelacji trygonometrycznej jest wyższa niż dokładność wyznaczenia z użyciem niwelacji barometrycznej, a przy wykorzystaniu współczesnych precyzyjnych instrumentów porównywalna z dokładnością wyznaczenia tej różnicy z użyciem niwelacji geometrycznej.
Zasadę obliczania wysokości przy użyciu niwelacji trygonometrycznej przedstawia rysunek.
Wysokość DE obliczyć możemy na dwa sposoby: 
Minimalne wymagania dokładnościowe wykonywania niwelacji trygonometrycznej:
Minimalne wymagania dokładnościowe wykonywania niwelacji trygonometrycznej przy zakładaniu osnowy pomiarowej:

</doc>
<doc id="85025" url="https://pl.wikipedia.org/wiki?curid=85025" title="Niwelacja geometryczna">
Niwelacja geometryczna

Niwelacja geometryczna – jeden z rodzajów niwelacji. Pomiar różnic wysokości punktów na podstawie pomiaru położenia poziomej osi celowej niwelatora na pionowo ustawionych na tych punktach łatach niwelacyjnych. Zasady jej wykonania określa Instrukcja Techniczna G-4 "Pomiary sytuacyjne i wysokościowe".
Polega na wyznaczeniu różnicy wysokości między dwoma punktami terenowymi poprzez pomiar pionowych odcinków zawartych między poziomą linią celowania a punktami terenowymi. Aby wyznaczyć wspomniane odcinki pionowe należy w punktach terenowych ustawić odpowiednie przymiary w postaci łaty niwelacyjnej. Pozioma linia celowania realizowana jest z użyciem specjalnych instrumentów geodezyjnych, zwanych niwelatorami.

</doc>
<doc id="85029" url="https://pl.wikipedia.org/wiki?curid=85029" title="Freenet">
Freenet

Freenet – zdecentralizowana anonimowa sieć dystrybucji informacji, tworzona w taki sposób, aby zapewnić jak największe bezpieczeństwo i prywatność użytkowników. Wykorzystuje łącza i dyski jej użytkowników, analogicznie do sieci Torrent. Jej implementacja jest napisana w oparciu o zasadę Open Source (kod źródłowy jest dostępny dla wszystkich użytkowników). Projekt jest rozwijany od 2000 roku.
Jej pierwotnym autorem jest Ian Clarke.
Możliwości.
Freenet ma przewagę nad większością programów peer-to-peer z uwagi na sposób, w jaki użytkownicy komunikują się ze sobą oraz wysokie bezpieczeństwo tej technologii. Całkowicie oddziela strukturę sieci i protokołów od komunikacji między użytkownikami. W konsekwencji jest wiele sposobów na uzyskanie dostępu do danych w sieci Freenet.
Uwaga: Freenet nie działa poza specyficznymi stronami freenet-u w przeciwieństwie do sieci "Tor", który prócz swoich specyficznych stron (.onion) także maskuje nasze IP poprzez sieć serwerów proxy, oznacza to, że chcąc np. sprawdzić jaki mamy adres IP za pomocą jakiejś strony ujrzymy nasz (o ile nie korzystamy z serwerów proxy) prawdziwy numer IP w przeciwieństwie do sieci Tor. Jednak jeśli korzystamy ze strony np. xyz123456789.freenet i coś z niej pobieramy jest nas trudno wykryć.
FProxy.
FProxy jest wbudowanym we Freenet serwerem WWW, dzięki któremu można tworzyć "freesites" – strony internetowe, stworzone z wykorzystaniem klasycznego HTML, dostępne jedynie w sieci Freenet. Zapewnia sieciowy interfejs do przeglądania zawartości sieci. FProxy umożliwia również dostęp do konfiguracji sieci po stronie użytkownika oraz zarządzania węzłem.
FMS.
System forum. To program zewnętrzny rozprowadzany tylko wewnątrz sieci Freenet. Jest to swego rodzaju system komentarzy czy forum podzielony na kategorie zwane boardami. System w odróżnieniu od starego Frost jest odporny na ataki DDoS i zawiera szczątkową autoryzację (CAPTCHA). System współpracuje z dowolnymi czytnikami nntp jak i jest możliwość obsługi przez WWW.

</doc>
<doc id="85033" url="https://pl.wikipedia.org/wiki?curid=85033" title="Sebastião Salgado">
Sebastião Salgado

Sebastião Ribeiro Salgado Júnior (ur. 8 lutego 1944 w Aimorés) – brazylijski fotograf pracujący jedynie w technikach fotografii czarno-białej, ambasador dobrej woli UNICEF. Bohater filmu dokumentalnego Sól ziemi.
Życiorys.
Zdobył tytuł magistra ekonomii na uniwersytecie w São Paulo. Swą karierę „fotograf rynsztoków” – jak bywa nazywany – rozpoczął w 1970, gdy już jako doktor ekonomii podczas wizyty służbowej w biednej części Afryki zrobił kilka zdjęć. Te pierwsze fotografie, wykonane jedynie do celów prywatnych, pobudziły autora do szerszego zainteresowania się fotografią, a także zagadnieniami nędzy w krajach trzeciego świata.
Salgado nawiązał współpracę z europejską i afrykańską sekcją organizacji World Church Society i przez kilka następnych lat pracował nad projektem "Migracje". W 1975 nawiązał współpracę z francuską agencją fotograficzną Gamma, a w 1980 dołączył do elitarnego grona agencji Magnum założonej przez Henriego Cartier-Bressona. Od 1994 Salgado jest związany z Amazonas Images Press Agency, która ma wyłączność na prezentowanie jego prac.
Poruszane zagadnienia.
Sebastião Salgado koncentruje się zawsze na ludzkiej biedzie. Świat, który uwiecznia na kliszy, jest brudny i ponury, a ludzie w nim żyjący – nieszczęśliwi. Jego pierwsze realizacje dotyczą nędzy w krajach trzeciego świata, co zostało pokazane w cyklach takich jak: "Migracje", "Uchodźcy" czy "Uncertain Grace", jednak ludzkie cierpienie rejestruje nie tylko w Afryce. Jego prace pokazują robotników we Francji, Rosji, czy na Ukrainie. W 1990 pojawił się w Stoczni Gdańskiej. Obecny jest wszędzie tam, gdzie ludzkie życie jest sprowadzone do rynsztoka, bez względu na to, czy to jest w Brazylii, na plantacjach herbaty w Radżastanie czy polach naftowych Kuwejtu.

</doc>
<doc id="85035" url="https://pl.wikipedia.org/wiki?curid=85035" title="Sebastiao Salgado">
Sebastiao Salgado



</doc>
<doc id="85036" url="https://pl.wikipedia.org/wiki?curid=85036" title="Wiedźmikołaj">
Wiedźmikołaj

Wiedźmikołaj (ang. "Hogfather") – humorystyczna powieść fantasy Terry’ego Pratchetta, dwudziesta część cyklu "Świat Dysku", wydana w 1996 r. (polskie wydanie w roku 2004, tłumaczenie: Piotr W. Cholewa).
Powieść opowiada o Śmierci, który w wigilię Nocy Strzeżenia Wiedźm postanowił zastąpić Wiedźmikołaja, który gdzieś się zapodział. Wnuczka Śmierci - Susan - z pomocą gadającego kruka z apetytem na gałki oczne, Śmierci Szczurów i boga kaca musi odnaleźć Wiedźmikołaja, inaczej nie wzejdzie Słońce.

</doc>
<doc id="85037" url="https://pl.wikipedia.org/wiki?curid=85037" title="Chrześcijaństwo koptyjskie">
Chrześcijaństwo koptyjskie



</doc>
<doc id="85041" url="https://pl.wikipedia.org/wiki?curid=85041" title="Testacellidae">
Testacellidae

Testacellidae – monotypowa rodzina ślimaków trzonkoocznych (Stylommatophora) obejmująca 6 gatunków zaliczanych do jednego rodzaju: "Testacella". Są to lądowe, drapieżne ślimaki sporych rozmiarów (do 12 cm długości), o muszli zredukowanej do małego krążka na końcu ciała. Muszla ta chroni jedynie serce i narząd wydalniczy. Tarka Testacellidae składa się z ostrych jak szpilki ząbków. Ślimaki te prowadzą częściowo podziemny tryb życia, dlatego pomimo stosunkowo dużej liczebności są trudne do zaobserwowania. Polują na dżdżownice. Występują w północnej Afryce oraz w południowej i zachodniej części Europy.
Systematyka.
Nazwa rodzaju "Testacella" została użyta po raz pierwszy przez Cuviera w 1800 roku, jednak z powodu braków formalnych uznawana jest za "nomen nudum". W 1801 roku dwaj naukowcy, Draparnaud i Lamarck, niezależnie od siebie opublikowali naukowe opisy rodzaju, ale praca Lamarcka ukazała się wcześniej i to on jest uznawany za pierwszego autora opisu. 
Do rodziny Testacellidae i rodzaju "Testacella" zaliczane są gatunki:
Gatunkiem typowym rodzaju jest "T. haliotidea".

</doc>
<doc id="85042" url="https://pl.wikipedia.org/wiki?curid=85042" title="Nauka Świata Dysku">
Nauka Świata Dysku



</doc>
<doc id="85043" url="https://pl.wikipedia.org/wiki?curid=85043" title="Testacella haliotidea">
Testacella haliotidea

Testacella haliotidea – gatunek drapieżnego ślimaka lądowego z rzędu trzonkoocznych. Osiąga do 12 cm długości. Charakteryzuje się obecnością niewielkiej muszli (8x5 mm) na tylnym końcu ciała. Barwa kremowa lub jasnobrązowa.
"Testacella haliotidea" jest ślimakiem pospolitym w Anglii, Walii i na południu Szkocji. Obserwowano go też na południu i południowym wschodzie Irlandii. Mimo stosunkowo dużej liczebności i rozmiarów jest ślimakiem trudnym do zaobserwowania, bowiem część życia spędza pod ziemią.

</doc>
<doc id="85044" url="https://pl.wikipedia.org/wiki?curid=85044" title="V.90">
V.90

"ITU-T Recommendation" V.90 - rekomendowany przez ITU-T standard komunikacji modemowej, pozwalający z prędkością 56 kbit/s pobierać, a z 33.6 kbit/s wysyłać dane. Standard został zatwierdzony we wrześniu 1998 roku.

</doc>
<doc id="85045" url="https://pl.wikipedia.org/wiki?curid=85045" title="Kolor magii">
Kolor magii

Kolor magii (ang. "The Colour of Magic") – humorystyczna powieść fantasy Terry'ego Pratchetta, wydana w 1983 r. W Polsce książka ukazała się po raz pierwszy w 1994 r. nakładem wydawnictwa Prószyński i S-ka. Jest to pierwsza część długiego cyklu "Świat Dysku", zaliczana do podcyklu o przygodach Rincewinda. 
Opis fabuły.
Tytułowy "kolor magii" to (fikcyjny) ósmy kolor tęczy – oktaryna, kolor wyobraźni. Barwa ta może występować tylko w świecie tak przesyconym magią jak Świat Dysku. Towarzyszy ona większości zaklęć. Widzą ją magowie oraz koty.
Głównym bohaterem powieści jest niezbyt zdolny, ale posiadający genialny instynkt przetrwania mag Rincewind. Zostaje on przewodnikiem pierwszego turysty na Dysku: bajecznie bogatego, beztroskiego Dwukwiata. Dzięki ich przygodom czytelnik poznaje obyczaje, kulturę oraz geografię Świata Dysku i jego największego miasta, Ankh-Morpork, leżącego nad Ankh – jedyną na Dysku rzeką, której wodę można kroić nożem. 
Poza głównymi postaciami pojawiają się również inni bohaterowie ze Świata Dysku, w tym Śmierć – antropomorficzna personifikacja, występująca w większości książek opisujących Świat Dysku. Przedstawieni są również bogowie Świata Dysku i część ich zajęć.
Bezpośrednią kontynuacją "Koloru magii" jest kolejna powieść cyklu – "Blask fantastyczny".

</doc>
<doc id="85046" url="https://pl.wikipedia.org/wiki?curid=85046" title="E-commerce">
E-commerce



</doc>
<doc id="85047" url="https://pl.wikipedia.org/wiki?curid=85047" title="Jezioro Aralskie">
Jezioro Aralskie

Jezioro Aralskie (nazywane Morzem Aralskim; , "Arał tengyzy"; , "Aralskoje morie"; ; ) – bezodpływowe, reliktowe, słone jezioro w Kazachstanie i Uzbekistanie, które zniknęło wskutek ludzkiej działalności. W jego miejscu znajdują się obecnie trzy oddzielne zbiorniki: Jezioro Północnoaralskie, jezioro Barsakelmes, oraz basen południowo-zachodni.
W latach 60. XX w. było to czwarte pod względem powierzchni jezioro na Ziemi. Od tego czasu stale kurczy się z powodu odprowadzania wody z zasilających jezioro rzek Amu-daria i Syr-daria w celach irygacyjnych. Już w roku 1918 władze sowieckie zdecydowały, że na suchych połaciach późniejszych Kazachskiej SRR, Uzbeckiej SRR i Turkmeńskiej SRR, wzdłuż Amu-darii i Syr-darii uprawiana będzie na wielką skalę bawełna, która ma się stać „białym złotem”, podstawą ekonomii tych republik. W wyniku tych działań Republika Uzbecka wkrótce stała się (i do dziś Uzbekistan pozostaje) największym eksporterem bawełny na świecie. Jednocześnie w regionie doszło do jednej z największych katastrof ekologicznych w historii ludzkości.
Zanik jeziora.
Budowa kanałów przecinających pustynne obszary Kara-kum prowadzona była na wielką skalę od lat 30., przez pierwsze dziesięciolecia całkowicie wbrew wszelkim zasadom sztuki hydrologicznej. W rezultacie aż od 30 do 70% wody, odbieranej rzekom Syr-daria i Amu-daria bezpowrotnie wsiąkało w glebę lub parowało, nie docierając ani do upraw, ani do jeziora. Szacuje się, że do 1960 od 20 do 50 km³ wody zamiast zasilić jezioro – wsiąkło w ziemię. Nawet do dziś tylko 12% długości kanałów nawadniających uszczelniono i zabezpieczono przed stratami wody. Część wód Amu-darii trafia ponadto do znajdującej się na zachód od rzeki Kotliny Sarykamyskiej, gdzie wypełnia powstałe w ciągu XX wieku słone Jezioro Sarykamyskie.
Od lat 60. poziom wody w Jeziorze Aralskim zaczął systematycznie opadać w tempie około 20 cm rocznie. W następnej dekadzie już 50–60 cm rocznie, potem dalej przyspieszył i dziś wynosi nawet 80–90 cm rocznie. W 1960 roku powierzchnia jeziora wynosiła 68,5 tys. km² (niemal tyle, co powierzchnia Republiki Irlandii), do roku 2009 zmniejszyła się o ⁴⁄₅ (do 13,5 tys. km²). W 1960 r. jezioro było czwartym co do wielkości na świecie, a pod koniec I dekady XXI w. spadło na osiemnaste miejsce. Zanikanie wód jeziora doprowadziło do jednej z największych katastrof ekologicznych na obszarze byłego ZSRR, co nie było zresztą zaskoczeniem dla władz sowieckich, którym raporty o przewidywanym wyschnięciu jeziora przedstawiono wiele lat wcześniej. Przeważyła jednak irracjonalna teza, że powstanie i istnienie jeziora Aralskiego jest „oczywistą pomyłką natury”, a bieżące potrzeby społeczeństwa sowieckiego Uzbekistanu są ważniejsze od opinii ekologów. Wykorzystanie wód Amu-darii i Syr-darii do nawadniania rosło nadal mimo obserwowanego zanikania jeziora i w okresie między 1960 a 1980 rokiem podwoiło się. W tym samym czasie podwoiła się też skala produkcji uzbeckiej bawełny. Woda z Amu-darii i Syr-darii wykorzystywana jest nie tylko do upraw bawełny, ale i ryżu. Na terenach niemal pustynnych zakładano plantacje monokultur roślin o dużym zapotrzebowaniu wody. Nadmierna gospodarka rolno-spożywcza i wodna (na utrzymanie sieci kanałów w czasach ZSRR wydawano około 25$/ha, obecnie 1,5$ – 10$) doprowadziła do zahamowania zasilania z rzek.
Wzrost produkcji bawełny nie równoważył jednak ponoszonych kosztów. Już w latach osiemdziesiątych załamał się przemysł przetwórstwa rybnego w Aralsku i innych miejscowościach. Przed wyschnięciem jeziora większość okalających go wsi utrzymywała się z rybołówstwa oraz turystyki. Gdy jezioro zaczęło wysychać z jego okolic wyemigrowało 100 tys. ludzi, część osiadła nad Morzem Kaspijskim. Niemal wszystkie organizmy zamieszkujące wody Jeziora Aralskiego wymarły na skutek drastycznego wzrostu zasolenia, a wśród mieszkańców regionu znacząco wzrosła częstość występowania takich chorób jak gruźlica, tyfus, niedokrwistość, a u noworodków także upośledzenia umysłowe. Szacuje się, że koszty zapaści gospodarki rolno-spożywczej i turystyki, a przede wszystkim pomoc humanitarna to średnio dwa miliardy dolarów rocznie.
Pustynia powstała na dnie wyschłego jeziora nazywana jest Aral-kum, a jej powierzchnia wynosi 50 tys. km² i jest zanieczyszczona pestycydami i nawozami, spływającymi uprzednio do tego zbiornika wodnego. Wysychanie Jeziora Aralskiego miało także wpływ na klimat w Europie. Konsekwencje wysychania Jeziora Aralskiego:
klimatyczne i ekologiczne
zdrowotne
Perspektywy.
W 2003 roku ruszył ambitny projekt – jedno z największych przedsięwzięć – wspierany przez Bank Światowy podwyższenia poziomu wód w północnym skrawku jeziora Aralskiego i przywrócenia mu dawnej świetności. Mocno zaangażowany jest w to prezydent Kazachstanu. W sierpniu 2005 ukończono Tamę Kökarał, która oddzieliła wody północnej części Jeziora Aralskiego, nazywanego obecnie Jeziorem Północnoaralskim od jego znacznie większej południowej części. Tamę tę wzniesiono w przewężeniu jeziora, na przedłużeniu naturalnego półwyspu Kökarał i od niego wzięła nazwę. Od tego czasu poziom zasilanego wodami Syr-Darii Jeziora Północnoaralskiego podniósł się, a jego zasolenie spadło, kosztem jednak wód południowej części jeziora. Planowano podnieść poziom wody na tyle, by w 2015 Aralsk (Arał) mógł ponownie funkcjonować jako port (w 1990 r. znajdował się 100 km od brzegu).
Efekty powstania tamy okazały się lepsze niż planowano, bowiem w dziesięć lat od jej powstania lustro wody podniosło się o dwanaście metrów (przed wyschnięciem głębokość w tym rejonie wynosiła do 25 m), a linia brzegowa przybliżyła się na 15 km od wyjściowej linii brzegowej sprzed zaniku jeziora. Spowodowało to częściowe odtworzenie bioróżnorodności, powrót niewielkiej części dawnych mieszkańców i powolne odradzanie się rybołówstwa i przemysłu przetwórczego.
Nie planuje się rewitalizacji południowej części jeziora w przewidywalnej przyszłości. Obszar objęty pustynnieniem jest zbyt duży, a parowanie wód zbyt intensywne, żeby podobne przedsięwzięcie było możliwe. Wschodni basen jeziora zanikł całkowicie w maju 2009 roku, jednak później został ponownie napełniony wodą z topniejącego śniegu i wód gruntowych. Zachodni basen jest znacznie głębszy; budowa kanału, który odprowadzałby wody Amu-Darii bezpośrednio do tego zbiornika, mogłaby zmniejszyć jego zasolenie i umożliwić odrodzenie rybołówstwa w regionie. Jednak żadna z organizacji uczestniczących w pomocy obszarom dotkniętym tą katastrofą nie planuje wydatków na ten cel.
Co więcej z badań geologicznych wynika, że poziom wody w Jeziorze Aralskim również w przeszłości podlegał dużym wahaniom i najprawdopodobniej zbiornik wielokrotnie wysychał, a potem samoistnie napełniał się wodą.
Zagrożenia.
Co najmniej od lat 60. XX w. na znajdującej się na Jeziorze Aralskim wyspie Wozrożdienija (Odrodzenia) znajdował się sowiecki tajny poligon broni biologicznej. Z powodu stale postępującego wysychania jeziora, mniej więcej pomiędzy czerwcem 2000 a czerwcem 2001 zanikł pas wody dzielący południowy brzeg wyspy od lądu stałego – terytorium Uzbekistanu. Od tego czasu żyjące w tym rejonie zwierzęta lądowe mogą bez przeszkód przemieszczać się pomiędzy byłym poligonem a otaczającym go terytorium, co w istotny sposób zwiększa niebezpieczeństwo niekontrolowanego i niedającego się przewidzieć rozprzestrzeniania z porzuconych laboratoriów nieznanych szczepów groźnych drobnoustrojów. W 2002 roku przeprowadzono ekspedycję, podczas której zneutralizowano 100–200 ton pozostawionego tam wąglika.
Konsekwencjami pustynnienia terenu po jeziorze są liczne problemy społeczne, a w szczególności zdrowotne, m.in. gruźlica. Nowo powstała pustynia Aral-kum, zajmująca obszar dawnego dna jeziora, jest skażona środkami ochrony roślin spłukiwanymi z pól przez kanały nawadniające. W rejonie tym wieją silne wiatry zachodnie, które przenoszą pył i zanieczyszczenia na odległość tysięcy kilometrów. Na obszarze wyschniętej misy jeziornej i okolicach występują burze solne – na podobieństwo burz piaskowych przenoszą one drobinki soli na ogromne odległości. Przyczynia się to do rozszerzania się strefy pustynnej, niszczenia upraw oraz ogromnego wzrostu zachorowalności na raka układu oddechowego, schorzenia wzroku i zmiany skórne.

</doc>
<doc id="85048" url="https://pl.wikipedia.org/wiki?curid=85048" title="M-commerce">
M-commerce

m-Commerce – wydzielony w sposób naturalny z e-commerce obszar handlu elektronicznego, w którym istotną rolę odgrywają urządzenia mobilne. Obszar ten określany jest najczęściej jako m-commerce, czyli "dostęp do komercyjnych usług oferowanych w ramach e-commerce poprzez telefon komórkowy i inne urządzenia przenośne" (definicja zaproponowana przez M. Macutkiewicza).
Rozwój tej podgałęzi e-commerce jest przejawem dążenia firm do dostępności oferty niezależnie od miejsca i czasu, w którym się aktualnie druga strona transakcji znajduje.
W Polsce wydawcy prasy wprowadzili we wrześniu 2009 możliwość zamówienia recenzowanych na swoich łamach produktów przez wysłanie wiadomości SMS. Ta odmiana m-commerce zyskuje coraz większą popularność.

</doc>
<doc id="85049" url="https://pl.wikipedia.org/wiki?curid=85049" title="Kwas cytrynowy">
Kwas cytrynowy

Kwas cytrynowy (łac. "Acidum citricum"; "E330") – organiczny związek chemiczny z grupy hydroksykwasów karboksylowych. Zawiera 3 grupy karboksylowe.
Kwas cytrynowy jest uważany za związek bezpieczny, jednak może powodować uszkodzenia oczu w przypadku bezpośredniego kontaktu. Doniesienia o możliwym działaniu rakotwórczym są całkowicie błędne.
Występowanie.
Kwas cytrynowy występuje w niewielkich ilościach w większości organizmów żywych, gdyż spełnia ważną rolę w metabolizmie węglowodanów. Jego forma zjonizowana (cytrynian) jest ważnym produktem przejściowym w cyklu Krebsa (zwanym stąd "cyklem kwasu cytrynowego"). W większych ilościach występuje w niektórych owocach, np. w cytrynach, w których stanowi nawet do 8% suchej masy (co odpowiada 0,65% masy świeżej cytryny).
Otrzymywanie.
W przemyśle kwas cytrynowy jest otrzymywany głównie przez fermentację cytrynową na pożywce z oczyszczonego cukru lub hydrolizatu skrobi za pomocą kultur kropidlaka czarnego ("Aspergillus niger") hodowanego na podłożu o początkowym pH 2,5–3,5.
Może być otrzymywany syntetycznie.
Można go uzyskać w postaci krystalicznej w formie bezwodnej lub jako monohydrat i w obu tych postaciach jest dostępny w handlu.
Zastosowanie.
Kwas cytrynowy jest używany jako regulator kwasowości i przeciwutleniacz w produktach spożywczych, a także jako kwasowy środek myjący w różnych procesach czyszczących. Sole kwasu cytrynowego – cytryniany – są stosowane jako leki przy niedoborze określonego metalu w organizmie.
Jest wykorzystywany także w przemyśle farmaceutycznym oraz w gospodarstwie domowym pod nazwą "kwasek cytrynowy".

</doc>
<doc id="85050" url="https://pl.wikipedia.org/wiki?curid=85050" title="Nauka świata dysku">
Nauka świata dysku



</doc>
<doc id="85056" url="https://pl.wikipedia.org/wiki?curid=85056" title="Megawati Soekarnoputri">
Megawati Soekarnoputri

Megawati Soekarnoputri, Megawati Sukarnoputri (ur. 23 stycznia 1947) – indonezyjska polityk, przewodnicząca Demokratycznej Partii Indonezji – Walka oraz prezydent Indonezji w latach 2001–2004.
Córka pierwszego prezydenta Indonezji, Sukarno. Po odsunięciu od władzy jej ojca prowadziła życie rodzinne z daleka od polityki, mimo iż była przewidywana przez Sukarno na kontynuatorkę jego linii politycznej. W 1987 wstąpiła do Indonezyjskiej Partii Demokratycznej, w 1993 została przywódczynią partii. Tradycje rodzinne uczyniły z niej popularną postać na scenie politycznej; w 1996 reżim prezydenta Suharto zmusił ją do ustąpienia z funkcji szefa partii i odsunął od udziału w wyborach powszechnych w 1997. W 1999 roku Megawati Sukarnoputri założyła nowe ugrupowanie pod nazwą Demokratyczna Partia Indonezji – Walka.
Po ustąpieniu Suharto jego następca Jusuf Habibie rozpisał nowe wybory parlamentarne, które partia Sukarnoputri wygrała (czerwiec 1999); wkrótce ustąpił z funkcji prezydenta także Habibie, a nowym szefem państwa wybrano w październiku 1999 Gusa Dura. Megawati Sukarnoputri została wybrana na urząd wiceprezydenta Indonezji; w lipcu 2001 parlament odsunął schorowanego i skompromitowanego aferami korupcyjnymi otoczenia Wahida i przekazał urząd prezydenta Sukarnoputri.
W drugiej turze wyborów prezydenckich przegrała z Susilo Yudhoyono i nie została wybrana na kolejną kadencję we wrześniu 2004.

</doc>
<doc id="85061" url="https://pl.wikipedia.org/wiki?curid=85061" title="Prezydenci Indonezji">
Prezydenci Indonezji

Prezydent Republiki Indonezji – zgodnie z Konstytucją Republiki Indonezji najwyższy przedstawiciel indonezyjskich władz. 

</doc>
<doc id="85062" url="https://pl.wikipedia.org/wiki?curid=85062" title="Drawa">
Drawa



</doc>
<doc id="85064" url="https://pl.wikipedia.org/wiki?curid=85064" title="Augustianizm">
Augustianizm

Augustianizm lub augustynizm – szerokie pojęcie oznaczające wpływ doktryny św. Augustyna z Hippony na europejską myśl teologiczno-filozoficzną. Pod względem trwałości, zakresu i różnorodności ustępuje on jedynie Platonowi i Arystotelesowi. Praktycznie nie można znaleźć jakiegokolwiek łacińskiego autora średniowiecznej filozofii, który by nie zapożyczył czegoś z myśli Augustyna, a wielu można uznać za jego kontynuatorów. Ogromny wzrost zainteresowania doktryną augustyńską miał również miejsce w okresie renesansu oraz wczesnej nowożytnej filozofii. Augustyn pozostaje także trwałym autorytetem w chrześcijańskiej teologii.
Definicja augustianizmu w filozofii.
Pod pojęciem "Augustianizmu" historycy filozofii średniowiecznej wyróżniają trzy podstawowe prądy:
Augustynizm w teologii.
Augustyn kontynuował nurt teologii duchowej, alegorycznej uprawianej przez Szkołę Aleksandryjską, którą poznał dzięki swemu mistrzowi Ambrożemu z Mediolanu. Augustynizm zakłada istnienie dramatycznego rozdarcia między Bogiem i człowiekiem, w wyniku grzechu pierworodnego. Skutkiem upadku pierwszych rodziców jest pożądliwość ("conupiscentia") w naturze ludzkiej, powodująca brak jedności między ciałem i duchem (por. Rz 7,21-25), między tym co rozumne a tym co zmysłowe. Rozdarcie to jest szczególnie widoczne wewnątrz człowieka, którego dusza z natury, jako byt wyższy, noszący w sobie "obraz Boży", dąży ku sprawom wiecznym, jest "capax Dei" ("zdolny do pojmowania Boga"), a ciało, jako byt niższy, dąży ku rzeczom materialnym, powodując upadek moralny.
Antropologia.
Człowiek został stworzony jako dopełniająca się wzajemnie para ludzka: mężczyzna i kobieta (Adam i Ewa), jest jednością duchowo-cielesną. Obdarzony duszą rozumną zdolną do kontemplacji Boga – jest "capax Dei". W duszy można dostrzec obraz Trójcy Świętej w postaci triady: «"memoria-intellegentia-voluntas sui"» ("pamięć-poznanie-wola [miłująca] siebie"). Człowiek jest postawiony w centrum stworzenia: między światem duchowym a światem zwierzęcym i materialnym. Dusza ludzka jest rozumna, w czym równa jest ciałom duchowym czyli aniołom, ale ma też część zmysłową, odpowiedzialną za poruszanie ciałem. Ciało ludzkie bez duszy jest martwe, nie może się ani poruszać, ani odczuwać. Jest ono integralną częścią człowieka
Nauczanie społeczne i polityczne.
Dzieje ludzkości to walka dwóch państw: Bożego (ludzie cnotliwi) i ziemskiego (grzesznicy).
Kontynuatorzy Augustyna.
Spośród uczniów Augustyna w starożytności, którzy w dużym stopniu wpłynęli na recepcję augustynizmu w wiekach średnich, wymienia się Fulgencjusza z Ruspe, a także Cezarego z Arles.
Wśród średniowiecznych autorów pod wpływem Augustyna kształtowały się poglądy wielu teologów, byli wśród nich: Hugon od św. Wiktora, Abelard, Piotr Lombard, Tomasz z Akwinu, Święty Bonawentura i inni.
Augustianizm był do XIII wieku dominującą doktryną kościoła katolickiego. Później w dużej mierze zastąpiony przez arystotelizm tomistyczny, który czerpał w ogromnym stopniu także z nauczania Augustyna. W XX wieku do myśli Augustyna odwoływali się korzystający z fenomenologii neoscholastycy niemieccy, co niekiedy prowadziło do przeciwstawienia augustynizmu tomizmowi.
Również protestantyzm i jansenizm, inspirowały się augustynizmem, jednak w swych zasadniczych założeniach odeszły od niego. 

</doc>
<doc id="85065" url="https://pl.wikipedia.org/wiki?curid=85065" title="Augustynianizm">
Augustynianizm



</doc>
<doc id="85066" url="https://pl.wikipedia.org/wiki?curid=85066" title="Autokefalia">
Autokefalia

Autokefalia (z gr. – "samo", – "głowa") – status kościoła chrześcijańskiego (najczęściej prawosławnego albo orientalnego) oznaczający, że jego głowa (biskup, metropolita, patriarcha) nie jest odpowiedzialna przed jakimkolwiek innym hierarchą o wyższej randze.
Otrzymywanie, przyznawanie i uznawanie autokefalii.
Jeśli sobór albo wyższy rangą hierarcha zwalnia spod swojej władzy prowincję kościelną, a powstały w ten sposób Kościół pozostaje w pełnej komunii ze swoim dotychczasowym zwierzchnikiem – wówczas znaczy to, że sobór albo hierarcha przyznaje nowo powstałemu Kościołowi autokefalię. Za przykład może posłużyć Kościół Cypru, któremu autokefalię nadał sobór efeski w kanonie VIII. Głową tego Kościoła jest arcybiskup Cypru, który nie podlega żadnej wyższej władzy kościelnej, choć kościół, któremu przewodzi, pozostaje w łączności z innymi kościołami prawosławnymi. W przypadku Kościołów orientalnych przykładem jest w pełni niezależny Malankarski Kościół Ortodoksyjny, zachowujący komunię z Syryjskim Kościołem Ortodoksyjnym.
Kontrowersje budzi kwestia tego, kto może przyznać autokefalię. W 1970 r. Rosyjski Kościół Prawosławny nadał autokefalię Kościołowi Prawosławnemu w Ameryce, co nie zostało uznane przez większość patriarchatów. W następstwie obalenia cara Mikołaja II gruzińscy biskupi jednostronnie przywrócili 25 marca 1917 r. autokefalię Gruzińskiego Kościoła Prawosławnego, który pozostaje w komunii z innymi Kościołami prawosławnymi, a jego autokefalia jest uznawana m.in. przez ekumenicznego patriarchę Konstantynopola (od 1990 r.). Rosyjski Kościół Prawosławny utrzymuje, że jego własna autokefalia daje mu prawo przyznawania autokefalii dowolnej wspólnocie wchodzącej w jego skład, zaś patriarchat konstantynopolitański utrzymuje, iż prawo to należy wyłącznie do soboru.
Obszar działania kościoła.
Jest dogmatyczną zasadą, że wszyscy wyznawcy prawosławia mieszkający na danym terytorium są członkami jednego kościoła. Niemniej jednak na Ukrainie obok Kościoła Prawosławnego Ukrainy istnieje także Ukraiński Kościół Prawosławny Patriarchatu Moskiewskiego podległy Patriarchatowi Moskiewskiemu (patrz mapka).
Autokefalia kościoła nie zawsze musi być związana z terytorium państwa stanowiącego obszar jego działania, ani z narodowością jego wiernych. Gruziński Kościół Prawosławny oraz Rosyjski Kościół Prawosławny przez wiele lat istniały równocześnie na terenie Rosji (później ZSRR), zaś patriarchat antiocheński obejmuje swoim obszarem terytorium kilku państw.
Autokefalia a autonomia.
Kościoły autokefaliczne są w pełni samorządne: same wybierają swojego zwierzchnika, mają też prawo do konsekrowania własnego Krzyżma. Tego przywileju nie mają Kościoły autonomiczne. Ich przełożeni są ponadto wskazywani przez Kościół, w którego skład wchodzą.
Kanoniczne prawosławne kościoły autokefaliczne.
W nawiasach podano daty uzyskania autokefalii.

</doc>
<doc id="85068" url="https://pl.wikipedia.org/wiki?curid=85068" title="Sabine Bergmann-Pohl">
Sabine Bergmann-Pohl

Sabine Bergmann-Pohl z domu Schulz (ur. 20 kwietnia 1946 w Eisenach) – niemiecka polityk i lekarka, w 1990 przewodnicząca parlamentu NRD i tym samym ostatnia głowa państwa NRD, później minister i deputowana do Bundestagu.
Życiorys.
Maturę zdała w Berlinie w 1964, przed studiami przez dwa lata praktykowała w zakładzie medycyny sądowej na Uniwersytecie Humboldtów w Berlinie. W 1972 ukończyła studia medyczne, w 1979 została specjalistką od chorób płuc, a w 1980 uzyskała promocję na stopień doktora w zakresie medycyny. Pracowała jako lekarka. W latach 1980–1985 kierowała oddziałem chorób płuc i gruźlicy w poliklinice w Berlinie–Friedrichshain. Od 1985 do 1990 była dyrektorem do spraw chorób płuc i gruźlicy w Berlinie. Członkini Niemieckiego Towarzystwa Pneumologicznego, powołana w skład rady fundacji Körber Stiftung, była promotorką powstania Powszechnego Zrzeszenia Niepełnosprawnych w Niemczech.
Od 1981 należała do działającej w NRD Unii Chrześcijańsko-Demokratycznej. W wyniku demokratycznych wyborów z marca 1990 zasiadła w Izbie Ludowej. 5 kwietnia 1990 została jej przewodniczącą, a zarazem formalną głową państwa. Obie funkcje pełniła do 2 października 1990. Po zjednoczeniu Niemiec została członkinią CDU. 3 października 1990 objęła mandat deputowanej do Bundestagu oraz dołączyła do trzeciego rządu Helmuta Kohla jako minister do zadań specjalnych. Funkcję ministra pełniła do 18 stycznia 1998. W niższej izbie niemieckiego parlamentu zasiadała do 2002. W latach 1991–1998 była parlamentarnym sekretarzem stanu przy ministrze zdrowia.
Od 2003 do 2012 przewodniczyła berlińskiemu oddziałowi Niemieckiego Czerwonego Krzyża. Jest ewangeliczką; zamężna, ma dwoje dzieci.

</doc>
<doc id="85070" url="https://pl.wikipedia.org/wiki?curid=85070" title="Winston Cenac">
Winston Cenac

Winston Cenac (ur. 14 września 1925, zm. 23 września 2004) – polityk Saint Lucia, prawnik.
Pełnił wiele urzędów prawniczych (prokurator generalny, sędzia) na Saint Lucia oraz na Saint Vincent i Grenadynach i na Saint Kitts i Nevis. W 1981 po upadku gabinetu premiera Louisy'ego został z ramienia Partii Pracy nowym szefem rządu, ale ustąpił w styczniu 1982 po serii protestów społecznych.
Jego brat Neville Cenac był ministrem spraw zagranicznych Saint Lucia.

</doc>
<doc id="85071" url="https://pl.wikipedia.org/wiki?curid=85071" title="Huna">
Huna

Huna – nazwa nadana przez Maxa Freedom Longa (przedsiębiorcę zajmującego się magią) opracowanej przez niego wersji dawnych wierzeń hawajskich.
Max Long podczas pracy w jednej z hawajskich szkół, przez przypadek, zetknął się z miejscowymi praktykami magicznymi. Następnie w celu bliższego ich poznania spędził znaczną część życia na poszukiwaniach specyficznego języka owej wiedzy magicznej. W 1945 ufundował "Huna Fellowship", a od roku 1948 opublikował serię książek na ten temat. Opisuje w nich wiele przypadków praktycznego wykorzystania huny jak i pokazuje w jaki sposób można się nauczyć części magicznych praktyk.
Jego następcą był Serge Kahili King, który w 1973 utworzył organizację o nazwie "One Order of Huna International". Był również autorem kilku książek na temat huny. Long i King mają licznych naśladowców, którzy publikują książki, organizują seminaria, szkolenia, oraz pomoc duchową i medyczną. King i Long oraz większość ich zwolenników, nie są etnicznymi Hawajczykami. Antropolodzy, historycy i eksperci kultury polinezyjskiej zaliczają zwykle hunę do nowych ruchów spirytualistyczno-religijnych, które stały się modne na fali New Age.
Wielu ludzi uznaje hunę za podstawę, najstarszą religię, której elementy można znaleźć we wszystkich religiach świata. Mimo tego Max Freedom Long jak również Serge Kahili King nie uważali huny za religię. Nie uważali jej również za ruch w New Age. Traktowana była przez nich raczej jako sposób życia (bycia).
W ramach huny istnieje rodzaj systemu opisowej psychologii człowieka, który przypomina psychoanalizę. Zgodnie z jego założeniami człowiek składa się z "ku" (serce, ciało, podświadomość), "lono" (umysł lub świadomość) i "kane" (duch lub nadświadomość), a huna uczy człowieka jak zachować harmonię między nimi.
Kahuni używali magii do widzenia na odległość, uzdrawiania, chodzenia po ogniu i lawie, wskrzeszania zmarłych, przewidywania i zmieniania przyszłości, jeżeli była zła, czytania w myślach, kontrolowania pogody i zwierząt, itp.
"Huna" w języku hawajskim znaczy "tajemnica". Zgodnie z opinią niektórych antropologów, specjalistów od kultury hawajskiej słowo to nie było przez samych etnicznych Hawajczyków używane jako nazwa ich religii. Wywodzi się ono prawdopodobnie od słowa "kahuna", którym Hawajczycy określali osoby posiadające znajomość jakiejś ważnej "tajemnicy". Słowo kahuna oznaczało strażnika tajemnicy ("ka" – strażnik, "huna" – tajemnica). Do osób nazywanych "kahuna" zaliczano znachorów, osoby duchowne, sędziów, a nawet budowniczych łodzi, gdyż według dawnych Hawajczyków do wykonywania pewnych czynności należało posiadać umiejętność gromadzenia i kierowania pewną "mocą duchową" czy "psychiczną" określaną jako mana. Według Longa mana to energia życiowa, podobna do energii określanej w Chinach jako qi.
Uzdrawiająca modlitwa według huny.
Dla przeciętnego człowieka najważniejsza jest uzdrawiająca modlitwa według metody huny. Przez serię głębokich oddechów gromadzi się energię, którą podświadomość wraz z obrazem, np. zdrowej części ciała, przesyła do Ojca, określanego jako Nadświadomość.

</doc>
<doc id="85072" url="https://pl.wikipedia.org/wiki?curid=85072" title="Howard Rheingold">
Howard Rheingold

Howard Rheingold (ur. 7 lipca 1947) – krytyk i pisarz specjalizujący się w kulturowym, socjologicznym i politycznym znaczeniu współczesnej komunikacji medialnej, takiej jak internet, telefonia komórkowa, czy społeczności wirtualne. 
W roku 2008 Rheingold wykładał na U.C. Berkeley oraz Uniwersytecie Stanford. 
Rheingold mieszka w Mill Valley w Kalifornii ze swoją żoną Judy oraz córką Mamie. Urodził się w Phoenix w stanie Arizona, a jego rodzice to Geraldine i Nathan Rheingold. Od roku 1964 do 1968 uczęszczał do Reed College w Portland w stanie Oregon. 
Praca.
Jego praca dyplomowa jest zatytułowana „Jakie życie może się z tym równać? Siedząc samotnie przy oknie, obserwuję, jak kwiaty kwitną, liście opadają, a pory roku przychodzą i odchodzą”. 
Trwająca całe życie fascynacja Rheingolda działaniem zmian nastroju i zniekształceń percepcji oraz ich systematyka zaprowadziły go do Instytutu Nauk Intelektualnych oraz Xerox Parc. Tam, podczas pracy na najwcześniejszych komputerach osobistych, napisał książkę „Narzędzia dla myśli”, która jest historią ludzi będących pionierami pierwszych komputerów osobistych. W tym samym czasie Rheingold jako pierwszy zarejestrował się na The WELL – wczesnej, wpływowej społeczności internetowej. Rheingold zgłębił to doświadczenie w swojej znaczącej książce „Społeczność wirtualna”. 
W roku 1991 Rheingold napisał „Wirtualna rzeczywistość: Odkrywanie nowych odważnych technologii sztucznego doświadczenia oraz interaktywnych światów od cyberprzestrzeni do Teledildonics (elektroniczne zabawki seksualne)”. 
Po ograniczonym wydaniu swojej książki „Przegląd całej Ziemi” Rheingold jako redaktor naczelny wydał „Milenijny katalog całej Ziemi”. Wkrótce po tym został zatrudniony jako redaktor naczelny i pomysłodawca w „HotWired”, jednej z pierwszych stron internetowych o charakterze komercyjnym, opublikowanej przez magazyn „Wired” w roku 1994.
Rheingold porzucił „HotWired” tak szybko, jak tylko znalazł w roku 1996 „Electric Minds”, by spisywać i promować rozwój społeczności internetowych. Pomimo wyróżnień strona została zredukowana, po czym sprzedana w roku 1997. 
W roku 1998 Rheingold stworzył kolejną społeczność wirtualną, „Brainstorms”. Okazało się to jego prywatnym sukcesem. Powstała strona społecznościowa o charakterze konferencji internetowych dla wykształconych, dobrze wychowanych, i myślących przyszłościowo dorosłych z całego świata. 
W 2002 roku Rheingols wydał „Smart Mobs” badające możliwość technologii do wzrostu inteligencji zbiorowej. Wkrótce po tym w połączeniu z „Instytute For The Future” zaangażował się z dużym wysiłkiem w mający szeroki zasięg terytorialny rozwój umiejętności współpracy.

</doc>
<doc id="85073" url="https://pl.wikipedia.org/wiki?curid=85073" title="Kahuna">
Kahuna

Kahuna ( „strażnik”, „tajemnica”) – dosł. strażnik jakiejś tajemnicy, także: osoba posiadająca znajomość pewnej dziedziny wiedzy, rozumiejąca moce czy umiejętności niedostępne innym. Kahuni na Hawajach pełnili rolę szamanów, kapłanów i uzdrowicieli. Ich proces nauczania polegał na tym, iż od dzieciństwa obserwowali oni swego nauczyciela; w ten sposób naturalnie uczyli się jego umiejętności i sposobu myślenia. Do kahunów zaliczano również specjalistów innych grup zawodowych, byli to m.in. sędziowie, rzeźbiarze czy budowniczowie canoe.

</doc>
<doc id="85076" url="https://pl.wikipedia.org/wiki?curid=85076" title="Jōichi Itō">
Jōichi Itō

 – urodzony w Japonii, wykształcony w Stanach Zjednoczonych przedsiębiorca, skupiający się na technologiach internetowych. Jest wiceprezesem International Business and Mobile Devices for Technorati, przewodniczącym Six Apart Japan, oraz członkiem zarządów Creative Commons i Socialtext. Jest założycielem i dyrektorem firmy Neoteny Co., Ltd.

</doc>
<doc id="85080" url="https://pl.wikipedia.org/wiki?curid=85080" title="Joichi Ito">
Joichi Ito



</doc>
<doc id="85081" url="https://pl.wikipedia.org/wiki?curid=85081" title="Velasquez">
Velasquez



</doc>
<doc id="85082" url="https://pl.wikipedia.org/wiki?curid=85082" title="Marcelo Ríos">
Marcelo Ríos

Marcelo Andrés Ríos Mayorga (ur. 26 grudnia 1975 w Santiago) – chilijski tenisista, reprezentant w Pucharze Davisa, lider rankingu ATP w grze pojedynczej, olimpijczyk z Sydney (2000).
Kariera tenisowa.
Ríos był pierwszym zawodnikiem z Ameryki Południowej, który został liderem na świecie w kategorii juniorów. Dokonał tego w 1993 roku, m.in. po zwycięstwie w US Open.
Jako zawodowy tenisista Ríos występował w latach 1994–2004.
W grze pojedynczej Chilijczyk zwyciężył w 18 turniejach o randze ATP World Tour oraz awansował do 13 finałów. Rok 1998 był najlepszy w karierze Ríosa. Dotarł do finału wielkoszlemowego Australian Open, jednak w decydującym meczu przegrał z Petrem Kordą 2:6, 2:6, 2:6. W marcu, po wygraniu rozgrywek w Miami został liderem rankingu światowego. Do końca sezonu pozostawał w ścisłej czołówce, kończąc rok 1998 na 2. pozycji, za Pete’em Samprasem. W 1998 roku wygrał siedem turniejów, a na pozycji lidera pozostawał łącznie przez 6 tygodni. Wystąpił także w turnieju ATP World Tour World Championships (wycofał się w trakcie turnieju z powodu urazu).
W grze podwójnej Ríos triumfował w 1 zawodach z cyklu ATP World Tour, a także osiągnął 1 finał.
W latach 1993–2003 reprezentował Chile w Pucharze Davisa, rozgrywając łącznie 35 meczów singlowych, z których w 25 zwyciężył. W deblu wystąpił w 10 meczach, z których 3 wygrał.
W 2000 roku Ríos uczestniczył w igrzyskach olimpijskich w Sydney. Odpadł z rywalizacji singlowej w 1 rundzie, podobnie jak i w deblu. W 2003 wygrał 2 srebrne medale podczas igrzysk panamerykańskich w Santo Domingo, w konkurencji singla i debla.
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda

</doc>
<doc id="85085" url="https://pl.wikipedia.org/wiki?curid=85085" title="Lawrence Lessig">
Lawrence Lessig

Lawrence Lessig (ur. 3 czerwca 1961 w Rapid City) – amerykański profesor nauk prawnych i działacz społeczny. Zyskał sławę jako zwolennik reformy systemu praw autorskich na rzecz większej jego otwartości i zagwarantowania większych swobód użytkownikom utworów. 
Obecnie jest dyrektorem Edmond J. Safra Foundation Center for Ethics na Uniwersytecie Harvarda oraz profesorem prawa w Harvard Law School. Uprzednio pracował jako profesor prawa w Stanford Law School, był też założycielem Center for Internet and Society (Centrum Badania Internetu i Społeczeństwa) na Uniwersytecie Stanforda. Lessig jest założycielem i uprzednim przewodniczącym, a obecnie członkiem rady dyrektorów amerykańskiej organizacji Creative Commons. Lessig jest również założycielem oddolnej inicjatywy Rootstrikers, której celem jest walka z korupcją polityczną w Stanach Zjednoczonych.
Przed rozpoczęciem kariery jako specjalista od systemu własności intelektualnej Lessig specjalizował się w prawie konstytucyjnym państw postkomunistycznych.
Uczęszczał do Wharton School of Business, Trinity College na Uniwersytecie w Cambridge i Law School Uniwersytetu Yale. Wcześniej wykładał w University of Chicago Law School.
Publikacje.
Zagadnienia praw autorskich i ich ograniczający wpływ na kreatywność omawia w publikacji "Wolna kultura" ("Free Culture"), dostępnej również w sieci na zasadach licencji Creative Commons (Attribution-Non Commercial). Książka została przełożona na język polski w ramach zbiorowego projektu, w którym wykorzystano mechanizmy Wiki.

</doc>
<doc id="85086" url="https://pl.wikipedia.org/wiki?curid=85086" title="Marlene Ahrens">
Marlene Ahrens

Marlene Ahrens Ostertag (ur. 27 lipca 1933 w Concepción, zm. 17 czerwca 2020) – chilijska lekkoatletka specjalizująca się w rzucie oszczepem.
Srebrna medalistka igrzysk olimpijskich w Melbourne w 1956. Jej medal był pierwszym i przez blisko 50 lat (do sukcesów tenisistów Nicolása Massú i Fernando Gonzáleza podczas igrzysk w Atenach w 2004; dwa złota i brąz) jedynym medalem dla Chile na igrzyskach olimpijskich. Jest także dwukrotną złotą medalistką igrzysk panamerykańskich w rzucie oszczepem: z 1959 i 1963.

</doc>
<doc id="85087" url="https://pl.wikipedia.org/wiki?curid=85087" title="Creative Commons">
Creative Commons

Creative Commons – amerykańska organizacja typu non-profit, która postawiła sobie za zadanie uzyskanie kompromisu pomiędzy pełną ochroną praw autorskich a dzieleniem się twórczością. Głównym celem organizacji jest wspieranie rozwoju i wykorzystania otwartych licencji autorskoprawnych, zapewniających bardziej elastyczne i liberalne zasady niż domyślne reguły prawa autorskiego. Używając hasła „pewne prawa zastrzeżone” (ang. "some rights reserved") w opozycji do „wszelkie prawa zastrzeżone” (ang. "all rights reserved"), organizacja stara się zapewnić twórcom jak najlepszą ochronę ich praw przy jednoczesnym umożliwieniu jak najszerszego wykorzystania ich dzieł.
Creative Commons została utworzona w 2001. Jej głównym założycielem był Lawrence Lessig.
Licencje Creative Commons.
Licencje Creative Commons pozwalają udzielić określonych praw do korzystania z licencjonowanego utworu. Utwory na licencjach Creative Commons mogą więc być wykorzystywane bez konieczności uzyskania każdorazowej, indywidualnej zgody od właściciela praw autorskich.
Działalność międzynarodowa.
Organizacja Creative Commons współpracuje z ponad 100 organizacjami, 500 wolontariuszami z 85 państw, którzy reprezentują Creative Commons w swoich krajach. Partnerstwo to działa w ramach zarządzanego przez Creative Commons "Global Network". Uczestnicy "Global Network" m.in. tłumaczą informacje i narzędzia, budują społeczność skupioną wokół projektów CC i prowadzą badania.
W 2005 rozpoczął działalność polski oddział Creative Commons. Partnerem instytucjonalnym oddziału jest (stan na lipiec 2017) organizacja pozarządowa Centrum Cyfrowe przy Fundacji . CC-Polska jest członkiem założycielem Koalicji Otwartej Edukacji (2008). Zespół polskiego oddziału tworzą koordynatorzy Alek Tarkowski, Justyna Hofmokl, Kamil Śliwowski i Klaudia Grabowska wraz ze współpracownikami.

</doc>
<doc id="85088" url="https://pl.wikipedia.org/wiki?curid=85088" title="Henryk Kempa">
Henryk Kempa

Henryk Kempa (ur. 6 lutego 1936 w Trzaskach koło Krotoszyna, zm. 23 września 2004) – działacz PZPR, członek władz lokalnych w Gorzowie Wielkopolskim.
Ukończył Wyższą Szkołę Rolniczą w Poznaniu w 1958 r., wykształcenia jest inżynierem technologii. W tym też zawodzie pracował w Sławie i Wschowie, w latach 1969-71 był prezesem Spółdzielni Stolarzy. Od 1971 pracował w Komitecie Wojewódzkim PZPR w Zielonej Górze, od 1972 sekretarz Komitetu Miejskiego i Powiatowego w Gorzowie Wielkopolskim. 19 grudnia 1973 został wybrany Prezydentem Gorzowa Wielkopolskiego, był nim do 15 czerwca 1978. Po odwołaniu go wrócił na stanowisko sekretarza KM PZPR, następnie był kierownikiem Wydziału Ekonomicznego KW PZPR, w latach 1981-1990 prezes WZSP w latach 1991-1995 prowadził działalność hurtową, następnie kierował Przedsiębiorstwem „Traper” s.c., zajmującym się organizowaniem polowań dla cudzoziemców. Przez wiele lat pełnił funkcje prezesa Wojewódzkiej Rady Łowieckiej. Kierował też gorzowskim oddziałem Krajowej Partii Emerytów i Rencistów i z jej rekomendacji kandydował bezskutecznie w 2002 r. na prezydenta miasta z listy KWW „Obywatelskie Porozumienie Społeczne”. Zmarł 23 września 2004 r. w Gorzowie. 

</doc>
<doc id="85089" url="https://pl.wikipedia.org/wiki?curid=85089" title="Prix Ars Electronica">
Prix Ars Electronica



</doc>
<doc id="85090" url="https://pl.wikipedia.org/wiki?curid=85090" title="Abu al-Wafa">
Abu al-Wafa

Abu al-Wafa lub Abul-Wefa lub Muhammad Ibn Muhammad (ur. 10 czerwca 940, zm. 1 lipca 998 w Bagdadzie) – matematyk i astronom.
Zasłynął opracowaniem matematycznych, 8-cyfrowych tablic sinusów i tangensów oraz odkryciem nierównomierności w ruchach Księżyca, czyli tzw. wariacji. Pisał komentarze do traktatów arytmetycznych i geometrycznych Euklidesa i Diofantosa, rozwiązał też szereg problemów geometrycznych i algebraicznych.
Jego imieniem nazwano krater Abul Wáfa na Księżycu.

</doc>
<doc id="85091" url="https://pl.wikipedia.org/wiki?curid=85091" title="Meritum I">
Meritum I



</doc>
<doc id="85096" url="https://pl.wikipedia.org/wiki?curid=85096" title="Petra Kelly">
Petra Kelly

Petra Karin Kelly (ur. 29 listopada 1947 w Günzburgu, zm. 1 października 1992 w Bonn) – niemiecka polityk, członkini partii Zielonych. 
Życiorys.
Urodziła się jako Petra Lehmann. Na skutek adopcji przez pułkownika J.E. Kellyego zmianie uległo jej nazwisko. W latach 1966–1970 studiowała nauki polityczne w Waszyngtonie w Stanach Zjednoczonych. 
W 1968 roku uczestniczyła w kampanii prezydenckiej Roberta F. Kennedy'ego i Huberta Humphreya. W latach 1972–1982 pracowała dla Komisji Europejskiej w Brukseli. W 1979 roku była jedną z założycielek niemieckiej partii Zielonych. Zasiadała w Bundestagu jako deputowana tej partii w latach 1983–1990.
W roku 1982 otrzymała Right Livelihood Award (zwaną również „alternatywną Nagrodą Nobla”) – „za nową wizję wiążącą ekologię z problemami rozbrojenia, sprawiedliwości społecznej i prawami człowieka”.
Prawdopodobnie zastrzelona w Bonn w czasie snu przez swojego partnera życiowego gen. Gerta Bastiana, który następnie popełnił samobójstwo. Podejrzenie wspólnego samobójstwa zostało wykluczone. 
Jej pierwsza książka, "Fighting for Hope", ukazała się w roku 1984 (). Wydała również książki poświęcone Hiroszimie, Tybetowi, religii i dzieciom chorym na raka. Pośmiertnie ukazał się zbiór jej esejów "Thinking Green! Essays on Environmentalism, Feminism, and Nonviolence" (1994, ).
Od roku 1998 Fundacja im. Heinricha Bölla przyznaje nagrodę im. Petry Kelly za działania na rzecz praw człowieka, ekologii i świata bez przemocy.

</doc>
<doc id="85097" url="https://pl.wikipedia.org/wiki?curid=85097" title="Niemiecka Partia Zielonych">
Niemiecka Partia Zielonych



</doc>
<doc id="85098" url="https://pl.wikipedia.org/wiki?curid=85098" title="Bündnis 90/Die Grünen">
Bündnis 90/Die Grünen



</doc>
<doc id="85100" url="https://pl.wikipedia.org/wiki?curid=85100" title="Procesor graficzny">
Procesor graficzny

Procesor graficzny (ang. "graphics processing unit", GPU) – jednostka obliczeniowa znajdująca się w kartach graficznych.
Historia.
Jako pierwsza tego terminu użyła firma Nvidia, wprowadzając na rynek karty graficzne GeForce 256 w 1999 roku. Głównym zadaniem GPU było wykonywanie obliczeń potrzebnych do uzyskania grafiki 3D, co spowodowało uwolnienie głównego procesora (CPU) od konieczności wykonywania tego zadania. W tej sytuacji mógł on zająć się innymi obliczeniami, co skutkowało zwiększeniem wydajności komputera podczas renderowania grafiki. Nowoczesne procesory graficzne wyposażone są w szereg rozkazów, których nie posiada CPU komputera.
Należy wspomnieć, że wcześniej, w połowie lat 90., na rynku konsumenckim istniały już karty graficzne wyposażone w procesory oferujące akcelerację operacji przetwarzania grafiki 3D, na przykład S3 Virge, oraz dodatkowe akceleratory graficzne (współpracujące z już zainstalowaną kartą graficzną 2D) firmy 3dfx, o nazwie Voodoo Graphics. Nvidia zadebiutowała produktem Riva z szeregiem odmian (Riva 128, Riva TNT). Kolejne generacje kart graficznych tej firmy, których powstało już kilkadziesiąt, nazywane są GeForce.
Wpływowymi producentami procesorów graficznych są firmy: Nvidia, AMD oraz Intel.
Rodzaje GPU.
Oddzielne karty grafiki.
Najbardziej zaawansowane procesory graficzne używane są obecnie w niezależnych urządzeniach, które nazywa się dedykowanymi kartami graficznymi. Takie karty montuje się na płytach głównych, za pomocą przeznaczonych do takich zastosowań złącz jak PCI Express ×16 lub starsze AGP charakteryzujących się odpowiednio dużą przepustowością transferu danych dla różnych kart. Procesory graficzne projektowane są do współpracy z pamięcią RAM znajdującą się na kartach graficznych (np. typu GDDR5 czy HBM). Dzięki technologiom CrossFire i SLI płyty główne pozwalają na współpracę wielu procesorów graficznych równocześnie na jednej platformie, co zwiększa wydajność całego systemu.
Procesory zintegrowane.
Rozwiązaniem stosowanym przez producentów płyt głównych jest instalacja procesora graficznego zintegrowanego z chipsetem na mostku północnym lub bezpośrednio w APU. Jest to tańsze rozwiązanie, gdyż wdrażane jest w trakcie produkcji samych płyt głównych i nie pochłania dodatkowych zasobów, ale zainstalowane w ten sposób układy graficzne charakteryzują się mniejszą wydajnością. Zintegrowane procesory graficzne wykorzystują pamięć RAM, przez co mogą zmniejszać możliwości operacyjne głównego procesora.
Hybrydowe przetwarzanie grafiki.
Ta nowsza klasa układów GPU konkuruje ze zintegrowaną grafiką na niskich rynkach komputerów stacjonarnych i notebooków. Najczęstszymi implementacjami tego są HyperMemory ATI i TurboCache Nvidii.
Hybrydowe karty graficzne są nieco droższe niż zintegrowana grafika, ale tańsze niż dedykowane karty graficzne. Te współdzielą pamięć z systemem i mają małą dedykowaną pamięć podręczną, aby nadrobić wysokie opóźnienie pamięci RAM systemu. Technologie w ramach PCI Express mogą to umożliwić. Chociaż rozwiązania te są czasami reklamowane jako mające 768 MB pamięci RAM, dotyczy to tego, ile można udostępnić pamięci systemowej.
Przetwarzanie strumienia i układy GPU ogólnego przeznaczenia (GPGPU).
Coraz powszechniejsze staje się używanie procesora graficznego ogólnego przeznaczenia (GPGPU) jako zmodyfikowanej formy procesora strumieniowego (lub procesora wektorowego), pracującej na jądrach obliczeniowych. Ta koncepcja przekształca ogromną moc obliczeniową nowoczesnego potoku cieniującego akceleratora grafiki w uniwersalną moc obliczeniową, w przeciwieństwie do twardego okablowania wyłącznie do operacji graficznych. W niektórych zastosowaniach wymagających dużych operacji wektorowych, może to zapewnić wydajność o kilka rzędów wielkości wyższą niż konwencjonalny procesor. Dwóch największych dyskretnych projektanów GPU, AMD i Nvidia, zaczynają realizować to podejście z szerokim wachlarzem aplikacji. Zarówno Nvidia, jak i AMD połączyły siły z Uniwersytetem Stanforda, aby stworzyć klienta opartego na GPU dla projektu Folding@home przetwarzania rozproszonego do obliczeń zwijania białek. W pewnych okolicznościach procesor graficzny oblicza czterdzieści razy szybciej niż konwencjonalne procesory tradycyjnie używane przez takie aplikacje.
GPGPU może być wykorzystywany do zadań równoległych, w tym śledzenia promieni. Zasadniczo są one dostosowane do wysokowydajnych obliczeń typu, które wykazują równoległość danych w celu wykorzystania architektury szerokości SIMD szerokiego wektora GPU.
Wydajne komputery oparte na GPU zaczynają odgrywać znaczącą rolę w modelowaniu na dużą skalę. Trzy z 10 najpotężniejszych superkomputerów na świecie wykorzystują przyspieszenie GPU.
GPU obsługuje rozszerzenia API do języka programowania C, takie jak OpenCL i OpenMP. Co więcej, każdy sprzedawca GPU wprowadził własny interfejs API, który działa tylko z kartami, AMD APP SDK i CUDA z AMD i Nvidii. Te technologie umożliwiają uruchamianie na procesorach strumieniowych GPU określonych funkcji nazywanych jądrami obliczeniowymi z normalnego programu C. To sprawia, że programy C są w stanie wykorzystać zdolność GPU do pracy na dużych buforach równolegle, jednocześnie nadal wykorzystując CPU, gdy jest to odpowiednie. CUDA to także pierwszy interfejs API, który pozwala aplikacjom opartym na procesorze na bezpośredni dostęp do zasobów GPU w celu bardziej ogólnego przetwarzania bez ograniczeń związanych z interfejsem API grafiki.
Od 2005 r. obserwuje się zainteresowanie wykorzystaniem wydajności oferowanej przez układy GPU do obliczeń ewolucyjnych w ogóle oraz do przyspieszenia oceny sprawności w szczególności w programowaniu genetycznym. Większość podejść kompiluje programy liniowe lub drzewa na komputerze-hoście i przenosi plik wykonywalny na GPU, który ma zostać uruchomiony. Zwykle przewaga wydajności jest uzyskiwana tylko przez równoległe uruchomienie pojedynczego aktywnego programu w wielu przykładowych problemach, wykorzystując architekturę SIMD GPU. Jednak znaczne przyspieszenie można również uzyskać, nie kompilując programów, a zamiast przekazywania ich do GPU, do interpretacji tam. Przyspieszenie można następnie uzyskać, interpretując jednocześnie wiele programów, jednocześnie uruchamiając wiele problemów przykładowych lub kombinację obu. Nowoczesny procesor graficzny może z łatwością jednocześnie interpretować setki tysięcy bardzo małych programów.
Zewnętrzny GPU (eGPU).
Zewnętrzny procesor graficzny to procesor graficzny umieszczony poza obudową komputera bądź laptopa. Laptopy mogą mieć znaczną ilość pamięci RAM i wystarczająco wydajną jednostkę centralną (CPU), ale często nie posiadają wydajnego procesora graficznego, a zamiast tego mają mniej wydajny, ale bardziej energooszczędny zintegrowany układ graficzny, najczęściej wlutowany w płytę główną urządzenia (ang. Mobo). Pokładowe układy graficzne często nie są wystarczająco mocne, aby odtwarzać najnowsze gry lub inne graficznie intensywne zadania, takie jak edycja wideo.
Dlatego pożądane jest, aby móc dołączyć GPU do zewnętrznej szyny notebooka. PCI Express to jedyna powszechnie używana magistrala do tego celu. Portem może być na przykład port ExpressCard lub port mPCIe (odpowiednio PCIe ×1, do 5 lub 2,5 Gbit/s) lub port Thunderbolt 1, 2 lub 3 (PCIe ×4, do 10, 20 lub 40 Gbit/s odpowiednio). Te porty są dostępne tylko w niektórych systemach notebook.
Zewnętrzne procesory graficzne mają niewielkie oficjalne wsparcie dostawców. Jednak nie powstrzymało to entuzjastów od wdrażania konfiguracji eGPU.
Funkcje obliczeniowe.
Współczesne układy GPU wykorzystują większość swoich tranzystorów do wykonywania obliczeń związanych z grafiką komputerową 3D. Początkowo były wykorzystywane do przyspieszania intensywnej pamięci polegającej na mapowaniu tekstur i renderowaniu wielokątów, a następnie dodawaniu jednostek w celu przyspieszania obliczeń geometrycznych, takich jak obracanie i tłumaczenie wierzchołków w różne układy współrzędnych. Najnowsze osiągnięcia w układach GPU obejmują obsługę programowalnych shaderów, które mogą manipulować wierzchołkami i teksturami za pomocą wielu takich samych operacji obsługiwanych przez procesory, techniki oversamplingu i interpolacji, aby zmniejszyć aliasing i bardzo precyzyjne przestrzenie kolorów. Ponieważ większość tych obliczeń obejmuje operacje macierzy i wektorowe, inżynierowie i naukowcy coraz częściej badali wykorzystanie układów GPU do obliczeń nie związanych z grafiką; są one szczególnie dostosowane do innych kłopotliwych problemów równoległych.
Wraz z pojawieniem się głębokiego uczenia się wzrosło znaczenie układów GPU. W badaniach przeprowadzonych przez Indigo stwierdzono, że podczas szkolenia głębokich sieci neuronowych, procesory graficzne mogą być 250 razy szybsze niż procesory. To różnica między jednym dniem treningu a prawie 8 miesiącem i 10 dniami treningu. Wybuchowy rozwój Deep Learning w ostatnich latach został przypisany pojawieniu się GPU ogólnego przeznaczenia.
Oprócz sprzętu 3D, dzisiejsze procesory graficzne posiadają podstawowe funkcje akceleracji 2D i framebuffera (zwykle z trybem zgodności VGA). Nowsze karty, takie jak AMD/ATI HD5000–HD7000, nawet nie posiadają akceleracji 2D; musi być emulowany przez sprzęt 3D.

</doc>
<doc id="85101" url="https://pl.wikipedia.org/wiki?curid=85101" title="Propanotriol">
Propanotriol



</doc>
<doc id="85102" url="https://pl.wikipedia.org/wiki?curid=85102" title="Prezydent Włoch">
Prezydent Włoch

Prezydent Republiki Włoskiej (wł. "Presidente della Repubblica Italiana") – głowa państwa włoskiego reprezentująca jedność narodową, urząd przewidziany na mocy Konstytucji Włoch.
Prezydent Republiki jest wybierany przez połączone izby parlamentu (Izbę Deputowanych i Senat) na wspólnym posiedzeniu z jednoczesnym udziałem przedstawicieli włoskich regionów. Wybór następuje w głosowaniu tajnym. Obowiązuje większość 2/3 elektorów, jednak po trzecim głosowaniu wymóg ten ogranicza się do większości bezwzględnej. Prezydentem Republiki może zostać wybrany każdy obywatel, który ukończył 50 lat, a także posiada pełnię praw obywatelskich. Kadencja trwa siedem lat, urzędu nie można łączyć z innymi stanowiskami. W razie opróżnienia stanowiska obowiązki Prezydenta Republiki wykonuje przewodniczący Senatu. Prezydent po zakończeniu kadencji uzyskuje mandat senatora dożywotniego.
Kompetencje Prezydenta Republiki mają charakter głównie reprezentacyjny, należą do nich możność wystosowania orędzia do izb parlamentu, zarządzanie wyborów, promulgacja ustaw, akredytacja przedstawicieli dyplomatycznych, zwierzchność nad siłami zbrojnymi, przewodniczenie Najwyższej Radzie Sądownictwa, stosowania prawa łaski, nadawanie odznaczeń. Akty Prezydenta Republiki wymagają dla swojej ważności kontrasygnaty właściwego ministra.
Urząd Prezydenta Republiki przewidziała powojenna konstytucja. Podobne stanowisko istniało jednak w okresie Republiki Włoskiej (1802–1805), zajmował je wówczas Napoleon Bonaparte.
Prezydenci Republiki Włoskiej.
Źródła:

</doc>
<doc id="85104" url="https://pl.wikipedia.org/wiki?curid=85104" title="Prezydenci Rumunii">
Prezydenci Rumunii

Chronologiczna lista głów państwa rumuńskiego od czasu zniesienia monarchii
Rumuńska Republika Ludowa (1947-1965).
"W latach 1947–1965 urząd głowy państwa pełnił organ kolegialny, jego przewodniczący pełnił jedynie m.in. funkcje reprezentacyjne i protokolarne."
Socjalistyczna Republika Rumunii (1965-1989).
"W latach 1965–1974 urząd głowy państwa pełnił organ kolegialny, jego przewodniczący pełnił jedynie m.in. funkcje reprezentacyjne i protokolarne."
Republika Rumunii (od 1989).
Rada Frontu Ocalenia Narodowego (1989-1990).
Po obaleniu Nicolae Ceaușescu 22 grudnia 1989 roku władzę w kraju przejął Front Ocalenia Narodowego, jednak dopiero 26 grudnia wybrał swojego przewodniczącego, który reprezentował front.

</doc>
<doc id="85105" url="https://pl.wikipedia.org/wiki?curid=85105" title="Prezydenci Słowenii">
Prezydenci Słowenii



</doc>
<doc id="85106" url="https://pl.wikipedia.org/wiki?curid=85106" title="Prezydenci Słowacji">
Prezydenci Słowacji

Prezydent Słowacji (słow. "Prezident Slovenskej republiky" lub "Prezidentka Slovenskej republiky") – organ władzy wykonawczej Republiki Słowacji. Jest on wybierany bezpośrednio przez obywateli. Zgodnie z artykułem 102. słowackiej konstytucji prezydent reprezentuje państwo na zewnątrz.

</doc>
<doc id="85107" url="https://pl.wikipedia.org/wiki?curid=85107" title="Danse macabre">
Danse macabre



</doc>
<doc id="85109" url="https://pl.wikipedia.org/wiki?curid=85109" title="Etanodiol">
Etanodiol



</doc>
<doc id="85110" url="https://pl.wikipedia.org/wiki?curid=85110" title="Reakcja eliminacji">
Reakcja eliminacji



</doc>
<doc id="85111" url="https://pl.wikipedia.org/wiki?curid=85111" title="Cpi (informatyka)">
Cpi (informatyka)

cpi (ang. "count per inch") – liczba pomiarów na cal, parametr określający rozdzielczość cyfrowych urządzeń wykonujących pomiary.
Jest to m.in. parametr czułości optycznej myszy komputerowej, który wypiera stosowaną dotąd jednostkę dpi.

</doc>
<doc id="85112" url="https://pl.wikipedia.org/wiki?curid=85112" title="Forkasztel">
Forkasztel

Forkasztel - na dawnych żaglowcach, głównie średniowiecznych, było to pomieszczenie mieszkalne w postaci nadbudówki zbudowanej na pokładzie w dziobowej części jednostki. Zajmowane było przez załogę.

</doc>
<doc id="85113" url="https://pl.wikipedia.org/wiki?curid=85113" title="Portoryko">
Portoryko

Portoryko (hiszp. i ang. "Puerto Rico" – w j. pol. „bogaty port”), oficjalnie Wspólnota Portoryka, Wolne Stowarzyszone Państwo Portoryko (hiszp. "Estado Libre Asociado de Puerto Rico", ang. "Commonwealth of Puerto Rico") – terytorium zorganizowane nieinkorporowane Stanów Zjednoczonych o statusie „wspólnoty” (ang. "commonwealth"), leżące na wyspie o tej samej nazwie i kilku mniejszych w Ameryce Środkowej, na Morzu Karaibskim.
Geografia.
Portoryko należy do geologicznej struktury Wielkich Antyli. Obszar wyspy zajmują sfałdowane w czasie orogenezy alpejskiej Cordillera Central z najwyższym szczytem kraju – Corro de Punta (1338 m n.p.m.), oprócz tego pasma na wyspie rozciągają się Sierra de Luqillo i Sierra de Cayey. Portoryko leży w strefie klimatu podrównikowego wilgotnego, który kształtuje północno-wschodni pasat. Średnia roczna temperatura wynosi 26 °C, a opady są zróżnicowane i wynoszą od około 1000 mm do nawet 4000 mm i są nierównomiernie rozłożone w ciągu roku. Roślinność wyspy jest w znacznym stopniu wyniszczona, lasy tropikalne zajmują niewielki obszar wyspy. Fauna należy do antylskiej krainy netropikalnej i jest bogata pod względem gatunkowym.
Historia.
Wyspa Puerto Rico w okresie prekolumbijskim zamieszkiwana była przez Arawaków. Dla Europy odkrył ją w 1493 roku Krzysztof Kolumb. W 1508 roku rozpoczęło się osadnictwo hiszpańskie, które wyparło rdzenną ludność. Od 1518 roku sprowadzano do pracy niewolników z Afryki. Pod koniec XVI wieku udaremniono kilka prób przejęcia wyspy przez Holandię i Wielką Brytanię. Od XVII wieku rozwinęły się uprawy plantacyjne, szczególnie intensywne w drugiej połowie XIX wieku, aż do zniesienia niewolnictwa w 1873 roku. W latach 1810–1830 istotny napływ ludności hiszpańskiej (kreolskiej) z krajów Ameryki Południowej okresu walki o niepodległość. Pod koniec XIX wieku uaktywnił się ruch niepodległościowy. W odpowiedzi na jego żądania w 1897 roku Hiszpanie nadali wyspie szeroką autonomię. W 1898 roku, po wojnie amerykańsko-hiszpańskiej, kraj trafił w ręce Stanów Zjednoczonych. W 1917 roku przyznano wyspie autonomię, a jej mieszkańcy otrzymali obywatelstwo amerykańskie. W 1946 roku na stanowisko gubernatora wybrany został pierwszy rodowity Portorykańczyk, Luis Muñoz Marín. Od 1948 roku kolejnych gubernatorów wybiera się w powszechnych wyborach. W 1950 roku odbyło się nieudane powstanie niepodległościowców. W 1952 roku uzyskało status państwa stowarzyszonego. Od końca lat 60. XX wieku nasiliły się wewnętrzne spory o wybór niepodległości lub przekształcenie kraju w stan USA. Od lat 70. XX wieku działała Ludowa Armia Boricua i Siły Zbrojne Wyzwolenia Narodowego. Te nacjonalistyczne (a zarazem lewicowe) ruchy przeprowadziły szereg antyamerykańskich działań zbrojnych, których szczególne natężenie miało miejsce w latach 70. i 80. W 1993 roku w referendum Portorykańczycy zadecydowali o utrzymaniu dotychczasowego statusu politycznego. W 2017 odbyło się piąte z kolei od 1952 referendum w sprawie statusu wyspy, w którym 97% obywateli przy frekwencji 23% opowiedziało się za pełnym przyłączeniem do Stanów Zjednoczonych. 3 listopada 2020 odbyło się kolejne (szóste) referendum z pytaniem „Czy Portoryko powinno być natychmiast włączone do Unii jako stan?”. 52 procent głosujących odpowiedziało „tak”. Decydujący głos w sprawie zmiany statusu Portoryko ma jednak Kongres USA, który nie jest w żaden sposób związany wynikiem referendum.
W maju 2022 r. członkowie Kongresu sponsorujący konkurencyjne projekty ustaw dotyczące rozwiązania problemu statusu terytorialnego Portoryko i jego relacji ze Stanami Zjednoczonymi zebrali się, aby wprowadzić nowe przepisy łączące oba te aspekty. Projekt ustawy mówi, że plebiscyt w celu rozstrzygnięcia statusu politycznego Portoryko odbędzie się 5 listopada 2023 r.
Ustrój polityczny.
Portoryko jest jednym z terytoriów nieinkorporowanych Stanów Zjednoczonych. Jego mieszkańcy są obywatelami USA i mogą się dowolnie osiedlać na terytorium Stanów. Wówczas automatycznie nabywają prawa głosowania w wyborach prezydenckich, stanowych i lokalnych. W Izbie Reprezentantów wyspę reprezentuje jeden wybierany na czteroletnią kadencję delegat (zwany "Resident Commissioner of Puerto Rico"), który nie ma prawa głosu w izbie. Portorykanie wybierają natomiast w prawyborach prezydenckich przedstawicieli na ogólnokrajowe konwencje Partii Demokratycznej i Republikańskiej.
Sytuacja polityczna wyspy jest do pewnego stopnia prowizoryczna. Pomimo nazwy „Wolne Państwo Stowarzyszone Portoryko” ("Estado Libre Asociado de Puerto Rico") nie jest to państwo stowarzyszone z USA w tym znaczeniu co Mikronezja, Palau czy Wyspy Marshalla, mające prawo swobodnego rozwoju stosunków międzynarodowych. Jest zorganizowanym terytorium nieinkorporowanym o statusie „wspólnoty” (ang. "commonwealth") – zależne od USA, o dużej – odpowiadającej terytorium stowarzyszonemu – autonomii wewnętrznej. Mieszkańcy nie płacą federalnych podatków od dochodów wytworzonych na wyspie.
Część mieszkańców wyspy domaga się pełnej niepodległości, bądź choćby na prawach rzeczywistego państwa stowarzyszonego. Inni z kolei opowiadają się za pełną integracją ze Stanami Zjednoczonymi poprzez przekształcenie wyspy w kolejny amerykański stan. W wyniku referendum przeprowadzonego w 2012 roku mieszkańcy terytorium większością 54% głosów opowiedzieli się za przekształceniem go w 51. stan, przy czym wynik głosowania był kontrowersyjny m.in. z powodu wielu nieważnych głosów. Kolejne referendum w 2017 przyniosło zwycięstwo głosujących za przekształceniem w stan, jednak przy frekwencji poniżej 25%. Referendum z 2020 potwierdziło niewielką przewagę zwolenników 51 stanu. Ewentualna inkorporacja wymagałaby zgody amerykańskiego Kongresu zgodnie z artykułem IV Konstytucji Stanów Zjednoczonych.
Ochrona środowiska.
Zróżnicowany klimat i ukształtowanie terenu czynią z wyspy znakomite miejsce dla różnych ekosystemów. W kraju znajduje się
Park Narodowy El Yunque oraz Rezerwat Biosfery Guánica, do którego należą namorzyny i rafy koralowe.
Gospodarka.
PKB na jednego mieszkańca Portoryko w 2021 roku wynosiło 32 640,71 USD, a struktura PKB kształtowała się następująco:
Gospodarka znajduje się pod całkowitą kontrolą Stanów Zjednoczonych. W latach 70. rząd USA wprowadził zwolnienia podatkowe dla przedsiębiorstw, które zainwestują na wyspie. W efekcie do Portoryko przeniosło produkcję wiele przedsiębiorstw (m.in. farmaceutycznych). Po wygaśnięciu ulg wiele firm zlikwidowało swoje zakłady, spowodowało to spadek liczby miejsc pracy w przemyśle o połowę. Obecnie ponad 40% Portorykańczyków żyje poniżej poziomu ubóstwa.
Emisja gazów cieplarnianych.
Emisja równoważnika dwutlenku węgla z Portoryko wyniosła w 1990 roku 4,517 Mt, z czego 2,064 Mt stanowiła emisja dwutlenku węgla. Emisja metanu osiągała podobny poziom, a emisja podtlenku azotu była stosunkowo mała. W przeliczeniu na mieszkańca emisja wyniosła wówczas 0,587 t dwutlenku węgla, a w przeliczeniu na 1000 dolarów PKB 26 kg. Od tego czasu emisje wahają się, choć raczej rosną. Głównym źródłem emisji przez cały czas była energetyka. W 2018 emisja dwutlenku węgla pochodzenia kopalnego wyniosła 3,176 Mt, a w przeliczeniu na mieszkańca 0,868 t i w przeliczeniu na 1000 dolarów PKB 28 kg.
Demografia.
99% procent mieszkańców wyspy to Latynosi. Pod względem rasowym 75,8% mieszkańców to biali, 12,4% czarni, pozostali 8,5% a ludzie o mieszanym pochodzeniu etnicznym 3,3%. Rodowici mieszkańcy określani są jako Boricua.
Religia.
Dane na 2010 rok według "Operation World":

</doc>
