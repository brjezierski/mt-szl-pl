<doc id="85117" url="https://pl.wikipedia.org/wiki?curid=85117" title="Sztuki wyzwolone">
Sztuki wyzwolone

Sztuki wyzwolone (, ) lub siedem sztuk wyzwolonych () – system podstawowej, ogólnej i uniwersalnej edukacji ukształtowany w IV wieku przed Chrystusem, powszechnie stosowany w starożytnych Grecji i Rzymie, obejmujący nauczanie literatury i matematyki.
W V i VI wieku sztuki ujednolicono w ten sposób, że na poziomie niższym ("trivium") nauczano przedmiotów literackich (gramatyki, retoryki i dialektyki), natomiast na poziomie wyższym ("quadrivium") przedmiotów matematycznych (arytmetyki, geometrii, astronomii oraz muzyki). Nazwy tych przedmiotów nie odpowiadają poszczególnym naukom w znaczeniu nowożytnym.
System artes stał się podstawą kształcenia w średniowiecznej Europie. Przeniósł on do kultury chrześcijańskiego Zachodu antyczną tradycję naukową i edukacyjną. Między XVII a XIX wiekiem zastąpiono go innymi systemami edukacji, lecz przetrwał, w , w szkolnictwie amerykańskim. Nie był systemem edukacji teoretycznej lub praktycznej, ale systemem edukacji twórczej. Jego fundamentalne założenie, że podstawą wykształcenia jest zdobycie wiedzy na temat literatury i matematyki, okazało się trwałe i jest nadal stosowane w nowożytnym szkolnictwie.
Znaczenie terminu.
W traktacie "" Cyceron wywiódł etymologię terminu "artes liberales" z łacińskiego przymiotnika "liber" (wolny). Przeciwstawił sztuki wyzwolone "sztukom, które nie są godne wolnego człowieka". Pomysł ten zaczerpnął Cyceron z siódmej księgi "Polityki" Arystotelesa. Seneka, w swoim 88. , powołując się na Posejdoniosa, objaśnił, że "studia liberalia" są to takie studia, które ludzie uprawiają dla innych celów niż zdobycie pieniędzy. Nazywane są one wolnymi, bo są "godne człowieka wolnego". Dlatego – twierdził Seneka – do sztuk wyzwolonych nie należą malarstwo, architektura i inne sztuki manualne ("artes mechanicae"), podczas gdy należy do nich muzyka, jako związana z matematyką. Sztuki są nazywane wolnymi także dlatego, że prowadzą człowieka do mądrości, która jedyna zapewnia prawdziwą wolność. "Zresztą" – podsumował swój wywód Seneka – "jedna jest tylko sztuka naprawdę wyzwolona, która czyni człowieka wolnym. To nauka mądrości, wzniosła, nieustraszona, wielkoduszna. Inne są mało znaczące i dziecięce". Późniejsi teoretycy pedagogiki interpretowali twierdzenia Cycerona i Seneki w ten sposób, że nazwa "artes liberales" wskazuje na społeczny kierunek, ku któremu zmierza oparte na nich wykształcenie – są one podstawą nauczania i programów edukacyjnych wolnych społeczeństw.
Pisarze rzymscy "artes liberales" przeciwstawiali niekiedy "artes serviles" (sztukom niewolniczym) lub "artes vulgares" (sztukom pospolitym). Te poglądy mają swoje źródło w kulturze greckiej, gdzie sztuki wyzwolone uważano za niewymagające wysiłku fizycznego, czyli wolne od pracy mięśni. Natomiast Kasjodor uważał, że przymiotnik "liberalis" wskazuje na książkę, z której odczytuje się wiedzę, bowiem łacińskie "liber" to kora, służąca jako materiał do pisania. Używanie terminu "artes liberales" krytykowało wielu filozofów platońskich i neoplatońskich. Rozumieli oni artes jako propedeutykę filozofii, odpowiednią jedynie dla kształcenia dzieci. Odmawiali sztukom wyzwolonym kwalifikacji „wolnościowej”, ponieważ uważali, że przysługuje ona jedynie samej filozofii. Dlatego niektórzy starożytni pisarze stosowali termin "artes pueriles", czyli "sztuki chłopięce".
Łacińskie "ars" wywodzi się z greckiego απο της ’αρετης, oznaczającego dobrą znajomość jakiegoś przedmiotu. Sztuki wyzwolone Grecy określali również encyklicznymi (εγκυκλος, tworzącymi krąg), czyli zwyczajnymi, gdyż ich opanowanie miało zapewniać podstawową wiedzę. "Ars" nie występuje w terminie "artes liberales" w znaczeniu "sztuki", tak jak jest ona rozumiana w czasach nowożytnych. Oznacza przedmiot nauczania, dyscyplinę wiedzy. W starożytnych rozważaniach etymologicznych łączono rzeczownik "ars" z przymiotnikiem "artus" (ścisły), gdyż artes miały zamykać wiedzę w ścisłych regułach. Późniejsza zmiana znaczenia pojęcia "sztuka" wiązana jest z dążeniami XV-wiecznych włoskich malarzy i rzeźbiarzy, którzy nie chcieli być dłużej uważani za rzemieślników ("mechanici"), ale osoby wykształcone w "artes". W roku 1677 przed hiszpańskim sądem stanęli malarze, którzy nie chcieli płacić podatków od działalności rzemieślniczej, lecz żądali niższych, które przysługiwały osobom wykonującym zawody związane z artes liberales. Sąd zwrócił się o opinię do rzeczoznawcy, na którego wyznaczono Calderona. Jego wydana drukiem opinia, "Traktat o obronie szlachetności malarstwa", głosiła, że "artes mechanicae" są także sztukami wyzwolonymi, co utrwaliło się w późniejszej tradycji europejskiej.
Łacińskie "artes liberales" zostały przetłumaczone na język polski – jako "sztuki wyzwolone" – już w średniowieczu i to tłumaczenie jest nadal tradycyjnie używane w badaniach naukowych.
Historia.
Starożytność.
Starożytna Grecja.
Według źródeł sprzed IV wieku przed Chrystusem, greckich chłopców nauczano gimnastyki i gry na instrumentach muzycznych. Autorzy starożytni twierdzili, że twórcą systemu sztuk wyzwolonych był sofista Hippiasz, który żył współcześnie z Sokratesem. Dodał on do ćwiczeń gimnastycznych oraz muzycznych naukę gramatyki. Po grecku system ten nazwano ἐγκύκλιος παιδεία, co oznaczało "zwyczajne wykształcenie". Edukacja gramatyczna opierała się w nim na lekturze i analizie utworów literackich, przede wszystkim dzieł Homera. Grecy nie posiadali ksiąg świętych ani odrębnej warstwy kapłańskiej. Tradycyjne wykształcenie związane było – w ich pojęciu – z literaturą. Literatura, jako podstawowy przedmiot nauczania stała się trwałym elementem artes. W Rzymie Homera zastąpiono Wergiliuszem, w średniowieczu podczas nauki czytano dzieła klasycznych "auctores".
Przeciwnikiem oparcia podstawowego wykształcenia na literaturze był Platon. Jego zdaniem narzędziem edukacji dzieci i młodzieży powinny być wyłącznie dzieła naukowe, a nie literatura. Platon nie tylko zwalczał czytanie poetów i prozaików, ale odrzucał cały model "zwyczajnego wykształcenia". Uważał, że literatura deprawuje uczniów.
Współczesny Platonowi Izokrates włączył się do sporu między zwolennikami kształcenia naukowego a zwolennikami kształcenia literackiego, uznając wagę obu tych dziedzin edukacji. Uporządkował je hierarchicznie – studia literackie miały być w jego koncepcji przygotowaniem do studiów naukowych. Pomimo tego, że niektórzy późniejsi autorzy starożytni zgłaszali zastrzeżenia do koncepcji Izokratesa, została ona powszechnie przyjęta i obowiązywała do końca starożytności oraz w średniowieczu.
Koncepcja Platona nie została odrzucona całkowicie. Zgodnie z postulatem Izokratesa, nie włączono czytania dzieł naukowych do "zwyczajnego wykształcenia". Uznano jednak, że obok literatury niezbędne w edukacji jest nauczanie podstaw arytmetyki. Sam Hippiasz był, między innymi, matematykiem i odkrywcą krzywej zwanej kwadratrysą. Zdaniem pisarzy starożytnych, to właśnie Hippiasz zmienił tradycyjne ćwiczenia muzyczne w kurs elementarnej arytmetyki. Traktował on bowiem muzykę jako dział matematyki omawiający relacje między dźwiękami.
Na podstawie koncepcji edukacji literackiej i matematycznej, w IV wieku, ukształtował się klasyczny model podstawowego wykształcenia. Jest on tradycyjnie przypisywany Hippiaszowi, chociaż poza wzmiankami u pisarzy starożytnych, nie ma taką tezę przekonujących dowodów. Model ten okazał się trwały. Jego fundamentalne założenie, zgodnie z którym edukacja powinna być oparta na kursie literatury i matematyki, jest nadal stosowane w nowożytnym, europejskim szkolnictwie.
Późniejsi autorzy greccy twierdzili, że twórcą podziału edukacji na siedem dyscyplin był Arystoteles. Nie ma jednak dowodu potwierdzającego tę tezę. W "Polityce" Arystoteles wspomniał jedynie o modelu, zgodnie z którym podstawowa edukacja składała się z gramatyki, gimnastyki i muzyki. Dodawanie kolejnych przedmiotów do podstawowej edukacji było najprawdopodobniej dziełem różnych szkół filozoficznych i sofistycznych. Zachował się spis dyscyplin studiowanych w jednej ze szkół sofistycznych w III wieku przed Chrystusem. Były to gimnastyka, gramatyka, muzyka, rysunek, arytmetyka i geometria. Filon z Aleksandrii w swoich dziełach, pisanych na przełomie er, wymienił sztuki, których uczono w jego mieście – gramatykę, retorykę, dialektykę, muzykę, arytmetykę i geometrię. Na tej podstawie uważa się, że w okresie hellenistycznym zaprzestano ćwiczenia gimnastyki w szkołach. Teoretycy artes krytykowali przykładanie wagi w edukacji do gimnastyki czy zawodów sportowych, gdyż uważali je za dyscypliny nietwórcze. Na przykład Seneka zauważył, że obdarza się zaszczytami państwowymi zawodników igrzysk, lecz nie tych, którzy tworzą dzieła sztuk, chociaż wartość tych drugich dla społeczeństwa jest nieporównywalnie większa.
Najstarszy znany zapis wymieniający siedem sztuk wyzwolonych odnaleziono w dziele "" Dionizego Traka, napisanym na przełomie II i I wieku przed Chrystusem. Dionizy wyliczył trzy szkolne przedmioty literackie (gramatykę, retorykę i dialektykę) oraz cztery przedmioty matematyczne (geometrię, arytmetykę, astronomię i muzykę).
Starożytny Rzym.
Po drugiej wojnie punickiej, na przełomie III i II wieku przed Chrystusem, rozpoczął się proces wprowadzania w Rzymie greckiego modelu edukacji. W II wieku rzymska młodzież była nauczana w języku greckim przez pedagogów przybywających do Rzymu z południowej Italii, Grecji i Azji Mniejszej. W tym okresie stopniowo tłumaczono literaturę i podręczniki greckie na łacinę. W I wieku przechodzono w szkołach na język ojczysty a nauczycielami byli już często rodowici Rzymianie. Horacy wspominał, że w połowie I wieku uczył się sztuk przez lekturę "Iliady" Homera w oryginale, natomiast "Odyseję" przerabiał czytając jej łaciński przekład. Nauczycielem Horacego był nie Grek, ale „chętny do bicia” Lucjusz Orbiliusz Pupillus – ekwita rodem z Benewentu.
Najstarszym znanym, łacińskim podręcznikiem sztuk, było dzieło Marka Warrona "Disciplinarum libri novem", napisane około połowy I wieku przed Chrystusem, współcześnie zaginione. Celem, jaki postawił przed sobą Warron, było zbudowanie rzymskiego systemu szkolnego, wzorowanego na greckim, w którym literaturę grecką – jako podstawę edukacji – zastąpiłaby literatura łacińska. Każda z dziewięciu ksiąg dzieła poświęcona była jednemu z przedmiotów nauczania. Warron dołączył do greckich siedmiu sztuk dwie nowe – architekturę oraz medycynę – i poświęcił im osobne księgi. Innowacja ta nie przyjęła się, ale jeszcze Cyceron i Seneka uważali, że liczba siedmiu dyscyplin nie jest zamknięta i proponowali jej rozszerzenie.
Ostateczna latynizacja sztuk była dziełem Kwintyliana, któremu cesarz Wespazjan zlecił około roku 75 odnowienie – po okresie upadku za Nerona – rzymskiego szkolnictwa. Kwintylian oparł program nauczania na dziełach Cycerona i Wergiliusza. Ich prace miały się stać – w koncepcji Kwintyliana – źródłem wiedzy dla uczniów. W swoim dziele pedagogicznym, "Kształceniu mówcy", położył nacisk na gramatykę, retorykę i dialektykę, natomiast marginalnie potraktował geometrię, arytmetykę i astronomię, o muzyce zaledwie wspominał. To ukształtowało specyfikę rzymskich artes okresu cesarstwa, w których przedmioty matematyczne uważane były za drugorzędne. Praktyczni Rzymianie uważali, że przydatne w życiu obywatela są gramatyka i retoryka, natomiast matematyka, jako nauka teoretyczna, została zredukowana do podstawowych obliczeń arytmetycznych. W następnych wiekach, w łacińskich szkołach, poezja Wergiliusza czy mowy Cycerona były uznawane za źródło wiedzy na każdy temat, nawet astronomii czy geometrii. Kurs siedmiu sztuk zwano po łacinie "curriculum".
W III wieku rozpoczął się kryzys rzymskiego szkolnictwa. Model ukształtowany przez Kwintyliana podporządkowywano bieżącym potrzebom politycznym i społecznym. Kryzys dotyczył szczególnie Italii. Wiele szkół w Galii, Hiszpanii czy Afryce jeszcze w IV wieku zachowywało wysoki poziom kształcenia. W najlepszych szkołach tych prowincji nadal nauczano wszystkich siedmiu sztuk, podczas gdy w samym Rzymie często ograniczano kształcenie do podstawowej wiedzy gramatycznej. Język, którym posługiwano się w połowie IV wieku, był już tak odległy od łaciny Wergiliusza i Cycerona, że zaczęto objaśniać dzieła tych pisarzy za pomocą podręczników gramatycznych, z których do powszechnego użycia weszły "Ars minor" i "Ars maior" Donata. Pozwoliło to nauczać w klasycznej łacinie, gdy język ten zaczął ulegać daleko idącym zmianom.
Reforma rzymskiego systemu edukacji wyszła, w początkach V wieku, ze szkół prowincjonalnych. Opierała się na powrocie do równowagi siedmiu sztuk w ujęciu greckim. Dziełem programowym tej reformy było "" Marcjana Kapelli. Kapella był Afrykaninem, niechrześcijaninem, który tworzył pomiędzy rokiem 410 a 439. Jego dzieło było jednym z najpopularniejszych utworów literackich późnej starożytności i wywarło wielki wpływ na późniejszą kulturę europejską. Miało formę długiego romansu, w którym autor przeplatał prozę z poezją. Składało się z dziewięciu ksiąg. Romans rozpoczyna się od opisów podbojów miłosnych Merkurego. Znużony kawalerskim życiem Merkury prosi o radę Apollina. Apollo nakłania Merkurego do ożenku z Filologią, która może utemperować jego charakter, gdyż jest śmiertelniczką nie tylko olśniewającej urody, ale i wielkiej mądrości. Zgromadzenie bogów na Parnasie zgadza się na ślub i postanawia uczynić Filologię boginią. Dziewczyna zostaje porwana i uniesiona w lektyce do nieba, gdzie jako prezent ślubny otrzymuje od Junony Siedem Sztuk Wyzwolonych. To siedem kobiet, które miały odtąd służyć nowej bogini. Zostały one szczegółowo opisane. Na przykład Gramatyka to posługująca się magią staruszka, potomkini Ozyrysa; natomiast Retoryka to piękna, młoda kobieta z bronią w rękach, umiejętnie rażąca wrogów. W akcję romansu, a zwłaszcza w opis poszczególnych Sztuk, Marcjan wplótł wykład szkolny, kończąc go na nocy poślubnej młodej pary, gdy po wielu perypetiach, młodzi zakochali się już w sobie.
Wśród badaczy tej problematyki trwa dyskusja na temat źródeł, na których oparł Kapella swój kurs siedmiu sztuk. Pominął Kwintyliana, prawdopodobnym punktem wyjścia było dla niego zaginione dzieło Warrona. Uzupełnił je o wiele informacji wziętych z dzieł pisarzy greckich. Na przykład kurs geometrii oparł na "Elementach" Euklidesa, stosując terminologię wcześniej nieużywaną w literaturze łacińskiej. Terminologia ta była jego autorstwa lub pochodziła z nieznanego współcześnie przekładu i stała się podstawą późniejszej, nowożytnej terminologii matematycznej. W astronomii jako pierwszy pisarz łaciński wykazał, że Merkury i Wenus krążą wokół Słońca, a nie Ziemi, przekazując podstawy teorii heliocentrycznej, którą poznał zapewne z dzieł astronomów aleksandryjskich. Obok dzieła Kapelli, w V wieku, powstawało wiele innych prac reformujących sztuki w tym duchu. Inny Afrykanin, Augustyn z Hippony, przygotowując się do chrztu napisał podręcznik przystosowujący podstawowy kurs do wymogów chrześcijaństwa. Zachowało się z niego "De grammatica" i fragmenty "De musica", reszta zaginęła. Kolejny Afrykanin, Pryscjan, zbiegł przed Wandalami do Konstantynopola, gdzie kierował szkołą łacińską i napisał szereg podręczników, przede wszystkim "Institutiones grammaticae".
Kapella był pierwszym autorem łacińskim, który rozdzielił wyraźnie trzy sztuki literackie od czterech sztuk matematycznych, kładąc nacisk na te ostatnie, chociaż nie stosował jeszcze późniejszej terminologii podziału na trivium i quadrivium. Przedmioty literackie nazywał kursem podstawowym, przygotowującym do zdobycia wyższej wiedzy, matematyczno–fizycznej. Jego dzieło, a także prace innych reformatorów, były używane w szkolnictwie V wieku w Afryce, Italii, Galii i Hiszpanii. Zachowało się ponad dwadzieścia rękopisów "O zaślubinach" powstałych w tym okresie.
Średniowiecze.
Wczesne średniowiecze.
W średniowiecznej Europie sztuki wyzwolone stały się podstawowym modelem edukacji. Nazwę "septem artes liberales" jako pierwszy – w znaczeniu systemu szkolnego – użył Kasjodor w "De artibus ac disciplinis liberalium litterarum", pracy która była uzupełnieniem jego wcześniejszych "De Institutiones", przywołując tekst z "Księgi Przysłów" (9,1): "Mądrość zbudowała sobie dom i wyciosała siedem kolumn".
W ówczesnej teorii pedagogiki występowały dwie koncepcje artes: patrystyczna i świecko–szkolna. W koncepcji patrystycznej, wywodzącej się od Hieronima ze Strydonu i Augustyna z Hippony, erudycja wyniesiona ze szkoły była podstawą dla zrozumienia Biblii, czytania literatury kościelnej czy np. układania kalendarza. Kasjodor twierdził, że nasiona artes leżały już u początków czasu w Piśmie Świętym i stamtąd przejęli je greccy uczeni. W koncepcji świecko–szkolnej, wywodzącej się od Marcjana Kappelli i Boecjusza, która nie była jednolita i rozwijała się równolegle do patrystycznej, sztuki wynalazł Jowisz (), Egipcjanie () czy Chaldejczycy (). Jan z Salisbury upatrywał źródła artes w Naturze. Szkoły prowadzone według tej koncepcji kontynuowały starożytny, świecki charakter nauczania. Podczas edukacji w koncepcji patrystycznej akcent kładziono na nauczanie trivium, natomiast w koncepcji świecko–szkolnej na nauczanie quadrivium. W koncepcji patrystycznej, za Kasjadorem, sztuki wyzwolone traktowano jako przygotowanie do studiów teologii, podczas gdy w koncepcji świecko–szkolnej, za Boecjuszem, przygotowywano do studiów filozofii.
Sztywny podział na kurs podstawowy, obejmujący przedmioty literackie, oraz kurs wyższy, obejmujący przedmioty matematyczne – wzorowany na modelu Marcjana Kapelli – uwypuklił Boecjusz. Wprowadził on terminy "trivium" (dla trzech sztuk literackich) oraz "quadruvium" (dla czterech sztuk matematycznych). "Quadruvium" zmieniło się w następnych wiekach w "quadrivium", taką nomenklaturę zastosował Izydor z Sewilli, po nim Alkuin czy Hraban Maur. Termin "trivium" upowszechnił się w IX wieku. Boecjusz wyjaśnił w swoim komentarzu do "De interpretatione" Arystotelesa, że quadruvium, czyli "poczwórna mądrość", obejmuje badanie natury – "jest drogą do mądrości, a kto jej nie zna, nie może twierdzić, że kocha mądrość". Pozostałe trzy dyscypliny, "potrójna mądrość", są przygotowaniem do właściwego zdobywania wiedzy.
Podstawą średniowiecznego kształcenia artes były podręczniki Marcjana Kapelli, Boecjusza, Kasjodora i Izydora z Sewilli. Boecjusz napisał traktaty poświęcone każdemu przedmiotowi quadrivium. Oparł je na greckich podręcznikach, współcześnie zaginionych. Kasjodor napisał o Boecjuszu: "dzięki niemu przemówili w języku łacińskim muzyk Pitagoras, astronom Ptolemeusz, arytmetyk Nikomach, geometra Euklides, teolog Platon, logik Arystoteles, mechanik Archimedes". Kasjodor i Izydor stworzyli dzieła poświęcone wszystkim siedmiu sztukom, opierając się autorach łacińskich, głównie Cyceronie, Kwintylianie i Augustynie z Hippony. W ramach kursu literatury czytano dzieła autorów klasycznych ("auctores"). Około roku 975, w szkole do której uczęszczał , podczas przerabiania programu czytano Wergiliusza, Homera (w łacińskim streszczeniu), Marcjana Kapellę, Horacego, Persjusza, Boecjusza, Juwenala, Stacjusza, Lukana i Terencjusza.
Późne średniowiecze.
Od końca XI wieku europejskim centrum szkolnictwa stała się Francja. Rosnący napływ uczniów do szkół paryskich stworzył potrzeby, z których wyrósł tamtejszy uniwersytet. W XIII wieku w paryskim "studium generale" położono nacisk na nauczanie filozofii oraz teologii. Siedem sztuk zaczęto traktować jako wprowadzenie do właściwej nauki. Próbowano ich kosztem znaleźć miejsce w programie szkolnym np. dla nauk przyrodniczych, które wówczas wprowadzono do programu studiów. Chociaż paryski model nauczania uniwersyteckiego stopniowo przyjmował się w wielu miejscach Europy, część szkół wyższych – na przykład uczelnie w Chartres czy Oksfordzie – pozostała przy tradycyjnie rozumianych artes liberales. Teodoryk z Chartres uważał, że całe niezbędne wykształcenie można zawrzeć w sztukach wyzwolonych.
Prymat artes liberales w systemie nauczania podważył Tomasz z Akwinu, który uważał je za nieodpowiednie przygotowanie do studiów. Podobne stanowisko przyjęła większość tomistów. Wielu francuskich pisarzy z XV i XVI wieku krytykowało artes. François Rabelais kpił z systemu nauczania, w którym ani jedna godzina dnia nie upływa bez wykładów, czytania lub ćwiczeń – kiedy Pantagruel kończy posiłek, dyskutuje nad właściwościami pokarmów na podstawie dzieł Pliniusza, Arystotelesa, czy Polibiusza; kiedy spaceruje, rozprawia o roślinach cytując Teofrasta lub Nikandra. W obronie artes stanęło wielu uczonych i pisarzy spoza Francji. Wartości sztuk bronił Dante w "Boskiej Komedii". Anglik , który studiował wpierw w Oksfordzie, a potem w Paryżu, twierdził, że szkoły francuskie mają niski poziom nauczania, bo zaniedbują tradycyjne metody, zwłaszcza lekceważy się w nich czytanie literatury.
W Polsce.
Najstarsze polskie szkoły sztuk wyzwolonych powstawały przy katedrach biskupich. Istnienie krakowskiej szkoły katedralnej poświadczone jest dla połowy XII wieku, gdy scholastykiem był bliżej nieznany Amileusz, prawdopodobnie pochodzący z Italii. Program nauczania obejmował trivium i podstawy quadrivium. Młody Wincenty Kadłubek w ramach trivium uczył się języka łacińskiego, retoryki oraz dialektyki – kształcił się m.in. w sztuce pisania listów oraz dokumentów. Podczas kursu quadrivium nauczano w ówczesnej szkole krakowskiej układania kalendarza, wykładano fundamentalne zasady prawne, a także podstawy geometrii i muzyki. Zasady arytmetyki poznał Kadłubek – jak wspominał później – na podstawie tak zwanej tabliczki Pitagorasa, która pozwalała na obliczanie wyników czterech podstawowych działań. Od XIV wieku na Akademii Krakowskiej, obok wydziałów prawa i medycyny, kontynuowano nauczanie na fakultecie sztuk wyzwolonych. Były to studia przygotowujące do dalszego kształcenia, na które absolwenci najczęściej wyjeżdżali na uczelnie zagraniczne.
Nowożytność.
Sztuki wyzwolone w czasach nowożytnych stały się wzorcem swobody intelektualnej podczas zdobywania wiedzy, a także skutecznego kształcenia tradycyjnych cnót intelektualnych. Wpływ na taki ich wizerunek miały idee humanistyczne, liberalne i oświeceniowe oraz odmienna ścieżka rozwoju szkolnictwa amerykańskiego, gdzie artes liberales przybrały nową formę. Erazm z Rotterdamu stwierdził: "Studium nauk wyzwolonych, oczywiście skromne i właściwe, przysparza prawdzie godnej umiłowania wielbicieli bardziej zagorzałych, bardziej wytrwałych i stałych, tak że z jeszcze większym zapałem do niej dążą, z jeszcze większą uporczywością jej szukają, a na koniec znajdują jeszcze większą słodycz w wytrwaniu przy niej".
Od XVII wieku sztuki były krytykowane za skostniały, mało twórczy, oderwany od rozwijającej się rzeczywistości, a przede wszystkim anachroniczny w świetle nowożytnego empiryzmu, model kształcenia. Między XVII a XIX wiekiem stopniowo rezygnowano w krajach europejskich z tego modelu edukacji, zastępując go nowożytnymi systemami. We Francji nauczanie sztuk przetrwało do rewolucji. Poszczególne przedmioty zostały rozparcelowane i znalazły się w programach nauczania innych dziedzin wiedzy pod różnymi nazwami – sztuk pięknych, techniki, czy nauk przyrodniczych. Jednak gdy w Europie zaczęto odchodzić od sztuk wyzwolonych, w brytyjskich koloniach północnoamerykańskich zaczęto zakładać w XVII wieku "", nawiązujące do modelu nauczania starożytnego i średniowiecznego.
Pierwszą instytucją artes liberales w Ameryce była szkoła, z której rozwinął się Uniwersytet Harvarda. John Harvard ukończył fakultet sztuk wyzwolonych na Uniwersytecie w Cambridge, zanim wyemigrował do Nowej Anglii, gdzie w tamtejszym Cambridge założono college, który miał być później zwany jako Harvard College. W 2016 roku 239 amerykańskich szkół zostało sklasyfikowanych jako „Liberal Arts”. W rankingu za ten sam rok najwyższe pozycje zajęły (założony w 1855 roku), (założony w 1955 roku), (założony w 1821 roku), (założony w 1793 roku) i (założony w 1833 roku). W modelu amerykańskim podczas kursu artes stosuje się nauki humanistyczne i matematyczno–przyrodnicze w sposób interdyscyplinarny. W Williams College na początku XXI wieku nauczano trzech przedmiotów: „Languages and the Arts”, „Social Studies” i „Science and Mathematics”. Model ten połączył studia klasyczne z nowożytną nauką, np. łacinę z nowoczesną lingwistyką. Na "liberal arts colleges" uczy się relatywnie niewielka liczba osób, objętych system opieki naukowej ("tutoring"). Tutor nadzoruje postęp ucznia, inspiruje do dalszego rozwoju intelektualnego poprzez konsultacje, eseje i udział w wydarzeniach naukowych. System ten wzorowano na starożytnej i średniowiecznej relacji mistrz–uczeń. Tak rozumiane sztuki dają wykształcenie ogólne, przygotowujące do podjęcia studiów specjalistycznych w dowolnej dziedzinie wiedzy.
Próby odbudowy artes liberales w Polsce – których ostatnie instytucje rozwiązano podczas zaborów – rozpoczęły się na przełomie XX i XXI wieku, gdy powstały Międzywydziałowe Indywidualne Studia Humanistyczne – w 1993 roku na Uniwersytecie Warszawskim, w 2000 roku na Uniwersytecie Jagiellońskim, w 2002 roku na Uniwersytecie im. Adama Mickiewicza. Formułę tę rozszerzono wraz z powstaniem "Akademii „Artes Liberales”" w 1999 roku. Założycielami Akademii było pięć uniwersytetów – Uniwersytet Warszawski, Jagielloński, Wrocławski, Katolicki Uniwersytet Lubelski oraz Uniwersytet im. Adama Mickiewicza. W roku 2000 do programu dołączyły Uniwersytet Mikołaja Kopernika oraz Uniwersytet Śląski, a w 2003 Uniwersytet Marie Curie-Skłodowskiej. Na tradycję sztuk wyzwolonych – starożytnych, średniowiecznych i amerykańskich – powołuje się Wydział „Artes Liberales” na Uniwersytecie Warszawskim, powstały w 2012 roku. W 2016 roku kształciło się na nim 170 studentów i 90 doktorantów a pracowało 40 osób.
Model amerykański oraz próby wprowadzenia tego modelu w Europie, wiążą się z dążeniem do ocalenia tradycyjnie rozumianego wykształcenia – opartego interdycyplinarnie na naukach humanistycznych i matematycznych – poprzez powiązanie systemu edukacji z dziedzictwem siedmiu artes. Naukowcy postulujący przywrócenie sztuk wyzwolonych jako systemu uniwersalnej i podstawowej edukacji, są zazwyczaj zwolennikami nurtu w teorii pedagogiki zwanego , zgodnie z którym podstawowe, sprawdzone modele edukacyjne powinny być uniwersalne i niezmienne, ponieważ niezmienna jest natura ludzka. Uważają oni powrót do artes liberales za realny środek zaradczy na upadający poziom, ciągle reformowanej, nowożytnej edukacji.
Zasady pedagogiczne sztuk wyzwolonych.
Teoretycy artes liberales posługiwali się arystotelesowskim podziałem nauk na teoretyczne, praktyczne i pojetyczne. Artes uważano za nauki pojetyczne, czyli wytwórcze. Celem kształcenia w każdej ze sztuk było opanowanie umiejętności tworzenia nowych bytów – dzieł ludzkiego rozumu, które uzupełniały naturę lub naśladowały ją. Byt taki nazywano wytworem sztuk, czyli artefaktem ("artificium"). Sztuki nie były więc systemem edukacji teoretycznej lub praktycznej, ale systemem edukacji twórczej.
Wiedzy i umiejętności niezbędnych dla tworzenia dzieł ludzkiego rozumu uczono pod kierunkiem nauczyciela, nazywanego mistrzem ("magister") lub scholastykiem ("scholasticus"). Mistrz przyjmował ucznia po sprawdzaniu jego uzdolnień ("physis") – sztuki wymagały odpowiednich możliwości intelektualnych u kandydata, zwanych naturalną dyspozycją ("ingenio"). Mistrz nauczał każdego w sposób zindywidualizowany ("curriculum"), chociaż większość zajęć prowadził dla całej, niewielkiej grupy swoich uczniów ("schola").
Za właściwie nauczaną sztukę uważano celowe działanie, w ramach którego uczeń postępował zgodnie z podręcznikowymi regułami ("praecepta") podanymi przez mistrza. Działanie błędne, podczas którego nie postępowano według reguł, zwano "licentia". Tego typu działanie mogło doprowadzić do celu jedynie przez przypadek, chociaż dopuszczano je – w pewnych okolicznościach – przy tworzeniu dzieła poetyckiego. Uczeń wytwarzał swoje szkolne dzieło ("opus") uzupełniając naturę ("scientia") lub naśladując naturę ("imitatio") poprzez naukę ("disciplina") sposobu działania ("regula"). Po opanowaniu materiału wszystkich sztuk i wykształceniu odpowiednich umiejętności ("usus"), absolwent ("artifex") zdobywał "facultas", czyli stałą dyspozycję – możliwość tworzenia dzieł ludzkiego rozumu zawsze i w dowolnych okolicznościach.
Porządek nauczania ("cursus") przedstawiono w średniowiecznym wierszu mnemotechnicznym, zmieniając kolejność sztuk dla zachowania metrum.
Kurs sztuk wyzwolonych.
Trivium.
Gramatyka.
Gramatyka ("grammatica") była fundamentem sztuk trywialnych oraz pozostałych artes. Jej celem było wykształcenie biegłości w posługiwaniu się uniwersalnym językiem literackim, który był językiem nauki, państwa i religii. Dante określił ją jako "la prima arte" – pierwszą ze sztuk. Nazwa wywodziła się od greckiego "γράμμα", oznaczającego pismo. Rzymianie używali niekiedy – jako łacińskiego przekładu z greki – terminu "litteratura", wyprowadzonego od słowa "littera". Oba terminy, grecki i łaciński, nie dotyczyły w sztukach wyzwolonych gramatyki i literatury w znaczeniu nowożytnym. Określenie "litteratus" (literat) oznaczało człowieka biegłego w sztuce gramatyki.
Dla Dionizego Traka gramatyka to wiedza wyprowadzona z dzieł poetów, wyjaśniająca w jaki sposób należy posługiwać się językiem. Diomedes definiował gramatykę jako racjonalny sposób posługiwania się językiem w mowie i piśmie na podstawie reguł pozostawionych w dziełach dawnych pisarzy. Kasjodor twierdził, że celem gramatyki jest zdobycie doświadczenia w pięknym mówieniu na podstawie dzieł najznamienitszych poetów. Izydor z Sewilli definiował gramatykę jako sztukę pięknego mówienia. Zdaniem Hrabana Maura gramatyka to sztuka interpretacji poetów, a także poprawnego pisania i mówienia. W XIII wieku Roger Bacon zauważył, że każdy język rodził problemy właściwe dla niego oraz dzielił część tych problemów z innymi językami. Drugi rodzaj problemów mógł być badany w sposób naukowy, ze względu na ich ogólność. Od czasów Bacona stopniowo kształtowała się gramatyka spekulatywna, która miała za przedmiot właściwe intelektowi sposoby signifikacji mowy. Nie była ona jednak częścią sztuk, ale stała się odrębną dziedziną wiedzy.
W starożytnych Grecji i Rzymie gramatyka zawierała prawie wyłącznie studium literatury. Od III wieku, gdy język, którym mówiono, zaczął się znacznie różnić od klasycznej łaciny, kurs literatury zaczęto poprzedzać nauką poprawnego posługiwania się językiem. W średniowieczu gramatyka składała się z dwóch elementów – nauki mówienia i pisania po łacinie oraz studium literatury, połączonego z nauką płynnego czytania tekstów. O ile w starożytności kurs gramatyki trwał zazwyczaj rok lub dwa, to w średniowieczu przynajmniej trzy albo cztery lata.
Pisania i języka uczono przez zapamiętywanie wpierw liter, potem sylab, a na koniec części mowy. Od końca IV wieku kształtował się standard, stosowany później w większości szkół średniowiecznych, w ramach którego początkujący uczeń, po opanowaniu liter, musiał nauczyć się na pamięć "Ars minor" Donata. To krótkie dzieło przekazywało informacje na temat łacińskich części mowy w formie pytań i odpowiedzi. Podstawowego słownictwa łacińskiego nauczano poprzez podawanie analogii, synonimów czy etymologii, np. człowiek to "homo", ponieważ uczyniony został z "humus", czyli ziemi.
Po opanowaniu zasad pisowni i języka oraz podstawowego słownictwa, przystępowano do nauki czytania. W tym celu nie stosowano w artes specjalnych podręczników, ale dzieł poetów. Praca nad utworem poetyckim zazwyczaj składała się z czterech etapów: poprawnego technicznie przeczytania wyznaczonego fragmentu ("emendatio"), przeczytania ze zrozumieniem, czyli z objaśnieniem znaczenia poszczególnych słów i rozbiorem zdań ("lectio"), interpretacji całego fragmentu, czyli wyjaśnieniem znaczenia jego treści ("enarratio") oraz krytyki tekstu, czyli oceny środków stylistycznych zastosowanych przez autora ("iudicium"). W napisanym około 1200 roku wierszu , młodego ucznia w poezję wprowadza gramatyka:
Środki stylistyczne, analizowane podczas czytania poezji, zwano w gramatyce pozami ("schemata"), tropami ("tropi") lub figurami ("figurae"). Ich znaczenie tłumaczono na przykładzie ludzkiego ciała, które wyprostowane posiada mało wdzięku, natomiast różne jego pozycje podnoszą wrażenia estetyczne. Figury dzielono na figury mowy (np. anafora) oraz figury myśli (np. alegoria). Nauka o środkach stylistycznych była nieco odmienna w różnych okresach i krajach, stąd nie ustalono obowiązującej terminologii – w nieco inny sposób wyliczano oraz definiowano figury w poszczególnych szkołach.
Podczas kursu gramatyki uczono także podstaw . Zaliczenie kursu gramatyki najczęściej wiązało się z napisaniem przez ucznia własnego, poprawnie skonstruowanego wiersza. Stąd w literaturze starożytnej i średniowiecznej, autorzy piszący prozą często wplatali w swoje dzieła wierszowane przerywniki, wykazując się umiejętnościami nabytymi podczas nauki sztuk. Wyróżniano trzy rodzaje błędów, które popełniał uczeń piszący poezję: barbaryzmy (używanie słownictwa pochodzącego z innych języków), solecyzmy (błędy w konstrukcji zdań) oraz (odchylenia od normy ortograficznej lub gramatycznej).
Retoryka.
Celem kursu retoryki ("rhetorica") było wykształcenie umiejętności pisania i wygłaszania przez ucznia własnych wypowiedzi. O ile ukończenie gramatyki wiązało się ze stworzeniem dzieła poetyckiego, to retorykę zaliczano na podstawie mowy, którą uczeń wygłaszał prozą – zazwyczaj publicznie. Stąd też podstawowym elementem kursu retoryki była nauka jasnego, stosownego i ozdobnego wyrażania myśli prozą. Drugim elementem było formowanie postawy religijnej, moralnej, społecznej czy politycznej ucznia.
W większości szkół nauczano retoryki na podstawie analizy dzieł Cycerona. Uczono się na pamięć mów tego autora, aby potem w praktyce stosować jego sposób wysławiania się, argumentację czy figury retoryczne. Z jego prac czerpano sposoby umożliwiające przekonanie słuchaczy do własnych racji. Poza samymi mowami Cycerona, jako podręczników używano jego "O inwencji" oraz przypisywaną mu "Retorykę dla Herenniusza". Podstawowym podręcznikiem w wielu szkołach było też często "" Kwintyliana, bowiem w tym dziele teoria retoryki została zebrana w spójną całość, usystematyzowania i jasno wyłożona.
Poprawnie sformułowana wypowiedź powinna składać się z pięciu części: wstępu ("exordium"), narracji ("narratio"), argumentacji ("probatio"), refutacji ("refutatio") i zakończenia ("conclusio"). Uczeń układał swoją wypowiedź w tej właśnie formie. Dalej kształcono umiejętność konstruowania poprawnej wypowiedzi w trzech rodzajach – uzasadniającym ("genus deliberativum"), osądzającym ("genus iudiciale") i oceniającym ("genus demonstrativum"). Wyjaśniano, że rodzaje te odpowiadają ludzkiej skłonności do radzenia lub odradzania, oskarżania lub obrony, a także chwalenia lub ganienia. Prawidłowo napisana wypowiedź uzasadniająca dotyczyła czasu przyszłego, wypowiedź osądzająca czasu przeszłego, natomiast wypowiedź oceniająca czasu teraźniejszego.
Po opanowaniu przez ucznia części i rodzajów wypowiedzi, nauczano pisania i wygłaszania wypowiedzi w trzech stylach – niskim ("modus humilis"), średnim ("modus medius") lub wysokim ("modus gravis"). Wypowiedź należała do jednego z tych trzech stylów w zależności od stopnia ozdobności w zakresie słownictwa i szyku zdań, nasycenia środkami służącymi oddziaływaniu emocjonalnemu (takimi jak figury retoryczne czy metafory) oraz sposobu rytmizacji tekstu.
Dialektyka.
Zadaniem dialektyki ("dialectica") było opanowanie sztuki dyskutowania na dowolny temat. Dlatego we wstępnej części kursu wykładano zasady poprawnego rozumowania, służącego do analizy argumentów potwierdzających lub kwestionujących udowadnianą w czasie dyskusji tezę. Następnie, w formie praktycznego ćwiczenia, prowadzono debaty, podczas których jeden z uczniów starał się udowodnić dowolną tezę, a drugi ją obalić. Jako podręcznika używano najczęściej IV księgi "" Marcjana Kapelli, rzadziej "De topicis differentiis" Boecjusza.
Podczas szkolnych debat rozstrzygano problemy zadawane przez nauczyciela. Dzielono je na moralne ("Czy powinno się być posłusznym rodzicom, gdy żądają czynu sprzecznego z prawem?)", teoretyczne ("Czy historia jest nauczycielką życia?") oraz fizyczne ("Czy świat jest wieczny?"). Problemy formułowano w ten sposób, aby uczeń mógł na nie odpowiedzieć „tak” lub „nie”. Debatę rozpoczynał pytający, który na podstawie problemu wyznaczonego przez nauczyciela, formułował prostą kwestię. Odpowiadający wyraża swoje zdanie („tak” lub „nie“) – stawiał tezę, a następnie ją uzasadniał. W zależności od tego, którą alternatywę wybierał odpowiadający, pytający przyjmował zdanie przeciwne i starał się obalić tezę odpowiadającego. W tym celu, pod koniec swojej wypowiedzi, pytający zadawał odpowiadającemu kolejne pytanie, w formie wymagającej odpowiedzi „tak” lub „nie”. Zależnie od odpowiedzi, pytający kończył, udowadniając sprzeczną naturę tezy odpowiadającego.
Jeżeli odpowiadający odpowiadał „tak” na zadaną kwestię, przedstawiając uzasadnienie tezy formula_1 to pytający miał za zadania obalić formula_2 Aby to zrobić, musiał znaleźć tezę formula_3 która z jednej strony jest wnioskiem wynikającym z formula_1 ale z drugiej strony jej treść była nie do przyjęcia dla odpowiadającego. W tym przypadku odrzucenie formula_5 prowadziło do obalenia formula_2 Jeżeli natomiast odpowiadający mówił „nie” i uzasadniał tezę ¬formula_1 pytający musiał uzasadnić formula_2 Aby to zrobić, musiał znaleźć twierdzenie formula_3 które z jednej strony była niezbędną przesłanką dla formula_1 a z drugiej którego treść odpowiadający powinien zaakceptować. W tym przypadku akceptacja formula_5 prowadziła do przyjęcia formula_12.
Debata szkolna była ograniczona czasowo. Pytający przegrywał, gdy nie był w stanie obalić tezy w ustalonym czasie, natomiast wygrywał, gdy zdołał szybko wyprowadzić poprawne wnioski lub przesłanki z twierdzenia oponenta. Zaliczenie kursu dialektyki wiązało się zazwyczaj z wygraniem odpowiedniej liczby debat, często o charakterze publicznym.
Quadrivium.
Arytmetyka.
Arytmetyka ("arithmetic") była sztuką uczącą przeprowadzania obliczeń, stąd zwano ją też liczeniem ("computus"). Jej nauka składała się z dwóch elementów – arytmetyki teoretycznej i arytmetyki praktycznej. W części szkół pomijano wykłady teoretyczne, ograniczając naukę do wykształcenia u ucznia umiejętności przeprowadzenia podstawowych obliczeń. Większość szkół nauczała arytmetyki na bardzo wysokim poziomie. W VII i VIII wieku na synodach anglosaskich i frankijskich wydawano zarządzenia, w myśl których nie można było wyświęcić na kapłana osoby, która nie zaliczyła kursu arytmetyki. Dante twierdził, że arytmetyka jest najtrudniejszą, ale i najjaśniejszą ze sztuk, gdyż "podobnie do Słońca oświetlającego Ziemię, daje ona światło wszystkie innym naukom – jak oczy człowieka oślepia blask Słońca, tak jego inteligencja jest zbita z tropu nieskończonością liczb".
Źródłem wiedzy matematycznej w starożytnym Rzymie i średniowieczu było dzieło Nikomacha "", napisane najprawdopodobniej pod koniec I wieku, w którym podsumowane zostały ustalenia greckich uczonych. Praca Nikomacha była podstawą, na której swoje podręczniki napisali później Marcjana Kapella, Boecjusz, Kasjodor czy Izydor z Sewilli.
W przeciwieństwie do sztuk literackich, kurs arytmetyki uległ w średniowieczu daleko idącym – w stosunku do starożytności – zmianom. Doszło do dwóch zasadniczych przełomów w nauczaniu arytmetyki. W X wieku Gerbert z Aurillac wprowadził do artes udoskonalony abakus oraz nauczanie przeprowadzania dzielenia w słupkach, pozwalające na obliczenie reszty. W XIII wieku zastąpiono cyfry rzymskie cyframi arabskimi oraz wprowadzono cyfrę zero. Te zmiany powszechnie się przyjęły i zrewolucjonizowały, w późnym średniowieczu, kurs arytmetyki. Dlatego w badaniach nad sztukami wyzwolonymi wyróżnia się trzy okresy w nauczaniu arytmetyki: do X wieku, między X a XIII wiekiem oraz po XIII wieku.
Przez ponad tysiąc lat kurs arytmetyki teoretycznej oparty był na dwutomowym "De institutione artithmetica" Boecjusza. Znane są liczne przeróbki i skróty tej pracy, zachowały się komentarze do niej, napisane przez najwybitniejszych uczonych. Dzieło to było drukowane jeszcze w końcu XVI wieku. Było używane jako standardowy wstęp do matematyki, nawet po wprowadzeniu cyfr arabskich. Nie miało charakteru podręcznika dla początkujących, gdyż nie wyjaśniało technicznych reguł liczenia. Było zbiorem twierdzeń dotyczących klasyfikacji i właściwości liczb oraz zasad przeprowadzanie poszczególnych operacji matematycznych. Swój wykład zilustrował Boecjusz ponad stu diagramami.
Wśród podręczników objaśniających techniczne zasady przeprowadzania obliczeń, najbardziej obszernym i bardzo często używanym w różnych szkołach było ' Hrabana Maura, napisane w pierwszej połowie IX wieku. Na przykładzie obliczania daty Wielkanocy, Hraban w 96 rozdziałach omówił między innymi grecką notację arytmetyczną, sposoby przeprowadzenia wszystkich czterech działań na liczbach całkowitych, czy różne metody zapisu tych działań za pomocą cyfr rzymskich. Same obliczenia uczeń miał przeprowadzać „w głowie”, posiłkując się odpowiednimi technikami używania palców lub abakusa. Różne sposoby liczenia oraz rozwiązywania zadań tekstowych omówił Alkuin w popularnej pracy szkolnej ', napisanej dla najmłodszych adeptów sztuk.
Pierwszy przełom w nauczaniu arytmetyki związany był z działalnością Gerberta z Aurillac, który w latach 972–982 nauczał w Reims. Wśród jego dzieł charakter podręczników szkolnych miały "Regulae de abaci numerorum rationibus" oraz "De numerorum abaci rationibus". Ze względu na prosty i użyteczny sposób wykładu, podręczniki te stosowano przez wiele stuleci. Gerbert przedstawił w nich sposoby przeprowadzania dodawania, odejmowania i mnożenia za pomocą abakusa, ulepszające starożytne metody. Zaproponowany przez Gerberta sposób wykonywania dzielenia w słupkach był nowatorski, pozwalał na obliczenie reszty. Metoda Gerberta była jednak nadal bardzo skomplikowana i w szkołach zalecano zastępowanie dzielenia przez odnalezienie odpowiedniego mnożenia.
Zmienione przez Gerberta zasady liczenia oparte były na zmodernizowanym przez niego abakusie. Klasyczny abakus oparty był na systemie dziesiętnym. Składał się z kolumn, z których każda odpowiadała kolejnym dziesiątkom. W kolumny te wkładano kamyki. Osobna kolumna służyła do odkładania kamieni. Do klasycznego abakusa dodał Gerbert linię poziomą, zwaną "apices", położoną nad kolumnami. Linia ta była szczególnie użyteczna podczas wyliczania reszty z dzielenia lub działaniach na dużych liczbach. Nowy typ abakusa szybko został przyjęty w większości szkół, chociaż operacje na nim były trudniejsze, niż na abakusie klasycznym. Powszechne stosowanie ulepszonego abakusa w szkolnictwie między X a XIII wiekiem spowodowało, że okres ten zwany jest w literaturze naukowej abakusowym.
W XII wieku w szkołach europejskich toczył się ostry spór między zwolennikami arabskiego sposobu liczenia i zapisywania cyfr – zwanych algebraistami – a abacystami, zwolennikami tradycyjnych rzymskich cyfr i stosowania abakusa. Po ponad stu latach doprowadził on do drugiego przełomu w nauczaniu artes. Algebraiści wprowadzili hindusko–arabski system notacji, wartość lokalną, cyfrę zero oraz kombinowane stosowanie cyfr i liter przy rozwiązywaniu problemów arytmetycznych. Większość szkół przyjęła nowy system obliczeń w XIII wieku. Jednak do końca XVI wieku część nauczycieli odrzucała zmiany, nadal zalecając notację rzymską i stosowanie abakusa.
Najstarsze elementy nowego systemu znane są z prac Adelarda z Bath, powstałych w początkach XII wieku. Około roku 1140 napisał podręcznik arytmetyki, który zatytułował "Algorismus". Podręcznik ten był w następnych dziesięcioleciach wykorzystywany przez algebraistów w różnych szkołach europejskich przy wprowadzaniu nowego sposobu liczenia. Podobnie zatytułowany podręcznik napisał kilkadziesiąt lat później Gerard z Cremony. Rzadko czytano w szkołach, fundamentalne dla dalszego rozwoju matematyki, dzieło Fibonacciego "Liber abaci" z 1202 roku. Natomiast status podstawowych podręczników w następnych stuleciach uzyskały, napisane w pierwszej połowie XIII wieku, podręczniki : "Alghoritmus demonstratus" (objaśniający sposób przeprowadzania obliczeń za pomocą cyfr arabskich) oraz "Arithmetica demonstrata" (poświęcony arytmetyce teoretycznej). Na podstawie dzieł Nemorariusa w późnym średniowieczu ustaliła się nowa terminologia szkolna, zgodnie z którą termin arytmetyka odnosił się do arytmetyki teoretycznej, zaś obliczenia zwano algorytmem.
Geometria.
Kurs geometrii ("geometria") w ramach artes był zbliżony do późniejszego nauczania geodezji. Składał się z dwóch części – nauczania geografii oraz właściwej geometrii. W niektórych szkołach rozszerzano go, na przykład o podstawy biologii czy historii. Większość tekstu podręcznika Marcjana Kapelli zajmowały opisy krain, historycznych miejsc i związanych z nimi faktów. Dopiero w ostatnich akapitach omówione zostały definicje linii, trójkąta, kwadratu, okręgu, ostrosłupa i stożka. Natomiast w podręczniku Boecjusza proporcje były odwrotne.
Chociaż w starożytności i średniowieczu niektórzy autorzy byli przeciwnikami nauki o kulistości Ziemi, podręczniki jednoznacznie opisywały to zjawisko. Twierdzenie, że Ziemia jest kulą, znalazło się między innymi w pracach Marcjana Kapelli, Boecjusza, czy Kasjodora. Jedynie Izydor z Sewilli, w jednym z miejsc swojego dzieła, opisał ją jako okrąg. Szczegóły nauki o kulistości Ziemi opierano przede wszystkim na komentarzu Makrobiusza do "Snu Scypiona" Cycerona.
Na kuli ziemskiej wyróżniano pięć stref, z których dwie – arktyczna i antarktyczna – nie są zamieszkałe z powodu zimna. Między dwiema nadającymi się do zamieszkania strefami umiarkowanymi, rozciąga się strefa gorąca, nie zamieszkana wskutek żaru. Antypodzi, którzy mieszkają w południowej strefie umiarkowanej, nie maja nic wspólnego z mieszkańcami półkuli północnej. Cały znany i zamieszkały świat umieszczony został w tej koncepcji w jednej strefie – północnej umiarkowanej ("temperata habitabilis"). W niektórych szkołach nauczano nie o pięciu, ale siedmiu strefach, gdy strefę gorącą przedzielono rzeką zwaną Oceanem i traktowano jako trzy odrębne strefy.
Z twierdzeniem o kulistości Ziemi wiązała się nauka o grawitacji, którą nazywano najczęściej "przyrodzoną skłonnością Ziemi". Wincenty z Beauvais w swoim podręczniku sztuk, napisanym w pierwszej połowie XII wieku, analizując grawitację starał się wyjaśnić, co by się zdarzyło, gdyby wywiercić dziurę na wylot przez kulę ziemską i wrzucić tam kamień. Jego zdaniem, siła grawitacji spowoduje, że kamień zatrzyma się w jądrze Ziemi. W innym średniowiecznym podręczniku wyjaśniono: "Z każdej części Ziemi, gdziekolwiek mieszkają ludzie, czy to na górze, czy to na dole, zawsze się im wydaje, że chodzą bardziej prosto niż wszyscy inni. I właśnie tak, jak nam się wydaje, że są pod nami, im wydaje się, że my jesteśmy nad nimi".
Źródłem wiedzy geometrycznej w starożytnym Rzymie i średniowieczu było dzieło Euklidesa "Elementy", napisane najprawdopodobniej w IV wieku przed Chrystusem. W średniowieczu znano je dzięki, opartym na redakcji Teona z Aleksandrii, podręcznikom Marcjana Kapella, Boecjusza i Kasjodora. Kurs geometrii prowadzono zazwyczaj posługując się "De institutione geometrica" Boecjusza. Prawdopodobnie druga księga tego dzieła, w wersji znanej współcześnie, została przeredagowana w X wieku, w czasach Gerberta z Aurillac, gdyż zawiera fragmenty, w których wyjaśniono zasady stosowania zmodernizowanego abakusa do obliczeń geometrycznych. W szkołach uczono definicji różnych figur geometrycznych oraz obliczania powierzchni trójkątów, prostokątów, wielokątów oraz okręgów. Typowym zadaniem z podręcznika Boecjusza było wykreślenie trójkąta równobocznego z linii o określonej długości i obliczenie powierzchni nowej figury.
W roku 1120 Adelard z Bath przetłumaczył z arabskiego na łacinę wszystkie księgi "Elementów", w roku 1188 niezależnego tłumaczenia dokonał Gerard z Cremony, co w XIII wieku doprowadziło do przełomu w nauczaniu geometrii. W najlepszych szkołach podczas kursu stosowano "Practica geometriae" Fibonacciego z 1222 roku, "De traingulis" z około 1237 roku czy "De geometria speculativa" Thomasa Bradwardine z około 1327 roku. Podręczniki te wprowadziły do artes między innymi układ współrzędnych czy naukę o perspektywie.
Astronomia.
Kurs astronomii ("astronomia") obejmował nauczanie matematycznych sposobów mierzenia i obliczania czasu (komputystykę), wyjaśnienie struktury wszechświata (kosmografię) oraz obserwację nieba widzianego z Ziemi.
W większości szkół do zaliczenia astronomii wystarczało zdobycie umiejętności układania kalendarza. Podstawowym podręcznikiem, który wykorzystywano, było " Bedy z 725 roku. Współczesny kalendarz został w zasadzie wypracowany na potrzeby kursu sztuk. Uczniowie układali go na tak zwanych tablicach paschalnych. Wpierw ustalano dzień Wielkanocy na podstawie cyklu księżycowego (235 miesięcy księżycowych), na który składało się 19 lat słonecznych. Po wykonaniu odpowiednich obliczeń, przez kombinację (28 lat) z cyklem księżycowym uczeń wyliczał cykl paschalny (532 lata), po upływie którego fazy Księżyca przypadają na te same dni roku i tygodnia. Kolejny zabieg dotyczył ustalenia dla równonocy wiosennej. Data Wielkanocy regulowała układ konkretnego roku, który należało – wychodząc od niej – podzielić na tygodnie. Obliczenia te były skomplikowane astronomicznie i arytmetycznie.
Szczegóły teorii Ptolemeusza wykładano przede wszystkim na podstawie VIII księgi " Marcjana Kapelli. Na ten podręcznik powoływał się jeszcze Kopernik w XVI wieku. W lepszych szkołach używano przyrządów astronomicznych do prowadzenia własnych pomiarów. Starożytna i średniowieczna astronomia oparta była na obliczeniach matematycznych. Jak twierdził Tomasz z Akwinu, podczas kursu astronomii "daje się opis kół ekscentrycznych i epicyklów na tej podstawie, że jeżeli się robi założenie ich istnienia, dostrzegalne zmysłami pozory dotyczące ruchów niebieskich mogą zostać zachowane. Ale nie jest to ścisły dowód, ponieważ być może dałyby się one również zachować przy odmiennym założeniu". Stąd w części szkół średniowiecznych nigdy nie odrzucono całkowicie modelu heliocentrycznego. Teoria Kopernika nie wywołała w sztukach sprzeciwu, gdyż traktowano ją jako uzasadnioną matematycznie hipotezę. Sprzeciw wywołał dopiero Galileusz, który nalegał, aby hipotezę Kopernika traktować jako jedyny prawdziwy opis wszechświata.
Zgodnie z dominującym modelem nauczano, że wszechświat jest kulisty. Jedynie Ziemia, znajdująca się w jego centrum, pozostaje nieruchoma. Wszystkie inne części wszechświata znajdują się w ciągłym ruchu. Ziemia jest otoczona grupą obracających się kul, obejmujących jedna drugą. Kule te nazywano ("sphaerae"), niebiosami ("coela"), elementami ("elementa") lub kręgami niebieskimi ("orbes celestes"). Każda z tych sfer ma swoje bieguny oraz oś obrotu. Sfery wypełnia pustka ("eter"). W każdej z pierwszych siedmiu sfer znajduje się jedno świecące ciało niebieskie ("planeta"). W kolejności są to Księżyc, Merkury, Wenus, Słońce, Mars, Jowisz i Saturn. Sferę Saturna obejmuje kolejna kula, sfera gwiazd stałych ("stellatum"), w której znajdują się wszystkie gwiazdy. Ostatnią jest ("primum mobile"). Nie zawiera ona żadnego świecącego ciała niebieskiego, a o jej istnieniu wnioskowano z ruch pozostałych sfer – ruch ten bez hipotezy dodatkowej sfery nie miałby swojej przyczyny.
We wszechświecie wyróżniano dwie strefy, i pozaksiężycową. Granicą między nimi jest Księżyc. W podręcznikach wyjaśniano, że w każdej z tych stref obowiązują inne prawa. W świecie podksiężycowym występuje atmosfera, a bytami ożywionymi i nieożywionymi rządzi grawitacja, przypadkowość i zmienność. Natomiast w świecie pozaksiężycowym występuje próżnia, a istniejące tam byty podlegają , konieczności oraz niezmienności.
Wszechświat nie jest nieskończony. Za Arystotelesem i Marcjanem Kapellą nauczano, że za ostatnią sferą " nie ma ani miejsca, ani pustki, ani czasu. Dlatego cokolwiek tam jest, jest takiego rodzaju, że nie zajmuje przestrzeni, ani nie podlega czasowi". Poza granicą wszechświata załamuje się czasoprzestrzenny sposób myślenia człowieka. Gdy Dante przekracza tę granicę, Beatrycze mówi mu: "Duch nasz promienisto z najwyższych światów sfery, w ono wnika niebo, co jeno jest światłością czystą, światłością myśli pełną ukochania".
Muzyka.
Muzyka ("musica") była sztuką nauczaną prawie wyłącznie teoretycznie, uważaną za rozszerzenie arytmetyki. W ramach kursu muzyki wprowadzano różne nowe pojęcia matematyczne, na przykład ułamki. Sztukę tę określano niekiedy zgodnością ("harmonia"), gdyż jej celem było wykazanie harmonii świata opisanego liczbami. Taka koncepcja wywodziła się z filozofii platońskiej i neoplatońskiej. Często w tym kontekście cytowano w średniowieczu Chalcydiusza, który w komentarzu do "Timajosa" Platona, stwierdził, że nauka "nie dotyczy tej muzyki, która cieszy plebejuszy, ale owej boskiej muzyki, która nigdy nie odstępuje od rozumienia i rozumu". Nie kształcono więc podczas kursu muzyki umiejętności śpiewu czy gry na instrumencie. Wyjątkiem były niektóre średniowieczne szkoły klasztorne lub katedralne, w których przysposabiano uczniów do uczestnictwa w officium. Terminy muzyka i muzyk, we współczesnym znaczeniu, ukształtowały się dopiero w XVI wieku.
Pierwsza część kursu poświęcona była historii i znaczeniu muzyki, przedstawianej jako uniwersalny język ludzkości i całego wszechświata. Wszechświat, zgodnie z tą koncepcją, opisywano jako przestrzeń ogromną, ale nie milczącą – tworzącą poprzez swoją matematyczną harmonię dźwięk ("tonus"). Następnie, wyjaśniając zjawisko harmonii, wprowadzano pojęcie matematycznej proporcji ("ratio, analogia") oraz wynikające z niej zjawiska dysonansu ("asymphonia") i konsonansu ("symphonia"). Zjawiska te tłumaczono nie tylko na przykładzie muzyki, ale także literatury, astronomii, czy geometrii. W drugiej części kursu z twierdzeń o proporcjach wyprowadzano pojęcie ułamka ("fractio"). Uczono działań na ułamkach, skupiając się przede wszystkim na dzieleniu. Notacja stosowana podczas nauki była odmienna w różnych epokach i krajach, opierała się jednak zawsze na literach greckich lub łacińskich.

</doc>
<doc id="85122" url="https://pl.wikipedia.org/wiki?curid=85122" title="Rawenna">
Rawenna

Rawenna (wł. "Ravenna") – miasto i gmina w północnych Włoszech w regionie Emilia-Romania, stolica prowincji Rawenna. Według danych na rok 2007 gminę zamieszkiwało 151 055 osób, 228 os./km².
Miasto leży na równinie u zbiegu rzek Ronco i Montone, w odległości 10 km od Morza Adriatyckiego, z którym połączone jest żeglownym kanałem.
Rawenna to znaczący ośrodek przetwórstwa ropy naftowej (rafineria) i gazu ziemnego. W pobliżu zachodzi eksploatacja podmorskich złóż gazu ziemnego, produkcja nawozów sztucznych i kauczuku syntetycznego. Ważną rolę odgrywa również przemysł metalowy, włókienniczy i spożywczy (gł. tłocznie oleju z oliwek). W obszarze miasta znajduje się port handlowy, węzeł kolejowy i drogowy, ośrodek turystyczny (kąpielisko Marina di Ravenna) z licznymi zabytkami, muzeami i galerią malarstwa.
Historia.
Od około XIV w. p.n.e. okolice dzisiejszej Rawenny zamieszkane były przez Umbrów. Ich należy prawdopodobnie uważać za założycieli miasta. W VI w. p.n.e. tereny te dostały się pod władzę Etrusków, a później nadpadańskich Galów – Senonów. Około 191 p.n.e. Rawenna przyłączona została do republiki rzymskiej podczas podboju części Galii Przedalpejskiej po II wojnie punickiej.
Dogodne położenie na północno-wschodnim wybrzeżu Italii (miasto znajdowało się wówczas na przybrzeżnych lagunach, które w czasach późniejszych uległy zamuleniu) spowodowało, że Rawenna rozwijała się jako ważny rzymski port. W 132 p.n.e. miasto otrzymało połączenie z systemem rzymskich dróg, gdyż przebiegła przez nie wybudowana wówczas via Popillia-Annia, łącząca Rimini z Akwileą. Po wybudowaniu w czasach Oktawiana Augusta "Portus Classis", pełniącego rolę głównej bazy floty rzymskiej na Adriatyku, Rawenna stała się najważniejszym portem w tym rejonie. W początkach II w. cesarz Trajan doprowadził do miasta 70 km akwedukt.
Wielka kariera Rawenny rozpoczęła się w początkach V w. W 402 r. cesarz Flawiusz Honoriusz przeniósł się do niej ze swoim dworem z zagrożonego przez Wizygotów Mediolanu. Aż do zdetronizowania ostatniego cesarza zachodniorzymskiego przez Odoakra w 476 r., Rawenna była miastem rezydencjalnym cesarzy zachodniorzymskich. W 426 r. cesarz Walentynian III wydał tzw. konstytucję raweńską, znaczącą dla ujednolicenia i późniejszej kodyfikacji prawa rzymskiego.
W 438 r. Rawenna została podniesiona do rangi stolicy arcybiskupiej. Jej arcybiskupi przez całe średniowiecze odgrywali ważną rolę, zachowując niemal książęce znaczenie.
Od 476 do 493 r. była stolicą pierwszego na półwyspie apenińskim „barbarzyńskiego” państwa Odoakra. W czasie trzyletniego oblężenia (od 490) przez Ostrogotów uległa znacznym zniszczeniom. Zwycięski Teodoryk uczynił ją stolicą swego królestwa, obejmującego całą Italię. W 540 r. miasto zdobył bizantyjski wódz Belizariusz, biorąc jednocześnie do niewoli króla Witigesa. Rozległe jeszcze posiadłości bizantyjskie w Italii zostały zorganizowane, wraz z Sycylią, w Egzarchat Rawenny (565). Przez następne 200 lat Rawenna była stolicą zmniejszającego się ciągle władztwa bizantyjskiego we Włoszech.
Około 751 r. Rawenna została zdobyta przez Longobardów, a w 754 r. odebrana im przez interweniującego po stronie papieża Stefana III króla Franków Pepina III. Pepin w 765 r. przyłączył miasto do Państwa Kościelnego, w którym z przerwami pozostawało do 1859 r.
Rawenna była ważnym ośrodkiem, w którym przetrwały tradycje rzymskie, przyczyniając się do tzw. odrodzenia karolińskiego na przełomie VIII i IX w. Powstające w monarchii Karola Wielkiego budowle wzorowane były na raweńskich, np. słynna kaplica pałacowa w Akwizgranie wzorowana na bazylice San Vitale.
Od IX wieku działała w Rawennie słynna szkoła prawnicza, podtrzymująca i upowszechniająca znajomość prawa rzymskiego. Na jej bazie powstało na przełomie XI i XII w. studium, które może ubiegać się z uniwersytetem bolońskim o miano pierwszego uniwersytetu. W połowie XII w. miasto uzyskało krótkotrwałą samodzielność. Od XIII w. najbardziej znaczącym w Rawennie był ród da Polenta, pod władzą którego, po przeniesieniu siedziby papieskiej do Awinionu (1308) i w okresie wielkiej schizmy zachodniej na przełomie XIV i XV w., uzyskała faktyczną niezależność. Gościem Guido Novello da Polenta był w ostatnich latach życia Dante, który tu kończył Boską komedię i zmarł w 1321 r.
W latach 1449-1509 miasto należało do Wenecji. W czasie wojen włoskich dostało się na jakiś czas (1512-1526) pod panowanie Francji po bitwie pod Rawenną, jednej z pierwszych bitew, w których decydującą rolę odegrała artyleria, przegranej przez Ligę Świętą. Po wypędzeniu Francuzów, Rawenna z powrotem trafiła do Państwa Kościelnego. W latach 1797-1814 wchodziła w skład kolejnych, tworzonych przez Napoleona Bonaparte państw w północnej Italii. W okresie tendencji zjednoczeniowych we Włoszech, Rawenna przyłączyła się w 1859 r. do Królestwa Sardynii, wchodząc wraz z nim w 1861 r. w skład Królestwa Włoch.
Przeszłość Rawenny uzasadnia traktowanie jej jako jednej z historycznych stolic Europy. Dostrzegł to Jan Paweł II, wybierając miasto na miejsce homilii na temat chrześcijańskiej tożsamości kontynentu:
Zabytki.
Rawenna znana jest przede wszystkim jako ośrodek mozaikarstwa. Osiem zabytków Rawenny (mauzoleum Galli Placydii, baptysterium Ortodoksów, Sant’Apollinare Nuovo, baptysterium Arian, kaplica arcybiskupia, mauzoleum Teodoryka, San Vitale, Sant’Apollinare in Classe), określonych jako zabytki wczesnego chrześcijaństwa i mozaikarstwa, zostało wpisanych w 1996 roku na listę światowego dziedzictwa UNESCO.
Architektura Rawenny jest ściśle związana z jej historią. Z pierwszego okresu (V wiek), związanego z przebywającym w niej dworem zachodniorzymskim, zachowało się przede wszystkim mauzoleum Galli Placydii i baptysterium Ortodoksów, zwane także od imienia biskupa, który dokończył jego budowy, baptysterium Neona. Oprócz tego wzniesiono bazylikę San Giovanni Evangelista, Basilica Ursiana (katedrę św. Ursusa) i inne budowle sakralne. Pod rządami ariańskiego króla Teodoryka (2. połowa V w. – 1. połowa VI) miasto wzbogaciło się o katedrę ariańską (dzisiejszy kościół Spirito Santo) z końca V wieku, kościoły: Sant’Apollinare Nuovo, Sant’Apollinare in Classe i San Vitale, baptysterium Arian, mauzoleum Teodoryka. Za Justyniana, gdy Rawenna była stolicą egzarchatu, ukończone zostały kościoły Sant’Apollinare in Classe oraz San Vitale; niektóre inne zabytki zostały zmodernizowane.
Choć Rawenna jest znana głównie z zabytków wczesnochrześcijańskich i bizantyńskich, do interesujących zabytków należą też budowle, które powstały później, m.in. ratusz z XV i XVII wieku, XVIII-wieczne pałace, grobowiec Dantego z 1780.
Basilica Ursiana.
Pierwotnie zbudowana w V wieku, przez Honoriusza, jako pięcionawowa bazylika. Odbudowana w nowej formie w XVIII wieku.
Mauzoleum Galli Placydii.
Galla Placydia była córką Teodozjusza Wielkiego. Mauzoleum zbudowane zostało ok. 440 r. w sąsiedztwie kościoła Santa Croce (św. Krzyża). Kościół Santa Croce został zbudowany na początku V wieku, na planie krzyża greckiego. Mauzoleum dobudowano do świątyni jako zakończenie narteksu. Mauzoleum, zachowane do czasów obecnych w prawie niezmienionej formie, jest jednym z przykładów architektury wczesnochrześcijańskiej. Dziś jest to wolno stojąca, ceglana budowla o planie krzyża greckiego. Centralną część przykrywa sklepienie żaglaste, a nad ramionami krzyża skonstruowano sklepienia kolebkowe. Zewnętrzną dekorację skomponowano arkadkowych pilastrów. Ściany wewnętrzne i sklepienia zdobią cenne mozaiki.
Baptysterium Ortodoksów (Neona).
Ceglana budowla na planie oktogonalnym, wzniesiona na przełomie IV i V wieku, końcowy wystrój uzyskała ok. 458 r. w czasach biskupa Neona (stąd druga nazwa: baptysterium Neona). Jest to jedno z najlepiej zachowanych baptysteriów zbudowanych w V wieku, a jednocześnie najstarszy zabytek chrześcijańskiej Rawenny, pochodzący z czasów upadku Imperium Rzymskiego.
Baptysterium wchodziło w skład kompleksu kościelnego, fundowanego w końcu IV w. przez biskupa Orso (Ursusa). Wielka katedra, wielokrotnie przebudowywana, została ostatecznie rozebrana w XVIII wieku i zastąpiona nową, klasycystyczną budowlą. Katedrze towarzyszy ceglana, okrągła kampanila z X wieku, z trzema poziomami romańskich okien – biforiów i triforiów.
Kościół San Vitale.
Budowę rozpoczęto w czasach Teodoryka Wielkiego, a jej finansowanie zapewnił grecki bankier Julian ("Guliano Argentario") – być może agent bizantyńskiego cesarza Justyniana. Prace kontynuowano po wkroczeniu armii Bizantyńskiej do miasta. Jest to ośmioboczna budowla na planie centralnym z obejściem i narteksem, przykryta kopułą. Do nawy przylega 8 nisz. Wnętrze kościoła zdobią mozaiki w stylu bizantyńskim, wykonane po 540 r. W prezbiterium zachowały się sceny z portretami Justyniana i jego żony Teodory w otoczeniu dworu.
Bazylika Sant’Apollinare Nuovo.
Zbudowana przez Teodoryka Wielkiego w 504, pierwotnie była kościołem dworskim pod wezwaniem Zbawiciela (San Salvatore). Od IX wieku, kiedy przeniesiono tam relikwie męczennika, znana jako Sant’Apollinare Nuovo. W bazylice, na ścianach nawy głównej, zachowały się mozaiki z V wieku, przedstawiające cuda Jezusa, wizerunki proroków i procesje męczenników oraz męczennic, pierwotnie będące orszakami cesarskimi. Stojąca obok kościoła wieża dzwonnicy, zbudowana na planie koła, pochodzi z XI wieku.
Bazylika Sant’Apollinare in Classe.
Ta trójnawowa bazylika została konsekrowana w 549 roku. Jej absydę zdobi mozaika z wizerunkiem patrona kościoła (św. Apolinarego) i dwunastoma owieczkami; sceną Przemienienia Pańskiego, w której Chrystus uosabiany jest przez krzyż, a apostołowie przez baranki; ręką Boga wśród chmur oraz Mojżeszem i Eliaszem.
Baptysterium Arian.
Bryła i dekoracja kopuły przypominają wcześniejsze baptysterium Neona. Zbudowane zostało na planie ośmiokąta z czterema apsydami. Kopułę zdobi scena Chrztu w Jordanie, wokół dwunastu apostołów w procesji prowadzonej przez św. Piotra i św. Pawła oraz tron dla Chrystusa (tzw. Etimasia) (VI wiek).
Mauzoleum Teodoryka.
Budowla na planie centralnym przykryta kopułą wykonaną z jednego bloku kamienia. Splądrowane po zajęciu Rawenny przez Bizantyjczyków.

</doc>
<doc id="85124" url="https://pl.wikipedia.org/wiki?curid=85124" title="Abchazowie">
Abchazowie

Abchazowie, Abchazi (nazwa własna: "Apsua") – rdzenna ludność Abchazji. Szacunki dotyczące liczebności tego narodu, który żyje rozsiany w 52 krajach świata, nie są jasne, choć według niektórych źródeł ich liczba może sięgać nawet 600 tysięcy. W samej Abchazji żyje ich ponad 122 tys. Największa populacja Abchazów poza Abchazją występuje w Turcji (ok. 44 tys.). Spora grupa występuje także w Federacji Rosyjskiej (11 tys.), zaś za sprawą emigracji zarobkowej w Europie Zachodniej oraz krajach arabskich, dokąd Abchazowie emigrowali w XIX wieku. Niewielkie ich skupisko znajduje się również w Gruzji (ok. 3600), głównie w Adżarii, a także na Ukrainie (ok. 1400). Abchazowie wyznają przede wszystkim prawosławie i islam sunnicki. Ich mową ojczystą jest język abchaski, należący do rodziny języków kaukaskich.
Historia.
Przodkowie Abchazów byli rdzennymi mieszkańcami Zachodniego Kaukazu, spokrewnieni z narodami północnokaukaskiej grupy adygejskiej. Ich najbliższymi krewnymi są Adygejczycy, Czerkiesi i Kabardyjczycy. Wspominają o nich, pod nazwą "Abeszla", już kroniki asyryjskie, później zaś antyczne kroniki, wyróżniające plemienne związki Abazgów ("Adyghe") na północy i Apsilów ("Apsilae") na południu. To wśród tych grup etnicznych, zamieszkujących przynajmniej od I wieku n.e. starożytną Kolchidę, naukowcy widzą przodków Abchazów.
Uważa się, iż proces konsolidacji plemion abchaskich w jedną narodowość rozpoczął się w VII wieku, kiedy do władzy doszła lokalna dynastia Anosydów, zwanych także Leonidami. W 780 roku, wywodzący się z niej władca abchaski, Leon II zjednoczył ziemie dzisiejszej zachodniej Gruzji i Abchazji w jedno silne państwo noszące nazwę Królestwa Abchazji, któremu udało się uniezależnić od Cesarstwa Bizantyńskiego. Przeżywało ono swój rozkwit na przełomie IX i X wieku. W wyniku braku męskiego potomka z rodu Leonidów, na przełomie X i XI wieku ziemie abchaskie weszły w skład Królestwa Gruzji będącego pod rządami gruzińskiej linii dynastycznej Bagrationi. Od XII wieku, jako Księstwo Abchazji, cieszyło się ono dość szeroką autonomią, która trwała również po upadku monarchii gruzińskiej i zdobyciu kontroli nad Kaukazem przez Turków osmańskich. 
Choć od czasów powstania Królestwa Abchazji elity abchaskie przyjęły gruzińską kulturę i używały języka gruzińskiego, uważa się, że reszta Abchazów (którymi byli głównie chłopi) pozostały przy własnym języku i kulturze. Dzięki temu udało im się przechować je w swej tradycji aż do XIX wieku, kiedy to narodził się abchaski ruch narodowy.
W 1810 roku Abchazja została podporządkowana Imperium Rosyjskiemu. W połowie XIX wieku pojawiło się abchaskie piśmiennictwo, oparte na cyrylicy. Po zniesieniu w 1864 roku przez Rosję autonomii Abchazji, w 1866 wybuchło powstanie narodowe Abchazów, które zostało jednak krwawo zdławione. Kolejne powstanie Abchazów (razem z Czeczenami) przeciwko Rosji wybuchło w 1877 roku i także zostało stłumione. W konsekwencji doszło do masowego wypędzenia nawet 3/4 Abchazów przez Morze Czarne do Turcji (muhadżirstwo). Kolejna duża fala emigracji ludności abchaskiej do tego kraju nastąpiła w latach 1918–1922. W rezultacie powstała tam silna diaspora, która jednak z czasem zasymilowała się z narodem dominującym. 
W 1921 roku, po opanowaniu przez bolszewików niezależnej Demokratycznej Republiki Gruzji, z jej terytorium bolszewicy utworzyli dwie socjalistyczne republiki radzieckie: Abchaską oraz Gruzińską. Władze radzieckie podjęły decyzję zawrzeć umowę związkową pomiędzy Gruzją a Abchazją o utworzeniu wspólnego państwa radzieckiego, składającego z dwóch równoprawnych republik, ale mającego wspólną nazwę (Gruzja) oraz stolicę Tyflis (tak nazywano wtenczas Tbilisi). W takiej postaci Gruzja razem z Abchazją weszły w skład Zakaukaskiej Federacyjnej Socjalistycznej Republiki Radzieckiej, a w jej składzie i w nowo powołany Związek Socjalistycznych Republik Radzieckich (obok Rosji, Ukrainy i Białorusi). W 1931 roku status Abchazji został zdegradowany do Abchaskiej Autonomicznej Socjalistycznej Republiki Radzieckiej, która została wcielona w skład Gruzińskiej SRR jako jej integralna część z limitowaną autonomią. Ożywienie abchaskiego ruchu narodowego, a zwłaszcza nadanie mu przez abchaską inteligencję w latach 80. XX wieku (w czasie reform pieriestrojki) zorganizowanych form, a następnie proklamowanie niepodległości Republiki Abchazji w 1992 roku, zakończyło proces narodowej konsolidacji Abchazów.
Jako efekt trwającej od 2011 wojny domowej w Syrii, mieszkający tam Abchazowie (których według abchaskiego MSZ może być nawet 10 tys.) zaczęli emigrować do Abchazji. Przy pomocy rządu abchaskiego, do lipca 2013 około 467 Syryjczyków abchaskiego pochodzenia przybyło na stałe do Abchazji, a do 7 sierpnia liczba ta urosła do 531. Program repatriacji opracowany przez abchaski rząd skutkował także przybyciem 4262 Abchazów z Turcji i 2500 z Rosji.
Religia.
Miejscowe wierzenia począwszy od IV w. zaczęły być wypierane przez chrześcijaństwo. Do końca XVI wieku zdecydowana większość Abchazów wyznawała prawosławie. Wraz ze zdobyciem kontroli nad terenem Kaukazu przez Turków, na ziemiach abchaskich dynamicznie rozwijał się islam; w XVIII wieku był już religią dominującą. Zmianę sytuacji przyniosła masowa emigracja muzułmańskiej ludności abchaskiej w XIX wieku, spowodowana podbojem Abchazji przez Rosję. 
Według danych z 2003 roku 60% mieszkańców Abchazji wyznawała chrześcijaństwo (głównie prawosławie), 16% islam sunnicki, 8% deklarowało się jako ateiści lub niereligijni, 5% jako poganie, a 3% jako wyznawcy etnicznych wierzeń abchaskich; badania wskazują na głównie formalny stosunek Abchazów muzułmanów i chrześcijan do religii oraz faktyczne odprawianie obrzędów tradycyjnej politeistycznej religii abchaskiej przez większość nominalnych muzułmanów, chrześcijan oraz ateistów. Diaspora abchaska, której największym ośrodkiem jest Turcja, w większości wyznaje islam.

</doc>
<doc id="85125" url="https://pl.wikipedia.org/wiki?curid=85125" title="Ferrara">
Ferrara

Ferrara – miasto w północnych Włoszech, w regionie Emilia-Romania, w prowincji Ferrara, ok. 50 km na NNE od Bolonii, nad rzeką Pad, która płynie 5 km na północ od centrum.
Według danych na rok 2004 gminę zamieszkiwało 130 461 osób (322,9 os./km²).
Przemysł spożywczy, chemiczny, maszynowy, metalowy, włókienniczy, ośrodek handlu rolnego, węzeł kolejowy (stacja Ferrara) i drogowy, ośrodek uniwersytecki. Liczne zabytki i muzea. Wśród nich ogromny zamek d’Estów i monumentalna katedra gotycka, typowa dla miast Emilii-Romanii (Parmy, Modeny czy Fidenzy)
Historia.
Podobno założona jako rzymska kolonia Forum Alieni. Ślady osadnictwa znaleziono wokół katedry oraz w pobliżu tzw. "castrum bizantino". Pierwsze źródła pisane odnotowują Ferrarę w 754 roku jako miasto wchodzące wcześniej w skład egzarchatu Rawenny. W 984 weszła w skład księstwa Modeny (lenna cesarza Ottona I). Pierwszym władcą był Tedald z Kanossy, kuzyn Ottona I. Potem weszła w skład posiadłości papieskich, uzyskała niezależność w 1101 jako komuna miejska, należąca jako wolne miasto do Ligi Lombardzkiej. Od 1240 we władaniu rodu d’Este jako księstwo, za panowania tego rodu miasto przeżywało rozkwit. W 1385 rozpoczęła się budowa zamku św. Michała, a w 1391 został założony uniwersytet. Na dwór d’Este przybywało wielu artystów, malarzy poetów i muzyków, wśród nich Petrarka, oraz Mikołaj Kopernik. Ferrara jest miejscem narodzin renesansowego kaznodziei Girolama Savonaroli w 1452.
O potędze rodu d’Este świadczy to, iż udało się zawrzeć w 1501 roku małżeństwo między Alfonsem d’Este, a córką papieża Aleksandra VI – Lukrecją Borgia.
W późniejszych okresach dochodziło do mariaży pomiędzy potomkami d’Este a dziećmi ważnych monarchów europejskich, np. córka króla Francji Ludwika XII – Renée Francuska poślubiła Alfonsa II d’Este.
Do 1597 Ferrara była lennem, a od 1598 prowincją Państwa Kościelnego, w okresie 1794–1814 pod okupacją francuską, 1832–1859 pod kontrolą (okupacją) austriacką, przeszła pod zarząd Królestwa Sardynii, a w 1861 włączona do Królestwa Włoch.
Zabytki.
Starówka w Ferrarze otoczona jest fortyfikacjami bastionowymi z XV-XVI w. o długości 9 km. Są to, obok Lukki, najlepiej zachowane umocnienia renesansowe we Włoszech.
Do najbardziej znanych budowli należy zamek d’Este ("Castello Estense") usytuowany w centrum miasta. Jest to ceglany budynek z masywnymi bastionami, otoczony fosą. Jego budowę rozpoczęto w 1385. Został przebudowany po pożarze w 1554, a jego wnętrza jeszcze wielokrotnie przekształcane.
Katedra konsekrowana w 1135 w stylu romańskim i dokończona w XIII w., z renesansową kampanilą z lat 1451–1493 i barokowym wystrojem wnętrza.
Ratusz przebudowany w XVIII w., wcześniej rezydencja rodu d’Este.
Średniowieczny uniwersytet z wydziałami prawa, architektury, medycyny, farmacji i nauk przyrodniczych, z ogrodem botanicznym.
Renesansowe pałace, m.in.: "Palazzo dei Diamanti", "Casa Romei", "Palazzo Schifanoia".
Klasztor dominikanów z grobowcami członków rodu d’Este: Alfonsa I, Alfonsa II, Ercole I, Ercole II, Lukrecji Borgia, Eleonory Aragońskiej i in.
Synagoga pierwotnie z 1421, odnowiona i przebudowana w 1820 oraz Muzeum Żydowskie w obrębie dawnego getta z lat 1627–1859.
Opera ("Teatro Comunale") z lat 1786–1797.
Klasztor kartuzów z cmentarzem z XIX w.
Kościoły: NMP, św. Benedykta, św. Karola, św. Krzysztofa, św. Dominika, św. Franciszka, św. Jerzego, św. Pawła, św. Romana.
Dom poety Ludovico Ariosto, w którym tenże zmarł w 1532.
Pałac Ludovico il Moro.
Inne informacje.
31 maja 1503 roku Mikołaj Kopernik uzyskał na uniwersytecie w Ferrarze tytuł doktora prawa kanonicznego.
25 grudnia 1815 roku urodził się tutaj Temistocle Solera, kompozytor i librecista znany przede wszystkim ze współpracy z Giuseppe Verdim. Ferrara jest także rodzinnym miastem wybitnego włoskiego reżysera Michelangelo Antonioniego, gdzie przyszedł na świat 29 września 1912 roku. Miasto to często pojawia się w jego filmach. Dwie damy, siostry z Ferrary, Dorabella i Fiordiligi pojawiają się również w operze Wolfganga Amadeusa Mozarta – "Così fan tutte (KV 588)".
W mieście znajdują się stacje kolejowe Ferrara oraz Pontelagoscuro.

</doc>
<doc id="85126" url="https://pl.wikipedia.org/wiki?curid=85126" title="Wioślarstwo">
Wioślarstwo

Wioślarstwo – niegdyś odmiana transportu (wodnego), współcześnie dyscyplina sportowa polegająca na wprowadzeniu w ruch łodzi pływającej po wodzie przy użyciu siły mięśni wioślarza używającego wioseł jako dźwigni prostej.
Opis dyscypliny.
Wioślarz siedzi plecami do zasadniczego kierunku ruchu łodzi. W łodzi wioślarskiej wszystkie części nośne, w tym również osie elementów ruchomych, muszą być trwale przymocowane do kadłuba łodzi, z wyjątkiem wózka, który porusza się po szynach wzdłuż osi podłużnej łodzi. Łodzie poruszane są przy pomocy wioseł opartych w obrotowych dulkach znajdujących się na odsadniach przymocowanych do burt łodzi. Sternik w osadach ze sternikiem, w przeciwieństwie do wioślarzy, zwrócony jest twarzą w kierunku płynięcia łodzi leżąc w części dziobowej lub siedząc z tyłu.
Regaty wioślarskie rozgrywane są na spełniających określone normy akwenach, na wytyczonych bojami torach o długości dwóch kilometrów. W jednym biegu wioślarskim udział bierze sześć osad. Największe światowe zawody wioślarskie prowadzone są systemem FISA polegającym na rozgrywaniu dwóch biegów kwalifikacyjnych: przedbiegów i międzybiegów, podczas których poszczególne osady walczą o prawo startu w półfinałach. Półfinały wyłaniają osady, które startują w finale A (o miejsca 1-6) oraz finale B (o miejsca 7-12). W mniej prestiżowych regatach i przy małej ilości osad kwalifikacja do finału odbywa się na podstawie samych przedbiegów. Pucharowy system wyłaniania osady zwycięskiej stosowany jest w wioślarstwie niezmiernie rzadko m.in. w trakcie corocznych królewskich regat w Henley rozgrywanych na Tamizie.
Ze względu na duży wpływ warunków pogodowych na osiągane wyniki w wioślarstwie nie prowadzi się rankingu oficjalnych rekordów czasowych. Nieoficjalne rekordy na dystansie 2000 m są jednak odnotowywane.
Historia.
Pierwsze zawody wioślarskie odbyły się w 1715 roku na Tamizie – były to zawody Race for Doggett's Coat and Badge, które od tamtego czasu odbywają się corocznie do dziś. W 1893 roku powstała Międzynarodowa Federacja Towarzystw Wioślarskich. Od 1900 r. wioślarstwo jest dyscypliną olimpijską. W Polsce w 1878 roku założono Warszawskie Towarzystwo Wioślarskie, a w roku 1907 powstał Komitet Regatowy, przekształcony w roku 1919 w Polski Związek Towarzystw Wioślarskich.
Barwy wioseł.
Jedną z tradycji wioślarstwa jest malowanie wioseł. Każdy klub maluje pióra wioseł w charakterystyczne dla siebie barwy klubowe. Narodowe barwy wioseł przypisane są do każdej z reprezentacji uczestniczących w rywalizacji międzynarodowej.
Konkurencje.
Konkurencje oznaczane są w formacie: codice_1. Np. W4x – czwórka podwójna kobiet. Gdzie:
Zawody (regaty) rozgrywane są przeważnie na dystansie 2000 m.
Waga lekka została wprowadzona do wioślarstwa z uwagi na fakt, że w sporcie tym zdecydowanie większe możliwości mają zawodnicy wysocy (długość ramion i nóg przekłada się na długość pociągnięcia wioseł), co odbierało możliwość uprawiania wioślarstwa sportowcom niższego wzrostu. W wadze lekkiej zawodniczka może ważyć maksymalnie 59 kg, a ponadto średnia wagi zawodniczek w osadzie (dwójce lub czwórce) nie może przekroczyć 57 kg. U mężczyzn limity te wynoszą odpowiednio 72,5 kg dla jednego zawodnika oraz 70 kg dla średniej wagi w osadzie. Dla juniorów limity wagi są niższe.
Konkurencje olimpijskie.
Na igrzyskach olimpijskich, począwszy od Igrzysk Olimpijskich w 2020 roku, rozgrywanych jest siedem konkurencji kobiecych oraz siedem męskich.
Konkurencje mężczyzn:
Kobiet:
Konkurencje wagi lekkiej rozgrywane są na igrzyskach olimpijskich począwszy od igrzysk w Atlancie w 1996 r. W zamian za wprowadzenie konkurencji wagi lekkiej wycofano z igrzysk dwójki i czwórki ze sternikiem (w konkurencjach olimpijskich sternicy pozostali tylko w ósemkach).
Konkurencje paraolimpiskie.
Konkurencje paraolimpijskie:
Pozostałe.
Konkurencje nieolimpijskie mężczyzn:
Kobiet:
Kategorie wiekowe.
W corocznie rozgrywanych mistrzostwach świata rywalizacja odbywa się osobno dla kategorii wiekowych: juniorskiej (do 18 roku życia), młodzieżowej (19 – 22 lata) oraz seniorskiej.

</doc>
<doc id="85127" url="https://pl.wikipedia.org/wiki?curid=85127" title="Eden (raj)">
Eden (raj)

Eden (hebr. "Gan Eden", גַּן עֵדֶן „ogród rozkoszy”) – biblijny raj stworzony przez Boga dla pierwszych ludzi – Adama i Ewy. W ogrodzie tym ludzie wszystkiego mieli pod dostatkiem i ze wszystkiego mogli korzystać, z wyjątkiem drzewa poznania dobra i zła, którego owoców nie mogli zrywać. Jednak Szatan pod postacią węża skusił Ewę do zerwania zakazanego owocu, który po skosztowaniu podała mężowi, i on też go jadł. Za ten akt nieposłuszeństwa wobec Boga zostali oboje wygnani z Raju, którego od tej pory strzegły cheruby i wirujący ognisty miecz, aby nikt nie mógł zerwać owoców z drzewa życia. W Biblii da się wyróżnić dwie tradycje dotyczące Edenu – zawartą w Księdze Ezechiela i zawartą w Księdze Rodzaju. Prawdopodobnie obie są niezależnymi od siebie nawiązaniami do mezopotamskich mitów i tradycji królewskich i boskich ogrodów, takich jak wiszące ogrody Semiramidy, dostosowanymi do teologii judaistycznej.
Znaczenie terminu.
Ogród w Edenie funkcjonował jako paradygmat niezakłóconej więzi między Bogiem a ludźmi oraz między ludźmi a przyrodą, zerwanej po nieposłuszeństwie pierwszych ludzi.
W Biblii – Ogród w Edenie. Nazwa Eden pochodzi zapewne z języka akadyjskiego, gdzie słowo "edinu" oznaczało step lub pustynię. Przekładając Biblię hebrajską na język grecki (Septuaginta), przetłumaczono hebrajski „ogród” na grecki "paradeisos". Jest to słowo pochodzenia staroirańskiego, lecz w czasie, gdy powstawała Septuaginta, było już całkowicie przyjęte w grece, gdzie oznaczało nie tyle zwykły ogród, ile wspaniały park, najczęściej otaczający pałac królewski. Człowiek został stworzony dla szczęścia i nieśmiertelności, wszystko to symbolizuje Ogród w Edenie: bliskość Boga, łatwe życie, w harmonii z całym stworzeniem, nadzieja nieśmiertelności. W literaturze apokryficznej, rozrastającej się na marginesie Starego Testamentu, ów Ogród, nazywany po polsku Rajem, staje się stopniowo miejscem, gdzie sprawiedliwi czekają na spotkanie z Bogiem, na Mesjasza i zmartwychwstanie. Tutaj mają się zrealizować wszystkie Boże obietnice.
Stworzenie Edenu.
Według Biblii Raj był ogrodem, który Bóg wydzielił na Ziemi ze względu na jego wspaniałe warunki. Choć idealny i ukształtowany ręką Boską, istniał więc w rzeczywistym świecie. „I zasadził Bóg ogród w Edenie na wschodzie” (Rdz 2,8). Ogród został następnie zamknięty i odizolowany od reszty ziem. Dzięki temu, że sam Bóg zwykł w nim przebywać, zyskał rangę "sacrum". Eden był miejscem najwyżej stojącym w hierarchii miejsc świętych, jednak nie świątynią (jak sugeruje Stanisław Kobielus, można go jedynie uznać za prototyp świątyni). Następnie Bóg stworzył człowieka: „Pan Bóg wziął zatem człowieka i umieścił go w ogrodzie Eden, aby uprawiał go i doglądał” (Rdz 2,15).
Położenie.
Księga Rodzaju nie podaje wielu informacji na temat ogrodu Eden. Miał być uporządkowaną przestrzenią, w której wszystkie stworzenia żyły w harmonii. Wiadomo, że rosło tam wiele różnych drzew „miłych dla oka i smaczne owoce rodzące” (por. Rdz 2,9), m.in. drzewo poznania dobra i zła, a w środku ogrodu drzewo życia. 
W ogrodzie wypływała rzeka, nawadniająca go i dzieląca się na cztery odnogi: Piszon, Gichon, Chiddekel (Tygrys) i Perat (Eufrat).
Rzeki kryjące się pod tymi nazwami były przedmiotem licznych spekulacji. Według jednej z teorii rzeki te nie odpowiadają którymkolwiek z obecnie istniejących (według biblijnej narracji w jakiś czas po wygnaniu z Edenu człowieka miał miejsce apokaliptyczny potop, który musiał znacząco zmienić pierwotną geografię Ziemi). Obecne rzeki Eufrat i Tygrys musiały więc ukształtować się już po potopie i – oprócz nazw – nie muszą mieć wiele wspólnego z oryginalnymi rzekami wypływającymi z Edenu. Ci, którzy przetrwali potop, mogli nadawać znane sobie stare nazwy nowym miejscom, rzekom i regionom. Na podobnej zasadzie koloniści osiedlający się na nowych ziemiach nadawali stare nazwy, znane z ich pierwotnej ojczyzny, nowym miejscom. Przykładowo angielskiemu Newcastle odpowiada położone na australijskich antypodach Newcastle, swoje odpowiedniki w Nowym Świecie mają także np. Cambridge i Warszawa.
Tradycyjnie jednak położenie Edenu upatruje się gdzieś na Bliskim Wschodzie, na terenach obecnego Iraku (Mezopotamia), Turcji (góry Taurus, dawniej Urartu), czy w północnym Iranie. W ostatnich latach brytyjski archeolog David Rohl twierdzi, że zidentyfikował pierwotne położenie raju w dolinie Tabriz, w północno-zachodnim Iranie. Eden miałby leżeć w obszarze wyznaczonym dziś przez rzeki: Eufrat-Murat, Araks, Kuzył Uzum, Tygrys. Są to okolice na południe od góry Ararat i w pobliżu jezior: Wan, Urmia, Sewan. Na poparcie swojej teorii przywołuje fakt, że Arabowie, podbiwszy te tereny, jeszcze w VIII w. używali starej nazwy Gichon w odniesieniu do Araksu, oraz to, że Kuzył Uzum nazywana też Uizhun mogła mieć w przeszłości formę "izhun", co z kolei pochodziłoby od Piszon, który opływał krainę zasobną w złoto, tak jak czyni to Kuzył Uzum. Kolejnym tropem jest istnienie w tamtym rejonie góry Kusheh Dagh (Dagh oznacza górę, a Kusheh miałoby oznaczać Kusz).
Istnieją też teorie wskazujące na położenie Edenu na współcześnie zalanym dnie Zatoki Perskiej (Oaza Zatokowa).
We współczesnej biblistyce postuluje się, że wschód ma symbolizować kierunek idealny (miejsce pojawiania się słońca). Jeszcze dalej na wschód Jahwe umieścił anielskich strażników, więc była to najdalsza możliwa lokalizacja. Podanie jej nie miało na celu odnalezienia drogi do Edenu, lecz przeciwnie, miało to nauczać, że jest on poza zasięgiem ludzkiej ekspansji.
Eden jako raj.
Słowo „raj" (*"rajь" 'raj' – irańskie por. awest. rāy ‘bogactwo, szczęście’), którego chrześcijanie używają jako synonim ogrodu w Edenie, pochodzi z perskiego określenia "paradis" oznaczającego „ogród" lub „ogrodzone miejsce". Po raz pierwszy zostało użyte w Septuagincie w odniesieniu do ogrodu w Edenie. Według hebrajskiej tradycji utrata pierwotnego raju symbolizowała utratę obecności Boga w ludzkim doświadczeniu i dlatego odkupienie wyobrażano sobie jako odzyskanie raju, czy to na ziemi, czy w niebie.
Choć rajski ogród był początkowo miejscem na ziemi, można więc domniemywać, że został zniszczony podczas potopu, autorzy Nowego Testamentu zdają się sugerować, że został on po upadku człowieka zabrany z naszej rzeczywistości. Apostoł Paweł mówi w swoim liście, że gdy został uniesiony do „trzeciego nieba”, znalazł się w raju (por. 2 Kor 12,1-4), a według Łukasza Ewangelisty Jezus konając na krzyżu powiedział do łotra, że znajdą się w raju (por. Łk 23,43).
Interpretacja judaistyczno-chrześcijańska.
U żydowskich proroków, a także w apokryficznej apokaliptyce opisy przyszłego świata odnoszone są do przeobrażonej ziemi. Rajskie warunki będą realizowane pod panowaniem Mesjasza. Raj pojawia się również w pismach wczesnych pisarzy chrześcijańskich. Papiasz pisze między innymi, że ziemia będzie rodzić niezwykłej ilości owoce i nie będzie drapieżników, a takie rajskie warunki będą osiągalne po zmartwychwstaniu dla męczenników i świętych Starego Testamentu. Justyn Męczennik, w oparciu o Apokalipsę, mesjańskie tysiąclecie odnosi w literalny sposób do ziemi. Także Ireneusz realizacje obietnic eschatologicznych widzi w przemienionych warunkach na ziemi. Laktancjusz opisuje rajskie warunki następująco:
Święty Efrem widzi go jako stałe mieszkanie sprawiedliwych na bardzo wysokiej górze. Powoli zaczyna się kształtować idea powrotu do utraconego Raju.
Nowy raj na ziemi.
Księga Apokalipsy opowiada się z tym drugim rozwiązaniem: stare stworzenie zostanie zastąpione Nowym Niebem i Nową Ziemią (wyrażenie „niebo i ziemia” oznaczało cały wszechświat) i rajem jeszcze piękniejszym niż pierwotne stworzenie (Ap 21,1- „Potem widziałem niebo nowe i ziemię nową. Bo pierwsze niebo i pierwsza ziemia już przeminęły. Także morza już nie ma.”).
Żydowska myśl narodowa i socjalistyczna.
W XIX w. wizje żydowskich nacjonalistów doznały ewolucji w stosunku do nadziei mesjańskich. Przeszły od oczekiwanego przez judaizm indywidualnego mesjasza do mesjasza zbiorowego. Mojżesz Hess, żydowski działacz narodowy połowy XIX w., który miał nawrócić Karola Marksa na socjalizm, roztaczał następującą wizję raju na ziemi:
Według Roy H. Schoemana także we współczesnym judaizmie wizja ta jest dość powszechna. Przyszły raj mesjański jawi się wielu Żydom jako ziemski doskonały ustrój społeczny.
Świadkowie Jehowy.
Świadkowie Jehowy uważają, iż pierwotne zamierzenie Boga, aby cała ziemia stała się rajem, zamieszkanym przez ludzi, nie uległo zmianie. Nauczają, że raj zostanie przywrócony na ziemi, po usunięciu z niej "złoczyńców" (zgodnie z Psalmem 37,9–11;29) i będzie zamieszkany przez zmartwychwstałych oraz tych, którzy przeżyją Armagedon. Sama planeta nie zostanie więc zniszczona. Są przekonani, że o możliwości życia wiecznego w tym przywróconym ziemskim raju nauczał Jezus Chrystus, wspominając o nim m.in. w Mt 5,5 i Łk 23,43. W swych publikacjach wyjaśniają również, że w niektórych miejscach w Piśmie Świętym, np. w 2 Kor 12,4, określenie "raj" ma znaczenie symboliczne i może odnosić się do warunków, przypominających stan szczęśliwości w ogrodzie Eden.

</doc>
<doc id="85128" url="https://pl.wikipedia.org/wiki?curid=85128" title="Autofokus">
Autofokus

Autofokus, autofocus, AF – układ automatycznego ustawiania ostrości w aparatach fotograficznych.
Zasada działania.
Istnieją dwa rozwiązania umożliwiające automatyczne nastawienie ostrości w aparacie:
Nie należy mylić aparatów autofokusowych z rozwiązaniem zwanym "fixed focus" („stała ostrość”), w których nie nastawia się ostrości, ponieważ jest ona zawsze ustawiona od pewnej minimalnej odległości granicznej do nieskończoności. Efekt ten jest możliwy do uzyskania w obiektywach o małej jasności i krótkiej ogniskowej, ze względu na występującą wtedy dużą głębię ostrości. Takie rozwiązanie stosowane jest jedynie w najtańszych aparatach fotograficznych.
Tryby pracy.
Aparaty z autofokusem mogą pracować zwykle w kilku trybach:
Ze względu na sposób wyboru odpowiedniego czujnika system AF może pracować w jednym z trybów:

</doc>
<doc id="85129" url="https://pl.wikipedia.org/wiki?curid=85129" title="Galantyna">
Galantyna

Galantyna (z franc. "Galantines") - danie z kawałków gotowanego mięsa bez kości z jarzynami, podawane w galarecie na zimno, jako samodzielne danie lub przekąska. Ponieważ przygotowanie farszu jest czasochłonne, galantyna uważana jest za raczej wyszukane danie. 
Jako nadzienie wykorzystuje się różne gatunki mięs (m.in. drób, dziczyznę, ryby), włoszczyznę, pieczarki, boczek.
Galantyna może być uformowana w kształcie walca. Osiąga się to poprzez zawinięcie nadzienia w płótno i ugotowanie w bulionie.
W Średniowieczu określenie galantyna odnosiło się do sosów przyrządzanych na bazie sproszkowanego kłącza galangal z dodatkiem tartej bułki oraz innymi przyprawami (m.in. cynamonem), doprawiane solą i pieprzem do smaku. Sosy takie były gęste (głównie ze względu na dodatek tartej bułki oraz odcedzenie nadmiaru płynów). W zależności od przepisu sos mógł być gotowany, duszony lub podawany na surowo. Stanowił dodatek do ryb, gęsi, dziczyzny. 

</doc>
<doc id="85130" url="https://pl.wikipedia.org/wiki?curid=85130" title="Agregat (maszyna)">
Agregat (maszyna)

Agregat – w technice to zespół różnych maszyn połączonych ze sobą na stałe w celu wykonywania określonej pracy, stanowiących przez to jedno nowe urządzenie robocze, najczęściej we wspólnej obudowie i ze wspólnym panelem sterującym. Np. agregat prądotwórczy składający się z silnika i prądnicy.
Przykładowe agregaty w technice:

</doc>
<doc id="85131" url="https://pl.wikipedia.org/wiki?curid=85131" title="Liczba Reynoldsa">
Liczba Reynoldsa

Liczba Reynoldsa (ang. "Reynolds number") – jedna z liczb podobieństwa stosowanych w mechanice płynów (hydrodynamice, aerodynamice i reologii). Liczba ta pozwala oszacować występujący podczas ruchu płynu stosunek sił bezwładności do sił lepkości. Liczba Reynoldsa stosowana jest jako podstawowe kryterium stateczności ruchu płynów.
Definicja.
Liczba Reynoldsa zdefiniowana jest w sposób:
lub równoważnie:
gdzie:
Przez prędkość charakterystyczną płynu należy rozumieć prędkość uśrednioną odnoszącą się do całości przepływu, a nie wybraną prędkość lokalną. Na przykład przy przepływie przez rurę jest to prędkość średnia w rurze, czyli strumień objętościowy [m³/s]podzielony przez pole przekroju rury [m²], a nie prędkość w osi rury czy też na jej ściance. Przy opływie kulki jest to prędkość niezaburzonego napływającego strumienia płynu, a nie prędkość na ściance kulki.
Przez wymiar charakterystyczny zagadnienia należy rozumieć wymiar zjawiska o charakterze pewnej odległości mającej bezpośredni wpływ na stateczność ruchu płynu. Na przykład przy przepływie przez długą (L/d&gt;50), gładką rurę o przekroju kołowym jest to średnica wewnętrzna rury, a nie jej długość, gdyż utrata stateczności ruchu w rurze nie zależy od jej długości, lecz od prędkości przepływu, lepkości płynu i jej średnicy. W przypadku opływu kulki jest to średnica kulki. W przypadku prostopadłego opływu cylindra o dużej długości w porównaniu z jego średnicą jest to średnica cylindra. Niekiedy ustalenie, co jest wymiarem charakterystycznym zagadnienia jest problematyczne i może być przedmiotem kontrowersji, jak na przykład przy opływie rzędów ożebrowanych rur w wymienniku ciepła, lub w przypadku przepływu płynu w ośrodku porowatym, w którym występują krzywoliniowe kanały porowe o zmiennej średnicy i krętości.
Gęstość płynu oraz jego lepkość dynamiczna i kinematyczna są parametrami fizycznymi płynu istniejącymi niezależnie od jego ruchu i są one najczęściej jednoznacznie określone w przypadku konkretnej substancji, choć i w tej materii zdarzają się niekiedy wątpliwości i kontrowersje na przykład dla płynów nieniutonowskich.
Zastosowanie i znaczenie liczby Reynoldsa.
Liczbę Reynoldsa stosuje się powszechnie jako kryterium pozwalające na oszacowanie stateczności ruchu płynu. Nie jest to z pewnością kryterium doskonałe, nie udało się go jak dotąd zastąpić żadnym innym, bardziej precyzyjnym kryterium. W praktyce wielkość liczby Reynoldsa pozwala na określenie kiedy ruch płynu jest laminarny, a kiedy może pojawić się turbulencja.
Dla każdego rodzaju przepływu istnieje krytyczna liczba Reynoldsa "Recr", poniżej której przepływ turbulentny nie jest obserwowany. Jeśli ruch turbulentny zostanie wywołany w sposób sztuczny, a następnie pozostawiony ‘samemu sobie’, wówczas będzie on wygasał w czasie w sposób asymptotyczny. Jeśli natomiast wartość "Recr" jest przekroczona, wówczas oscylacje turbulentne ulegać będą stopniowemu wzmacnianiu, co doprowadzi wkrótce do zerwania przepływu laminarnego.
Przekroczenie krytycznej wartości "Re" nie stanowi natomiast gwarancji wystąpienia turbulencji. Ruch płynu określić można wówczas jako metastabilny. Jeśli będzie się usilnie unikać powstawania wszelkich zaburzeń, wówczas przepływ pozostanie laminarny nawet po kilkakrotnym przekroczeniu krytycznego "Re". Natomiast najmniejsze nawet zaburzenie doprowadzi wówczas do gwałtownego zerwania ruchu laminarnego i przepływ nie powróci już do postaci statecznej.
Należy zaznaczyć, że nie istnieje jedna, uniwersalna wartość krytycznej liczby Reynoldsa i jest ona odmienna w zależności od rodzaju realizowanego przepływu. Musi być zatem wyznaczana na drodze empirycznej.
Krytyczna liczba Reynoldsa dla rur okrągłych.
Dla przepływów w rurach okrągłych, gładkich i chropowatych wykonano precyzyjne pomiary przepływu. Wielkie zasługi w tej materii położył ośrodek badań hydrodynamicznych w Getyndze.
Pierwotnie Reynolds ustalił wartość liczby krytycznej na 2000. Potwierdziły to też obliczenia Juliusa Rotty. Współcześnie przyjmuje się jednak zazwyczaj wartość 2300.
Szczegółowe badania wykazały, że przy zaawansowanych metodach unikania zaburzeń udało się utrzymać przepływ metastabilny (przepływ laminarny) w rurach nawet dla wartości "Re" przekraczających 10000. Jednakże wprowadzenie najmniejszego zaburzenia prowadziło wówczas do natychmiastowego zerwania przepływu laminarnego.
W praktyce inżynierskiej przyjmuje się na ogół następujące kryteria dla rur okrągłych:
Promotorami burzliwości mogą być: chropowatości powierzchni rury, drgania zewnętrzne, niejednorodności płynu np. drobne cząstki w płynie oraz ruch ciepła powodujący niejednorodności gęstości płynu. W warunkach przemysłowych przyjmuje się, że któryś z tych warunków zawsze zachodzi i dlatego przy liczbie Reynoldsa powyżej 2300 przepływ jest zawsze turbulentny.
Dla przepływu przejściowego obliczenia inżynierskie przeprowadza się tak, jakby był to przepływ turbulentny, gdyż dyssypacja energii w ruchu turbulentnym jest wyższa niż w laminarnym, co powoduje wyższe opory tłoczenia i wyższe spadki ciśnienia.
Krytyczna liczba Reynoldsa dla innych układów.
Dane na temat wartości krytycznych liczby Reynoldsa dla układów innych niż rury okrągłe są niepewne i fragmentaryczne. Wiadomo jednak, że w poszczególnych przypadkach wartości krytyczne liczby Reynoldsa różnią się znacznie od wyżej podanych wartości dla rur okrągłych.
W przypadku przepływu w szczelinie skomplikowane rozważania teoretyczne szacują krytyczną wartość "Re" na około 8000. Wydaje się jednak, że liczba ta jest znacznie zawyżona.
W przypadku opływu kul sferycznych krytyczną liczbę Reynoldsa szacuje się na rzędu kilku. Jednakże w tym przypadku dochodzi do oderwania warstwy granicznej i rozwoju śladu, a nie do powstawania właściwej turbulencji.
Dla innych geometrii przepływów podanie podobnych granic jest również teoretycznie możliwe. Nie istnieją jednak ich uniwersalne wartości, ponieważ zależą od tego, co zostanie uznane za ‘charakterystyczne’ w odniesieniu do wielkości formula_4 i formula_9 Przeważnie za wymiar charakterystyczny w przypadku przekrojów niekołowych przyjmuje się tzw. średnicę zastępczą. W przypadku płynów ściśliwych istnieje także problem z określeniem gęstości formula_10 natomiast dla płynów nienewtonowskich problem z interpretacją pojęcia lepkości formula_11
Pierwsza i druga liczba Reynoldsa.
Pierwsza (dolna) krytyczna liczba Reynoldsa Rekr1 – charakteryzuje utratę stateczności laminarnego przepływu powietrza w wyrobisku i wynosi Rekr1 = 1000–1500. Mówi, że poniżej tej liczby zawsze mamy do czynienia z przepływem laminarnym.
Druga (górna) liczba Reynoldsa Rekr2 – charakteryzuje statecznie burzliwy przepływ powietrza w wyrobiskach i wynosi Rekr2 = 50 000–80 000. Mówi, że powyżej tej liczby mamy zawsze do czynienia z przepływem turbulentnym.
Pochodzenie nazewnictwa.
Termin "liczba Reynoldsa" pochodzi od nazwiska Osborne’a Reynoldsa – żyjącego w II połowie XIX wieku irlandzkiego inżyniera, pioniera badań przepływów turbulentnych. Reynolds zaproponował stosowanie omawianej tutaj liczby jako kryterium stateczności przepływów. Późniejsi badacze nazwali stosowaną przez niego liczbę kryterialną jego nazwiskiem.

</doc>
<doc id="85133" url="https://pl.wikipedia.org/wiki?curid=85133" title="Pomrowiowate">
Pomrowiowate

Pomrowiowate, pomrówiowate, pomrowy (Limacidae) – rodzina ślimaków płucodysznych z rzędu trzonkoocznych, charakteryzujących się wydłużonym ciałem i muszlą zredukowaną do schowanej pod płaszczem płytki. Ostre zakończenie ciała i umiejscowienie otworu oddechowego odróżniają je od podobnych ślimaków z rodziny ślinikowatych (Arionidae). Zamieszkują zachodnią Palearktykę. Niektóre zostały zawleczone do Ameryki i Australii.
W Polsce występuje 10 gatunków pomrowiowatych, w tym pomrów wielki, pomrów błękitny i pomrów żółtawy.
Rodzajem typowym rodziny jest "Limax".

</doc>
<doc id="85134" url="https://pl.wikipedia.org/wiki?curid=85134" title="Informacja genetyczna">
Informacja genetyczna

Informacja genetyczna – za informację genetyczną odpowiedzialny jest kwas deoksyrybonukleinowy (DNA), a w przypadku niektórych wirusów RNA.
Informacja dziedziczna zapisana za pomocą kodu genetycznego, dotycząca struktury białek oraz różnych rodzajów RNA, stanowi sumę informacji wszystkich genów organizmu, jest powielana w procesie replikacji DNA. Wraz z rozwojem wiedzy biologicznej i ulepszaniem metod obserwacji, wśród przyrodników narastało przekonanie, że powstawaniu organizmów potomnych z organizmów rodzicielskich musi towarzyszyć przekazywanie jakiegoś zminiaturyzowanego zapisu cech. Przez długi okres biologowie traktowali ten zapis jako coś zupełnie abstrakcyjnego. W 1865 roku Gregor Mendel, zakonnik klasztoru w Brnie na Morawach, ogłosił niezwykle ciekawe wyniki swoich prac nad przekazywaniem cech. Mendel prowadził w ciągu wielu lat drobiazgowe obserwacje sposobu dziedziczenia łatwych do wyróżnienia cech zwykłego groszku ogrodowego. Postulował on istnienie w organizmach zawiązków cech, a jego wyniki, znane dziś jako prawa Mendla, wskazywały, że: 
Zgodnie z pracą z 2016 roku informacja genetyczna w DNA jest zapisana nie tylko za sprawą sekwencji nukleotydów, ale także za sprawą ułożenia nici DNA w nukleosomach.

</doc>
<doc id="85136" url="https://pl.wikipedia.org/wiki?curid=85136" title="Nosorożcowate">
Nosorożcowate

Nosorożcowate, nosorożce (Rhinocerotidae) – rodzina dużych ssaków z rzędu nieparzystokopytnych (Perissodactyla).
Zasięg występowania.
Rodzina obejmuje gatunki występujące w Afryce i Azji. 
Charakterystyka.
Ciało koloru siwego, masywne, ciężkie, okryte grubą skórą, prawie całkowicie pozbawioną włosów, kończyny słupowate, trójpalczaste, zakończone kopytami. W okolicy nosowej jedno lub dwa rogowe wyrośla, pierwsze osadzone na kości nosowej, drugie (jeśli występuje) na kości czołowej. Oczy i uszy małe. Skóra bez gruczołów łojowych i potowych, podzielona na twarde płyty.
Tryb życia głównie nocny. Żyją głównie samotnie, rzadziej parami lub rodzinami (samica z młodzieżą). Samica po 13-16-miesięcznej ciąży rodzi 1 młode co 3-4 lata. Zamieszkują sawanny i zarośla Afryki i Azji Południowo-Wschodniej.
W XIX wieku nosorożce zaliczano do rzędu gruboskórych, wraz ze słoniami i hipopotamami, obecnie zaliczane są do podrzędu gruboskórców (Ceratomorpha) w rzędzie nieparzystokopytnych (Perissodactyla).
Systematyka.
Do rodziny należą następujące występujące współcześnie podrodziny: 
oraz podrodzina wymarła:
Opisano również rodzaje wymarłe nie sklasyfikowane w żadnej z podrodzin:

</doc>
<doc id="85137" url="https://pl.wikipedia.org/wiki?curid=85137" title="John Williams (kompozytor)">
John Williams (kompozytor)

John Towner Williams (ur. 8 lutego 1932 w Nowym Jorku) – amerykański kompozytor, głównie muzyki filmowej, dyrygent i pianista. Stworzył muzykę do ponad stu filmów.
W początkach swojej działalności tworzył głównie muzykę do filmów telewizyjnych. Później pojawiło się wiele produkcji, do których Williams skomponował muzykę m.in. "Szczęki", a następnie "Gwiezdne wojny". Napisał także muzykę do trzech pierwszych części ekranizacji książek o Harrym Potterze.
Otrzymał 53 nominacje do Oscara, a laureatem tej nagrody został pięciokrotnie (za muzykę do filmów: "Lista Schindlera", "Szczęki", "E.T.", "" oraz adaptację musicalu "Skrzypek na dachu"). Otrzymał także wiele innych prestiżowych nagród, m.in. Saturna oraz dwadzieścia cztery statuetki Grammy, cztery Złote Globy czy siedem nagród BAFTA. W 2009 został odznaczony przez ówczesnego prezydenta Baracka Obamę Narodowym Medalem Sztuki.
Podczas swojej kariery wielokrotnie współpracował z Londyńską Orkiestrą Symfoniczną.
Jego syn Joseph jest wokalistą zespołu rockowego Toto.
Filmografia.
Piosenki.
1973
1982
1990
1991
1995
Wybrane nagrody i nominacje.
Do 2023 był nominowany do Oscara 53 razy, a zdobył ich 5.

</doc>
<doc id="85138" url="https://pl.wikipedia.org/wiki?curid=85138" title="Jadwiga Falkowska">
Jadwiga Falkowska

Jadwiga Falkowska, ps. „Jaga”, „Ludwika”, „Zdzisława” (ur. 13 listopada 1889 w Twerze, zm. 7 sierpnia 1944 w Warszawie) – polska fizyczka, nauczycielka, działaczka społeczna i instruktorka harcerska. Jedna z założycielek polskiego harcerstwa dziewcząt, harcmistrzyni Rzeczypospolitej, asystentka na Politechnice Warszawskiej i na Uniwersytecie Stefana Batorego w Wilnie.
Życiorys.
Dzieciństwo w Twerze.
Córka Stanisława (1849–1923) i Leontyny z Kraszewskich (1864–1935), urodziła się w Twerze w Rosji, gdzie jej ojciec prowadził własną aptekę, oboje rodzice byli działaczami społecznymi. Już jako uczennica rosyjskiego Twerskiego Maryjnego Gimnazjum Żeńskiego współorganizowała koło polskie, które prowadziło pracę samokształceniową, amatorski teatr i uroczyście obchodziło polskie święta narodowe.
Początki skautingu.
Po ukończeniu w 1908 gimnazjum ze złotym medalem podjęła studia z zakresu fizyki teoretycznej i eksperymentalnej oraz astronomii na Wydziale Matematyczno-Przyrodniczym Uniwersytetu Lwowskiego. We Lwowie włączyła się w działalność społeczną i niepodległościową. Wstąpiła do Organizacji Młodzieży Niepodległościowej „Zarzewie” oraz do tajnej organizacji Armia Polska, w której ukończyła kurs podoficerski, uczestniczyła w ruchu odnowy moralnej i abstynencji „Eleusis”, zetknęła się po raz pierwszy z ideą skautingu i poznała założycieli harcerstwa – Andrzeja Małkowskiego i Olgę Drahonowską. Jadwiga Falkowska weszła w skład powstałej w 1911 roku III Lwowskiej Drużyny Skautowej (I Żeńskiej Drużyny Skautowej) im. Emilii Plater, której drużynową była Olga Drahonowska i której prowadzenie po niej przejęła w końcu 1912. Wspólnie z Małkowskim, Drahonowską i Emilią Czechowiczówną opracowała cele i metody pracy żeńskich drużyn skautowych, wydane w 1912 roku w broszurze "Skautki polskie". Była sekretarką Zarządu Głównego Żeńskich Drużyn Skautowych przy Związkowym Naczelnictwie Skautowym, wspierała ideę skautingu i pracę powstających drużyn zarówno w Galicji, jak i na terenie pozostałych zaborów, organizowała żeńskie drużyny w Wilnie, Poznaniu i Warszawie oraz żeńskie kursy skautowe w Berezowie Niższym na Huculszczyźnie (16 lipca – 6 sierpnia 1913, wraz z Marią Opieńską; kurs Żeńskiej Komendy Skautowej w Warszawie, w marcu 1914). Od 1913 kontynuowała studia na Uniwersytecie Jagiellońskim.
Przez pewien czas pracowała jako nauczycielka w Twerze, gdzie również zakładała drużyny skautowe (męską i żeńską), tam zastał ją wybuch I wojny światowej. W 1915–1918 kontynuowała studia na Uniwersytecie Moskiewskim i również w Moskwie działała na rzecz polskiej społeczności. Zorganizowała bursę akademicką dla polskich studentek, była komendantką harcerskich drużyn żeńskich, drużynową i zastępową zastępu instruktorek.
Okres międzywojenny.
Jesienią 1918 przyjechała wraz z matką i siostrą do Warszawy i zdała końcowe egzaminy na Uniwersytecie Warszawskim. Do końca 1919 roku była komendantką stołecznego harcerstwa żeńskiego. Jednocześnie pracowała jako asystentka na Politechnice Warszawskiej i uczyła w szkołach wieczorowych.
Uczestniczyła w zjeździe założycielskim ZHP w Lublinie w 1918. W czerwcu 1919, podczas III Zjazdu Naczelnej Rady Harcerskiej w Zwierzyńcu, weszła w skład pierwszego Naczelnictwa ZHP i Naczelnej Rady Harcerskiej, zajmowała się sprawami programowymi. Kiedy w marcu 1920 powstała Główna Kwatera Żeńska, objęła w niej Dział Metodyki Ogólnej.
Latem 1920, gdy do stolicy zbliżył się front wojny polsko-bolszewickiej, wstąpiła do II Harcerskiej Czołówki Sanitarnej „Czujka”, zorganizowanej przez Pogotowie Wojenne Harcerek, i pełniła w niej służbę przyfrontową.
Jesienią 1920 otrzymała stanowisko asystenta przy katedrze fizyki na Uniwersytecie Stefana Batorego w Wilnie. Będąc nadal członkinią NRH, włączyła się w pracę Chorągwi Wileńskiej: kierowała wydziałem programowym w komendzie chorągwi, wchodziła w skład zarządu okręgu, prowadziła drużynę starszych dziewcząt i działała w kole starszoharcerskim. Reprezentowała polskie harcerstwo na forum międzynarodowym – wraz z Olgą Małkowską uczestniczyła w międzynarodowych konferencjach skautek w Cambridge (1922) i w Foxlease k. Lyndhurst (1924), gdzie wygłosiła referat na temat kształcenia instruktorek.
W 1925 powróciła do Warszawy. Objęła stanowisko asystenta na Politechnice Warszawskiej i wykładała fizykę w szkole w Wyszkowie. W latach dwudziestych była dwukrotnie komendantką Chorągwi Warszawskiej Harcerek.
W 1926 przeprowadziła w Sromowcach Wyżnych VI Konferencję Programową Instruktorek i tam została wybrana Naczelniczką Harcerek, kierowała także wydziałem programowym w Głównej Kwaterze Harcerek. Za jej kadencji powstała w Głównej Kwaterze Harcerek komisja zuchów i opracowano programy sprawności zuchowych. Ponieważ w Warszawie nie mogła znaleźć wolnego etatu nauczycielskiego, musiała dojeżdżać do szkoły spoza stolicy, dlatego też po roku, w 1927, zrezygnowała z funkcji Naczelniczki. W latach 1927–1928 pracowała w Seminarium Nauczycielskim w Bodzentynie.
Była komendantką II Ogólnopolskiego Zlotu Harcerek (Narodowego Zlotu Drużyn Żeńskich) w Wyszkowie-Rybienku nad Bugiem (1928) i II Ogólnopolskiego Zlotu Żeńskiej Starszyzny Harcerskiej (drużynowych i instruktorek) w Kiełpinach na Pomorzu (1930). Do harcerstwa żeńskiego wprowadziła gry i biegi. W Wyszkowie po raz pierwszy zastosowano bieg harcerski jako sposób sprawdzania umiejętności oraz wprowadzono na większą skalę gry polowe. Krótkie i dłuższe, nawet wielodniowe gry polowe stały się specjalnością Falkowskiej. Z kolei w Kiełpinach wypróbowano nowatorski podział na drużyny „specjalnościowe”, w których nie było „nauczających” i „uczących się”, tylko wszystkie harcerki musiały wnieść swój wkład i coś zdobyć, aby po zlocie wzbogacić zdobyczami swoje środowiska. Starsze instruktorki i funkcyjne były wymieszane z młodszymi. Każda drużyna miała własny obóz i realizowała własny program, ale schodziły się na wspólne ogniska, uroczystości, odprawy i gry polowe. Wszystkie funkcyjne miały żyć bezpośrednio życiem harcerskim.
Jadwiga Falkowska znalazła się w gronie czterech harcerek (obok Olgi Małkowskiej, Marii Wocalewskiej i Heleny Śliwowskiej), które w latach dwudziestych, jako współtwórczynie harcerstwa, uhonorowano tytułem harcmistrzyni Rzeczypospolitej.
Była entuzjastką sportu i zapaloną taterniczką, trenowała skok wzwyż. W górach wynajmowała niewielką drewnianą chatkę, którą jej przyjaciele nazywali „chatką Baby Jagi”.
W 1928 otrzymała pracę jako nauczycielka fizyki w Liceum Krzemienieckim w Krzemieńcu na Wołyniu i tam zamieszkała na kolejne 10 lat. Była wychowawczynią, organizatorką prac społecznych i różnych form służby i działalności kulturalnej, prowadziła kółka dyskusyjne i doświadczalne, organizowała przedstawienia i wycieczki. Działała w powiatowym zjednoczeniu organizacji społecznych, zapraszała do Krzemieńca na odczyty wybitnych naukowców.
Wchodziła w skład komendy Wołyńskiej Chorągwi Harcerek, prowadziła Hufiec Krzemieniecki i drużynę przy seminarium nauczycielskim w Krzemieńcu, kształciła drużynowe i instruktorki. Latem prowadziła obozy wędrowne i organizowała gry polowe na obozach stacjonarnych. W latach 1934–1939 kierowała też wydziałem programowym Głównej Kwatery Harcerek, wtedy to powstały nowe programy stopni dla młodszych dziewcząt i nowe programy sprawności. W 1934 uczestniczyła w VIII Światowej konferencji WAGGGS w Adelboden w Szwajcarii.
Falkowska opracowała i prezentowała na kolejnych konferencjach instruktorskich koncepcję „wędrowania przez życie” – „wędrownictwa” i projekt stopnia wędrowniczki, stworzyła też szereg sprawności dla starszych dziewcząt. Na Zlot Jubileuszowy w Spale w 1935 jako służbę Chorągwi Wołyńskiej dla zlotu przygotowała „ognisko wędrownicze” – izbę z materiałami z dziedziny metodyki wędrownictwa, w której uczestniczki mogły otrzymać radę i pomoc w organizowaniu wędrowania. Zamierzała pogłębić swoją wiedzę teoretyczną, dlatego w 1938 wróciła do Warszawy, aby podjąć studia z dziedziny pedagogiki i psychologii.
Okres konspiracji.
Po wybuchu II wojny światowej w pierwszych dniach września 1939 włączyła się do pracy Pogotowia Chorągwi Warszawskiej, m.in. pełniła służbę w pomocniczym szpitalu wojskowym przy ul. Kopernika 11/13 (przez pewien czas kierowała tym szpitalem) oraz w szpitalu przy Bonifraterskiej. Na prośbę harcerek przyjęła ponownie funkcję komendantki Chorągwi Warszawskiej i zarazem komendantki Pogotowia Wojennego Harcerek. Od początku istnienia była członkiem Związku Walki Zbrojnej – Armii Krajowej. Zorganizowała struktury organizacji konspiracyjnej i opracowała zasady podziemnej działalności. Aby zabezpieczyć organizację przed dekonspiracją, stworzyła trzy odrębne okręgi. Mimo niesprzyjających warunków, przez cały okres okupacji stan liczebny organizacji wzrastał, odbywały się regularne zbiórki, wycieczki, a nawet obozy. Prowadzono tajne kształcenie drużynowych i instruktorek, w którym sama brała udział. Prowadziła pierwszy okupacyjny kurs podharcmistrzowski „Stare Miasto”, zorganizowany w 1941–1942 w Izabelinie; jego uczestniczki stworzyły stały zastęp instruktorski, który wkrótce stał się zalążkiem hufca o tej samej nazwie. Falkowska współorganizowała tajne seminaria pedagogiczne, inspirowała do udziału w grupach dyskusyjnych, wspierała inicjatywy harcerek (np. zorganizowanie punktu dożywiania dzieci i młodzieży), zorganizowała w 1941 spółdzielnię harcerską „Zespół” przy ul. Próżnej 8, która pozwoliła licznym harcerkom na zdobywanie środków do życia – działały w niej warsztat krawiecki i pantoflarski oraz wytwórnia torebek i pasków.
Współdziałała z Harcerskim Sanitariatem Warszawy, m.in. wizytując patrole sanitarne, i z Oddziałem Łączności Komendy Głównej ZWZ w szkoleniu harcerek na łączniczki. Jesienią 1942 roku władze Polski Podziemnej wyznaczyły ją na jedną z dwóch zastępczyń szefa Wojskowej Służby Kobiet AK Marii Wittek, funkcję tę pełniła do 4 czerwca 1944. Wiązało się to z rezygnacją z funkcji komendantki chorągwi. Mimo to w dalszym ciągu służyła radą i była w stałym kontakcie ze swoją następczynią Wandą Kamieniecką-Grycko. Prowadziła kształcenie: kursy drużynowych, podharcmistrzyń i w 1944 kurs harcmistrzowski z udziałem przedwojennych harcmistrzyń. Uczestniczyła w pracy ze zwykłymi harcerkami, przyjmując przyrzeczenie harcerskie lub uczestnicząc w uroczystych zbiórkach drużyny.
Równocześnie pełniła szereg innych funkcji w konspiracyjnych strukturach wojskowych: Służbie Zwycięstwu Polski, później Związku Walki Zbrojnej i Armii Krajowej. Od 1942 współdziałała w Komendzie Głównej AK z komórką „Pomoc Żołnierzowi”, prowadząc pracę wychowawczą z kobietami rekrutowanymi do tej służby. Przygotowywała ludzi do przyszłej pracy na Ziemiach Odzyskanych i utrzymywała łączność z obozami pracy przymusowej w Niemczech. W sierpniu 1943 roku prowadziła w Izabelinie obóz kursu drużynowych „Plejady”.
Przez całą okupację pracowała jako nauczycielka fizyki, ucząc w szkole i udzielając korepetycji. Dodatkowo kontynuowała rozpoczęte w 1938 studia, uczęszczając na tajne komplety filozofii, psychologii i pedagogiki profesorów Uniwersytetu Warszawskiego: Tadeusza Kotarbińskiego, Stefana Baleya i Sergiusza Hessena.
Na czas powstania warszawskiego najprawdopodobniej otrzymała przydział do obsługi komunikacji radiowej z zagranicą. W dniu wybuchu powstania 1 sierpnia 1944, po opuszczeniu swojego tymczasowego mieszkania przy ul. Rudawskiej 3 nie zdołała stawić się na wyznaczony posterunek; dotarła tylko do rogu Filtrowej i Al. Niepodległości. Nie mogąc się przedostać dalej, zatrzymała się w mieszkaniu doktorstwa Zachertów (al. Niepodległości 221) i pierwsze dni powstania spędziła na Ochocie, wśród ludności cywilnej, odcięta od walk. 7 sierpnia na podwórze domu, w którym przebywała, wtargnęli żołnierze kolaboracyjnej brygady RONA. Osoby znajdujące się w mieszkaniach, wśród nich Jadwiga Falkowska, były wyprowadzane i rozstrzelane. Początkowo została pochowana na podwórku domu, potem wraz z innymi pomordowanymi w Alei Niepodległości, a w październiku 1945 prochy jej przeniesiono na Cmentarz Wojskowy na Powązkach. Spoczywa w Alei Zasłużonych (kwatera 27A-tuje-1). Przy grobie Falkowskiej co roku 1 sierpnia po południu spotykają się warszawskie instruktorki harcerskie, aby uczcić jej pamięć.
Życie prywatne.
Jej brat, Adolf Falkowski był lekarzem psychiatrą i również uczestniczył w powstaniu warszawskim.
Upamiętnienie.
Jadwiga Falkowska jest patronką kilku drużyn harcerskich.

</doc>
<doc id="85140" url="https://pl.wikipedia.org/wiki?curid=85140" title="Zakłady Elektroniczne Elwro">
Zakłady Elektroniczne Elwro



</doc>
<doc id="85146" url="https://pl.wikipedia.org/wiki?curid=85146" title="Komórka rozrodcza">
Komórka rozrodcza



</doc>
<doc id="85148" url="https://pl.wikipedia.org/wiki?curid=85148" title="Totentanz (utwór Ferenca Liszta)">
Totentanz (utwór Ferenca Liszta)

Totentanz ("Danse macabre", "Taniec szkieletów", "Taniec śmierci") Franciszka Liszta to utwór na fortepian i orkiestrę powstały w 1849 roku.
Uważany początkowo za jedno z bardziej znaczących dzieł Liszta, cieszył się powodzeniem większym nawet niż koncerty fortepianowe tego kompozytora. Przez znaczną część XX wieku prawie zapomniany, obecnie powraca do sal koncertowych. Inspiracją kompozycji był atrybuowany niegdyś Orcagnie obraz "Triumf śmierci".
"Totentanz" jest cyklem dwudziestu kilku wariacji, których tematem jest sekwencja z chorału gregoriańskiego skomponowanego do słów "Dies irae". Przedstawienia śmierci w kolejnych wariacjach mają zróżnicowany charakter, od wzburzenia, grozy po smutek i rezygnację.

</doc>
<doc id="85149" url="https://pl.wikipedia.org/wiki?curid=85149" title="Jusuf Habibie">
Jusuf Habibie

Bacharuddin Jusuf Habibie, Rudy Habibie, B.J. Habibie (ur. 25 czerwca 1936 w Pare-Pare, zm. 11 września 2019 w Dżakarcie) – indonezyjski polityk, prezydent w latach 1998–1999.
Ukończył studia w dziedzinie inżynierii lotniczej, początkowo w Bandung, następnie w Akwizgranie (Niemcy), a w 1965 obronił doktorat i pracował w Messerschmitt-Bölkow-Blohm w Hamburgu. W latach 1978–1998 był ministrem technologii i badań naukowych w rządzie prezydenta Suharto. Jako bliski współpracownik Suharto, w marcu 1998 został mianowany wiceprezydentem Indonezji, a po rezygnacji Suharto został prezydentem kraju 21 maja 1998.
W październiku 1999 zamierzał kandydować na kolejną kadencję, ale ostatecznie wycofał się przed wyborami. Na urzędzie prezydenta zastąpił go Abdurrahman Wahid.

</doc>
<doc id="85153" url="https://pl.wikipedia.org/wiki?curid=85153" title="Głaz narzutowy">
Głaz narzutowy

Głaz narzutowy, eratyk, narzutniak (z – błądzić) – fragment skały litej, przyniesiony przez lądolód.
Informacje ogólne.
Obszary północnej i środkowej Polski pokryte są tworami polodowcowymi – składają się na nie głazy, żwirowiska, piaski, mułki, różne gliny i iły. Obok całkowicie zwietrzałych skał moreny zawierają też materiał grubszy – zaokrąglone bryły i wielkie bloki, często o objętości wielu metrów sześciennych. Część z nich uległa zniszczeniu, jednak te utworzone ze skał odporniejszych zachowały się do naszych czasów.
Podobne twory znajdują się na obszarze Niemiec, północnej Francji, Wielkiej Brytanii, Kanady, północnej części Stanów Zjednoczonych, czyli wszędzie tam, gdzie dotarły plejstoceńskie lądolody. Eratyki spotyka się również na obszarach, które były pokryte przez lodowce górskie.
Głazy narzutowe są różnie zachowanym, wyselekcjonowanym materiałem skalnym o dużej wytrzymałości i odporności na działanie czynników klimatycznych. Zbudowane są przeważnie z granitów, amfibolitów, gnejsów, migmatytów, porfirów, kwarcytów.
Głazy narzutowe są zbierane na polach oraz eksploatowane z moren kamienistych np. okolic Suwałk.
Niekiedy pojęcie eratyk jest utożsamiane również z bliskim pojęciem porwak lodowcowy, które jednak dotyczy skał plastycznych lub sypkich o znacznych wymiarach. Głazy narzutowe często są też składnikami większej kry lodowcowej (porwaka lodowcowego).
Obecność głazów narzutowych ludność tłumaczyła sobie przy pomocy legend związanych z postaciami świętych lub interwencją sił nieczystych.
Zastosowanie głazów narzutowych.
Niektóre głazy narzutowe przyniesione przez lodowiec do Polski ze Skandynawii mają status pomników przyrody nieożywionej.
Głazy narzutowe na świecie.
Największym głazem narzutowym na świecie jest prawdopodobnie głaz Lewiatan w Parku Narodowym Mt. Buffalo w Australii, w stanie Wiktoria o wymiarach 33 × 21 × 12 m. Z występowania olbrzymich głazów znane są też masyw Erongo w Namibii oraz płaskowyż Serra da Estrela w Portugalii. Największym głazem narzutowym Europy jest prawdopodobnie głaz Ehalkivi ("est. blask słońca") na bałtyckim wybrzeżu Estonii, granit pegmatytowy o obwodzie ok. 50 m i objętości ok. 980 m³. Wybrzeże Estonii jest w ogóle największym skupieniem głazów w Europie; do największych należą głazy Majakiwi (ok. 570 m³ objętości) w Parku Narodowym Lahemaa, Kabelikivi k. Tallinna (57 m obwodu, ok. 780 m³ objętości) oraz skupienie głazów – Głazowisko Helmersena na wyspie Hiuma.
Głazy narzutowe w Polsce.
Według danych z 31 grudnia 2014 roku liczba głazów narzutowych w formie pomników przyrody nieożywionej w Polsce wynosiła 1083. Najwięcej głazów objętych ochroną znajduje się w województwie mazowieckim (195), a najmniej w podkarpackim (10). Rozkład w poszczególnych województwach przedstawia poniższa tabela:
Największym w Polsce głazem narzutowym jest Trygław (zwany też "Tychowskim Głazem") w mieście Tychowo, zaś drugim co do wielkości jest Głaz Mszczonowski w Zawadach.
Inne znane:
W Borkowie znajduje się cmentarzysko z grobami megalitycznymi, w Grzybnicy kamienne kręgi, a w Piasecznie głaz "Mazur" o obwodzie 17,5 m i wysokości 2,5 m.

</doc>
<doc id="85158" url="https://pl.wikipedia.org/wiki?curid=85158" title="PLAN">
PLAN



</doc>
<doc id="85161" url="https://pl.wikipedia.org/wiki?curid=85161" title="Tony Hawk">
Tony Hawk

Tony Hawk, właśc. Anthony Frank Hawk (ur. 12 maja 1968 w Carlsbad, Kalifornia) – amerykański skater. Jako pierwszy na świecie wykonał obrót o 900 stopni i poprawnie wylądował.
W 1998 rozpoczął współpracę z firmą Activision, ta zaś stworzyła serię gier o jeździe na deskorolce sygnowaną jego nazwiskiem – "Tony Hawk’s". Pierwsza gra z serii nazywała się "Tony Hawk’s Skateboarding", występuje w niej nie tylko nazwisko, ale także podobizna Hawka. Gra szybko stała się popularna i powstały kolejne części.
Po premierze gry stał się powszechnie znany i zaczął brać udział w reklamach wielu firm, m.in. Apple Computer oraz Domino’s Pizza. Występował także w programach telewizyjnych takich jak "Rocket Power", "Simpsonowie", "Max Steel", "Zeke i Luther" czy "Nie ma to jak hotel" oraz filmach "", "Dogtown and Z-Boys", "Gleaming the Cube", "The new guy", "Akademia Policyjna 4" i "Deck Dogz".
Do 2004 wykonał wiele historycznych trików i wygrał ponad 80 zawodów. Jako pierwszy w historii jazdy na deskorolce, w 1999 na zawodach X-Games, wykonał po 11 nieudanych próbach obrót o 900° (2,5 obrotu wokół własnej osi). W 2003 po raz pierwszy na świecie wykonał 360 Varial McTwist, w którym skater robi obrót o 540°, a deska o 900°.
Od nazwiska (ang. "hawk" – "jastrząb") powstało jego przezwisko – "birdman" ("człowiek-ptak"). Również dlatego powstała seria limitowanych decków „Falcon” (ang. "falcon" – "sokół") z podobizną ptaka.
Wielokrotnie powtarzał trick deskorolkowy 900. W 2016 wykonał go kolejny raz, w wieku 48 lat.

</doc>
<doc id="85162" url="https://pl.wikipedia.org/wiki?curid=85162" title="Książęta śląscy z dynastii Przemyślidów">
Książęta śląscy z dynastii Przemyślidów



</doc>
<doc id="85163" url="https://pl.wikipedia.org/wiki?curid=85163" title="Trimeryzacja">
Trimeryzacja



</doc>
<doc id="85164" url="https://pl.wikipedia.org/wiki?curid=85164" title="Reakcja trimeryzacji">
Reakcja trimeryzacji



</doc>
<doc id="85165" url="https://pl.wikipedia.org/wiki?curid=85165" title="Reakcja dimeryzacji">
Reakcja dimeryzacji



</doc>
<doc id="85166" url="https://pl.wikipedia.org/wiki?curid=85166" title="Dimeryzacja">
Dimeryzacja

Dimeryzacja – reakcja chemiczna (rodzaj polimeryzacji), w której dwa monomery łączą się w dimer (często w obecności katalizatora). Przykładem tej reakcji może być kondensacja trimetylosilanolu:

</doc>
<doc id="85171" url="https://pl.wikipedia.org/wiki?curid=85171" title="Jerzy Dudek">
Jerzy Dudek

Jerzy Henryk Dudek (ur. 23 marca 1973 w Rybniku) – polski piłkarz, który występował na pozycji bramkarza.
W latach 1998–2013 reprezentant Polski. Uczestnik Mistrzostw Świata 2002. Członek Klubu Wybitnego Reprezentanta, zajmuje trzecie miejsce pod względem liczby występów bramkarzy w reprezentacji Polski.
Po występach w lokalnych drużynach w 1995 trafił do Sokoła Tychy, gdzie zadebiutował w pierwszej lidze. Rok później trafił do Feyenoordu, gdzie w ciągu pięciu sezonów zdobył mistrzostwo Holandii i dwukrotnie został uznany za najlepszego bramkarza Eredivisie. W 2000 został wybrany piłkarzem roku w Polsce w plebiscycie „Piłki Nożnej”. W 2001 trafił do Liverpoolu, gdzie spędził sześć kolejnych sezonów i sięgnął z klubem po trofeum Ligi Mistrzów UEFA, zostając jednym z bohaterów meczu finałowego w Stambule. W 2007 przeniósł się do Realu Madryt, gdzie jako drugi bramkarz spędził cztery sezony, zdobywając wszystkie krajowe trofea i debiutując w Primera Division. Jest jednym z sześciu polskich piłkarzy – zdobywców Pucharu Europy.
Kariera piłkarska.
Concordia Knurów.
Karierę rozpoczął jesienią 1985 w trampkarzach Górnika Knurów, trenował w drużynie Witolda Słabkowskiego. Podczas jednego z sezonów rozegrał w nich 12 spotkań jako lewy obrońca. Wiosną 1989 zadebiutował w drużynie juniorów Górnika, grając w meczu z GKS Tychy.
W 1991 trafił do pierwszego zespołu klubu, występującego w III lidze; w drużynie, grającej pod nową nazwą – Concordia Knurów, zadebiutował 10 kwietnia 1992 w meczu z Carbo Gliwice.
W barwach Concordii rozegrał 115 spotkań, ostatni pojedynek zanotował przeciwko Olimpii Piekary Śląskie w listopadzie 1995.
Sokół Tychy.
Wiosną 1996 za sprawą trenera Bogusława Kaczmarka przeszedł do Sokoła Tychy, występującego w ekstraklasie. Debiut w ekstraklasie zaliczył 16 marca 1996 w przegranym 2:0 meczu wyjazdowym z Legią Warszawa. Po rozegraniu 15 meczów ligowych odszedł z klubu.
Feyenoord Rotterdam.
19 lipca 1996 podpisał profesjonalny kontrakt z holenderskim klubem występującym w lidze Eredivisie – Feyenoordem. Podczas sezonu 1996/1997 był bramkarzem rezerwowym, gdyż podstawowym bramkarzem był reprezentant Holandii – Ed de Goey. Po jego odejściu do występującego w angielskiej Premier League – Chelsea Londyn Dudek został podstawowym zawodnikiem klubu, w którego barwach zadebiutował 13 sierpnia 1997 w wygranym 6:2 pierwszym meczu II rundy kwalifikacyjnej Ligi Mistrzów 1997/1998 z fińskim Jazz Pori. Osiem dni później po raz pierwszy wystąpił w holenderskiej ekstraklasie, w wygranym 0:3 meczu z MVV Maastricht.
W maju 1998 podpisał nowy kontrakt, obowiązujący do 2003. W sezonie 1998/1999 na cztery kolejki przed końcem rozgrywek Feyenoord zapewnił sobie mistrzostwo Holandii, a Dudek został uznany przez związek piłkarzy profesjonalnych VVCS za najlepszego bramkarza ligi.
W sezonie 1999/2000 Feyenoord zakończył rozgrywki ligowe na trzecim miejscu oraz zdobył Superpuchar Holandii, pokonując w finale Ajax Amsterdam 3:2. W tymże sezonie Dudek został ponownie wybrany najlepszym bramkarzem ligi, a także uznano go najlepszym zawodnikiem w plebiscycie gazet „De Telegraaf”. Został też okrzyknięty najlepszym polskim piłkarzem sezonu w plebiscycie tygodnika „Piłka Nożna” oraz otrzymał Piłkarskiego Oscara od PZPN dla najlepszego polskiego zawodnika.
Dobra postawa zaowocowała ofertami z wielu znanych europejskich drużyn. Według spekulacji prasowych proponowano mu grę m.in. w FC Barcelonie, Realu Madryt, Arsenalu i Manchesterze United. Pod koniec sierpnia 2001 po rozegraniu 139 meczów ligowych przeniósł się do Liverpoolu, jednego z czołowych klubów angielskiej Premier League.
Liverpool.
Kontrakt Dudka z Liverpool został podpisany w Warszawie i obowiązywał przez pięć lat. W Premier League zadebiutował 8 września 2001 w przegranym 1:3 meczu przeciwko Aston Villi. W pierwszym sezonie w klubie rozegrał łącznie 35 ligowych spotkań i pomógł zdobyć wicemistrzostwo Anglii. W 2002 otrzymał nominację UEFA do nagrody dla najlepszego bramkarza Europy w sezonie 2001/2002, jednak zwycięzcą okazał się Niemiec Oliver Kahn. Ponadto po raz drugi zdobył Piłkarskiego Oscara dla najlepszego polskiego zawodnika.
W sezonie 2002/2003 wystąpił w spotkaniu o Tarczę Wspólnoty, jednak jego drużyna przegrała z Arsenalem 1:0. W grudniu 2002 podczas meczu z Manchesterem United popełnił fatalny błąd, który kosztował go utratę miejsca w bramce klubu – przepuścił piłkę między nogami, a do pustej siatki trafił Diego Forlán. W marcu 2003 Liverpool zwyciężył w Pucharze Ligi Angielskiej, pokonując w finale Manchester United 2:0, a Dudek został wybrany Piłkarzem Meczu.
Na początku sezonu 2004/2005 zdobył zaufanie nowego trenera drużyny, Rafaela Beníteza, który wystawiał Polaka w najważniejszych spotkaniach. W 2005 ponownie zagrał w finale Pucharu Ligi Angielskiej, jednak tym razem jego zespół uległ po dogrywce Chelsea 3:2. 25 maja 2005 zagrał na Atatürk Olimpiyat Stadyumu w Stambule w finałowym meczu Ligi Mistrzów przeciwko włoskiemu A.C. Milan, w którym dzięki trzykrotnej obronie w serii rzutów karnych, przyczynił się do zdobycia przez swój klub trofeum. Stał się jednocześnie trzecim Polakiem, po Zbigniewie Bońku i Józefie Młynarczyku, który zdobył to trofeum. Interwencję Dudka podczas dogrywki uznano za trzecią najefektowniejszą paradę bramkarską w historii piłki nożnej oraz za najbardziej pamiętny moment w historii Ligi Mistrzów. Ponadto drugi raz został nominowany przez UEFA do nagrody dla najlepszego bramkarza, jednak tym razem tryumfatorem okazał się Czech Petr Čech. Zdobył także Superpuchar Europy, jednak z powodu urazu nie zagrał przeciwko rosyjskiemu CSKA Moskwa (3:1).
W sierpniu 2005 podczas treningu doznał kontuzji łokcia i od sezonu 2005/2006 był rezerwowym bramkarzem zespołu po tym, jak trener Rafael Benítez sprowadził swojego rodaka, José Reinę. W styczniu 2006 zajął ósme miejsce w 71. Plebiscycie „Przeglądu Sportowego” na najlepszego polskiego sportowca w 2005. Po sezonie 2006/2007 odszedł z Liverpoolu po rozegraniu 127 meczów ligowych.
Real Madryt.
Przeszedł do występującego w hiszpańskim Primera División Realu Madryt na zasadzie wolnego transferu, z którym 20 lipca 2007 podpisał dwuletni kontrakt i został zmiennikiem dla Ikera Casillasa. W sezonie 2007/2008 zdobył mistrzostwo Hiszpanii i zaliczył jedno ligowe spotkanie przeciwko Realowi Saragossa, które zakończyło się remisem 2:2. W 2009 przedłużył kontrakt z Realem.
W grudniu 2010 podczas meczu Ligi Mistrzów z Auxerre uległ kontuzji (pęknięcie szczęki), a po operacji udał się na kilkutygodniową rekonwalescencję; w tym czasie jego miejsce w drużynie zajmował Antonio Adán. W 2011 po zwycięstwie "Królewskich" z FC Barceloną (1:0) w Walencji sięgnął po Puchar Króla. Po sezonie 2010/2011 odszedł z Realu Madryt, ostatnie spotkanie w "Królewskich" rozegrał 21 maja 2011 przeciwko UD Almeríi. Żegnany oklaskami przez kibiców i przechodzący w szpalerze utworzonym przez kolegów z drużyny, zszedł z boiska w 78. minucie meczu. Przed rozpoczęciem meczu pożegnalnego dostał od dyrektora sportowego klubu Jorgego Valdano i prezesa Florentina Péreza statuetkę z wygrawerowanym napisem: „Jerzy Dudek: Real Madrid 2007–2011”, a także koszulkę z podpisami zawodników i trenerów.
Wkrótce po odejściu z Realu Madryt zakończył piłkarską karierę.
Kariera reprezentacyjna.
Rozegrał dwa spotkania w młodzieżowej reprezentacji Polski, zadebiutował 20 czerwca 1996 w przegranym 2:0 towarzyskim meczu przeciwko reprezentacji Argentyny.
W czerwcu 1996, będąc zawodnikiem Sokoła Tychy, otrzymał pierwsze powołanie do seniorskiej reprezentacji Polski od selekcjonera Antoniego Piechniczka w 1996 na mecz towarzyski przeciwko reprezentacji Rosji, który obejrzał z ławki rezerwowych. Debiut zaliczył za kadencji selekcjonera Janusza Wójcika 25 lutego 1998 w Ramat Ganie w przegranym 0:2 meczu towarzyskim przeciwko reprezentacji Izraela, zmieniając w 46. minucie Adama Matyska. Za kadencji selekcjonera Janusza Wójcika rozegrał jeszcze jeden mecz – 18 sierpnia 1999 w Warszawie mecz towarzyski przeciwko reprezentacji Hiszpanii, gdzie w 53. minucie ponownie zastąpił Adama Matyska; mecz zakończył się porażką Polski 1:2.
Po przejęciu w 1999 przez Jerzego Engela stanowiska selekcjonera reprezentacji Polski został podstawowym bramkarzem drużyny. Zagrał we wszystkich 10 meczach eliminacyjnych mistrzostw świata 2002, z czego dziewięć meczów rozegrał w pełnym wymiarze czasowym (wyjazdowy mecz z Norwegią zaczynał z ławki rezerwowych, w 66. minucie meczu zastąpił Adama Matyska). reprezentacji Polski wygrała swoją grupę eliminacyjną i pierwszy raz od 1986 awansowała na mistrzostwa świata 2002 w Korei Południowej i Japonii, podczas którego "Biało-Czerwoni" po dwóch porażkach z reprezentacją Korei Południowej (0:2) i reprezentacją Portugalii i zwycięstwie z reprezentacją Stanów Zjednoczonych (3:1) zajęli ostatnie czwarte miejsce w Grupie D i zakończyli swój udział w turnieju po fazie grupowej, a Dudek wystąpił w dwóch pierwszych meczach, w których puścił sześć bramek, a podczas meczu z reprezentacją Stanów Zjednoczonych w bramce "Biało-Czerwonych" stanął Radosław Majdan.
Wystąpił w siedmiu meczach eliminacyjnych mistrzostw świata 2006, jednak pod koniec eliminacji z powodu kontuzji w ostatnich meczach bronił już Artur Boruc. Z powodu niestabilnej sytuacji w klubie Liverpool selekcjoner Paweł Janas nie powołał Dudka na turniej, co wywołało niezadowolenie wśród kibiców, które okazali podczas 30 maja 2006 podczas przegranego 1:2 meczu towarzyskiego z reprezentacją Kolumbii na Stadionie Śląskim w Chorzowie – po puszczonej bramce przez Tomasza Kuszczaka kibice skandowali nazwisko Dudka.
16 listopada 2005 podczas wygranego 3:1 meczu towarzyskiego z reprezentacją Estonii w Ostrowcu Świętokrzyskim po raz pierwszy został kapitanem "Biało-Czerwonych". Po mistrzostwach świata 2006 wystąpił w dwóch spotkaniach reprezentacji Polski prowadzonej przez selekcjonera Leo Beenhakkera: 16 sierpnia 2006 w przegranym 0:2 meczu towarzyskim z reprezentacją Danii w Odense i 2 września w pierwszym przegranym 1:3 meczu eliminacyjnym mistrzostw Europy 2008 z reprezentacją Finlandii w Bydgoszczy. Następny mecz w reprezentacji Polski rozegrał 14 października 2009 na Stadionie Śląskim w Chorzowie za kadencji tymczasowego selekcjonera Stefana Majewskiego, kiedy to "Biało-Czerwoni" przegrali 0:1 w meczu eliminacyjnym mistrzostw świata 2010 z reprezentacją Słowacji.
20 lutego 2013 prezes PZPN Zbigniew Boniek i selekcjoner Waldemar Fornalik podjęli decyzję o zorganizowaniu dla Dudka pożegnalnego meczu w reprezentacji Polski. 4 czerwca 2013 na stadionie MKS Cracovii w Krakowie reprezentacja Polski rozegrała mecz towarzyski z reprezentacją Liechtensteinu, który zakończył się zwycięstwem "Biało-Czerwonych" 2:0. Dudek wystąpił podczas spotkania z numerem „60” na koszulce i był kapitanem drużyny, grał do 34. minuty i został zmieniony przez Artura Boruca, dzięki czemu rozegrał swój 60. mecz w reprezentacji Polski, dołączając tym samym do Klubu Wybitnego Reprezentanta. Jednocześnie stał się najstarszym reprezentantem Polski w historii (w dniu meczu miał 40 lat i 73 dni), bijąc rekord Władysława Szczepaniaka, który swój ostatni mecz w reprezentacji Polski rozegrał w 1947, mając 37 lat i 118 dni.
Kariera medialna.
Wspólnie z Dariuszem Kurowskim wydał dwie książki biograficzne: "Uwierzyć w siebie. Do przerwy 0:3" w 2005 i "NieREALna kariera" w 2015. Ponadto w 2012 we współpracy z psychologiem sportowym Pawłem Habratem wydał książkę "Pod presją. Jak wytrzymałość psychiczna pomaga zwyciężać". Był także bohaterem książki Piotra Skorupy "Jerzy Dudek. Wybitny z Knurowa", wydanej w 2013.
W sierpniu 2005 zadebiutował w roli telewizyjnego komentatora piłki nożnej, relacjonując widzom TVP mecz Liverpool – CSKA Moskwa. Po zakończeniu kariery sportowej został ekspertem i komentatorem telewizyjnym piłki nożnej. Jest ekspertem, głównie TVP Sport. Występował też w kanałach sportowych Polsatu oraz komentował kilka meczów w Eurosporcie.
W 2011 został ambasadorem kampanii reklamowej „Teraz golf”, organizowanego przez Polski Związek Golfa programu promującego tę dyscyplinę. W 2011 nawiązał współpracę z firmą Castrol jako ambasador projektów promujących piłkę nożną, promował medialnie m.in. Mistrzostwa Europy w Piłce Nożnej 2012, których firma była oficjalnym sponsorem.
Był oficjalnym „przyjacielem Euro 2012” oraz ambasadorem finału Ligi Europy UEFA (sezon 2014/2015), który odbył się w Warszawie.
Dwukrotnie (w 2012 i 2014) odrzucił propozycję udziału w programie "Dancing with the Stars. Taniec z gwiazdami".
Od 2014 w poniedziałki w „Przeglądzie Sportowym” pojawiają się felietony Dudka.
Odznaczenia i wyróżnienia.
W 2000 wygrał Plebiscyt „Piłki Nożnej” na najlepszego piłkarza. Rok później otrzymał Piłkarskiego Oskara, przyznawanego przez PZPN i Canal Plus. Dwukrotnie z rzędu był wybierany najlepszym polskim zawodnikiem w plebiscycie redakcji „Sportu”: w 2000 i 2001. W 2006 zajął 8. miejsce w Plebiscycie Przeglądu Sportowego na 10. Najlepszych Sportowców Polski. W marcu 2012 wyróżniono go nagrodą Solidarni w sporcie.
Uchwałą Rady Miasta Knurowa z dnia 6 czerwca 2005 jako pierwszy został wyróżniony tytułem Honorowego Obywatelstwa Miasta Knurowa.
1 czerwca 2013 został odznaczony Srebrnym Krzyżem Zasługi "za osiągnięcia sportowe i działalność na rzecz rozwoju i upowszechniania sportu".
W 2022 r. otrzymał Medal Świętego Brata Alberta za wspieranie osób niepełnosprawnych.
Życie prywatne.
Urodził się w Rybniku, jest synem Renaty i Andrzeja Dudków. Dzieciństwo i młodość spędził w Szczygłowicach, jednej z dzielnic Knurowa. Ma dwóch młodszych braci, Dariusza (ur. 1975) i Piotra (ur. 1984). Wychowywał się w rodzinie górniczej, uczył się w Technikum Górniczym.
15 czerwca 1996 ożenił się z Mirellą Litwin, z którą ma syna Aleksandra (ur. 1996) oraz córki: Wiktorię (ur. 2006) i Natalię (ur. 2006). Mieszka w Krakowie.
Amatorsko gra w golfa. Startował w kilku wyścigach samochodowych jako licencjonowany kierowca wyścigowy.
W 2005 założył Fundację „Dobry Start – sport przyszłością”, zajmującą się budową boisk piłkarskich dla dzieci mieszkających na wsiach i małych miastach. W styczniu 2013 otworzył Akademię Sportu Progres Jerzego Dudka, działającą przy Centrum Rozwoju Com-Com Zone Nowa Huta w Krakowie.
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015.
Został ambasadorem zorganizowanych w Krakowie Światowych Dni Młodzieży 2016.

</doc>
<doc id="85175" url="https://pl.wikipedia.org/wiki?curid=85175" title="Uniformitaryzm">
Uniformitaryzm



</doc>
<doc id="85177" url="https://pl.wikipedia.org/wiki?curid=85177" title="Rytmika">
Rytmika



</doc>
<doc id="85180" url="https://pl.wikipedia.org/wiki?curid=85180" title="Kurt Georg Kiesinger">
Kurt Georg Kiesinger

 
Kurt Georg Kiesinger (ur. 6 kwietnia 1904 w Ebingen, zm. 9 marca 1988 w Tybindze) – niemiecki polityk i prawnik, premier Badenii-Wirtembergii (1958-1966), kanclerz Republiki Federalnej Niemiec (1966-1969), przewodniczący CDU (1967-1971). 
Życiorys.
Urodził się w rodzinie handlowca Christiana Kiesingera (1876-1967) i Dominiki Grimm (1878-1904). Studiował filozofię na Uniwersytecie w Tybindze, a następnie w latach 1926-1931 historię, germanistykę i prawo w Berlinie. Następnie praktykował jako adwokat w berlińskim Wyższym Sądzie Krajowym. 
W 1933 wstąpił do NSDAP. Następnie skierowany do pracy w departamencie radiowym ministerstwa spraw zagranicznych. Odnaleziony przez redaktora tygodnika Der Spiegiel Conrada Ahlersa, dokument z 1944 roku wykazał, że współpracownicy Kiesingera z ministerstwa składali na niego donosy do Głównego Urzędu Bezpieczeństwa Rzeszy, zarzucając mu hamowanie i sprzeciwianie się antyżydowskim akcjom propagandowym i krytykę polityki zagranicznej III Rzeszy . Do 1946 roku internowany w Ludwigsburgu. W 1948 uwolniony od wszelkich zarzutów przez komisję denazyfikacyjną w amerykańskiej strefie okupacyjnej. 
Po internowaniu wrócił do praktyki adwokackiej w Tybindze i Würzburgu. Od 1948 do 1951 był sekretarzem CDU w Württembergii-Hohenzollern. W 1949 roku został wybrany do Bundestagu, utrzymując mandat do 1958 roku. W parlamencie pełnił funkcję przewodniczącego komisji spraw zagranicznych i komisji mediacyjnej. Następnie zaangażował się w politykę landową zostając premierem Badenii-Wirtembergii (1958-1966). 
Po rozpadzie koalicji CDU-FDP i odejściu ze stanowiska Ludwiga Erharda, 1 grudnia 1966 roku Kiesinger został wybrany na kanclerza Niemiec, stając na czele rządu tzw. wielkiej koalicji (CDU/CSU i SPD). Za jego rządów doszło w Niemczech do stabilizacji gospodarczej oraz nawiązania stosunków dyplomatycznych z Rumunią, Jugosławią i Czechosłowacją. 
W roku 1967 Kiesinger został wybrany na stanowisko przewodniczącego CDU. Kierowana przez niego partia wygrała znacząco wybory parlamentarne w 1969 roku zdobywając 46,1% głosów, zabrakło jej jednak 7 mandatów do samodzielnej większości. SPD odmówiła kontynuowania wielkiej koalicji i nawiązała współpracę z FDP, co doprowadziło do ustąpienia Kiesingera ze stanowiska kanclerza. Zachował jednak mandat posła do Bundestagu, który sprawował do 1980 roku. W 1971 roku zrezygnował ze stanowiska szefa partii, pozostając honorowym przewodniczącym. Zrezygnował z kandydowania do parlamentu w wyborach w 1980 roku i wycofał się z aktywnej polityki. 
Zmarł w wieku 84 lat w Tybindze. Po nabożeństwie żałobnym w Konkatedrze św. Eberharda w Stuttgarcie, spoczął na cmentarzu miejskim w Tybindze. 
Życie prywatne.
24 grudnia 1932 Kiesinger poślubił Marie-Luise Schneider (1908–1990). Z tego małżeństwa urodziło się dwoje dzieci, Viola (ur. 1940) i Peter (ur. 1942).
Odznaczenia.
Honorowy obywatel Ebingen (1969), Konstancji (1976) i Tybingi (1979).
Przypisy.
 
 
 
 
 
 
 

</doc>
<doc id="85186" url="https://pl.wikipedia.org/wiki?curid=85186" title="Micheil Saakaszwili">
Micheil Saakaszwili

Micheil Saakaszwili (, ; ur. 21 grudnia 1967 w Tbilisi) – gruziński i ukraiński polityk, adwokat, prezydent Gruzji od 25 stycznia 2004 do 25 listopada 2007 oraz ponownie od 20 stycznia 2008 do 17 listopada 2013. Od 15 sierpnia 2014 poszukiwany gruzińskim listem gończym. W latach 2015–2017 oraz ponownie od roku 2019 także obywatel ukraiński.
Życiorys.
Jego wujem był radziecki dyplomata Temur Alasania, który wpłynął także na decyzję Saakaszwilego dotyczącą wyboru kariery zawodowej. Saakaszwili jest absolwentem wydziału stosunków międzynarodowych Uniwersytetu Kijowskiego (1992), następnie ukończył prawo na Uniwersytecie Columbia. Ukończył też studia na Uniwersytecie Jerzego Waszyngtona. Odbył krótką praktykę w firmie adwokackiej Patterson, Belknap, Webb &amp; Tyler.
W 1995 powrócił do Gruzji i przy poparciu Zuraba Żwanii, wstąpił do popierającego Edwarda Szewardnadze Związku Obywatelskiego. Rok później został posłem. W 1998 został przewodniczącym klubu poselskiego Związku Obywatelskiego. W 2000 z nadania prezydenta Szewardnadze został ministrem sprawiedliwości. Z funkcji tej zrezygnował w 2001, kiedy zarzucił najwyższym politykom korupcję. Wówczas wystąpił również ze Związku Obywatelskiego. Przeszedł do opozycji i założył własną partię Zjednoczony Ruch Narodowy, która wygrała wybory samorządowe w Tbilisi w 2002. Pełnił funkcję przewodniczącego rady miasta.
Prezydentura.
W listopadzie 2003 wraz z Zurabem Żwanią i Nino Burdżanadze przewodził tzw. "rewolucji róż", która doprowadziła 23 listopada 2003 r. do bezkrwawego obalenia prezydenta Eduarda Szewardnadze. W kolejnych wyborach prezydenckich w styczniu 2004 zwyciężył Saakaszwili, uzyskując ponad 96% głosów, a wkrótce potem jego partia uzyskała 135 ze 150 miejsc w parlamencie.
W ciągu prezydentury przeciwnicy zarzucali mu dążenie do wprowadzenia rządów autorytarnych i przypisywali odpowiedzialność za wszechobecną korupcję i spadek poziomu życia Gruzinów. Saakaszwili nadał liczne przywileje funkcjonariuszom wojska i policji, ograniczał wolność mediów, z walki z korupcją uczynił narzędzie prześladowania opozycji, a w więzieniach przyzwalał na tortury.
Demonstracje i przedterminowe wybory.
2 listopada 2007 w centrum Tbilisi rozpoczęły się masowe demonstracje opozycji. Liczbę demonstrujących oszacowano na 50 tysięcy. 7 listopada Saakaszwili wydał polecenie rozpędzenia demonstrujących. Zastosowano broń gładkolufową, armatki wodne i gaz łzawiący, w rezultacie czego ponad 500 osób przewieziono do szpitali. Tego samego dnia wprowadził stan wyjątkowy, a siły specjalne Gruzji zajęły biuro stacji telewizyjnej Imedi, należącej do opozycjonisty Badri Patarkacyszwili. Imedi zmuszono do zaprzestania emisji programu. O wywołanie protestów oskarżył odsunięte przez niego od władzy poprzednie elity.
Po rozpędzeniu demonstracji Saakaszwili ustąpił z urzędu prezydenckiego i ogłosił zgodnie z żądaniami opozycji przedterminowe wybory prezydenckie. W I turze wyborów prezydenckich, która odbyła się 5 stycznia 2008 Saakaszwili zdobył 52,8% głosów spośród 59% głosujących, czym zapewnił sobie reelekcję. Drugi wynik (27%) uzyskał kandydat opozycji Lewan Gaczecziladze. 20 stycznia 2008 formalnie objął po raz drugi urząd prezydenta. Postrzegany był jako polityk silnie prozachodni i deklarował, że jego celem jest członkostwo Gruzji w NATO.
Przegrana w wyborach parlamentarnych i zarzuty.
W wyborach parlamentarnych, które odbyły się 1 października 2012 roku zwyciężył opozycyjny blok Gruzińskie Marzenie. Saakaszwili przyznał, że jego partia Zjednoczony Ruch Narodowy przegrała i oświadczył, że przechodzi ona do opozycji.
2 października lider Demokratycznej Gruzji Bidzina Iwaniszwili oświadczył, iż uznaje za niezbędne wznowienie śledztwa w sprawie śmierci premiera Gruzji Zuraba Żwanii (według jednej z wersji śledztwa miał się do niej przyczynić Saakaszwili).
Wkrótce po wyborach pojawiły się doniesienia o tym, że w obawie przed konsekwencjami karnymi Gruzję opuszczają współpracownicy Saakaszwilego i inni urzędnicy państwowi, między innymi minister sprawiedliwości Zuram Adeiszwili, zastępca ministra obrony Data Ahalaja, były minister obrony Dawid Kezeraszwili i były szef Ministerstwa Spraw Wewnętrznych Baczana Achalaia. Polityk opozycji Iraklij Ałasania powiedział, że spod ziemi wyciągnie urzędników, którzy popełnili przestępstwa, jeśli teraz spróbują uciec i że nie unikną sądu.
Emigracja.
Nie doczekawszy zakończenia kadencji prezydenckiej w październiku 2013 roku, Saakaszwili wyjechał do Brukseli. W grudniu wykładał w amerykańskiej Szkole Prawa i Dyplomacji przy Tufts University, tematem była europejska państwowość.
W marcu 2014 został wezwany do Głównej Prokuratury Gruzji w celu złożenia zeznań w sprawie ułaskawienia przez niego w roku 2008 czterech wysokich urzędników departamentu konstytucyjnego bezpieczeństwa MSW Gruzji, osądzonych w procesie w związku z zabójstwem w styczniu 2006 urzędnika bankowego Sandro Girgwliani, a także w sprawie bezprawnych działań wobec znajomego Saakaszwilego, Lewana Buchaidze. Miał być również świadkiem w 9 innych sprawach sądowych.
28 lipca 2014 Saakaszwili został obwiniony o przekroczenie uprawnień podczas rozgromienia akcji opozycjonistów w listopadzie 2007 roku, o likwidację telewizyjnej spółki „Imedi” oraz zajęcia mienia jej założyciela Badri Patarkacyszwili. Saakaszwili, znajdujący się w momencie postawienia oskarżenia w USA, oświadczył, że „nie stawi się na przesłuchanie w Prokuraturze Głównej i nie ma zamiaru współpracować z organami śledczymi”. 1 sierpnia 2014 roku sąd w Tbilisi spełnił żądanie Prokuratury Głównej, wydając zaocznie nakaz aresztowania Saakaszwilego. 13 sierpnia 2014 roku został oskarżony o przywłaszczenie środków budżetowych. Dwa dni później prokuratura wydała za nim list gończy.
Saakaszwili na Ukrainie.
Z Petrem Poroszenką poznał się podczas studiów na Uniwersytecie im. Tarasa Szewczenki w Kijowie.
Po zakończeniu kadencji zaangażował się w obywatelskie protesty przeciw rządom Wiktora Janukowycza, przemawiał na Euromajdanie. 17 lutego 2015 władze Ukrainy odmówiły prokuraturze Gruzji ekstradycji Saakaszwilego i byłego ministra sprawiedliwości Gruzji Zuraba Adeiszwili. 13 lutego 2015 Saakaszwili został mianowany przewodniczącym Międzynarodowej Doradczej Rady Reform – ciała konsultacyjnego przy ukraińskim prezydencie. 29 maja 2015 otrzymał ukraińskie obywatelstwo. Następnego dnia został mianowany Przewodniczącym Odeskiej Obwodowej Administracji Państwowej, z której to posady złożył dymisję 7 listopada 2016.
Saakaszwili oskarżył prezydenta Ukrainy o popieranie skorumpowanych polityków i brak należytej walki z korupcją. Po ustąpieniu z funkcji gubernatora Saakaszwili utworzył własną partię polityczną Ruch Nowych Sił i nawoływał do wcześniejszych wyborów parlamentarnych.
Liderka i była rzeczniczka partii Demokratyczny Ruch-Zjednoczona Gruzja, jedna z przywódców rewolucji róż, Nino Burdżanadze oświadczyła "Osobiście ja i wielu Gruzinów odebraliśmy te działania" (prezydenta Ukrainy Petra Poroszenki) "po prostu jak policzek wymierzony i władzom Gruzji, i narodowi gruzińskiemu, gdyż tego nie można nazwać przyjaźnią, gdy w Gruzji jest poszukiwany, oskarżany, a tu mianują go wysokim urzędnikiem i jeszcze podają jako wzór czy też ojca demokracji".
26 lipca 2017 prezydent Ukrainy Petro Poroszenko pozbawił go ukraińskiego obywatelstwa po otrzymaniu od gruzińskich władz dokumentów dotyczących Saakaszwilego. 10 września 2017 r. Saakaszwili nielegalnie przekroczył granicę polsko-ukraińską w grupie swoich zwolenników, po czym udał się do Lwowa, gdzie w towarzystwie mera miasta zapowiedział objazd regionów kraju i spotkania ze zwolennikami. Mimo ucieczki na dach kamienicy został 5 grudnia zatrzymany w swoim mieszkaniu w Kijowie pod zarzutem współpracy z Rosją i przyjęcia od Rosjan pieniędzy z zamiarem obalenia władz państwowych. Podczas zatrzymania wygłaszał oskarżenia pod adresem prezydenta Poroszenki i wzywał do demonstracji ulicznych oraz protestów. Jeszcze tego samego dnia został uwolniony przez swoich zwolenników i razem ze zwolennikami przeszedł pod ukraiński parlament, gdzie wezwał Ukraińców do antyrządowych protestów. Następnego dnia rano policja dokonała szturmu na miasteczko namiotowe jego zwolenników, by aresztować Saakaszwilego, lecz nie było go wśród protestujących. 12 lutego 2018 r. Saakaszwili został zatrzymany w Kijowie, po czym, jak poinformowała ukraińska straż graniczna, w ramach readmisji został odesłany do Polski jako kraju, z którego przybył na Ukrainę. Jak poinformowała Straż Graniczna, Saakaszwili został przyjęty na terytorium Polski na podstawie wniosku o readmisję, złożonego przez Państwową Służbę Migracyjną Ukrainy do Komendanta Głównego Straży Granicznej. Wniosek rozpatrzono pozytywnie biorąc pod uwagę, że Micheil Saakaszwili jest małżonkiem obywatelki jednego z państw Unii Europejskiej (Holenderki Sandry Roelofs). Po readmisji żył z rodziną w Holandii. W maju 2019 prezydent Ukrainy Wołodymyr Zełenski przywrócił mu obywatelstwo Ukrainy. Został przez Prezydenta Ukrainy ponownie mianowany przewodniczącym Międzynarodowej Doradczej Rady Reform – ciała konsultacyjnego przy ukraińskim prezydencie .
Powrót do Gruzji.
1 października 2021 Micheil Saakaszwili poinformował w poście na Facebooku, że wrócił do Gruzji. Początkowo gruzińskie władze zaprzeczyły, by Saakaszwili legalnie przekroczył granicę Gruzji. Wieczorem tego samego dnia premier Gruzji Irakli Garibaszwili na specjalnej konferencji prasowej poinformował o zatrzymaniu Saakaszwilego przez policję i umieszczeniu go w zakładzie karnym.
Odznaczenia i wyróżnienia.
3 marca 2005 otrzymał Łańcuch Orderu Zasługi Zakonu Kawalerów Maltańskich.
Otrzymał tytuł „Człowieka Roku” 2005 Forum Ekonomicznego.
Dekretem z 2 maja 2007 został odznaczony estońskim Łańcuchem Orderu Krzyża Ziemi Maryjnej.
3 marca 2008 Prezydent Rzeczypospolitej Polskiej Lech Kaczyński odznaczył go Krzyżem Wielkim Orderu Zasługi RP za „wybitne zasługi w rozwijaniu współpracy między Rzeczpospolitą Polską a Gruzją”.
21 kwietnia 2010 otrzymał doktorat honoris causa Uniwersytetu Columbia.
Życie prywatne.
Micheil Saakaszwili poślubił urodzoną w Holandii Sandrę Roelofs, którą poznał w 1993. Para ma dwóch synów: Eduarda (ur. 21 lipca 1995) i Nikoloza (ur. 19 grudnia 2005).

</doc>
<doc id="85188" url="https://pl.wikipedia.org/wiki?curid=85188" title="Aleksandr Błok">
Aleksandr Błok

Aleksander Aleksandrowicz Błok (; ur. w Petersburgu, zm. 7 sierpnia 1921 w Piotrogrodzie) – rosyjski poeta-symbolista epoki srebrnego wieku, dramaturg. Klasyk literatury rosyjskiej i jeden z największych poetów rosyjskich XX wieku.
Życiorys.
Rodzice poety żyli w separacji, ojciec był profesorem prawa Imperatorskiego Uniwersytetu w Warszawie, zmarł w Warszawie i został pochowany na prawosławnym cmentarzu na Woli. Matka, córka rektora Uniwersytetu w Petersburgu – Andrzeja Biekietowa, zajmowała się literaturą, po roku małżeństwa uciekła z Warszawy w połogu.
Pierwsze wiersze Aleksander Błok zaczął pisać w wieku pięciu lat. W 1898 roku wstąpił na Wydział Prawa Uniwersytetu Petersburskiego, a w 1901 rozpoczął naukę na Wydziale Filologicznym, który ukończył w 1906. W 1903 roku, w wieku lat 23 ożenił się z Lubow Mendelejewą, córką wybitnego chemika. W tym samym roku debiutował w piśmie symbolistów „Nowyj put'” (Новый Путь).
W czasie wojny służył jako podoficer służby inżynieryjno-budowlanej. Od maja 1917 był naczelnym redaktorem literackich protokołów Nadzwyczajnej Komisji Śledczej, powołanej przez Rząd Tymczasowy. 
Poszukujący harmonii we wczesnej twórczości poeta, w jej fazie dojrzałej skierował się ku kulturze i cywilizacji w postaci buntu przeciw współczesności. Rozwinął wiersz toniczny, wprowadził system powtórzeń zdań, zwrotów, dźwięków. Twórczość Błoka w sposób zwarty realizowała program estetyczny rosyjskich symbolistów, co dało mu miejsce zarówno odrębne, jak wybitne.
Fascynacje.
Błok traktował kultowo malarstwo prerafaelickie, jego mistrzami byli Fra Angelico i Giovanni Bellini – ideał sztuki bezpośredniej i nastrojowej. Identyfikował harmonię z kobiecością, symbolikę taką zawarł w "Przepięknej Pani". Inspirowany baśniowym malarstwem Wiktora Wasniecowa i cerkiewno-ruskimi obrazami Michaiła Niestierowa. Przemożny wpływ miała na Błoka muzyka (Modest Musorgski), ale melodię liryki kształtowały też romanse cygańskie i sentymentalne pieśni uliczne.
Bibliografia.
Źródła w języku angielskim
Źródła w języku rosyjskim
Źródła w języku polskim

</doc>
<doc id="85190" url="https://pl.wikipedia.org/wiki?curid=85190" title="Putrajaya">
Putrajaya

Putrajaya – miasto w Malezji, nowe centrum administracyjne tego kraju, położone na obszarze tzw. Superkorytarza Multimedialnego (Multimedia Super Corridor lub MSC). Jest ono trzecim, obok Kuala Lumpur i Labuan, terytorium federalnym Malezji. Obecnie miasto liczy około 68 tys. mieszkańców (2010).
Miasto zostało nazwane na cześć pierwszego premiera Malezji Tunku Abdula Rahmana Putry. "Putra" znaczy także po malajsku "książę", a "jaya" oznacza "doskonałość, sukces".
Putrajaya należała wcześniej do stanu Selangor. Rząd federalny rozpoczął negocjacje z tym stanem na temat utworzenia nowego terytorium federalnego. W połowie lat 90. XX wieku kupił od stanu Selangor za znaczącą sumę pieniędzy około 46 km², na których powstała właśnie Putrajaya. Po wytyczeniu nowych granic administracyjnych, stan Selangor ma od tego momentu na swoim terytorium dwie enklawy: Putrajayę i Kuala Lumpur.
Miasto, które powstało niedawno, ciągle się rozwija. W 2002 powstała szybkobieżna kolej KLIA Transit, która połączyła miasto z Kuala Lumpur oraz z międzynarodowym portem lotniczym w Sepang. W pobliżu powstało kolejne miasto o nazwie Cyberjaya.

</doc>
<doc id="85191" url="https://pl.wikipedia.org/wiki?curid=85191" title="Terytorium federalne">
Terytorium federalne



</doc>
<doc id="85192" url="https://pl.wikipedia.org/wiki?curid=85192" title="Zurab Żwania">
Zurab Żwania

Zurab Żwania (; ur. 9 grudnia 1963 w Tbilisi, zm. 3 lutego 2005 tamże) – polityk gruziński, premier Gruzji, przewodniczący gruzińskiego parlamentu.
W 1985 ukończył biologię na uniwersytecie w Tbilisi. Rozpoczął karierę w gruzińskim Komsomole w okresie pieriestrojki. Utworzył wówczas ruch ekologiczny, a następnie Partię Zielonych, która w wyborach w 1992 zdobyła 11 mandatów. W 1993 wprowadził swoją partię do Związku Obywatelskiego Eduarda Szewardnadze. Został wówczas sekretarzem generalnym Związku. W 1995 wybrany na przewodniczącego parlamentu, zachował to stanowisko również po wyborach w 1999. W 1999 szef sztabu wyborczego Związku Obywatelskiego, w 2000 szef sztabu wyborczego Szewardnadze w wyborach prezydenckich.
Opuścił Związek Obywatelski i dołączył do opozycji. W listopadzie 2003 wspólnie z Michaiłem Saakaszwilim i Nino Burdżanadze przewodził rewolucji róż, która doprowadziła do bezkrwawego obalenia prezydenta Eduarda Szewardnadze. Po rewolucji został premierem.
Zmarł nagle, według wyniku sekcji zwłok wskutek zatrucia czadem.

</doc>
<doc id="85193" url="https://pl.wikipedia.org/wiki?curid=85193" title="Terytorium federalne (Malezja)">
Terytorium federalne (Malezja)

Terytoria federalne w Malezji noszą nazwę Wilayah Persekutuan. Obecnie wydzielone są trzy takie terytoria: Kuala Lumpur, Putrajaya oraz Labuan.
Malezyjskie terytoria federalne są administrowane przez Ministerstwo ds. Terytoriów Federalnych. Choć mają one status równorzędny pozostałym malezyjskim stanom, to, w przeciwieństwie do nich, nie posiadają one ani lokalnego zgromadzenia, ani lokalnego premiera.

</doc>
<doc id="85197" url="https://pl.wikipedia.org/wiki?curid=85197" title="Nino Burdżanadze">
Nino Burdżanadze

Nino Burdżanadze (ur. 16 lipca 1964 w Kutaisi) – gruzińska polityk, jedna z przywódców rewolucji róż, przewodnicząca parlamentu Gruzji w latach 2001–2008, pełniąca obowiązki prezydenta Gruzji w latach 2003–2004 i 2007–2008.
Życiorys.
W roku 1986 ukończyła prawo na uniwersytecie w Tbilisi, w 1990 uzyskała tytuł doktora prawa międzynarodowego na Uniwersytecie Łomonosowa w Moskwie. Rozpoczęła pracę na uniwersytecie w Tbilisi. W 1991 została ekspertem ministerstwa ochrony środowiska. W latach 1992–1995 ekspert komisji spraw zagranicznych parlamentu. W 1995 i 1999 wybierana na posła przy poparciu prezydenta Eduarda Szewardnadze. 2000-2001 przewodnicząca komisji spraw zagranicznych. Od 9 listopada 2001 do 2008 przewodnicząca parlamentu.
Rewolucja róż i współpraca z Micheilem Saakaszwilim.
Chociaż była blisko związana i kojarzona z prezydentem Szewardnadzem, przeszła do opozycji i przed wyborami parlamentarnymi w Gruzji w 2003 utworzyła własny blok „Burdżanadze-Demokraci”. Obok Zuraba Żwanii i Micheila Saakaszwilego była jednym z przywódców rewolucji róż, która doprowadziła do obalenia rządów Szewardnadzego. Burdżanadze przewodniczyła posiedzeniu parlamentu w starym składzie (sprzed wyborów uznanych za sfałszowane) w dniu 23 listopada 2003, dwa dni po udaremnieniu przez antyprezydenckie demonstracje pierwszej sesji parlamentu w nowym składzie. Oznajmiła wówczas, że nowy parlament nie ukonstytuował się, a to oznaczało pozostanie zadań legislacyjnych w rękach dotychczasowych deputowanych. Stwierdziła, że na 45 dni, do przedterminowych wyborów prezydenckich, przejmie obowiązki prezydenckie. Fakt ten potwierdził parlament stosowną uchwałą. Po jej upowszechnieniu w mediach wojsko i policja Gruzji przeszły na stronę protestujących. Brała udział w rozmowach opozycji z prezydentem Szewardnadzem, po których odszedł on z urzędu. Pełnienie obowiązków prezydenta zakończyła po wyborach prezydenckich w Gruzji, w których zdecydowane zwycięstwo odniósł Saakaszwili (Burdżanadze nie kandydowała).
Po raz drugi pełniła obowiązki głowy państwa od 27 lipca 2007 do wyborów prezydenckich w styczniu 2008, po tym, gdy Micheil Saakaszwili ustąpił z urzędu i wystartował w wyborach ponownie, by odeprzeć oskarżenia o sprawowanie władzy w sposób niedemokratyczny. Saakaszwili odniósł drugie zwycięstwo wyborcze, jednak było ono znacznie mniej przekonujące niż poprzednie. Popularność Burdżanadze w społeczeństwie była w tym czasie bardzo duża.
Konflikt z Saakaszwilim i dalsza działalność.
Po wyborach prezydenckich, a przed wyborami parlamentarnymi w 2008, między nią a Saakaszwilim doszło do konfliktu na tle liczby kandydatów z każdej partii na wspólnych listach wyborczych bloku Ruch Narodowy-Demokraci. W rezultacie sporu na krótko przed wyborami Burdżanadze, którą wskazywano wcześniej jako najbardziej prawdopodobną kandydatkę do pełnienia funkcji przewodniczącej parlamentu również w nowej kadencji, zrezygnowała ze stanowiska i ogłosiła odejście z życia politycznego.
Po zakończeniu wojny w Osetii Południowej wróciła do polityki, oskarżając prezydenta Saakaszwilego o spowodowanie klęski Gruzji. W liście otwartym z 24 października 2008 domagała się przedterminowych wyborów i zarzuciła prezydentowi niewywiązanie się z obietnic zawartych w programie rewolucji róż. 23 listopada 2008, w piątą rocznicę rewolucji, działalność polityczną rozpoczęła jej nowa partia – Demokratyczny Ruch-Zjednoczona Gruzja. Przeszła w polityce na pozycje prorosyjskie i nawiązała kontakty z rosyjskim rządem, w 2010 przyjął ją Władimir Putin. Zaczęła opowiadać się za gruzińsko-rosyjskim dialogiem bez warunków wstępnych ze strony Gruzji. W fikcyjnym reportażu o rosyjskiej interwencji w Gruzji, wyemitowanym 13 marca 2010 przez telewizję Imedi, Burdżanadze przedstawiono jako członkinię marionetkowego prorosyjskiego rządu.
Od 21 do 26 maja 2011 organizowała w Tbilisi protesty przeciwko Saakaszwilemu, które zgromadziły w szczytowym momencie tysiąc osób (według innych źródeł nawet 10 tys.), co było wartością znacznie mniejszą od oczekiwanej. Wystąpienia zostały rozpędzone przez policję, było kilkudziesięciu rannych. Jej linia polityczna, zakładająca ostrą konfrontację z Saakaszwilim, nie zdobyła większej popularności w społeczeństwie.
Po zwycięstwie partii Gruzińskie Marzenie w wyborach parlamentarnych w Gruzji w 2012 występowała z radykalną krytyką zarówno prezydenta Saakaszwilego, jak i rządu Bidziny Iwaniszwilego. Przed wyborami prezydenckimi w Gruzji, w których kandydowała jako jedyna polityk prorosyjska, twierdziła, że jeśli nie odniesie zwycięstwa wyborczego, będzie to oznaczało sfałszowanie wyborów (ich głównym faworytem był wskazany przez Iwaniszwilego Giorgi Margwelaszwili, bezpartyjny naukowiec i były minister edukacji). W wyborach uzyskała trzecie miejsce, zdobywając w I turze 10,18%.

</doc>
<doc id="85198" url="https://pl.wikipedia.org/wiki?curid=85198" title="Msza C-dur (KV 317)">
Msza C-dur (KV 317)

Msza C-dur "Krönungs-Messe" ("koronacyjna") – missa brevis (msza krótka) na czterogłosowy chór mieszany, orkiestrę i organy (nr 14) KV 317. Została skomponowana 23 marca 1779 w Salzburgu przez Mozarta.
Msza "Koronacyjna" skomponowana została na użytek katedry w Salzburgu, przypuszczalnie z okazji świąt Wielkiej Nocy, a nie - jak wcześniej sądzono − z okazji koronacji cudownego obrazu Matki Boskiej w Maria-Plain niedaleko Salzburga. Wykonano ją także (lub mszę C-dur KV 337) w trakcie uroczystości koronacyjnych cesarza Leopolda II na króla Czech 6 września 1791 roku w Pradze.
Nieskomplikowana, przejrzysta budowa, homofoniczne prowadzenie głosów chóralnych przy takich walorach jak świeżość motywów melodycznych i bardzo dobre brzmienie zadecydowały, że obok Requiem i motetu "Exsultate, jubilate" należy do najczęściej wykonywanych utworów kościelnych Mozarta.
Z myślą o mszy "Koronacyjnej" Mozart skomponował sonatę kościelną C-dur KV 329.
Obsada: Sopran, Alt Tenor, Bas, 4-głosowy chór mieszany, 2 skrzypiec, bas, 2 oboje, 2 rogi, 2 trąbki, 3 puzony, kotły, organy
Autograf mszy znajduje się zbiorach Biblioteki Jagiellońskiej w Krakowie.

</doc>
<doc id="85200" url="https://pl.wikipedia.org/wiki?curid=85200" title="Ławnik (sądownictwo)">
Ławnik (sądownictwo)

Ławnik – niezawodowy członek składu orzekającego (sądu), stanowiący czynnik społeczny w wymiarze sprawiedliwości. Udział obywateli w sprawowaniu wymiaru sprawiedliwości został zagwarantowany w art. 182 Konstytucji.
W sprawach cywilnych dwaj ławnicy pod przewodnictwem zawodowego sędziego w postępowaniu procesowym rozpoznają w I instancji następujące sprawy z zakresu prawa pracy:
oraz następujące sprawy ze stosunków rodzinnych
Ponadto, w takim samym składzie w postępowaniu nieprocesowym sąd rozpoznaje w I instancji sprawy o przysposobienie.
W procesie karnym w I instancji sąd orzeka w sprawach o zbrodnie w składzie jednego sędziego i dwóch ławników, natomiast w sprawach o przestępstwa, za które ustawa przewiduje karę dożywotniego pozbawienia wolności, sąd orzeka w składzie dwóch sędziów i trzech ławników. Ponadto ze względu na szczególną zawiłość sprawy lub jej wagę sąd pierwszej instancji może postanowić o jej rozpoznaniu w składzie trzech sędziów zamiast jednego sędziego i dwóch ławników.
W zakresie orzekania ławnik posiada większość prerogatyw sędziego: jest niezawisły, podlega tylko Konstytucji i ustawom, a jego głos w naradzie i głosowaniu nad wyrokiem ma taką samą wagę jak głos sędziego zawodowego. Ławnik nie może jednakże przewodniczyć rozprawie sądowej, a ponadto nie musi uzasadniać zdania odrębnego, jeżeli takie złożył.
Ławnicy do sądów okręgowych i sądów rejonowych wybierani są w głosowaniu tajnym przez rady gmin spośród kandydatów zgłoszonych przez Prezesa sądu, zakłady pracy, stowarzyszenia, związki zawodowe, organizacje społeczne i zawodowe, zarejestrowane na podstawie przepisów prawa (z wyłączeniem partii politycznych), oraz co najmniej 50 obywateli stale mieszkających na danym terenie (tj. obszarze objętym właściwością danego sądu) i mających czynne prawo wyborcze.
Pracodawca zatrudniający ławnika jest obowiązany zwolnić go od pracy na czas wykonywania czynności w sądzie. Za czas zwolnienia od pracy ławnik zachowuje prawo do świadczeń wynikających ze stosunku pracy, z wyjątkiem prawa do wynagrodzenia. Ławnik otrzymuje na koszt Skarbu Państwa rekompensatę pieniężną za czas wykonywania czynności w sądzie w wysokości ustalonej ustawowo, w razie zamieszkania poza siedzibą sądu przysługuje mu dieta oraz zwrot kosztów przejazdu i noclegu według zasad ustalonych w tym zakresie dla sędziów.
Ławnikiem w sądzie powszechnym może zostać osoba:
Ławnikami nie mogą być:
Zabronione jest bycie ławnikiem w więcej niż jednym sądzie jednocześnie.
Kadencja ławnika wynosi cztery lata kalendarzowe następujące po roku, w którym dokonano wyboru.
Do orzekania w sprawach z zakresu prawa pracy ławnikiem powinna być wybrana osoba wykazująca szczególną znajomość spraw pracowniczych.
Ławnicy każdego sądu wybierają ze swego grona radę ławniczą, jej przewodniczącego i zastępców. Do zadań rady należy w szczególności podnoszenie poziomu pracy ławników i ich reprezentowanie oraz pobudzanie działalności wychowawczej ławników w społeczeństwie.
Ustawa z 15 marca 2007 ograniczyła udział ławników w większości spraw karnych i rodzinnych oraz części spraw z zakresu prawa pracy.
Od 2018 r. ławnicy działają też w Sądzie Najwyższym. Są oni wybierani przez Senat na 4-letnią kadencję w liczbie ustalonej przez Kolegium Sądu Najwyższego. Uczestniczą w rozpoznawaniu skarg nadzwyczajnych i niektórych spraw dyscyplinarnych.

</doc>
<doc id="85201" url="https://pl.wikipedia.org/wiki?curid=85201" title="Andrzej Aumiller">
Andrzej Aumiller

Andrzej Kordian Aumiller (ur. 25 czerwca 1947 w Trzciance) – polski polityk, inżynier ogrodnik, deweloper, poseł na Sejm X, II i IV kadencji, minister budownictwa w rządzie Jarosława Kaczyńskiego.
Życiorys.
Wykształcenie i praca zawodowa.
W 1971 ukończył studia na Wydziale Ogrodniczym Wyższej Szkoły Rolniczej w Poznaniu, gdzie uzyskał tytuł zawodowy magistra inżyniera.
W latach 1972–1992 i 1997–2001 pracował w Kombinacie Państwowe Gospodarstwo Ogrodnicze w Naramowicach. Zajmował tam stanowiska: stażysty, kierownika Zakładu Szklarniowego, a następnie dyrektora. W latach 1997–2001 pełnił funkcję prezesa spółki Zakłady Ogrodnicze „Naramowice”.
Był wiceprezesem zarządu głównego i prezesem oddziału wojewódzkiego Stowarzyszenia Inżynierów i Techników Ogrodnictwa oraz komisarzem Krajowych Wystaw Ogrodniczych w Poznaniu. Objął funkcję prezesa Wielkopolskiej Korporacji Technicznej. Należy do Stowarzyszenia im. Eugeniusza Kwiatkowskiego, Stowarzyszenia Pamięci Powstania Wielkopolskiego 1918–1919 oraz Polskiego Związku Działkowców.
Od 2005 do 2006 pracował jako dyrektor ds. rozwoju w poznańskim biurze firmy deweloperskiej Echo Investment, powrócił na tę funkcję w 2008.
Działalność polityczna i społeczna.
Do 1990 należał do Polskiej Zjednoczonej Partii Robotniczej, z ramienia której w 1989 został posłem na Sejm kontraktowy w okręgu Poznań-Stare Miasto. W 1990 przystąpił do Polskiej Unii Socjaldemokratycznej i zasiadał we władzach krajowych tej partii. Należał także do Wielkopolskiej Unii Socjaldemokratycznej. W 1992 był wśród założycieli Unii Pracy. Objął w niej funkcję członka rady krajowej i przewodniczącego rady wojewódzkiej. Z listy tej partii po raz drugi sprawował mandat poselski w Sejmie II kadencji w latach 1993–1997. W wyborach parlamentarnych w 1997 bez powodzenia ubiegał się o reelekcję.
Po raz trzeci został posłem z okręgu poznańskiego w 2001 jako kandydat koalicji Sojusz Lewicy Demokratycznej – Unia Pracy. W parlamencie zasiadał m.in. w Komisji Skarbu Państwa, był też zastępcą przewodniczącego Komisji Rolnictwa i Rozwoju Wsi oraz przewodniczącym Podkomisji nadzwyczajnej do przygotowania komisyjnego projektu ustawy o zmianie ustawy o podatku od towarów i usług oraz o podatku akcyzowym.
W lipcu 2004 został wiceprzewodniczącym, a w kwietniu 2005 przewodniczącym sejmowej komisji śledczej powołanej do zbadania tzw. „afery Orlenu”. Od 2004 do 2005 pełnił funkcję przewodniczącego klubu parlamentarnego UP. W lipcu 2005 odszedł z UP i został członkiem Samoobrony RP (nie wstąpił do klubu parlamentarnego tego ugrupowania). W wyborach parlamentarnych w 2005 nie uzyskał mandatu (otrzymał 10 389 głosów). Rok później bez powodzenia kandydował na urząd prezydenta i radnego Poznania.
3 listopada 2006 został powołany na stanowisko ministra budownictwa w rządzie Jarosława Kaczyńskiego z rekomendacji Samoobrony RP. Zajmował to stanowisko do 13 sierpnia 2007. W przedterminowych wyborach parlamentarnych w 2007 bez powodzenia kandydował do Sejmu z okręgu konińskiego (otrzymał 2378 głosów).
W 2008 wszedł w skład władz wojewódzkich Samoobrony RP w Wielkopolsce. W wyborach do Parlamentu Europejskiego w 2009 bezskutecznie ubiegał się o mandat deputowanego z listy tej partii z okręgu wielkopolskiego – otrzymał 4921 głosów. We wrześniu 2010 wystąpił z Samoobrony RP i w wyborach samorządowych w tym samym roku z ramienia Sojuszu Lewicy Demokratycznej bez powodzenia kandydował na radnego sejmiku wielkopolskiego. Później wstąpił do Krajowej Partii Emerytów i Rencistów i jako jej przedstawiciel w wyborach parlamentarnych w 2011 znalazł się na liście kandydatów SLD do Sejmu w okręgu poznańskim. W wyborach tych nie uzyskał mandatu, otrzymując 1163 głosy. W 2012 znalazł się wśród założycieli Partii Emerytów Rencistów Rzeczypospolitej Polskiej. W 2014 ponownie był kandydatem SLD do sejmiku wielkopolskiego, a w 2015 wystartował do Sejmu z ramienia KWW JOW Bezpartyjni.
Działacz założonej z własnej inicjatywy w grudniu 2005 Fundacji „Ostoja”. Został też prezesem Stowarzyszenia Inżynierów i Techników Ogrodnictwa.
Odznaczenia i wyróżnienia.
W 1999, "za wybitne zasługi w pracy zawodowej na rzecz rozwoju ogrodnictwa oraz działalność społeczną", został odznaczony przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski. W 2017, "za wybitne zasługi w podejmowanej z pożytkiem dla kraju działalności państwowej i publicznej, za działalność społeczną i charytatywną", prezydent Andrzej Duda nadał mu Krzyż Oficerski tego orderu.
Otrzymał również m.in. Brązowy (1979) i Złoty (1984) Krzyż Zasługi, Medal 40-lecia Polski Ludowej oraz medal „Ad Perpetuam Rei Memoriam”.
Życie prywatne.
Od 1954 mieszka w Poznaniu. Jest żonaty, ma dwoje dzieci.

</doc>
<doc id="85204" url="https://pl.wikipedia.org/wiki?curid=85204" title="Multimedia Super Corridor">
Multimedia Super Corridor

Multimedia Super Corridor – specjalna strefa ekonomiczna, wyznaczona przez rząd federalny Malezji, która ma zapewnić państwu szybki rozwój gospodarki opartej na wiedzy i szybkim dostępie do informacji. Obejmuje obszar o wymiarach 15 x 50 km, który rozciąga się między Petronas Twin Towers w Kuala Lumpur aż po międzynarodowy port lotniczy w Sepang koło Kuala Lumpur. Poza stolicą kraju, znajdują się tu dwa ważniejsze ośrodki miejskie: Putrajaya i Cyberjaya.
Multimedia Super Corridor powstał w celu przyciągnięcia najbardziej nowoczesnych firm, głównie dzięki znaczącym ulgom podatkowym, dostępie do szybkiego internetu oraz bliskości międzynarodowego portu lotniczego.

</doc>
<doc id="85205" url="https://pl.wikipedia.org/wiki?curid=85205" title="Anna Bańkowska (polityk)">
Anna Bańkowska (polityk)

Anna Danuta Bańkowska z domu Wysocka (ur. 30 kwietnia 1946 w Żninie) – polska polityk i ekonomistka, w latach 1995–1998 prezes Zakładu Ubezpieczeń Społecznych, posłanka na Sejm X, I, II, III, IV, VI i VII kadencji.
Życiorys.
W 1968 ukończyła studia na Wydziale Handlowo-Towaroznawczym Wyższej Szkoły Ekonomicznej w Poznaniu. Od 1970 do 1991 była zatrudniona w Fabryce Maszyn Rolniczych w Inowrocławiu.
Od 1976 do rozwiązania partii w 1990 należała do Polskiej Zjednoczonej Partii Robotniczej. Członkini Ligi Kobiet Polskich. Od 1984 do 1990 zasiadała w Miejskiej Radzie Narodowej w Inowrocławiu (od 1988 wchodziła w skład jej prezydium).
W latach 1989–2005 sprawowała mandat posła na Sejm, początkowo z ramienia PZPR, następnie z listy Sojuszu Lewicy Demokratycznej (od 1995 należała do Socjaldemokracji Rzeczypospolitej Polskiej, od 1999 do SLD). W Sejmie pełniła m.in. funkcję przewodniczącej Komisji Polityki Społecznej i Rodziny. W latach 1995–1998 pełniła funkcję prezesa Zakładu Ubezpieczeń Społecznych.
W marcu 2004 wraz z grupą posłów z Sojuszu Lewicy Demokratycznej i Unii Pracy z Markiem Borowskim na czele wzięła udział w założeniu nowej partii, Socjaldemokracji Polskiej. Od 2006 do 2007 była radną sejmiku kujawsko-pomorskiego III kadencji.
W wyborach parlamentarnych w 2007 ponownie uzyskała mandat poselski, otrzymując w okręgu bydgoskim 7227 głosów. W kwietniu 2008 przystąpiła do klubu Lewica (we wrześniu 2010 przemianowanym na klub SLD), rezygnując z członkostwa w SDPL i powracając później do SLD (weszła w skład rady krajowej tej partii). W wyborach w 2011 z powodzeniem ubiegała się o reelekcję, dostała 16 203 głosy. W Sejmie VII kadencji została ponownie członkinią KP SLD jako jego wiceprzewodnicząca. Objęła też m.in. funkcję zastępcy przewodniczącego Komisji Polityki Społecznej i Rodziny, zasiadła także w Komisji ds. Kontroli Państwowej. W 2015 nie wystartowała w kolejnych wyborach parlamentarnych.
Odznaczenia.
Odznaczona m.in. Srebrnym Krzyżem Zasługi (1984), Złotą i Srebrną Odznaką Polskiego Towarzystwa Ekonomicznego, Odznaką Honorową Za Zasługi w rozwoju województwa bydgoskiego.

</doc>
<doc id="85210" url="https://pl.wikipedia.org/wiki?curid=85210" title="Front Odrodzenia Polski">
Front Odrodzenia Polski

Front Odrodzenia Polski (FOP) – tajna organizacja katolicka stanowiąca kontynuację dzieła istniejącej w II Rzeczypospolitej Akcji Katolickiej podczas okupacji niemieckiej. 
Historia.
FOP utworzony został w Warszawie w drugiej połowie 1941 r. przez grupę katolików świeckich z Zofią Kossak-Szczucką i Witoldem Bieńkowskim na czele oraz duchownych (ks. Edmund Krauze z parafii Św. Krzyża, ks. Franciszek Pauliński, ks. Jan Zieja, ks. Donat Nowicki). Celem Frontu było moralne odrodzenie Polski w myśl nauki katolickiej. działalność. FOP wydawał pisma „Prawda” i „Prawda Dnia”.
W sierpniu 1942 r. Zofia Kossak-Szczucka w imieniu organizacji opublikowała tzw. Protest! - zdecydowany sprzeciw polskich katolików przeciw holocaustowi Żydów na terenie okupowanej Polski. W listopadzie 1942 r. FOP wraz z innymi organizacjami utworzył Społeczną Organizację Samoobrony, współpracującą z Kierownictwem Walki Cywilnej w organizowaniu oporu społecznego. W marcu 1943 r. zespół młodzieżowy FOP (Władysław Bartoszewski, Wincenty Włodkiewicz) wszedł w skład Porozumienia Organizacji Młodzieżowych. Wiosną 1944 r. członkowie Frontu przystępowali do Stronnictwa Pracy.
Literatura.
"Wizje Polski. Programy polityczne lat wojny i okupacji 1939–1944", wybór i opracowanie Kazimierz Przybysz, Warszawa 1992, s. 415

</doc>
<doc id="85212" url="https://pl.wikipedia.org/wiki?curid=85212" title="Prawo międzynarodowe">
Prawo międzynarodowe

Prawo międzynarodowe (dla odróżnienia od prawa prywatnego międzynarodowego zwane też prawem międzynarodowym publicznym) – jedna z gałęzi prawa, obejmująca zespół norm prawnych regulujących stosunki między państwami, organizacjami międzynarodowymi, a także innymi podmiotami prawa międzynarodowego. Jedna z najstarszych dziedzin prawa, znana i rozwijana już w okresie starożytności. Za „konstytucję” współczesnej społeczności międzynarodowej i najważniejszy dokument prawa międzynarodowego uważa się Kartę Narodów Zjednoczonych powołującą do życia ONZ i proklamującą szereg zasad, na których opierają się prawo międzynarodowe i stosunki międzynarodowe. Zobowiązania wynikające z Karty Narodów Zjednoczonych (np. zakaz agresji, zakaz grożenia użyciem siły, zakaz mieszania się w sprawy wewnętrzne innych państw, nakaz pokojowego rozwiązywania sporów) mają pierwszeństwo przed innymi zobowiązaniami państw członkowskich ONZ.
Znaczenie prawa międzynarodowego we współczesnym świecie znacznie wzrasta. Relacje wewnątrz społeczności międzynarodowej są coraz intensywniejsze, współpraca bezpośrednia między państwami oraz współpraca poprzez organizacje międzynarodowe obejmuje kolejne dziedziny, przez co pojawiają się nowe regulacje prawne. Z prawa międzynarodowego wyrastają kolejne szczególne porządki prawne: prawo Unii Europejskiej, prawo WTO.
Część norm prawa międzynarodowego może być stosowana (powoływana) bezpośrednio w prawie krajowym (wewnętrznym), w tym przed sądami i organami administracyjnymi. Tak jest również w polskim systemie prawnym, na podstawie art. 87 ust. 1 Konstytucji RP ratyfikowane umowy międzynarodowe są źródłami prawa w Polsce.
Nazwa „prawo międzynarodowe”.
Termin „prawo międzynarodowe” zaczął być stosowany w XVIII wieku. Przyjmuje się, że po raz pierwszy użył go Jeremy Bentham w 1780 roku, natomiast na grunt języka polskiego trafił za sprawą krakowskiego prawnika Franciszka Kasparka.
Wcześniej powszechnie używano terminu „prawo narodów” (ang. "law of nations", fr. "droit de gens", niem. "Völkerrecht"), które pochodziło z czasów cesarstwa rzymskiego i było tłumaczeniem łacińskiego terminu "ius gentium" – działu prawa rzymskiego regulującego stosunki prawne obywateli Rzymu z cudzoziemcami. Zanim ustalił się termin „prawo międzynarodowe” (ang. "international law", fr. "droit international"; w języku niemieckim nadal używa się terminu "Völkerrecht"), ów dział prawa próbowano określać różnymi terminami, np. „prawo państw”, „prawo międzypaństwowe”, „prawo międzysuwerenne”, „prawo zewnątrzpaństwowe”.
Historia prawa międzynarodowego.
Starożytność: do V w. n.e..
Charakterystyka okresu.
Okres starożytności charakteryzuje się brakiem społeczności międzynarodowej – jedynie lokalnie można wyróżnić pewne społeczności, np. w Mezopotamii czy Grecji. Rzym jako imperium łączące Europę, Północną Afrykę i Azję Mniejszą, jednoczy te tereny nie na zasadzie równości partnerów, lecz na zasadzie podporządkowania. Pax Romana to doktryna, która w rzeczywistości oznaczała świat spacyfikowany siłą oręża rzymskiego.
Charakterystyczną cechą starożytności jest brak wyodrębnionego prawa międzynarodowego – stosunki między narodami w zasadzie ograniczały się do prowadzenia wojen i zawierania przymierzy, istniały natomiast pewne zalążki norm i instytucji, które można uznać za mające charakter prawnomiędzynarodowy.
Pojęcia.
W starożytnej praktyce stosunków międzynarodowych przeplatają się z reguły elementy prawne z elementami sakralnymi, charakter religijny mają wówczas normy dotyczące obcych posłów i dotyczące sposobu prowadzenia wojen – przykładowo bóstwa darzą nietykalnością osobę posła, a wypowiedzenie wojny i zawieranie pokoju w starożytnym Rzymie leżało w ręku kapłańskiego kolegium fecjałów ("feliates").
Średniowiecze: V–XV w..
Charakterystyka okresu.
W okresie średniowiecza następuje wytworzenie się pewnego rodzaju społeczności międzynarodowej, obejmującej przede wszystkim te kraje europejskie, które należą do kościoła zachodniego i uznają prymat papieża. Drugim rodzajem jest społeczność krajów prawosławnych należących do sfery oddziaływania Cesarstwa Bizantyjskiego, a także o społeczności krajów islamskich, przeciwstawnych ideologicznie światu chrześcijańskiemu.
Społeczność międzynarodowa powstała w tym okresie charakteryzuje się mocnym zhierarchizowaniem – z jednej strony władza papieża, z drugiej cesarza rzymskiego narodu niemieckiego, pretendującego do roli nadrzędnej wobec królów i książąt. Między papieżem a cesarzem często dochodziło do konfliktów o prymat nad światem chrześcijańskim. Papież stał na czele Kościoła, zatwierdzał tytuły monarsze, istotną rolę odgrywały również sobory.
W XIII i XIV w. powstają zalążki koncepcji władców udzielnych, nie uznających nad sobą zwierzchnika, a więc w zasięgu swojego władania uważających się za równorzędnych z cesarzem („rex est imperator in regno suo” – „król jest cesarzem w swym królestwie”) – koncepcja ta przekształciła się z czasem w koncepcję suwerenności.
Na okres średniowiecza przypada również powstanie związków miast – np. Wielka Hanza (z głównym ośrodkiem w Lubece) posiadała wysoko rozwiniętą administrację i sądownictwo, a nawet własną armię.
Zasady rządzące stosunkami międzynarodowymi nie stanowiły wyodrębnionej całości a obejmowały bardzo różnorodne elementy: zasady religijno-moralne, prawo kanoniczne, recypowane prawo rzymskie, prawo lenne, kodeksy rycerskie, regulaminy wojskowe, zbiory wyroków, umowy, jednak zakres tematyczny umów międzynarodowych w średniowieczu jest dość ograniczony – są to traktaty przymierza lub pokoju, umowy handlowe i umowy arbitrażowe, dla załatwienia konkretnych spraw wysyłało się posłów, a dla ochrony obcych kupców powoływano w miastach, zwłaszcza portowych, konsulów.
Działy prawa międzynarodowego.
Prawo międzynarodowe początkowo obejmowało przede wszystkim zagadnienia prawa wojny, które określało kiedy ("ius ad bellum") oraz w jaki sposób ("ius in bello") wolno prowadzić wojnę. Inne działania międzynarodowe z reguły także powiązane były z wojnami (zawieranie traktatów przymierza i pokoju, wysyłanie poselstw). Zaczęto je łączyć w zbiorowym określeniu „prawo pokoju”. Dwupodział na prawo wojny i prawo pokoju jest charakterystyczny dla prawa międzynarodowego przez większą część jego historii, przy czym z czasem kolejność uległa odwróceniu i prawo międzynarodowe dzielono na prawo pokoju i prawo wojny.
Współcześnie działy prawa międzynarodowego określa się przede wszystkim poprzez dziedzinę regulacji. Do tak wyodrębnionych działów zalicza się:
Poza tym nauka prawa międzynarodowego zajmuje się także teorią prawa międzynarodowego i jego podstawowymi pojęciami, a także historią tej dziedziny prawa.
Źródła prawa międzynarodowego.
Prawo międzynarodowe ma własne źródła prawa, inne niż prawo krajowego (konstytucja, ustawa, rozporządzenie). Tradycyjnie należą do nich:
Niektórzy autorzy do źródeł prawa międzynarodowego zaliczają także akty jednostronne państw (notyfikacja, zastrzeżenie, uznanie).
Prawo międzynarodowe cechuje brak hierarchii źródeł prawa, która jest charakterystyczna dla prawa krajowego (konstytucja jest nadrzędna nad ustawami, te z kolei mają pierwszeństwo przez rozporządzeniami). Umowa międzynarodowa może zmienić zwyczaj, ale także (choć znacznie rzadziej) zwyczaj międzynarodowy może zmienić umowę międzynarodową.
Specyfika prawa międzynarodowego.
Normy prawa międzynarodowego mają w większości charakter "ius dispositivum", czyli norm względnie obowiązujących. Oznacza to, że na swój użytek dwa państwa lub grupa państw mogą umówić się odmiennie. Istnieje wąska grupa norm bezwzględnie wiążących (imperatywnych, peremptoryjnych) nazywanych normami "ius cogens", z którymi inne normy prawa międzynarodowego nie mogą być sprzeczne.
Pozostałe cechy prawa międzynarodowego:
Rozwiązywanie sporów międzynarodowych.
Wszelkie spory muszą być rozwiązywane środkami pokojowymi. To co dziś wydaje się oczywiste, w przeszłości oczywistym nie było. Wojna była dopuszczalnym przez prawo środkiem rozwiązywania sporów, a prawo do prowadzenia wojny ("ius ad bellum") uznawano za atrybut podmiotowości prawa międzynarodowego.
Prawo międzynarodowe wśród środków rozwiązywania sporów wyróżnia środki dyplomatyczne i sądowe. Do tych pierwszych zalicza się: negocjacje, dobre usługi, mediację, komisje badania faktów oraz koncyliację. Środkami sądowymi są: arbitraż międzynarodowy oraz sąd międzynarodowy.

</doc>
<doc id="85213" url="https://pl.wikipedia.org/wiki?curid=85213" title="Karel Kuttelwascher">
Karel Kuttelwascher

Karel Miroslav Kuttelwascher „Kut” (ur. 23 września 1916 we wsi Svatý Kříž, zm. 17 sierpnia 1959 w Truro) – czeski lotnik, największy czeski as myśliwski, latający w lotnictwie brytyjskim okresu II wojny światowej. Przez Anglików nazywany był „Kut”.
Życiorys.
Urodził się 23 września 1916 we wsi Svatý Kříž niedaleko miasta Havlíčkův Brod, był synem inspektora kolejowego. Ukończył 3-letnią szkołę handlową i rozpoczął pracę w przedsiębiorstwie Duda, zajmującym się budową młynów. Po ukończeniu 18 lat w 1934 wstąpił na ochotnika do służby w czechosłowackim lotnictwie wojskowym. Ukończeniu Szkoły Młodszych Specjalistów Lotnictwa przy Wojskowej Szkole Lotniczej w Prostějovie i został skierowany do 1 Pułku Lotniczego T.G. Masaryka stacjonującego na lotnisku Praga-Kbely, gdzie ukończył kurs pilotów myśliwskich, po czym służył w 32 eskadrze myśliwskiej ("Stihaci Letka") w Hradcu Králové.
Po zajęciu Czechosłowacji przez Niemcy (15 marca 1939), razem z kilkoma kolegami uciekł 13 czerwca 1939 przez granicę do Polski. Stąd razem z 90 innymi czeskimi pilotami odpłynął 26 lipca 1939 roku do Francji, gdzie miało być tworzone czeskie lotnictwo emigracyjne (jedynie nieliczni lotnicy pozostali w Polsce, jak Josef František).
Początkowo Kuttelwascher, jak wielu innych Czechów, został przyjęty jako cudzoziemiec jedynie do służby w piechocie Legii Cudzoziemskiej w 1 Pułku Legii Cudzoziemskiej stacjonującym w Sidi-bel-Abbés w Algierii. Po wybuch drugiej wojny światowej zgodnie z wcześniejszymi deklaracjami wszystkich pilotów czeskich zwolniono ze służby w Legii Cudzoziemskiej i skierowano do szkół lotniczych i w październiku 1939 Kuttelwascher rozpoczął przeszkolenie na francuskich samolotach w bazie Chartres. Dopiero 17 maja 1940, po ataku niemieckim na Francję, został skierowany na front, do francuskiego dywizjonu GC III/3, latającego na myśliwcach Morane-Saulnier MS.406, następnie Dewoitine D.520. Nie jest jasne, czy Kuttelwascher odniósł sukcesy bojowe w kampanii francuskiej. Niekompletne źródłowe materiały francuskie nie wykazują żadnych jego zwycięstw powietrznych, lecz sam Kuttelwascher mówił o 6 zwycięstwach. Najbardziej prawdopodobna jest liczba 2 samolotów niemieckich zestrzelonych przez niego zespołowo, oraz prawdopodobnie jednego myśliwca Bf 109 zestrzelonego indywidualnie. Pod koniec kampanii dywizjon GC III/6 na skutek sytuacji na froncie został ewakuowany do Algieru. Kuttelwascher wystąpił tam 1 lipca z dalszej służby w lotnictwie francuskim, które zostało podporządkowane rządowi w Vichy i przez Casablankę dostał się w lipcu drogą morską do Wielkiej Brytanii, kontynuującej jako jedyna walkę z Niemcami.
W Wielkiej Brytanii, po przeszkoleniu, Kuttelwascher został 3 października 1940 przydzielony w stopniu sierżanta do brytyjskiego 1. dywizjonu RAF, latającego na myśliwcach Hawker Hurricane. Dywizjon ten jednak w tym okresie, po wcześniejszych intensywnych walkach, był przesunięty spoza obszaru południowej Anglii, tak więc Kuttelwascher nie wziął udziału w bitwie o Anglię. Dopiero w grudniu dywizjon przesunięto na lotnisko Northolt, skąd rozpoczął ofensywne loty nad Francję. 2 lutego 1941 przypisano mu prawdopodobne zestrzelenie myśliwca Bf 109, a 8 kwietnia 1941 odniósł pierwsze potwierdzone zestrzelenie w brytyjskiej służbie (Bf 109). Kolejne dwa Bf 109 zestrzelił 21 maja i 27 czerwca. W życiu prywatnym, w 1942 Kuttelwascher poślubił Angielkę Ruby Thomas. Został też awansowany na stopień Flight Lieutenant.
Początkowo 1. dywizjon wykonywał m.in. dzienne loty nad Francję, a także na zwalczanie niemieckiej żeglugi. 12 lutego 1942 dywizjon brał udział w operacji atakowania z broni pokładowej niemieckich niszczycieli przedzierających się przez kanał La Manche ("Channel Dash"). Od 1 kwietnia 1942 1. dywizjon RAF, dowodzony wówczas przez Jamesa „Mac” MacLachlana, został skierowany do nowo wprowadzonych przez RAF operacji typu "night intruder" („nocny intruz”). Polegały one na wysyłaniu pojedynczych myśliwców w nocy nad Francję, w celu przechwytywania wysyłanych nad Anglię niemieckich bombowców nad ich lotniskami. Do tego celu przeznaczono myśliwce Hurricane Mk IIc, uzbrojone w 4 działka kaliber 20 mm i wyposażone w dodatkowe podwieszane zbiorniki paliwa, co przedłużało czas lotu do ok. 3,5 h. Z uwagi na brak radarów w wysyłanych samolotach, loty tego typu odbywały się jedynie przy księżycu; były to niebezpieczne misje, wymagające dużej spostrzegawczości i dobrej nawigacji. Kuttelwascher szybko odznaczył się w misjach intruderskich, osiągając znacznie lepsze wyniki od innych pilotów. Latał wówczas na samolocie o oznaczeniach JX-E. Pierwsze zwycięstwo odniósł 1 kwietnia (bombowiec Ju 88). Jednej nocy z 4 na 5 maja zestrzelił 3 bombowce He 111. W ciągu trzech miesięcy lotów "night intruder" w 1. dywizjonie, Kuttelwascher zestrzelił 15 samolotów i 5 uszkodził.
8 lipca 1942, w związku z przeniesieniem 1. dywizjonu na północ, Kuttelwascher został przydzielony do 23. dywizjonu RAF, kontynuującego misje "night intruder" na dwusilnikowych myśliwcach de Havilland Mosquito Mk II. Latał w nim do 1 października 1942, lecz nie odnosząc tym razem sukcesów w braku spotkań z wrogiem. Następnie, będąc największym czeskim asem, Kuttelwascher został odsunięty od latania bojowego i skierowany do pracy sztabowej w Inspektoracie Czechosłowackiego Lotnictwa w Londynie. W czerwcu 1943 Kuttelwascher wysłany został w półroczną misję do USA w celu rekrutacji ochotników do czeskiego lotnictwa. Po powrocie został przydzielony do 32. Maintenance Unit, zajmującego się m.in. testowaniem i rozwojem samolotów brytyjskich, gdzie służył do końca wojny.
Karel Kuttelwascher w czasie wojny odniósł 18 potwierdzonych zwycięstw powietrznych, uzyskując najlepszy wynik wśród pilotów czeskich (drugim z czeskich asów był Josef František). Prawdopodobnie należy do tej liczby doliczyć także 2 zwycięstwa we Francji, co daje 20 samolotów zestrzelonych. Oprócz tego, 2 samoloty zestrzelił prawdopodobnie i 5 uszkodził. Był także najskuteczniejszym spośród alianckich pilotów wykonujących nocne loty intruderskie.
Po wojnie 18 sierpnia 1945 roku powrócił do Czechosłowacji, gdzie nadal służył w lotnictwie jako instruktor w Wojskowej Akademii Lotniczej w Hradec Králové. Ponieważ jego żona wróciła w styczniu 1946 roku wraz z dziećmi do Wielkiej Brytanii, wystąpił 21 maja 1946 roku z wojska na własne życzenie i wyemigrował do Anglii.
Latał tam następnie jako pilot cywilny w British European Airways od listopada 1946 roku. 17 sierpnia 1959 zmarł podczas urlopu w Kornwalii na zawał serca, do czego prawdopodobnie przyczyniły się trudy wojenne.
W 1985 ukazała się jego biografia zatytułowana "Night Hawk" (Nocny Jastrząb) autorstwa Rogera Darlingtona.
W dniu 8 kwietnia 2000 roku został pośmiertnie awansowany do stopnia generała brygady ("Brigádní generál")

</doc>
<doc id="85214" url="https://pl.wikipedia.org/wiki?curid=85214" title="Agresja (psychologia)">
Agresja (psychologia)

Agresja (łac. "aggresio" – napaść) – w psychologii określenie zachowania ukierunkowanego i intencjonalnego na zewnątrz lub do wewnątrz, mającego na celu spowodowanie szkody fizycznej lub psychicznej.
Wyróżniana jest m.in.:
W psychologii nie ma zgody co do przyczyn i mechanizmów powstawania zachowań agresywnych.
Agresja w innych nurtach psychologii.
Nie wszyscy zgadzają się z definicją agresji, przyjmowaną w psychologii społecznej. Niektórzy badacze rozumieją agresję jako wrodzony popęd, a nie zachowanie. Tak rozumiana jest agresja w teoriach psychologii głębi, np. w psychoanalizie i teoriach pochodnych, psychologii ewolucyjnej oraz po części w neuropsychologii. Według badaczy z tego nurtu agresja jest popędem wrodzonym, który działa podobnie jak popęd seksualny: wraz z upływem czasu dochodzi do kumulowania się napięcia popędowego, które co pewien czas musi zostać rozładowane w odpowiednim zachowaniu. Ludzie różnią się siłą popędu (czytaj: częstością aktów agresywnych) oraz dojrzałością mechanizmów, które przekładają siłę popędu (impuls popędowy) na zachowanie – czyli dojrzałością reakcji agresywnych. Badacze z tego nurtu skupiają się na opisaniu rozwoju agresji w ciągu życia oraz badaniu biologicznego podłoża agresji (np. wpływu hormonów, genów, neurotransmiterów i innych czynników biologicznych na zachowania agresywne).
Jeszcze inne ujęcie proponuje teoria frustracji-agresji. Badacze ci są zdania, że przyczyną zachowań agresywnych są nieprzyjemne sytuacje i stany – frustracje. W myśl tej teorii zachowania agresywne są zwykle sprowokowane przez czynniki zewnętrzne, które wywołują u ludzi nieprzyjemne stany wewnętrzne takie jak gniew, lęk, ból, nuda, etc. Instynktowną reakcją na te nieprzyjemne stany staje się zachowanie agresywne. Badacze z tego nurtu opisywali przyczyny pojawiania się frustracji, czynniki nasilające frustrację oraz procesy poznawcze, od których zależy interpretowanie danej sytuacji jako frustrującej, w odróżnieniu od sytuacji wywołującej deprywację.

</doc>
<doc id="85215" url="https://pl.wikipedia.org/wiki?curid=85215" title="Agresja (prawo)">
Agresja (prawo)

Agresja (łac. "aggressio" – napaść, natarcie) – w prawie międzynarodowym określenie zbrojnej napaści (najazdu, ataku) jednego lub kilku państw na inne. Państwo, które pierwsze dokonało aktu agresji na inne określa się mianem agresora. Agresja powoduje zazwyczaj rozpoczęcie wojny. Ofiara agresji ma prawo do samoobrony, w której mogą pomagać jej też inne państwa.
Agresja jest w prawie międzynarodowym zakazana, jak również w prawie polskim, a naruszenie tego zakazu stanowi zbrodnię przeciwko pokojowi. Współcześnie agresja nie może być też sposobem trwałego powiększenia terytorium państwowego, gdyż obszar zajęty w ten sposób nie może być legalnie włączony do terytorium agresora, stając się co najwyżej terytorium przezeń okupowanym.
Definicja.
Sojusze zawierane na przełomie XIX i XX wieku zwykle unikały określenia agresji, ograniczały się do zwrotów typu "jeśli jedna ze stron zostanie ofiarą napaści trzeciego państwa, druga udzieli napadniętej pomocy", czasem jedynie zastrzegano "o ile napaść nastąpi bez sprowokowania ze strony napadniętego".
Konwencje tworzące Stały Trybunał Arbitrażowy obligowały strony do "zapobieżenia w granicach możliwości uciekania się do siły w stosunkach pomiędzy państwami" i "używania wszelkich wysiłków w celu zapewnienia pokojowego rozstrzygania sporów międzynarodowych", lecz ius ad bellum uchodziło nadal za przejaw suwerenności. Pogwałcenie neutralności Belgii przez armię niemiecką na początku I wojny światowej było wyraźną agresją, Traktat wersalski w art. 227 określał to jako "najwyższą obrazę moralności międzynarodowej i świętej powagi traktatów" zaś art. 231 uznawał, że wojna "została narzucona przez napaść ze strony Niemiec i ich sprzymierzeńców" art. 232 zobowiązywał do odszkodowania za straty spowodowane przez wzmiankowaną napaść.
Liga Narodów kilkakrotnie lecz bezskutecznie próbowała potępić wojnę agresywną, artykuł 10 i następne jej Paktu nakazywał członkom organizacji pokojowe rozstrzyganie konfliktów. Wymienić tu należy „Układ o wzajemnej pomocy” z 29 września 1923 oraz Protokół Genewski z 2 października 1924 o pokojowym rozstrzyganiu sporów dozwalający jedynie na prowadzenie wojny obronnej lub jako akcji zbrojnej prowadzonej z upoważnienia Ligi.
Traktat z Locarno (1925) w art. 2.1 na równi z agresją traktował remilitaryzację strefy zdemilitaryzowanej.
W 1928 r. zawarto w Paryżu Pakt Brianda-Kellogga mówiący o rezygnacji z wojny jako środka załatwiania sporów międzynarodowych. W 1933 w Londynie jako uzupełnienie Paktu podpisana została Konwencja o określeniu agresji, zgodnie z którą agresją jest, o ile zostało popełnione jako pierwsze:
1) Wypowiedzenie wojny innemu państwu
2) Napad przy pomocy swych sił zbrojnych na terytorium innego państwa, nawet bez wypowiedzenia wojny
3) Zaatakowanie przy pomocy swych sił lądowych, morskich lub powietrznych, terytorium, okrętów lub samolotów innego państwa, nawet bez wypowiedzenia wojny
4) Blokada morska wybrzeża lub portów innego państwa
5) Poparcie użyczone bandom uzbrojonym, które, zorganizowawszy się na jego terytorium, dokonają najazdu na terytorium innego Państwa jak również odmowa, pomimo żądania państwa najechanego, poczynienia na swym własnym terytorium, wszystkich, będących w jego mocy zarządzeń, w celu pozbawienia powyższych band wszelkiej pomocy lub opieki.
Karta Narodów Zjednoczonych (1945) zabrania członkom "stosowania groźby lub użycia siły (the threat or use of force) przeciwko całości terytorialnej lub niepodległości któregokolwiek państwa" (art. 2.4). W razie "zagrożenia lub naruszenia pokoju, bądź aktu agresji" Rada Bezpieczeństwa może dozwolić na działania zbrojne w celu "utrzymania albo przywrócenia międzynarodowego pokoju i bezpieczeństwa" (art. 39 – 42). Państwo napadnięte odpierając napaść powinno bezzwłocznie powiadomić o tym Radę (art. 51).
Porozumienie tworzące Międzynarodowy Trybunał Wojskowy (1945) definiuje w art. VI(a) zbrodnie przeciw pokojowi: "planowanie, przygotowywanie, początkowanie lub prowadzenie wojny napastniczej albo wojny będącej pogwałceniem traktatów, porozumień lub gwarancji międzynarodowych, albo współudział w planie lub zmowie w celu dokonania jednego z wyżej wymienionych czynów".
Komisja Prawa Międzynarodowego w projekcie Międzynarodowego Kodeksu Karnego (1954) przygotowanym na polecenie Zgromadzenia Ogólnego ONZ za "przestępstwa przeciwko pokojowi i bezpieczeństwu ludzkości" uznała m.in. :
1. każdy akt agresji łącznie z użyciem przez państwo sił zbrojnych przeciwko innemu państwu w celu innym niż samoobrona narodowa bądź zbiorowa, albo w wykonaniu decyzji bądź zalecenia właściwego organu Narodów Zjednoczonych
2. groźba dokonania agresji
3. przygotowanie sił zbrojnych przez władze państwa dla ich użycia wedle pkt. 1
4. organizowanie lub zachęcanie do organizowania przez władze państwa uzbrojonych band na obszarze innego państwa lub na innym obszarze, lecz w celu wtargnięcia na obszar innego państwa, bądź tolerowanie takich band czy udzielanie im wsparcia
5. przedsięwzięcie, zachęcanie lub tolerowanie przez władze państwa działań, mających na celu wzniecenie wojny domowej w innym państwie 
7. złamanie zobowiązań umowy międzynarodowej, mających na celu zapewnienie pokoju i bezpieczeństwa za pomocą ograniczeń zbrojeń 
W Deklaracji Zgromadzenia ONZ 2131/XX z 21 grudnia 1965 roku o niedopuszczalności interwencji w sprawy wewnętrzne państw i o ochronie ich niezawisłości i suwerenności uznano, że "zbrojna interwencja jest tożsama z agresją" ("armed intervention is synonymous with aggression"). W następnych latach uchwalano kolejne rezolucje o tej tematyce.
Zgromadzenie Ogólne ONZ przyjęło 14 grudnia 1974 na 29 posiedzeniu rezolucję Nr 3314 (XXIX) zawierającą definicję agresji, wzorowaną na Konwencji z 1933 wprowadzając pewne uzupełnienia. Określa ona agresję jako użycie siły zbrojnej przez państwo lub grupę państw przeciw suwerenności terytorialnej lub niezawisłości politycznej innego państwa (bez względu na to czy należy do ONZ).
Artykuł 1 "Agresją jest użycie siły zbrojnej przeciwko suwerenności, integralności terytorialnej lub niepodległości politycznej innego państwa lub w jakikolwiek inny sposób niezgodny z Kartą Narodów Zjednoczonych, jak to określono w niniejszej definicji."
Artykuł 2 stanowi "Użycie siły zbrojnej z pogwałceniem Karty przez państwo, działające jako pierwsze, stanowi dowód prima facie aktu agresji, chociaż Rada Bezpieczeństwa może – działając zgodnie z Kartą – dojść do wniosku, że stwierdzenie, iż został popełniony akt agresji, nie jest uzasadnione w świetle innych stosownych okoliczności, w tym również dlatego, że określone akty lub ich skutki nie są dostatecznie poważne."
W artykule 3 przytacza przykłady agresji, bez względu na to czy nastąpiło wypowiedzenie wojny:
a) inwazja lub atak sił zbrojnych jednego państwa na terytorium innego państwa, albo wszelka okupacja wojskowa nawet czasowa będąca wynikiem takiej inwazji czy ataku lub też aneksja terytorium lub części terytorium innego państwa przy użyciu siły;
b) bombardowanie przez siły zbrojne państwa terytorium innego państwa lub użycie przez państwo jakichkolwiek innych broni przeciwko terytorium innego państwa;
c) blokada portów lub wybrzeża państwa przez siły zbrojne innego państwa;
d) atak sił zbrojnych państwa na siły zbrojne lądowe, morskie lub powietrzne albo na marynarkę lub lotnictwo cywilne innego państwa:
e) użycie sił zbrojnych państwa znajdujących się na terytorium drugiego państwa za zgodą państwa przyjmującego niezgodnie z warunkami przewidzianymi w umowie lub wszelkie przedłużenie ich pobytu na tym terytorium po zakończeniu obowiązywania umowy;
f) wyrażenie przez państwo zgody by jego terytorium, które oddało do dyspozycji innemu państwu było wykorzystane do dokonania agresji przeciwko państwu trzeciemu;
g) wysyłanie przez państwo lub w jego imieniu band lub grup zbrojnych, oddziałów nieregularnych lub najemników, które dokonują zbrojnych aktów przeciwko innemu państwu w stopniu dorównującym aktom wymienionym powyżej, względnie zaangażowanie się w znaczny sposób w takie działanie.
Artykuł 4 dozwala by Rada Bezpieczeństwa zgodnie z postanowieniami Karty uznała za agresję akt inny niż wymieniono w artykule 3.
Artykuł 5 głosi, iż nic nie jest usprawiedliwieniem agresji, a wynikłe z niej korzyści są uważane za nielegalne. Artykuł 6 zabrania interpretacji rezolucji w sposób sprzeczny z postanowieniami Karty ONZ o dozwolonym użyciu siły. Artykuł 7 zabrania interpretować rezolucję w sposób sprzeczny z prawem do stanowienia a zwłaszcza z Deklaracją zasad prawa międzynarodowego z 1970. Artykuł 8 nakazuje interpretować całą rezolucję łącznie.
Statut Międzynarodowego Trybunału Karnego po nowelizacji z 2010 w definicji agresji w art. 8 bis powtarza art. 3 rezolucji z 1974, wyliczenie jest enumeratywne bez możliwości uzupełnienia przez Radę Bezpieczeństwa. Zmianą w porównaniu z określeniami z 1933 i 1974 jest pominięcie wymogu "pierwszego strzału", wedle którego winną napaści jest strona, która pierwsza użyła siły. Trybunał będzie mógł uwzględnić zarówno pierwszeństwo użycia siły, jak i "animus aggressionis" (łac. zamiar napaści). Stronami umowy o nowelizacji jest 37 państw, w tym Polska, do nabrania mocy potrzeba przynajmniej 30 ratyfikacji, co nastąpiło 17 lipca 2018 r. zgodnie z uchwałą państw stron z 14 grudnia 2017 r.

</doc>
<doc id="85216" url="https://pl.wikipedia.org/wiki?curid=85216" title="Pomrów błękitny">
Pomrów błękitny

Pomrów błękitny ("Bielzia coerulans") – gatunek ślimaka trzonkoocznego. Uważany był za endemit wschodniokarpacki, występującego tylko we wschodniej części Karpat (w Czechach, Słowacji, Polsce, Rumunii, na Węgrzech i Ukrainie), został znaleziony jednak także w Westfalii-Nadrenii w Niemczech oraz w górach Turcji.
Systematyka.
Po raz pierwszy gatunek ten opisany został w 1847 r. przez austro-węgierskiego malakologa Michaela Bielza jako "Limax coerulans" (w tłumaczeniu na język polski: ślimak błękitny). Obecną nazwę nadał mu w 1851 r. jego syn Eduard Albert Bielz, również malakolog, który przeniósł go do nowo utworzonego rodzaju Bielzia. Jest to rodzaj monotypowy, należy do niego jeden tylko gatunek.
Morfologia.
Jest to jeden z większych pomrowiowatych – gdy się rozciągnie osiąga długość 100–140 mm. Najlepiej widoczne osobniki mają kolor niebieski lub fioletowy, zdarzają się jednak również osobniki brązowe. Młode mają inne ubarwienie niż dorosłe, często brązowe, z pasami, które następnie zanikają. Na głowie posiada dwie pary czułków, większe są czułki drugiej pary, na ich końcach znajdują się oczy. Muszla zredukowana do schowanej pod płaszczem płytki. 
Tryb życia.
Siedlisko jego życia stanowią lasy liściaste i iglaste, kosodrzewina. Przebywa na ziemi, kryjąc się pod pniami martwych drzew i kamieniami. Odżywia się grzybami, porostami i poziomkami. Dojrzałość płciową osiąga w czerwcu-lipcu. Kopulacja odbywa się na ziemi. Jednorazowo składa 30-80, owalnych jaj o długości 4-5 mm. Po złożeniu jaj dorosłe osobniki giną. Zimują jaja oraz osobniki młodociane. Młode ślimaki pojawiają się w maju, dojrzałość płciową osiągają po roku. 
W Tatrach pomrów błękitny spotykany jest jeszcze na wysokości 1900 m n.p.m.

</doc>
<doc id="85220" url="https://pl.wikipedia.org/wiki?curid=85220" title="Anaksymander">
Anaksymander

Anaksymander z Miletu (gr. "Anaksimandros ho Milesios", ok. 610–546 p.n.e.) – starogrecki filozof i polityk, jeden z pierwszych jońskich filozofów przyrody, reprezentant szkoły milezyjskiej jako prawdopodobny uczeń Talesa i nauczyciel Anaksymenesa. Podejrzewa się, że był autorem pierwszego w historii ludzkości dzieła filozoficznego, znanego pod tytułem "O naturze" lub "O przyrodzie" (, "Peri physeos").
Zajęcia i poglądy.
Główną kwestią, stanowiącą przedmiot zainteresowania filozofów przyrody było zagadnienie arché, czyli prazasady, determinującej rzeczywistość. Wyraz arché, który znaczył tyle, co początek, zaczął oznaczać, gdy został zastosowany w filozofii – zasadę; uległ analogicznej przemianie, jak później łaciński wyraz „principium”, pierwotnie znaczący tyle, co „początek”, a potem tyle, co „zasada”. Anaksymander, choć podążał drogą wyznaczoną przez swojego poprzednika, Talesa, inaczej rozwiązywał powyższy problem. Twierdził, że zasadę rzeczywistości stanowi "apeiron" (gr. "to apeiron" od słowa "peras" „kres, granica”), czyli bezkres. Tezę tę Anaksymander opierał na następującym rozumowaniu: Wszystko albo jest zasadą, albo pochodzi od zasady. Jednocześnie, nie istnieje zasada nieskończoności, bo nieskończoność jest niedeterminowalna, a zasada determinuje to, czego jest zasadą. Jeżeli nieskończoność nie ma zasady, to z konieczności sama musi zasadę stanowić.
Mechanizm tworzenia świata polegał zaś według niego na wyłanianiu się z "apeironu" przeciwieństw, takich jak ciepło i zimno, suchość i wilgotność. Wszelkie narodziny oznaczają rozdzielanie się przeciwieństw, zaś każda śmierć to ponowne łączenie się ich w bezkształtnym bezkresie. Anaksymander nieodmiennie wiąże pojęcie rozdzielenia z winą, której w ten sposób dopuszcza się materia, i wprowadza konieczność odpokutowania za nią przez ponowne połączenie się w bezkres. W ten sposób także i nasz świat dosięgnie kiedyś ręka sprawiedliwości i zniknie on w ten sam sposób, w jaki się pojawił. Widoczne są tu wpływy orfizmu i koncepcji metempsychozy.
Anaksymander dopuszczał możliwość istnienia nieskończonej ilości światów, skoro wszystkie powstawały z nieskończonego "apeironu". Zajmował się matematyką, geografią oraz astronomią. Zajmował się również „biologią”. Twierdził, że zwierzęta lądowe wywodzą się od zwierząt morskich, a człowiek – z niższych gatunków zwierząt.
Był twórcą pierwszej mapy świata i autorem tezy, że gwiazdy krążą wokół Gwiazdy Polarnej. Był również pierwszym filozofem sugerującym, że powierzchnia Ziemi jest zakrzywiona, oraz że może ona „pływać” w przestrzeni. Według jego teorii Ziemia jest powierzchnią walca zakrzywioną w kierunku północno-południowym.
Przypisuje mu się wynalezienie zegara słonecznego oraz modelu sfer planetarnych. Zasada bytu według Anaksymandra wiąże się nierozerwalnie z ruchem spiralnym.
Z prac Anaksymandra pochodzi pierwsze zachowane greckie zdanie napisane prozą naukową.

</doc>
<doc id="85224" url="https://pl.wikipedia.org/wiki?curid=85224" title="Cerkiew św. Ducha w Białymstoku">
Cerkiew św. Ducha w Białymstoku



</doc>
<doc id="85226" url="https://pl.wikipedia.org/wiki?curid=85226" title="Wojna amerykańsko-hiszpańska">
Wojna amerykańsko-hiszpańska

Wojna amerykańsko-hiszpańska – konflikt zbrojny pomiędzy Stanami Zjednoczonymi a Królestwem Hiszpanii trwający od 25 kwietnia do 12 sierpnia 1898, w wyniku którego Hiszpania utraciła większość swych posiadłości na Karaibach i na obszarze Pacyfiku, a Stany Zjednoczone porzuciły dotychczasową politykę izolacjonizmu.
Przyczyny wojny.
Przyczynami wojny były tendencje ekspansjonistyczne polityki amerykańskiej, interesy ekonomiczne i strategiczne USA. 
Rozpoczęte w 1895 r. powstanie antyhiszpańskie na Kubie i okrucieństwa popełniane w trakcie jego tłumienia przez Hiszpanów (co było nagłaśniane przez koncerny prasowe Hearsta i Pulitzera) spowodowały, że społeczeństwo amerykańskie zaczęło domagać się odebrania tej kolonii Hiszpanii. Nowo wybrany prezydent, William McKinley, obiecał wyborcom interwencję. Wprawdzie liberalny rząd w Madrycie odwołał dotychczasowego gubernatora, znanego z okrucieństw Valeriano Weylera (jego miejsce w październiku 1897 r. zajął skłonny do szukania rozwiązań politycznych gen. Ramón Blanco) i obiecał Kubańczykom autonomię, ale było już za późno.
Dogodnym pretekstem do wypowiedzenia wojny stało się zatonięcie 15 lutego 1898 r. amerykańskiego pancernika USS „Maine” w porcie w Hawanie, o co oskarżono agentów hiszpańskich (Kuba była kolonią hiszpańską), a czego prawdopodobną przyczyną był samozapłon węgla. Wzburzenie amerykańskiej opinii publicznej wzrosło po opublikowaniu raportu mieszanej komisji śledczej hiszpańsko-amerykańskiej, w którym każda ze stron przedstawiła odmienne wnioski.
11 kwietnia prezydent wystąpił do Kongresu o upoważnienie do podjęcia kroków mających położyć kres walkom na Kubie. W odpowiedzi Kongres opracował, a 19 kwietnia ogłosił cztery rezolucje, w których uznawał niepodległość Kuby, domagał się wycofania wojsk hiszpańskich, zapewniał, że USA nie zamierzają zagarnąć wyspy i upoważniał prezydenta do użycia siły. Następnego dnia rząd Stanów Zjednoczonych przedłożył Hiszpanii ultimatum, na które rząd hiszpański odpowiedział zerwaniem stosunków dyplomatycznych.
25 kwietnia Stany Zjednoczone ogłosiły, że od 21 kwietnia znajdują się w stanie wojny.
Przebieg.
Wojna toczyła się na dwóch oddalonych teatrach działań. Bezpośrednim celem ataku amerykańskiego stały się kolonie hiszpańskie, przede wszystkim Kuba i Filipiny, gdzie wysadzono desanty wojsk amerykańskich, wspieranych przy tym przez antyhiszpańską partyzantkę. 22 kwietnia dowodzona przez kontradmirała Williama T. Sampsona Eskadra Północnego Atlantyku opuściła Hampton Roads i skierowała się na wody kubańskie z zadaniem założenia blokady wyspy, zaś 26 kwietnia wyszła z Hongkongu Eskadra Azjatycka komandora George'a Deweya i zniszczyła flotyllę hiszpańską w bitwie w Zatoce Manilskiej 1 maja 1898. Z kolei wysłana przez Hiszpanię na Kubę flota ekspedycyjna pod dowództwem kontradmirała Pascuala Cervery uległa całkowitemu zniszczeniu w bitwie z przeważającą flotą amerykańską pod Santiago de Cuba 3 lipca 1898.
Desant amerykański na Filipinach wylądował 30 kwietnia. Było to 2500 żołnierzy generała Williama Merritta, którzy nieco wcześniej zajęli dla USA wyspę Guam. Działania lądowe sprowadzały się do oblegania Manili, której bronił 8-tysięczny garnizon hiszpański. Garnizon ten – po symbolicznym oporze (Amerykanie stracili 7 żołnierzy) – skapitulował 13 lipca.
Wcześniej nieco, 22 czerwca, pod Baiquiri na Kubie (w pobliżu Santiago) rozpoczęły lądowanie oddziały V Korpusu US Army generała Williama R. Shaftera, które już 1 lipca stoczyły bitwę o El Canej i wzgórze San Juan. Zdobyły pozycje górujące nad Santiago, którego garnizon skapitulował 17 lipca.
25 lipca w porcie Guánica na Portoryko wylądował, przybyły z Guantanamo na Kubie, oddział generała Nelsona A. Milesa, który 29 lipca zajął Ponce i opanował południe wyspy. 
Pokonana w bitwach morskich i niezdolna do przyjścia z pomocą swoim oddziałom, jeszcze walczącym na Kubie i Portoryko, Hiszpania zgodziła się na pośrednictwo Francji i uzyskała zgodę Stanów Zjednoczonych na zawieszenie broni w dniu 12 sierpnia.
Wojna zakończyła się podpisaniem 10 grudnia 1898 traktatu paryskiego, który został ratyfikowany przez Senat Stanów Zjednoczonych w 1899 roku.
Skutki wojny.
Rezultatem wojny było przejęcie przez Stany Zjednoczone kontroli nad koloniami Hiszpanii na Karaibach i Pacyfiku. Stany Zjednoczone uzyskały Filipiny, Portoryko i Guam. Kuba otrzymała ograniczoną niepodległość i znalazła się w amerykańskiej strefie wpływów. Wyspa przestała być kolonią hiszpańską, ale przez trzy lata po zakończeniu wojny pozostawała pod nadzorem amerykańskiej armii. Wojna z Hiszpanią, która miała na celu przynieść pomoc Kubańczykom, okazała się pomocą dwuznaczną, gdyż przed wycofaniem wojsk w 1902 r. Amerykanie wymusili na władzach Kuby oddanie im zatoki Guantanamo na bazę marynarki wojennej. Amerykanom było to jednak za mało. Narzucili Kubie tzw. „poprawkę Platta”, która mówiła, że Kuba zezwoli amerykańskim oddziałom objąć kontrolę nad wyspą w momencie, gdy zostaną narażone na niebezpieczeństwo amerykańskie interesy w regionie. Stany Zjednoczone kilka razy wykorzystywały ten przywilej: np. w 1906 r. prezydent Theodore Roosevelt ulokował tam wojska dla wsparcia proamerykańskiego zamachu stanu.
Przeciwko aneksji zdobytych ziem (z wyjątkiem Puerto Rico) protestowała zawiązana w Bostonie w listopadzie 1898 Liga Antyimperialistyczna ("Anti-Imperialist League"). Należeli do niej m.in. senatorzy: Carl Schurz i George Hoar, byli prezydenci: Grover Cleveland i Benjamin Harrison, kandydat demokratów na prezydenta z 1896 r. William Bryan, biznesmen Andrew Carnegie, przewodniczący Amerykańskiej Federacji Pracy Samuel Gompers, prezes uniwersytetu Harvarda Charles W. Eliot i pisarz Mark Twain. W sumie w całym kraju organizacja liczyła 30 tys. osób. Antyimperialiści byli przeciwni nie tyle ze względów moralnych, lecz z uwagi na to, że przyłączenie nowych terytoriów byłoby sprzeczne z Konstytucją, nie dającą rządowi federalnemu uprawnień do sprawowania władzy nad koloniami. Argumentowano też, że przez przyłączenie nowych zamorskich obszarów, Stany Zjednoczone staną się bliższe ówczesnym państwom kolonialnym niż republice czasów Ojców Założycieli. Opór antyimperialistycznie nastawionych członków Kongresu opóźnił ratyfikację pokoju, która przeszła jednym głosem większości.

</doc>
<doc id="85227" url="https://pl.wikipedia.org/wiki?curid=85227" title="Wojna hiszpańsko-amerykańska">
Wojna hiszpańsko-amerykańska



</doc>
<doc id="85233" url="https://pl.wikipedia.org/wiki?curid=85233" title="Willem Barents">
Willem Barents

Willem Barents (hol. Willem Barentsz, ur. ok. 1550, zm. 20 czerwca 1597) – holenderski żeglarz i podróżnik. Od jego nazwiska pochodzi nazwa Morza Barentsa i Wyspy Barentsa.
W 1594 wyruszył z Amsterdamu na dwóch statkach. Popłynął na północny wschód, licząc, że odnajdzie morskie przejście prowadzące do Azji. Dotarł do Nowej Ziemi, lecz z powodu złych warunków atmosferycznych musiał zawrócić.
Rok później, w 1595, wyruszył z kolejną ekspedycją, w skład której wchodziło tym razem siedem statków. Drogę zagrodziły mu lody.
W czasie trzeciej ekspedycji (1596) znów miał do dyspozycji zaledwie dwa statki, pod dowództwem Jacoba van Heemskerka i Jana Corneliusa Rijpa. Barents był głównym nawigatorem. Ekspedycja wyruszyła z Amsterdamu 10 maja 1596 i zatrzymała się na Półwyspie Kolskim, po czym skierowała się na północny zachód. 9 czerwca 1596 odkryto Wyspę Niedźwiedzią na morzu, nazwanym później Morzem Barentsa, po czym dalej na północ odkryto Spitsbergen. Wkrótce potem statki rozdzieliły się, Rijp miał zbadać wybrzeża lądu, a Heemskerck z Barentsem skierowali się na wschód. Dotarli do Nowej Ziemi, próbując obejść ją od północy. 26 sierpnia zawinęli do Portu Lodowego na północy Nowej Ziemi, gdzie ich statek zamarzł wśród lodów. Członkowie wyprawy zbudowali prowizoryczny dom z wyrzucanego na brzeg drewna, w którym zdołali w trudnych warunkach przezimować, polując na niedźwiedzie (było to pierwsze zimowanie europejskiej wyprawy arktycznej). 13 czerwca 1597 (inne źródła – 5 maja) członkowie wyprawy wyruszyli w drogę powrotną na dwóch łodziach, gdyż statek był nadal uwięziony w lodzie zatoki. Barents jednak zmarł w drodze 20 czerwca 1597, natomiast pozostali członkowie z van Heemskerkiem dotarli na Półwysep Kolski, skąd zostali zabrani do Holandii. Prowizoryczną chatkę, którą wybudowali członkowie wyprawy, odnaleziono dopiero w 1871 roku. Cztery lata później odkryto jego pamiętnik. Losy tej wyprawy stały się podstawą filmu z 2011 roku.

</doc>
<doc id="85236" url="https://pl.wikipedia.org/wiki?curid=85236" title="Rudy Giuliani">
Rudy Giuliani

Rudy Giuliani, właśc. Rudolph William Louis Giuliani III (ur. 28 maja 1944 w Nowym Jorku) – amerykański polityk pochodzenia włoskiego, burmistrz Nowego Jorku w latach 1994–2001, Człowiek Roku tygodnika „Time” w 2001 roku.
Życiorys.
Harold Giuliani (1908–1981) – ojciec przyszłego burmistrza Nowego Jorku i kandydata na prezydenta USA – 2 kwietnia 1934 r. trafił na półtora roku do więzienia. Pobyt w Sing Sing pchnął karierę Harolda na nowe tory. W latach 40. Harold Giuliani zaczął ochraniać lichwiarski interes swego szwagra Leo D’Avanzo, który trudnił się także nielegalnymi zakładami bukmacherskimi. Gdy w 1944 r. przyszedł na świat Rudy, jego ojciec kijem baseballowym łamał nogi opornym dłużnikom, był także zamieszany w zabójstwa na zlecenie mafijnego klanu Lucchese, jednego z pięciu, które w latach 40. rządziły Nowym Jorkiem. Zmarł na raka prostaty w 1980 r., ale jego niechlubna przeszłość stała się powszechnie znana dopiero w 2006 r., po publikacji książki "Wielka iluzja: nieopowiedziana historia Rudy’ego Giulianiego i 11 września".
Giuliani junior przez lata skrzętnie ukrywał rodzinny sekret. We wspomnieniach napisał tylko, że ojciec uczył go boksu, interesował się sportem i głosował na partię republikańską. Gdy Rudy w 1981 r. zaczął robić karierę w Departamencie Sprawiedliwości i FBI rutynowo pytała go o zdarzenia z przeszłości, mogące utrudnić mu walkę z przestępczością, nawet nie zająknął się o mafijnych powiązaniach ojca. Dziś Giuliani mówi, że to właśnie ojciec wpoił mu szacunek do prawa. Harold nie chciał, by syn poszedł w jego ślady. Rudy wziął to sobie podobno do serca.
Karierę polityczną rozpoczął jako prokurator, doprowadzając do skazania kilku czołowych finansistów z Wall Street za "insider trading". Później był urzędnikiem w Departamencie Sprawiedliwości.
Pierwszy raz startował w wyborach na burmistrza Nowego Jorku w 1989, z ramienia Partii Republikańskiej, jednak przegrał. Burmistrzem został dopiero w 1993.
Na początku swojej kadencji Giuliani wzmocnił policję i przeprowadził kampanię walki z przestępczością, oczyszczając Nowy Jork, który wcześniej był najbardziej niebezpiecznym miastem Stanów Zjednoczonych.
Jest uważany za jednego z tzw. republikanów tylko z nazwy. Jest też członkiem liberalnego skrzydła w większości konserwatywnej Partii Republikańskiej (jest m.in. zwolennikiem prawa do przerywania ciąży, ochrony mniejszości seksualnych), co powoduje jego krytykę w środowiskach prawicy amerykańskiej.
W 2000 wystartował w wyborach do Senatu przeciwko żonie Billa Clintona, Hillary, wycofał się jednak z przyczyn zdrowotnych (rak prostaty). Nieoficjalnie jednak mówiono, iż jego szanse zostały podkopane przez przyznanie się do zdrady małżeńskiej z sekretarką.
Od 11 września 2001 Giuliani jest również powszechnie szanowany za postawę w trakcie akcji ratunkowej po zamachu terrorystycznym na World Trade Center. Został za to uhonorowany tytułem Człowieka Roku 2001 przez tygodnik „Time”.
Kandydował w wyborach prezydenckich w 2008, jednak nie uzyskał nominacji Partii Republikańskiej. 12 stycznia 2017 prezydent elekt Donald Trump zapowiedział, że Rudy Giuliani zostanie jego doradcą do spraw cyberbezpieczeństwa. Okres urzędowania rozpoczął 20 stycznia 2017 w dniu zaprzysiężenia Trumpa.
Jest osobistym prawnikiem Donalda Trumpa, reprezentował go podczas śledztwa w sprawie pierwszego impeachmentu.
Film.
Zagrał siebie w filmach: "Eddie" (1996), "ABC 2000: The Millennium" (1999), "In Memoriam: New York City" (2002), "Dwóch gniewnych ludzi" (2003), "Jak Arnold zdobywał Zachód" (2004), "Kulisy 11 września" (2005), "The Lew Rudin Way" (2006), "Le Cirque - stolik w raju" (2007), "'Hick' Town" (2009), "The Making of the Mob: New York" (2015), "Osądzeni przez media" (2020), "Kolejny film o Boracie" (2020).

</doc>
<doc id="85237" url="https://pl.wikipedia.org/wiki?curid=85237" title="Gorzów">
Gorzów



</doc>
<doc id="85239" url="https://pl.wikipedia.org/wiki?curid=85239" title="Nobilitacja">
Nobilitacja

Nobilitacja (z łac.), poza popularnym znaczeniem słownikowym – uszlachcenie, czyli przejście do stanu szlacheckiego osoby (szlachectwo osobiste) lub osoby i jej rodziny (szlachectwo dziedziczne), niemających dotąd tytułu szlacheckiego. Nobilitacji dokonywała osoba panująca, panujący nadawał także danej rodzinie herb. Często uszlachceniu towarzyszyła też adopcja do istniejącego rodu heraldycznego.
W Polsce niechęć szlachty do nadmiernego rozszerzania stanu szlacheckiego spowodowała od końca XVI wieku zanik automatycznej nobilitacji królewskiej na prośbę przez adoptującego, również ograniczyła nobilitacje królewskie. W obu przypadkach wymagana była początkowo wiedza, a później i zgoda Sejmu Rzeczypospolitej. Niektórzy polscy władcy (m.in. Stanisław Leszczyński, Stanisław August Poniatowski) obchodzili te ograniczenia, stosując tzw. nobilitacje sekretne, bez potwierdzenia sejmowego. Taka nobilitacja nie dawała faktycznie żadnych prerogatyw polskiego szlachectwa i była stosowana głównie wobec cudzoziemców. Bez zgody sejmu niektórzy królowie nadawali także szlachectwo osobiste, bez prawa dziedziczenia, nadając tytuł Kawalera Złotej Ostrogi. Nobilitacje, także te sekretne, stanowiły często sposób zasilenia skarbca monarszego lub zjednania stronników. Dlatego m.in. prawo do nobilitacji uzurpowali sobie także np. biskupi krakowscy, jako książęta siewierscy.
Możliwa była także forma nobilitacji zbiorowej, jak w przypadku nobilitacji miasta Lwowa, gdy w 1658 Jan Kazimierz podniósł wszystkich mieszkańców miasta do godności szlacheckiej. Choć niektórzy twierdzą, że nobilitowano wtedy nie mieszczan, ale miasto jako takie, by stworzyć konstrukcję prawną uzasadniającą jego udział w Sejmie. Faktem jest, że w Galicji dobra tabularne obok szlachty mieli prawo posiadać mieszczanie Lwowa, tworząc w ten sposób polski odpowiednik angielskiej "gentry" – właścicieli ziemskich nie posiadających tytułu szlacheckiego. Taki właściciel dóbr tabularnych egzekwujący związane z nimi prawa dominialne to odpowiednik angielskiego "lord-of-the-manor" niebędącego parem.
W większości monarchii od końca XVIII w. nobilitacja była w niektórych przypadkach rutynowa i wręcz automatyczna, np. po odsłużeniu w odpowiednim stopniu oficerskim lub na stanowisku urzędnika państwowego lub sądowego określonych lat, po otrzymaniu wyższego stopnia oficerskiego lub przyjęciu do wysokiego orderu. Na ziemiach polskich było to szczególnie powszechne w okresie zaborów, zwłaszcza w zaborze rosyjskim i austriackim.
Świeżo mianowana szlachta miała zazwyczaj mniej przywilejów i stała niżej w hierarchii niż szlachta rodowa, mogąca poszczycić się pochodzeniem od rodów panów feudalnych lub rycerskich. Nobilitacja mogła być warunkowa, uzależniona od spełnienia określonych nakazów czy zakazów.
Dziś nobilitacja automatyczna jest również powszechnie praktykowana w większości monarchii, np. w Wielkiej Brytanii, każdy sędzia Sądu Najwyższego automatycznie zostaje parem po kilkunastu latach sprawowania urzędu. Najczęściej tytuły szlacheckie nadawane automatycznie nie są dziedziczne.

</doc>
<doc id="85241" url="https://pl.wikipedia.org/wiki?curid=85241" title="Jakub I Zdobywca">
Jakub I Zdobywca

Jakub I Zdobywca (katal. "Jaume I el Conqueridor", hiszp. "Jaime I el Conquistador", ur. 2 lutego 1208 w Montpellier, zm. 27 lipca 1276 w Walencji) – król Aragonii i hrabia Barcelony od 1213 r., noszący również tytuły króla Walencji oraz króla Majorki.
Życiorys.
Syn Piotra II Katolickiego i Marii de Montpellier. Z poczęciem Jakuba wiąże się dość niecodzienna historia. Jego ojciec, znany kobieciarz, co potwierdza kronika Jakuba, dążył do unieważnienia małżeństwa z matką przyszłego Zdobywcy. Maria nie cieszyła się jego zainteresowaniem i Jakub nigdy nie przyszedłby na świat, gdyby nie intryga patrycjuszy Montpellier i rycerza Guillema de Alcalá, bliskiego współpracownika Piotra. Plan zakładał podstawienie Marii w miejsce kochanki, z którą Piotr zamierzał spędzić noc. Średniowieczne alkowy często pogrążone były w mroku – władca zorientował się, z kim ma do czynienia, dopiero o poranku. Ten epizod nie poprawił stosunków między królewską parą. Ostatecznie jednak werdykt papieski z 1213 r. utrzymał małżeństwo w mocy i Jakub pozostał prawowitym dziedzicem tronu.
W 1211 Piotr przekazał swego pierworodnego potomka w ręce Szymona z Montfort, wodza krucjaty przeciw albigensom, przewidzianego w umowie z Sant Nazari de Masol (11 września 1211) na teścia królewicza. Niebawem drogi Piotra II i Montforta rozeszły się – "Lew Krucjaty", podbijając na rozkaz papieża Langwedocję, zagroził katalońskim interesom. Zbrojne starcie Muret (12 września 1213) rozstrzygnęło losy konfrontacji na korzyść Montforta; walczący "incognito" (dokonał zamiany zbroi z pewnym rycerzem) król Piotr poległ. Kronika Jakuba podaje, że wyczerpany upojną nocą z langwedocką metresą król nie był w stanie wysłuchać na stojąco mszy przedbitewnej. W maju 1214 Jakub został w Narbonie przekazany swoim baronom na polecenie papieża Innocentego III, zwierzchnika lennego Aragonii. Legat Pietro da Benevento towarzyszył infantowi w drodze do Lleidy, gdzie zwołał Kortezy, na których trzy stany przysięgły wierność nowemu monarsze. W imieniu Jakuba rządy przejął jako prokurator generalny jego stryjeczny dziadek, hrabia Roussillon (Rosselló) Sanczo. Z woli Rzymu wychowanie i opiekę nad młodym władcą powierzono mistrzowi prowincji templariuszy Guillemowi de Mont-rodon. Tym samym papież dopilnował, by Jakub nie poszedł w ślady ojca i nie kontynuował tradycyjnej katalońskiej polityki w Langwedocji i nie wspomagał tamtejszych baronów, oskarżonych o sprzyjanie herezji, w walce z krucjatą Montforta. 23 stycznia 1216 r. papież wyznaczył do udziału w zarządzie państwem u boku hrabiego Sancza siedmiu doradców. W skład tego grona weszli: z Katalonii arcybiskup Tarragony Espàreg de la Barca, mistrz templariuszy Guillem de Mont-rodon, wicehrabia Guillem de Cardona i prawnik Guillem de Cervera, a z Aragonii biskup Tarazony García Frontín oraz baronowie Ximeno Cornell i Pedro Ahonés. W zamyśle papieża rada miała ograniczyć władzę Sancza jako człowieka sprzyjającego "heretykom" z Langwedocji; w rzeczywistości jednak wzmocniła jego autorytet przez asystę siedmiu znakomitości w jego rządach i rozproszyła odpowiedzialność za niepopularne w Rzymie decyzje. Jednym z takich bulwersujących papiestwo posunięć było udzielenie posiłków przybyłemu po pomoc hrabiemu Tuluzy Rajmundowi VI jesienią 1216 r.
Po dojściu do lat sprawnych Jakub oparł się na mieszczaństwie Barcelony przeciw opozycji możnowładczej. Doświadczenia z okresu małoletności skłoniły go do faworyzowania Katalończyków, w porównaniu z Aragończykami mniej krnąbrnych i przywiązanych do feudalnych przywilejów. Dążąc do wewnętrznego uspokojenia państwa, Jakub skierował zainteresowania swych baronów na tory rekonkwisty. Rozszerzył terytorium Korony Aragonii kosztem rozpadającej się Hiszpanii muzułmańskiej, czyli Al-Andalus. W 1229 podbił Majorkę, w 1234 Minorkę, w 1235 Ibizę, a w 1238 królestwo Walencji. Po tych podbojach Jakub przyjął tytuły (prócz wcześniejszego tytułu króla Aragonii) króla Walencji i króla Majorki. Zwycięstwa Jakuba wzmocniły jego pozycję w państwie, ułatwiły złamanie opozycji i przeprowadzenie kodyfikacji praw dla Walencji i Aragonii. Rozwój handlu morskiego prowadzonego przez miasta Aragonii i związany z tym rozwój floty skłonił Jakuba do podjęcia zabiegów o opanowanie zachodniej części basenu Morza Śródziemnego.
Jakub poparł króla Sycylii Manfreda Hohenstaufa w jego dążeniach do stworzenia królestwa Włoch nie powiązanego z Niemcami. Sojusz z Manfredem utwierdził Jakub w 1262 małżeństwem swego syna Piotra z córką Manfreda Konstancją. W tej sytuacji Karol I Andegaweński, obawiając się wzmocnienia Jakuba, przyjął w 1265 odrzuconą poprzednio propozycję papieską podboju Sycylii i przy wsparciu papieża Urbana IV pokonał w 1266 Manfreda, a w 1268 – Konradyna. Jakub został zmuszony do porzucenia swych planów.
Za panowania Jakuba zwołano pierwsze Kortezy aragońskie (Lleida 1214). Władca napisał obszerną autobiografię pod tytułem "Commentari" (lub: "Libre") "dels feyts esdevenguts en la vida del molt alt senyor en Jacme, lo Conqueridor" ("Komentarz" (lub: "Księga") "czynów dokonanych w ciągu żywota wielce wysokiego pana króla Jakuba, Zdobywcy)". Alternatywny tytuł tej kroniki (zachowało się kilka różnych manuskryptów) brzmi: "Chronica o comentaris del gloriosissim e invictissim Rey en Jacme Primer Rey d'Aragó, de Mallorques e de Valencia compte de Barcelona e de Montpesler" ("Kronika lub komentarze najsławetniejszego i niezwyciężonego Króla Jakuba Pierwszego Króla Aragonu, Majorki i Walencji, hrabiego Barcelony i Montpellier").
Potomstwo.
Jakub był trzykrotnie żonaty, jego pierwszą żoną od 1221 była Eleonora Kastylijska (córka króla Alfonsa VIII Szlachetnego, i Eleonory Plantagenet). Ich małżeństwo zostało anulowane, ale mieli oni ślubnego syna:
Druga żona Jakuba – Jolanda węgierska (córka króla Andrzeja II Arpadowicza) urodziła mu 10 dzieci:
Jego trzecią żoną była Teresa Gil de Vidaure, którą zostawił, kiedy zachorowała na trąd. Mieli oni 2 synów:
Jakub miał kilkanścioro dzieci ze swoimi kochankami:

</doc>
<doc id="85245" url="https://pl.wikipedia.org/wiki?curid=85245" title="Fryderyk Wilhelm III Pruski">
Fryderyk Wilhelm III Pruski

Fryderyk Wilhelm III (ur. 3 sierpnia 1770 w Poczdamie, zm. 7 czerwca 1840 w Berlinie) – król pruski od 1797 r., z dynastii Hohenzollernów.
Życiorys.
Młodość.
Syn Fryderyka Wilhelma II i Fryderyki Luizy z domu Hessen-Darmstadt. Po koronacji ojca w 1786 został oficjalnym następcą tronu. Znaczną część dzieciństwa i wczesnej młodości spędził w Paretz w powiecie Havelland w Brandenburgii, rezydencji swojego wychowawcy hrabiego Hansa von Blumenthala. Fryderyk Wilhelm miło wspominał swój pobyt wśród rodziny swego guwernera: w 1795 odkupił Paretz od rodziny von Blumenthal i zlecił architektowi Davidowi Gilly’emu budowę początkowo tzw. domku gotyckiego (1796), później (1797–1804) pałacu rezydencyjnego. Współcześni zapamiętali następcę tronu jako młodzieńca melancholijnego, pobożnego i uczciwego.
Po powrocie z podróży do Włoch i Francji 1780 ("Grand Tour") podjął szkolenie wojskowe. Stopień porucznika uzyskał w 1784, pułkownikiem został w 1790. W latach 1792–1794 brał udział w działaniach wojennych przeciwko Francji.
Król Prus.
Po śmierci ojca i objęciu tronu 16 listopada 1797 r., wprowadził pewne nieśmiałe reformy (obcięcie wydatków dworu, dymisja najbardziej znienawidzonych doradców ojca). Jak wielu Hohenzollernów miał skłonności do władzy, jednak bez umiejętności ich wykorzystania. Zbyt nieufny, aby zdać się na swoich ministrów, miał zbyt mało silnej woli, aby konsekwentnie prowadzić politykę samemu.
W czasie wojen napoleońskich prowadził początkowo politykę neutralności, udało mu się, między innymi, uniknąć uwikłania w III Koalicję. Jednak sprowokowany utworzeniem Związku Reńskiego wypowiedział w 1806 roku wojnę Napoleonowi, którą szybko przegrał. Na mocy traktatu tylżyckiego w 1807 r. zmuszony był do rezygnacji z ziem na zachód od Łaby, zgody na utworzenie Księstwa Warszawskiego z ziem, które trafiły do rąk pruskich w II i III (a także częściowo I) rozbiorze Polski. Gdańsk stał się wolnym miastem. Ponadto Prusy zmuszone zostały do zapłacenia kontrybucji Francji oraz finansowania francuskich wojsk okupacyjnych na swoim terenie. Prusy przystąpiły również do blokady handlowej przeciwko Wielkiej Brytanii.
Choć nieudolny król po przegranej wojnie z rezygnacją pozostawił państwo swojemu losowi, grupa ministrów (August von Gneisenau, Karl August von Hardenberg, Gerhard von Scharnhorst, Heinrich vom Stein), przy życzliwym wsparciu i zachęcie królowej przeprowadziła pewne reformy społeczne, administracyjne i wojskowe. Reformy spowolniła śmierć królowej w 1810 roku. 30 października 1810 r. Fryderyk Wilhelm wydał dekret znoszący klasztory w całym państwie. Wykonano go najszybciej na Śląsku. Zamknięcie klasztorów franciszkańskich na Górze św. Anny i w Gliwicach przyczyniło się do osłabienia polskości na Górnym Śląsku.
W roku 1811 w Królewcu z jego rozkazu dokonano zniszczenia insygniów koronacyjnych królów polskich, wykradzionych w 1795 r. ze skarbca na Wawelu, które następnie przetopiono na monety.
W 1812 Prusy zmuszone zostały przez Napoleona do wysłania na wojnę z Rosją niewielkiego kontyngentu pod dowództwem generała Yorcka. Po klęsce Napoleona w Rosji Fryderyk Wilhelm zawarł sojusz z Rosją i przystąpił do koalicji antyfrancuskiej. Oddziały pruskie odegrały istotną rolę w bitwach w latach 1813 (między innymi pod Lipskiem) i 1814. Na kongresie wiedeńskim Fryderyk Wilhelm uzyskał znaczne terytoria, jakkolwiek bez całkowitej aneksji Saksonii, o którą zabiegał. Król pruski był również współtwórcą Świętego Przymierza.
W późniejszych latach życia poświęcił swoją energię na realizację rozpoczętego w 1817 roku procesu zjednoczenia Kościoła luterańskiego z reformowanym w Ewangelicki Kościół Unii Staropruskiej. Jego poglądy ewoluowały stopniowo w stronę reakcyjnych. Wbrew obietnicom składanym w 1813 r. nie nadał Prusom konstytucji.
Rodzina.
W dniu 24 grudnia 1793 wziął ślub z Luizą z Meklemburgii-Strelitz. Z tego związku urodziło się dziewięcioro potomstwa, między innymi dwóch kolejnych królów pruskich:
W 1824 zawarł morganatyczne małżeństwo z hrabiną Augustą von Harrach. Nadał jej tytuł księżnej legnickiej (niem. Fürstin von Liegnitz) i hrabiny von Hohenzollern.
Fryderyk Wilhelm III zmarł 7 czerwca 1840 r. w Berlinie, pochowany został w mauzoleum w parku w Charlottenburgu obok pierwszej żony, Luizy.

</doc>
<doc id="85247" url="https://pl.wikipedia.org/wiki?curid=85247" title="Komunistyczna Partia Federacji Rosyjskiej">
Komunistyczna Partia Federacji Rosyjskiej

Komunistyczna Partia Federacji Rosyjskiej, KPFR (ros. Коммунисти́ческая па́ртия Росси́йской Федера́ции, КПРФ) – partia polityczna Federacji Rosyjskiej o profilu komunistycznym, założona 14 lutego 1993. Uważa się za spadkobierczynię Komunistycznej Partii Związku Radzieckiego. Organem kierowniczym partii jest jej Komitet Centralny. Komunistyczna Partia Federacji Rosyjskiej jest drugą (po Jednej Rosji) siłą polityczną we współczesnej Federacji Rosyjskiej. Liderem tego ugrupowania od samego początku jest Giennadij Ziuganow.
Historia.
Komunistyczna Partia Federacji Rosyjskiej została założona 14 lutego 1993 podczas II Nadzwyczajnego Kongresu Rosyjskich Komunistów. Partia powstała poprzez połączenie różnych grup powstałych ze zlikwidowanej Komunistycznej Partii Związku Radzieckiego. Przewodniczącym Komitetu Centralnego KPFR został wybrany Giennadij Ziuganow. Podczas kryzysu konstytucyjnego w 1993 partia wyraziła poparcie dla Rady Najwyższej Federacji Rosyjskiej. W wyborach parlamentarnych w 1993 KPFR uzyskała 12,4% poparcia (6 666 402 głosów w skali kraju), wprowadzając do Dumy Państwowej Federacji Rosyjskiej 42 deputowanych. Partia stała się wówczas trzecią siłą polityczną w kraju. W wyborach parlamentarnych w 1995 KPFR uzyskała już największe poparcie spośród wszystkich partii (22,30% głosów). Tym razem partia wprowadziła do parlamentu aż 157 deputowanych. W wyborach prezydenckich w 1996 kandydatem KPFR został jej lider, Giennadij Ziuganow. W I turze wyborów zajął drugie miejsce zdobywając 32,5% głosów. W II turze Ziuganow otrzymał 40,7% głosów, przegrywając Borysem Jelcynem, który uzyskał prezydencką reelekcję. W wyborach parlamentarnych w 1999 KPFR po raz kolejny uzyskała największy wynik wyborczy (24,29% wszystkich głosów), tym razem wprowadzając 113 deputowanych do Dumy Państwowej FR. 
W wyborach prezydenckich w 2000 po raz kolejny kandydatem partii został Giennadij Ziuganow. Uzyskał on 21 928 471 głosów w skali kraju (29,5% poparcia), zajmując drugie miejsce i przegrywając z Władimirem Putinem. W wyborach parlamentarnych w 2003 partia zajęła drugie miejsce (za Jedną Rosją), tracąc jednak znacznie poparcie. KPFR uzyskała 12,6% poparcia i wprowadziła jedynie 58 deputowanych do parlamentu. W wyborach prezydenckich w 2004 kandydatem wystawionym przez KPFR został Nikołaj Charitonow (popierany również przez Agrarną Partię Rosji). Uzyskał on 13,69% poparcia, zajmując drugie miejsce. W wyborach parlamentarnych w 2007 KPFR osiągnęła wynik rzędu 11,57% poparcia, co przełożyło się dla niej na 57 miejsc w rosyjskim parlamencie. W wyborach prezydenckich w 2008 po raz trzeci kandydatem KPFR został jej lider Giennadij Ziuganow. Lider KPFR otrzymał 17,72% głosów, zajmując drugie miejsce i przegrywając z Dmitrijem Miedwiediewem. W wyborach parlamentarnych w 2011 KPFR uzyskała 19,19% głosów, co dało jej 92 miejsca w Dumie. W wyborach prezydenckich w 2012 po raz czwarty kandydatem partii został jej lider. Z wynikiem rzędu 17,18% poparcia zajął drugie miejsce. W rozmowie z dziennikarzami Ziuganow przyznał, że wybory zostały przeprowadzone nieuczciwie i niesprawiedliwie. 
W 2014 KPFR poparła aneksję Krymu przez Federację Rosyjską i walkę prorosyjskich separatystów przeciwko władzom Ukrainy. W związku z tym partia zaczęła organizować swoje struktury na terenie Krymu. 2 czerwca 2014 lider partii, Giennadij Ziuganow oświadczył, że Rosja powinna uznać Doniecką Republikę Ludową oraz Ługańską Republikę Ludową za niepodległe państwa i rozpocząć wysyłanie brygad ochotniczych do Donbasu w celu walki z ukraińskim rządem, który nazwał „juntą kijowską”. W 2015 partia poparła rosyjskie operacje wojskowe w Syrii. W wyborach parlamentarnych w 2016 KPFR zdobyła 13,34% poparcia i przypadły jej 42 miejsca w parlamencie.
W wyborach prezydenckich w 2018 kandydatem partii został Paweł Grudinin. Uzyskał on 11,77% poparcia, co przełożyło się na 8 659 206 głosów i dało mu drugie miejsce. Od 1 sierpnia 2018 Komunistyczna Partia Federacji Rosyjskiej aktywnie zaangażowała się w zbieranie podpisów obywateli przeciwko reformie emerytalnej i podniesieniu wieku emerytalnego planowanego przez rosyjski rząd. W wyborach samorządowych w 2019 partia odniosła sukces wyborczy, zdobywając 13 miejsc w moskiewskiej radzie miejskiej. 
Program.
Partia oficjalnie reprezentuje ideologie socjalizmu XXI wieku i marksizmu-leninizmu, jednak część źródeł klasyfikuje ją jako partię narodową o profilu lewicowym. W gospodarce KPFR domaga się przejścia z kapitalizmu do socjalizmu, mającego jednak postać zmodernizowaną do współczesnych realiów. Socjalizm w rozumieniu partii jest gospodarką mieszaną w którym funkcjonować będą prywatne małe i średnie przedsiębiorstwa. Obecny program partii został przyjęty w 2008. Według niego KPFR jest jedyną organizacją polityczną, która konsekwentnie chroni prawa pracowników i interesy narodowe. Zgodnie z programem strategicznym celem partii jest zbudowanie w Rosji „odnowionego socjalizmu, socjalizmu XXI wieku”. W programie partii komunistycznej zadeklarowano, że partia kieruje się marksizmem-leninizmem, opartym na doświadczeniach i osiągnięciach krajowej i światowej nauki oraz kultury.
Komunistyczna Partia Federacji Rosyjskiej opowiada się za współpracą z Rosyjskim Kościołem Prawosławnym. Według słów lidera partii, Giennadija Ziuganowa, KPFR jest partią naukowego, ale nie wojującego ateizmu, nie mniej propagowanie jakiejkolwiek religii jest w partii zakazane.
W przeciwieństwie do KPZR po odwilży 1956 i destalinizacji, KPFR nie odcina się całkowicie od okresu rządów Józefa Stalina, ignorując ustanowiony w 1991 Dzień Pamięci Ofiar Represji Politycznych. W samej partii istnieją również frakcje reformowanych komunistów i socjaldemokratów bardziej krytycznie patrzących na historię Związku Radzieckiego.
W 2016 Komunistyczna Partia Federacji Rosyjskiej liczyła ponad 160 tysięcy członków.
Młodzieżówka.
Młodzieżówką partii jest założony w 1999 Leninowski Komunistyczny Związek Młodzieży Federacji Rosyjskiej.
Członkostwo międzynarodowe.
W 1993 z inicjatywy KPFR utworzono międzynarodową organizację Związek Partii Komunistycznych - Komunistyczna Partia Związku Radzieckiego, skupiającą część partii komunistycznych powstałych w wyniku rozpadu KPZR w krajach byłego Związku Radzieckiego.
Partia ponadto utrzymuje dobre relacje z Europejską Partią Lewicy, Partią Pracy Korei oraz Komunistyczną Partią Chin. Współpracuje także z Frontem Lewicy.
Krytyka.
Komunistyczna Partia Federacji Rosyjskiej, mimo odwoływania się do lewicowych postulatów, spotyka się z liczną krytyką. Bywa często określana jako partia konserwatywna i wręcz nacjonalistyczna.
Publicysta i działacz polityczny Boris Kagarlicki określił działalność partii następująco: "Dla prawdziwej lewicy jest jasne, że KPFR nie jest partią lewicową. Sądząc po jej hasłach, zachowaniach polityków, jest gdzieś między tradycyjnymi prawicowymi konserwatystami i siłami jeszcze bardziej na prawo od nich, czyli tymi, które na Zachodzie reprezentuje Jean Marie le Pen.(..)".
Do krytyków partii należał również filozof i dysydent w czasach ZSRR Aleksandr Zinowiew. Określił KPFR jako "pozostałość radzieckiej organizacji społeczeństwa, która jednocześnie odrzuciła wiele z zasadniczych założeń ideologii komunistycznej".

</doc>
<doc id="85248" url="https://pl.wikipedia.org/wiki?curid=85248" title="Porfir">
Porfir

 
Porfir (, „purpura”) – potoczna nazwa stosowana do określania magmowych skał wulkanicznych lub żyłowych, posiadających strukturę porfirową.
Używana jest najczęściej przy wstępnym (terenowym) oznaczaniu skały, gdyż dokładne sklasyfikowanie porfiru wymaga przeprowadzenia analizy chemicznej jego składu.
Odmiany.
Wyróżnia się porfiry: kwarcowe – należące do grupy skał kwaśnych, charakteryzujące się występowaniem jasnych prakryształów kwarcu (np. ryolit, dacyt) oraz bezkwarcowe – należące do grupy skał obojętnych zawierające prakryształy skaleni, piroksenów i amfiboli (np. trachit, latyt, andezyt).
Zastosowanie.
Produkty z porfiru stały się popularne od czasów Kleopatry VII Wielkiej, do której należała jedyna na świecie kopalnia tego surowca. Kamień ten był używany przez rzymskich cesarzy do produkcji swoich posągów (togi) i luksusowych przedmiotów, do ozdoby wnętrza Panteonu w Rzymie. Używany był także w Cesarstwie Bizantyjskim. Z porfiru wykonano między innymi wciąż stojącą, 30-metrową Kolumnę Konstantyna w Konstantynopolu. Porfirowych kolumn użył także Justynian I Wielki do budowy Kościoła Mądrości Bożej. Również „porfirowa komnata” w Wielkim Pałacu w Konstantynopolu, od podłogi aż po sufit była wyłożona porfirem (urodzony w niej potomek basileusa zwany był „Porfirogenetą”). Wydobyty w kamieniołomie porfir z początku nie wygląda zachwycająco, lecz wyrzeźbiony i wypolerowany prezentuje bardzo efektowny purpurowy kolor.
Porfir wydobywany obecnie w Kopalni Porfiru Zalas w Małopolsce w okolicach Krakowa używany był do produkcji kostki brukowej.

</doc>
<doc id="85249" url="https://pl.wikipedia.org/wiki?curid=85249" title="Struktura skały">
Struktura skały

Struktura skały – sposób wykształcenia składników skały.
Dokładne określenie struktury skały pozwala często na ustalenie, jaką skałę określamy: magmową (głębinową, wylewną czy żyłową), osadową czy metamorficzną. Bez określenia struktury prawidłowe oznaczenie skały jest niemożliwe.
Struktura skał magmowych.
Struktura obejmuje: stopień krystaliczności skały, wielkość i kształt jej składników oraz wzajemne stosunki między nimi. Ten zespół cech magmowych zależy przede wszystkim od warunków i szybkości krystalizacji magmy, w znacznie mniejszym stopniu od jej składu. Prawidłowość kształtu kryształów zależy od kolejności krystalizacji.
Rodzaje struktur skał magmowych.
Podział ze względu na wielkość składników struktury.
Prakryształy mają często prawidłowe formy geometryczne, odpowiadające ich charakterystycznym postaciom. Czasem można dostrzec ślady obtopienia i korozji, co świadczy, że wykrystalizowały wcześniej od tła skalnego.
W niektórych skałach o strukturze jawnokrystalicznej można rozpoznać jeszcze inne, szczególne stosunki wzajemne składników mineralnych, które są określane mianem struktur specjalnych:
Struktura skał osadowych.
Przez strukturę skały osadowej rozumie się kształt i wielkość składników budujących skałę.
Podział okruchów ze względu na stopień ich obtoczenia.
Stopień obtoczenia okruchów określa się zazwyczaj w skali czterostopniowej przez porównanie badanych ziaren i okruchów do ziaren wzorcowych. Badając kształt otoczaków i okruchów staramy się określić, czy są one kuliste, dyskowate, wrzecionowate lub płasko-wydłużone. Ocenę kształtu można przeprowadzić najdokładniej, posługując się diagramem Zingga. W badanych otoczakach należy pomierzyć długość trzech osi wzajemnie do siebie prostopadłych. Oblicza się następnie wartość liczbową wyrażającą stosunki długości osi badanego otoczaka, pośredniej do najdłuższej i najkrótszej do pośredniej. Biorąc otrzymane wartości ilorazów można każdy otoczak przedstawić na wykresie w postaci punktu. Badania przeprowadza się na dużej ilości otoczaków, by wynik był reprezentatywny. Dane pozwalają nam określić w jakich warunkach tworzyła się skała.
Struktura skał okruchowych i ilastych.
W osadach mechanicznych (w skałach okruchowych i ilastych) rozróżnia się zależnie od rozmiarów ziaren następujące typy struktur. Podziału dokonano ze względu na rozmiary (frakcję) materiału okruchowego.
Do cech strukturalnych zalicza się też stopień selekcji (wysortowania) pod względem frakcji. Mówi się, że skała jest dobrze wyselekcjonowana pod względem frakcji, gdy składa się z okruchów lub ziaren jednej wielkości. Gdy w skład wchodzą różne frakcje, określamy je jako źle wyselekcjonowane. Przy opisie skały okruchowej stopień selekcji można scharakteryzować podając w przybliżeniu minimalne, maksymalne i średnie ziarna (ich wielkość i ilość w proporcjach ilościowych). W skałach luźnych, w sposób ścisły określa się wielkość ziaren za pomocą analizy sitowej.
Na podstawie kształtu ziaren mineralnych wyróżnia się następujące struktury:
Biorąc pod uwagę kształt ziaren mineralnych rozróżnia się następujące struktury:
Struktura skał chemicznych i organicznych.
W skałach pochodzenia chemicznego i organicznego na podstawie wielkości ziaren wyróżnia się następujące struktury:
Podział struktur ze względu na kształt ziaren mineralnych:
Struktura skał metamorficznych.
Skały metamorficzne są zawsze w pełni krystaliczne, gdyż w procesach metamorfizmu składniki niekrystaliczne skał pierwotnych rekrystalizują, składniki krystaliczne – powiększają się, a minerały nowe są zawsze kryształami.
Kryształy rozwinięte w warunkach metamorficznych noszą nazwę blastów. Stąd wszystkie struktury tych skał określa się jako blastyczne lub krystaloblastyczne.
Struktury blastyczne można podzielić makroskopowo przede wszystkim z punktu widzenia bezwzględnej wielkości i stosunków wielkości blastów oraz pod względem pokroju blastów.
Podział blastów ze względu na stopień idiomorfizmu
Bardzo częste są struktury mieszane, które określa się przez odpowiednią kombinację powyższych nazw. Na przykład struktura granolepidoblastyczna to taka struktura, w której blasty izometryczne i płytkowe występują mniej więcej w równej ilości, z pewną przewagą blastów izometrycznych; struktura lepidogranoblastyczna, przeciwnie, charakteryzuje się większą ilością blastów o pokroju płytkowym.
Struktura skały pierwotnej w wyniku metamorfozy ulega przemianom, niekiedy zachowują się pewne jej pozostałości czyli relikty. Struktury takie nazywamy reliktowymi. Strukturom tym nadaje się nazwy utworzone z przedrostka blasto- i nazwy struktury pierwotnej, np. struktura blastopsefitowa, s. blastoporfirowa

</doc>
<doc id="85250" url="https://pl.wikipedia.org/wiki?curid=85250" title="Ślinikowate">
Ślinikowate

Ślinikowate, śliniki (Arionidae) – rodzina nagich ślimaków trzonkoocznych (Stylommatophora), podobnych do pomrowiowatych, od których zewnętrznie różnią się położeniem otworu oddechowego oraz obecnością, położonej nad tylną krawędzią stopy, trójkątnej jamki gromadzącej śluz. Ślinikowate mają wydłużone ciało o długości do 250 mm, bez kila. Muszli brak bądź jest zredukowana do kilku wapiennych płytek lub kryształków całkowicie ukrytych pod płaszczem. Otwór oddechowy leży w przedniej połowie krawędzi płaszcza. Występują w krainie palearktycznej, przy czym większość gatunków na Półwyspie Iberyjskim. W zapisie kopalnym znane są z miocenu. Są wszystkożerne, często spotykane na grzybach kapeluszowych.
Rodzina obejmuje około 35 gatunków. W Polsce występuje 8.
Systematyka.
W obrębie rodziny Arionidae wyróżniono następujące rodzaje:
Rodzajem typowym rodziny jest "Arion".

</doc>
<doc id="85252" url="https://pl.wikipedia.org/wiki?curid=85252" title="Kaptaż">
Kaptaż

Kaptaż (od łac. "captūra", 'łapać, przeciągać'), także przeciągnięcie rzeki – termin w geomorfologii i hydrologii opisujący zjawisko przechwycenia wód jednej rzeki przez drugą, będące częścią tzw. "walki o dział wodny".
Mechanizm kaptażu.
Zjawisko kaptażu najczęściej występuje w obrębie asymetrycznych grzbietów i jest związane z erozją wsteczną i wgłębną. Cieki spływające po stokach „rywalizują” o wododział poszerzając swoją zlewnie, co zachodzi dzięki nieustannemu erodowaniu stoku grzbietu oraz erozją wsteczną na obszarze leja źródłowego (cofanie się źródła). W sytuacji, w której ciek odwadniający jeden ze stoków ma większy spadek i szybciej wcina on się w grzbiet zaczyna zwiększać zlewnie. Rzeka prowadząca taką ekspansję nosi nazwę rzeki rabującej. 
W miarę dalszego cofania się źródła rzeki może dojść do przełamania grzbietu – powstaje przełom regresyjny. Rzeka rabująca może zbliżyć się w ten sposób do koryta innego cieku o mniejszym spadku. W momencie wezbrania woda przepływa do koryta rzeki o większej aktywności erozyjnej, które ma większy spadek – dochodzi do przeciągnięcia. Rzeka przejmująca wody to rzeka kaptująca (przeciągająca) natomiast rzeka, która utraciła wody nosi nazwę rzeki kaptowanej (przeciąganej). Razem z wodami przechwycony zostaje fragment dorzecza rzeki o mniejszym spadku, w wyniku czego pierwotnie mały ciek kaptujący może zmienić się w większą rzekę, a ciek kaptowany o początkowo dużym przepływie może stracić na znaczeniu. 
W wyniku kaptażu powstaje tzw. kolano kaptażowe, czyli fragment koryta charakteryzujący się silnym skrętem (nawet pod kątem prostym) i będący świadectwem kaptażu. Pomiędzy kolanem kaptażowym, a korytem rzeki kaptowanej tworzy się fragment suchego koryta znajdującego się w tzw. martwej dolinie.
Zjawisko kaptażu występuje przede wszystkim na obszarach górskich o dojrzałej sieci rzecznej. Do przykładów kaptażu w Polsce należą:
W Polsce znajdują się również miejsca, w których przypuszczalnie zjawisko kaptażu mogłoby nastąpić w przyszłości, np. kaptaż górnej Solinki przez Udavę w Bieszczadach lub kaptaż Kamienickiego Potoku przez Koninę w Gorcach.
Kaptaż boczny.
Specyficznym rodzajem kaptażu jest kaptaż boczny, który jest efektem erozji bocznej w korycie rzeki głównej, która powoduje przerwanie przegrody między dolinami rzeki głównej i jej dopływu w miejscu gdzie jest ona podcinana przez nurt rzeki głównej i przeciągnięcie koryta. Zjawisko to prowadzi do powstania tzw. "pagórów pseudomeandrowych."

</doc>
<doc id="85253" url="https://pl.wikipedia.org/wiki?curid=85253" title="Struktura porfirowa">
Struktura porfirowa

Struktura porfirowa – struktura skały charakteryzująca się występowaniem dwóch wyraźnie wyróżnialnych względem siebie wiekowych i wielkościowych generacji składników mineralnych: część minerałów wydzieliła się wcześniej w postaci wyraźnych prakryształów (stygnąc wolno w głębi Ziemi), druga ich część wydzieliła się w fazie szybkiego stygnięcia magmy, wskutek zmiany warunków krystalizacji (przemieszczenia magmy w chłodniejszy rejon lub nawet wylania się lawy na powierzchnię) – tworząc tzw. ciasto skalne o niewykształconych kryształach lub kryształach tak drobnych, że niewidocznych gołym okiem.
Od struktury porfirowatej różni się tym, że ma dwie wyraźnie różniące się od siebie wielkościowo klasy kryształów i nie ma kryształów o przejściowych wielkościach. Ponadto jest charakterystyczna dla skał wulkanicznych, podczas gdy struktura porfirowata dla głębinowych.

</doc>
<doc id="85254" url="https://pl.wikipedia.org/wiki?curid=85254" title="Epoksydacja">
Epoksydacja

Epoksydacja – proces otrzymywania epoksydów, zwanych poprawniej epitlenkami.
Epitlenki otrzymuje się zwykle w reakcjach alkenów z odczynnikami utleniającymi, takimi jak tlenki kwasów karboksylowych, nadtlenek wodoru oraz niektóre inne nadtlenki.
Do epoksydacji można zalicza się też reakcje wewnętrznej eliminacji pochodnych alkoholi z grupą opuszczającą w pozycji α w stosunku do grupy hydroksylowej. Grupą opuszczającą mogą być fluorowce (chlor, brom, jod) lub grupa tosylowa:
Reakcja ta może być źródłem związków optycznie czynnych, otrzymywanych w reakcji asymetrycznej epoksydacji Sharpless’a Katsuki.

</doc>
<doc id="85256" url="https://pl.wikipedia.org/wiki?curid=85256" title="Ostry dyżur (serial telewizyjny)">
Ostry dyżur (serial telewizyjny)

Ostry dyżur (tytuł oryginalny "ER") – amerykański serial telewizyjny emitowany od 19 września 1994 do 2 kwietnia 2009 przez stację NBC. Jego pomysłodawcą był Michael Crichton. Pokazuje pracę w fikcyjnym szpitalu County General w Chicago. W Polsce serial w całości wyemitowała telewizja Polsat od 13 kwietnia 1995 do 28 sierpnia 2012; pokazywały go też stacje TVN, TVN7 i Warner TV.
Historia.
"Ostry Dyżur" według początkowych planów miał być filmem reżyserowanym przez Stevena Spielberga. Jednakże na wczesnych etapach produkcji Spielberg rozmawiał z Michaelem Crichtonem. Ten w tym czasie realizował projekt związany z dinozaurami. Zdecydowali "zamienić się" projektami. W końcu projekt o dinozaurach zamienił się w Jurassic Park. Po tym Spielberg wrócił do "Ostrego Dyżuru" i na początku służył radą oraz pomocą Crichtonowi (jego pomysłem było pozostawienie Julianny Margulies w serialu na stałe). 
Z powodu braku czasu i środków na zbudowanie planu odcinek pilotażowy był kręcony na terenie byłego szpitala Linda Vista Community Hospital w Los Angeles. Plan County General Hospital został zbudowany nieco później, a większość scen na dworcach kolejki miejskiej zostało nakręconych w Chicago (z powodu występowania śniegu).
Michael Crichton napisał scenariusz pierwszego odcinka już na początku lat 70. Bazował na jego niektórych przeżyciach związanych z pracą na ostrym dyżurze. Kiedy odcinek pilotażowy kręcono w 1994 roku, scenariusz mało się zmienił (początkowo dr Lewis miała być mężczyzną, a dr Benton nie miał być Afro-Amerykaninem).
Nadawcy.
Serialu "Ostry dyżur" jest nadawany w wielu krajach na całym świecie, gdzie zyskał ogromną popularność.
Odcinki.
W "Ostrym dyżurze" pojawiło się wiele odcinków godnych zapamiętania. Jednym z najbardziej niezwykłych był emitowany na żywo odcinek „Ambush” (w 1997 roku). W nim ekipa realizatorska stacji NBC wcieliła się w ekipę stacji PBS i kręciła film dokumentalny o szpitalu County General. Z powodu różnicy czasu między wschodnim a zachodnim wybrzeżem Stanów Zjednoczonych odcinek został nakręcony ponownie 3 godziny później.
Większość scen serialu ma miejsce w szpitalu. Przynajmniej jedna na odcinek kręcona jest poza ostrym dyżurem. Dodatkowo kilka razy w historii serialu akcja działa się poza Chicago.
Obsada.
Główni aktorzy.
Oryginalna obsada:
Odejścia głównych bohaterów.
Pierwszym członkiem ekipy, który odszedł, była Sherry Stringfield (w 1996 roku). Wtedy jej postać, Susan Lewis, przeniosła swój staż do Phoenix (sezon 3, odcinek „Union Station”). W 2001 roku aktorka powróciła do serialu ponownie jako dr Susan Lewis (sezon 8, odcinek „Never Say Never”). W roku 2005 (sezon 12, odcinek „Cañon City”) znowu opuściła serial. To drugie odejście nie było przedstawione, ale dr Kerry Weaver 4 odcinki później (odcinek „Weak Up”) wyjaśnia, że Susan zgodziła się na przyjęcie stanowiska w szpitalu w Iowa.
Jako gość pojawia się w ostatnim odcinku serialu 'And In The End...', kiedy to przyjeżdża na otwarcie centrum zdrowia, które w Chicago otworzył John Carter. Susan Lewis była zarówno pierwszą jak i ostatnią postacią z oryginalnej obsady, która opuściła szpital (najpierw sezon 3, później 12).
Następnie odeszła Maria Bello grająca dr Annę Del Amico. Postać ta występowała tylko w jednym – 4 sezonie. Dr Del Amico pojawiła się by odbyć staż jako pediatra. Odejście Marii Bello nie zostało pokazane. Na początku sezonu 5, dr John Carter wyjaśnia swojej praktykantce, że zajmie szafkę dr Del Amico, która wróciła do Filadelfii. 
Z kolei (w 1998 roku), z oryginalnej ekipy odszedł George Clooney (sezon 5, odcinek „The Storm, part 2). Jego postać – dr Doug Ross zwolnił się z pracy po śmierci pacjenta i wyjechał do Seattle. Zaskoczeniem było pojawienie się go w 6 sezonie (odcinek „Such Sweet Sorrow”), kiedy to siostra Carol Hathaway pojechała do niego. Pojawia się w gościnnie w 19 odcinku 15 sezonu- 'Old Times'.
Gloria Reuben odeszła w sezonie 6 (odcinek „The Peace Of Wild Things”). Jej postać – Jeanie Boulet, zdecydowała zaopiekować się chłopcem chorym na AIDS. Powróciła w 14. sezonie w jednym odcinku, kiedy opiekowali się jej chorym dzieckiem, podobna sytuacja miała miejsce w sezonie 15.
Kellie Martin, grająca studentkę medycyny Lucy Knight, opuściła serial w roku 2000 (sezon 6, odcinek „All In The Family”). Jej postać została zabita przez pacjenta, u którego nie zdiagnozowano schizofrenii.
Julianna Margulies przestała grać w serialu w roku 2000 (sezon 6, odcinek „Such Sweet Sorrow”). Jej postać – Carol Hathaway, zdecydowała się na wyjazd do Seattle do swojej prawdziwej miłości i ojca swych córek-bliźniaczek – dr Douga Rossa.
Jej gościnny występ można obejrzeć w 19 odcinku 15 sezonu- 'Old Times'. Dowiadujemy się wtedy, że jest koordynatorem ds. transplantacji jednego ze szpitali w Seattle. 
Erik Palladino (dr Dave Mallucci) odszedł w 2002 roku (sezon 8, odcinek „Never Say Never”). Został wyrzucony za spowodowanie śmierci pacjenta.
Postać Eriq’a La Salle – dr Peter Benton, odszedł w roku 2001 (sezon 8, odcinek „I’ll Be Home For Christmas”). Zdecydował się zmienić godziny pracy (a tym samym miejsce pracy), aby mieć więcej czasu do opieki na głuchym synem. Michael Michele, która grała dr Cleo Finch była partnerką dr Bentona. Odeszła ona w tym samym odcinku. Oboje pojawiają się wyjątkowo w odcinku „On The Beach”, kiedy to odbył się pogrzeb dra Marka Greene’a. Pojawia się w gościnnie w 19 odcinku 15 sezonu- 'Old Times'.
Dr Mark Greene (grany przez Anthony'ego Edwardsa odszedł w 2001 roku (sezon 8, odcinek „On The Beach”). Dr Greene zmarł na guza mózgu. Jednak powrócił w 15. sezonie we wspomnieniach dr Banfield.
Postać Paula McCrane’a – dr Robert Romano odszedł w roku 2003 (sezon 10, odcinek „Freefall”) został uśmiercony przez spadający helikopter.
Sharif Atkins opuścił serial w roku 2004 (sezon 10, odcinek „Where There’s Smoke”). Był on w rezerwie armii i został wysłany do Iraku. Jednak ostatecznie pożegnano go w 2006 (sezon 12, odcinek „The Gallant Hero And The Tragic Victor”). Został wtedy zabity podczas wybuchu bomby.
Dr Elizabeth Corday (której rola była odtwarzana przez Alex Kingston) opuściła serial w 2004 roku (sezon 11, odcinek „Fear”). Została zwolniona za przeprowadzenie nielegalnego przeszczepu. Szpital pozwolił jej zostać, ale pod warunkiem degradacji do stażysty. Dr Corday nie zgodziła się i wróciła do Anglii. W 15 sezonie powraca jako gość w dwóch odcinkach.
Dr Jing-Mai „Deb” Chen (Ming-Na) pojawiła się jako praktykantka w pierwszym sezonie i opuściła serial po kilku odcinkach w roku 1995 (sezon 1, odcinek „House of Cards”). Wtedy to prawie uśmierciła pacjenta, chcąc zaliczyć jeden z zabiegów na własną rękę. Do obsady wróciła znowu kilka lat później, już jako stażystka. W roku 2004 (sezon 11, odcinek „Twas In the Night”) ponownie ze szpitala odeszła po tym, jak nie mogła znaleźć zastępstwa na dyżurze, by sama mogła zająć się ciężko chorym ojcem. Tej nocy podała choremu, cierpiącemu ojcu śmiertelną dawkę leku. W tej ciężkiej chwili towarzyszył jej Pratt. Od tego momentu nie pojawiła się już w serialu.
Dr John Carter (Noah Wyle) odszedł w 2005 roku (sezon 11, odcinek „The Show Must Go On”). Dr Carter zdecydował się powrócić do swojej dziewczyny w Afryce. W 12 sezonie grał jako gość w 4 odcinkach. W 15. sezonie powraca do Chicago. Dowiadujemy się, że jest chory i czeka na przeszczep nerki. W ostatnim odcinku serialu otwiera swoje centrum medyczne, które nazywa 'Joshua Carter Medical Center' na cześć swojego zmarłego syna. 
Był głównym bohaterem serialu, jako członek oryginalnej obsady pojawiał się najdłużej, zaliczył największą liczbę odcinków.
Laura Innes, która grała dr Kerry Weaver odeszła w roku 2007 (sezon 13, odcinek „A House Divided”). Dr Kovač zmuszony był przez cięcia budżetowe do zwolnienia dr Weaver. Dr Weaver nie była zadowolona z tej decyzji. Dr Kovač próbował jej wytłumaczyć, że nie chciał jej wyrzucić i znów ją przyjąć, lecz ona odmówiła. Przyjęła propozycję stacji telewizyjnej w Miami. Podobnie jak znaczna część oryginalnej obsady pojawia się gościnnie w ostatnim odcinku 'And In The End...'.
Ray Barnett (Shane West) odszedł w ostatnim odcinku 13 sezonu 'The Honeymoon is Over'. Po amputacji nóg w wyniku zderzenia z ciężarówką, postanawia wrócić do rodzinnego miasta Baton Rouge, gdzie zaczyna pracę wraz z osobami niepełnosprawnymi. Gościnnie pojawia się w 3 ostatnich odcinkach sezonu 15. Wcześniej pojawił się także w 5 odcinku sezonu 15 "Haunted", kiedy odwiedza szpital i chwali się nowoczesnymi protezami, które pozwalają mu normalnie żyć.
Luka Kovač (Goran Višnjić), serial opuścił w 13. sezonie. W 14. sezonie jeszcze pojawił się w 10 odcinkach żeby zakończyć sprawy związane ze szpitalem. W 15. sezonie pojawił się, gdy razem z Abby żegna się ze szpitalem.
Dr Gregory Pratt, grany przez Mekhi Phifer po 6 latach w serialu ostatecznie odszedł w pierwszym odcinku sezonu 15. Wtedy to zmarł wskutek obrażeń jakich doznał w wybuchu karetki pogotowia. 
Dr Abby Lockhart (Maura Tierney), w 15. sezonie w odcinku trzecim "The Book Of Abby" razem z Luką występowali ostatni raz. Oboje zostawili szpital w tym samym momencie. Abby przyjęła propozycje nowoczesnego szpitala z Bostonu i zaczyna nowe życie ze swoją rodziną. W odcinku 20 'Shifting Equilibrium' Abby pojawia się gościnnie podczas rozmowy telefonicznej z Neelą.
Ostatnią osobą, która opuściła serial jest Dr Neela Rasgotra (Parminder Nagra). W odcinku 20 'Shifting Equilibrium' ostatecznie żegna się ze szpitalem 'County General' i przeprowadza się do Baton Rouge, by żyć z Rayem Barnettem. Pojawiła się jednak w serialu w dwóch ostatnich odcinkach za pomocą wideorozmowy przez internet z częścią załogi szpitala, wtedy też pokazuje przyjaciołom swoje nowe miejsce pracy.
Gościnne występy gwiazd.
Wiele amerykańskich gwiazd grało gościnnie w serialu. Byli to:
Nagrody i nominacje.
"Ostry dyżur" zdobył prestiżową nagrodę Gearge Foster Peabody Award w 1995 roku. W sumie serial był nominowany 117 razy do nagrody Emmy. Ponadto wygrywał nagrodę People’s Choice Awards dla najpopularniejszego serialu telewizyjnego w latach 1997-2002. Przez 13 lat emisji serial nominowano lub wygrywał inne nagrody, włączając nagrodę Screen Actors Guild Awards, nagrodę Image Awards, nagrodę GLAAD Media Awards i Złoty Glob. 
Lista poniżej przedstawia spis najważniejszych nagród i nominacji zdobytych przez serial "Ostry dyżur".
Tłumaczenie na język polski.
Tłumaczenie: Elżbieta Gałązka-Salamon
Lektor: Maciej Gudowski
Wersja polska: SDI Media Polska
Tekst: Magdalena Szpilman
Konsultacja medyczna: dr hab. Krzysztof Morawski
Tekst piosenek: Michał Wdowiak 
Czytał: Jacek Brzostyński
- fragment Romea i Julii w przekładzie Józefa Paszkowskiego 
- fragment Ewangelii Łukasza zaczerpnięty z Biblii Tysiąclecia 

</doc>
<doc id="85258" url="https://pl.wikipedia.org/wiki?curid=85258" title="Kircholm">
Kircholm



</doc>
<doc id="85261" url="https://pl.wikipedia.org/wiki?curid=85261" title="Salaspils">
Salaspils

Salaspils (łot. „wyspiarska twierdza”, sala=wyspa, pils=twierdza; do 1917 roku niem. "Kirchholm") – miasto na Łotwie oddalone o 18 km na południowy wschód od Rygi. Jego obecna nazwa, wprowadzona w 1917 r., pochodzi od położonej na pobliskiej wyspie twierdzy.
Geografia.
Miasto Salaspils leży na prawym brzegu Dźwiny w powiecie Ryga. Jego całkowita powierzchnia wynosi 115 km², z czego 12 km² (10,4%) to teren zabudowany, 15,8% zajmuje zbiornik elektrowni wodnej, 30% lasy, a 32,5% łąki i pola uprawne. Liczba mieszkańców wynosiła w 2000 r. 21 tys. Pobliskie miasta to leżące w wyższym biegu rzeki Ikšķile i Ogre, i na południe Baldone.
Znajdują tu się stacja kolejowa Salaspils, położona na linii Ryga - Dyneburg.
Historia.
Pierwsze wzmianki o Kircholmie pochodzą z 1186. W polskiej historii miejscowość jest upamiętniona zwycięską bitwą, 27 września 1605 roku, wojsk Korony Polskiej i Wielkiego Księstwa Litewskiego przy udziale sił Księstwa Kurlandii dowodzonych przez hetmana polnego litewskiego Jana Karola Chodkiewicza, nad wojskami szwedzkimi dowodzonymi przez Karola IX.
W latach 1941–1944 w Salaspils mieścił się niemiecki obóz koncentracyjny, w którym śmierć poniosło ponad 100 tys. osób.
Pomnik Bitwy pod Kircholmem.
Pomnik Bitwy pod Kircholmem w obecnym Salapsils znajduje się przy drodze A6 (E77) na trawniku na skraju miasta w pobliżu skrzyżowania ulic Maskavas iela i Kalnu iela (współrzędne GPS: 56°50.99364′N, 24°20.63268′E). Przed pomnikiem mały parking z wjazdem z A6 tylko z pasa w kierunku Rygi. Jadąc A6 od Rygi należy zawrócić ok. 700 m za pomnikiem. Po przeciwnej stronie drogi wysoki betonowy komin jako punkt orientacyjny. Wzdłuż A6 na tym odcinku jest wysoki wał ziemny zbiornika wodnego na Dźwinie.
Po drugiej stronie drogi A6, blisko stacji benzynowej Neste Oil (współrzędne GPS: 56°51.04740′N, 024°20.07318′E), znajduje się kamień z następującym napisem po łotewsku: „Te 1605.g.27.IX vidzemnieks Henrihs Vrede, ziedojot sevi, izglāba Zviedrijas ķēniņa Kārļa IX dzīvību, bet 9000 ķēniņa karavīru krita kaujas laukā.” (Tutaj 27.IX.1605 poświęcając siebie inflancki szlachcic Henryk Wrede oddał konia szwedzkiemu królowi Karolowi IX ratując mu życie, ale na polu bitwy zginęło 9000 żołnierzy królewskich).

</doc>
<doc id="85263" url="https://pl.wikipedia.org/wiki?curid=85263" title="Cień sejsmiczny">
Cień sejsmiczny

Cień sejsmiczny - obszar Ziemi znajdujący się w dużej odległości od epicentrum trzęsienia ziemi, w którym nie rejestruje się niektórych rodzajów fal sejsmicznych. Jest to efekt istnienia płynnego jądra zewnętrznego Ziemi, które pochłania (tłumi) fale poprzeczne (S) i ugina fale podłużne (P).
Opis.
Położenie i rozmiar cienia sejsmicznego można podać w postaci odległości kątowej od epicentrum. Strefa cienia fali S obejmuje cały obszar powyżej 105° – jako że fale poprzeczne nie rozchodzą się w jądrze zewnętrznym.
Strefa cienia fali P natomiast rozciąga się od 103. do 143. stopnia i fale te są rejestrowane po przeciwnej stronie Ziemi. Jądro zewnętrzne powoduje silne ugięcie fali, ale może się ona w nim rozchodzić. Dodatkowo w obszarze cienia, powyżej 103° obserwuje się słabsze fale podłużne, które uległy dyfrakcji na granicy jądra i płaszcza.

</doc>
<doc id="85269" url="https://pl.wikipedia.org/wiki?curid=85269" title="Nizina Śląska">
Nizina Śląska

Nizina Śląska (318.5) (czes. "Slezská nížina", dawniej cz. "Oderská nížina", niem. "Schlesische Niederung", "Schlesische Tiefebene", "Schlesische Bucht" lub "Oderebene") – makroregion będący rozległą równiną w południowo-zachodniej Polsce i północnych Czechach.
Położenie.
Jest to najdalej wysunięty na południe makroregion podprowincji Nizin Środkowopolskich. Leży pomiędzy Przedgórzem Sudeckim i Sudetami na południu, Kotliną Ostrawską na południowym wschodzie, Wyżyną Śląsko-Krakowską na wschodzie, Wałem Trzebnickim na północy i Niziną Śląsko-Łużycką na zachodzie, głównie wzdłuż doliny Odry. Wysokość od ok. 100 do 260 m n.p.m.
Opis.
Nizina Śląska stanowi równinę o powierzchni ok. 13 000 km². Osią niziny z południowego wschodu na północny zachód płynie Odra, której dopływami z lewej strony są: Osobłoga, Nysa Kłodzka, Oława, Ślęza, Bystrzyca i Kaczawa oraz z prawej: Mała Panew, Stobrawa i Widawa. Nizina ma korzystne warunki klimatyczne i glebowe.
Podział.
W jej obrębie wyróżnia się dziewięć mezoregionów: Wysoczyznę Rościsławską, Pradolinę Wrocławską, Równinę Wrocławską, Dolinę Nysy Kłodzkiej, Równinę Niemodlińską, Równinę Oleśnicką, Równinę Opolską, Płaskowyż Głubczycki i Kotlinę Raciborską.
Wysoczyzna Rościsławska.
Wysoczyzna Rościsławska jest niewielką, za to najbardziej na północny zachód wysuniętą częścią Niziny Śląskiej. Leży pomiędzy Pradoliną Wrocławską a Wzgórzami Trzebnickimi.
Pradolina Wrocławska.
Pradolina Wrocławska ciągnie się wzdłuż Odry na długości 100 km, od Kotliny Raciborskiej po Obniżenie Ścinawskie w obrębie Wzgórz Trzebnickich.
Równina Wrocławska.
Równina Wrocławska jest stosunkowo dużą jednostką leżącą pomiędzy Pradoliną Wrocławską a Przedgórzem Sudeckim. Dzieli się na trzy mikroregiony. Są to: Wysoczyzna Średzka, Równina Kącka i Równina Grodkowska.
Dolina Nysy Kłodzkiej.
Dolina Nysy Kłodzkiej rozciąga się prostopadle do Pradoliny Wrocławskiej od Przedgórza Paczkowskiego ku północnemu wschodowi.
Równina Niemodlińska.
Równina Niemodlińska leży w widłach Utworzonych przez Odrę i Nysę Kłodzką. Na południu graniczy z Kotliną Raciborską i Płaskowyżem Głubczyckim.
Równina Oleśnicka.
Równina Oleśnicka znajduje się po wschodniej stronie Odry w dorzeczu Stobrawy i Widawy. Jest to morenowa równina z ostańcami firm glacjalnych zlodowacenia środkowopolskiego oraz średnio urodzajnymi glebami pseudobielicowymi.
Równina Opolska.
Równina Opolska na wschód od Opola obejmuje część prawego dorzecza Odry na południe od doliny Stobrawy do Obniżenia Małej Panwi. Pomiędzy Stobrawą a Małą Panwią występują rozległe tereny piaszczyste z wydmami, porośnięte lasami iglastymi (Bory Stobrawskie). Pod Opolem znajdują się pokłady kredy.
Opole.
Opole (130 tys. mieszkańców) powstało w miejscu przeprawy przez Odrę i już od XI wieku było siedzibą książęcą. Rozbudowa przemysłu wpłynęła znacznie na rozwój współczesnego miasta Opola. W podłożu występują margle kredowe, które dostarczają surowców do przemysłu cementowego. Jak na całej Nizinie Śląskiej rozwija się tu rolnictwo. Miasto jest także węzłem komunikacyjnym (zbieg siedmiu linii kolejowych). Jest także stolicą województwa opolskiego.
Równina Niemodlińska.
Równina Niemodlińska leży między Doliną Odry a Doliną Nysy Kłodzkiej, na południu dotyka płaskowyżu Głubczyckiego. Na terenach piaszczystych leżą Bory Niemodlińskie.
Płaskowyż Głubczycki.
Płaskowyż Głubczycki jest lekko pofalowaną wierzchowiną lessów przekraczającą w części środkowej 280 m n.p.m., poprzecinaną lewobrzeżnymi dopływami Odry. Zbudowany jest z iłów mioceńskich przykrytych utworami dyluwialnymi. Iły wchodzą szerokimi pasami na powierzchnię w postaci złóż gipsów (okolice Kietrza).
Kotlina Raciborska.
Kotlina Raciborska jest najdalej ku południowemu wschodowi wysuniętą częścią Niziny Śląskiej (wzdłuż biegu Odry) wypełnioną piaskami. Północną część Kotliny przecina Kanał Gliwicki.
Rzeki.
Większe rzeki: Odra (rzeka główna), Osobłoga, Mała Panew, Nysa Kłodzka, Ślęza, Bystrzyca oraz Kaczawa (większe dopływy).
Klimat.
Osobliwościami klimatu Niziny Śląskiej są: stosunkowo wysoka średnia temperatura roczna, krótkotrwała zima, wczesna wiosna, ciepłe lato i najdłuższy w Polsce okres wegetacyjny (220 dni). Cechy te związane są z istnieniem na południowym zachodzie bariery górskiej Sudetów, z powodu której przy wietrze południowo-zachodnim zmniejsza się wilgotność, spada zachmurzenie i wzrasta temperatura, przy wiatrach północno-wschodnich natomiast wzrastają opady i liczba burz. Zjawiska te związane są z przesuwaniem się niżów barometrycznych i przebiegiem frontu polarnego.
Roślinność.
Dzięki korzystnym warunkom klimatycznym i glebowym Nizina Śląska stała się krainą pól uprawnych. Na terenach piaszczystych jednakże, w pradolinie wrocławsko-magdeburskiej, na stożkach napływowych rzek sudeckich i na sandrach znajdują się przestrzenie zalesione. Inny charakter mają zespoły leśne Wzgórz Trzebnickich. Występują tam lasy bukowe i świerkowe, a także liczne rośliny górskie, np. dziewięćsił bezłodygowy, turzyca górska, nerecznica górska i inne. Wzgórza Trzebnickie to także granica zasięgu jodły oraz olszy szarej. Specyficzne są łęgi doliny Odry. Występują tu przede wszystkim zarośla wierzbowe złożone z wierzby białej, migdałowej, purpurowej i wiciowej, na terenach nawodnionych występuje roślinność wodna m.in. orzech wodny. Występują tu także rozległe łąki. Dolina Odry jest dawnym terenem osadniczym; skupił się wzdłuż niej szereg starych ośrodków miejskich.
Historia.
Nizina Śląska jest centralną częścią Śląska. W jej obrębie leżą: stolica Śląska oraz Dolnego Śląska – Wrocław oraz województwa opolskiego – Opole.

</doc>
<doc id="85271" url="https://pl.wikipedia.org/wiki?curid=85271" title="Unununium (system operacyjny)">
Unununium (system operacyjny)

Unununium to powstały w roku 2004 eksperymentalny system operacyjny. 
Oryginalność Unununium polega na oparciu o Pythona (początkowo był to asembler). Jego twórcy chcą zbudować system maksymalnie zintegrowany i elastyczny, w którym aplikacje mogą wykorzystywać inne aplikacje na podobieństwo bibliotek.
Wersja 0.1 pozwala tylko wystartować system i uruchomić kilka demonstracyjnych aplikacji z poziomu interpretera Pythona. Kolejnym krokiem będzie Implementacja zapamiętywania bieżącego stanu aplikacji i odtwarzania go po ponownym starcie, a interfejs użytkownika pojawi się dopiero w wersji 0.5. 
Autorzy Unununium powołują się na ideę FSF, ale rozumieją ją na swój sposób, mianowicie nie dają na swój system żadnej licencji.
Od roku 2011 autorzy podjęli decyzję o dystrybucji kodu źródłowego w oparciu o licencję MIT.

</doc>
<doc id="85274" url="https://pl.wikipedia.org/wiki?curid=85274" title="Muskaryna">
Muskaryna

Muskaryna – organiczny związek chemiczny, trujący alkaloid wielu grzybów, między innymi muchomora czerwonego (0,1–0,3%), strzępiaków, lejkówek i gołąbka ceglastego.
Muskaryna jest parasympatykomimetyczną substancją działającą już 15-30 minut po spożyciu. Zatrucie może objawiać się mdłościami i wymiotami, ślinieniem, łzawieniem, biegunką, rozmyciem obrazu oraz trudnościami z oddychaniem, utrzymuje się ono około 2 godzin. Przypadki śmiertelnego zatrucia zdarzają się rzadko; mogą być one spowodowane depresją układu oddechowego lub zawałem serca. Ponadto w wymienionych grzybach znajdują się jeszcze inne toksyny (np. kwas ibotenowy, muscymol, muskazon i związki izoksazolowe w muchomorze plamistym).
Dawka śmiertelna dla dorosłego człowieka wynosi 0,3–0,5 g.
Specyficzną odtrutką w zatruciu muskaryną jest atropina.

</doc>
<doc id="85275" url="https://pl.wikipedia.org/wiki?curid=85275" title="Siwapitek">
Siwapitek

Siwapitek ("Sivapithecus") – rodzaj kopalnych małp człekokształtnych żyjących w epoce miocenu (ok. 12,5-8,5 mln lat temu) na terenie współczesnych północnych Indii, Pakistanu i Nepalu. 
Siwapiteki charakteryzowały się pionową postawą ciała, miały stosunkowo zręczne ręce. Czaszki miały typowo małpie, ale zauważalna była redukcja wielkości zębów. Miały silnie umięśnione żuchwy. Szczątki siwapiteków odkryto w Indiach, Nepalu i Pakistanie. Przypuszczano, że siwapiteki mogły być przodkami australopiteków i innych hominidów, ale obecnie uważa się, że są one bliżej spokrewnione z orangutanami i uchodzą za przodków tych ostatnich. Obecnie wraz z orangutanami zaliczane są do podrodziny Ponginae.
Do tego rodzaju zaliczono również skamieniałości pierwotnie zaliczane do rodzaju "Ramapithecus". Okazało się jednak, że szczątki uznane za ramapiteka należały do samicy siwapiteka.

</doc>
<doc id="85282" url="https://pl.wikipedia.org/wiki?curid=85282" title="Porozumienie bez barier">
Porozumienie bez barier

Porozumienie bez barier – fundacja charytatywna założona przez Jolantę Kwaśniewską, żonę prezydenta Aleksandra Kwaśniewskiego. Rozpoczęła swoją działalność 15 kwietnia 1997 roku. Od 30 marca 2004 roku posiada status Organizacji Pożytku Publicznego (OPP).
Cel.
Celem fundacji jest prowadzenie oraz wspieranie działalności na rzecz inicjowania procesu zmian cywilizacyjnych i kulturowych tworzących ludziom warunki równych szans na drodze do ich rozwoju intelektualnego, zawodowego, społecznego i kulturalnego.
Program działalności pisało i wciąż pisze życie. Do podstawowych celów działania Fundacji należą:
Osiągnięcia.
Fundacja realizuje kilka programów, w ramach których oprócz osób indywidualnych, wspierane są szpitale, inne fundacje, hospicja, ośrodki rehabilitacji, stowarzyszenia i placówki opiekuńczo – wychowawcze. Są to:
Fundacja promuje ideę pokoju i tolerancji na świecie. Prezes fundacji Jolanta Kwaśniewska była organizatorką międzynarodowej konferencji "Keep Children Smiling In The New Millenium" (Zachowaj Uśmiech Dzieci w Nowym Tysiącleciu), która odbyła się w Warszawie w 1999 roku, by uhonorować 10 Rocznicę przyjęcia przez Zgromadzenie Ogólne Narodów Zjednoczonych, Konwencji o Prawach Dziecka. Wtedy też narodziła się idea projektu "Tęczowy Most" oraz "Szkół Tolerancji". Oba projekty kontynuowano w następnych latach.
Fundacja współpracuje z krajowymi i międzynarodowymi organizacjami pozarządowymi, są to m.in. Międzynarodowe Centrum na rzecz Dzieci Zaginionych i Wyzyskiwanych (" International Centre for Missing and Exploited Children, ICMEC"), Międzynarodowy Ruch Kobiet na rzecz Pokoju Suzan Mubarak (" The Suzanne Mubarak Women’s International Peace Movement"), Europejska Koalicja Pacjentów Chorych na Raka (" European Cancer Patient Coalition, ECPC"), Światowa Organizacja na rzecz Rodziny (" World Family Organization, WFO"), feministyczna Globalne Partnerstwo "Istotne Głosy" (" Vital Voices Global Partnership"), Fundacja Helen Bamber (" Helen Bamber Foundation"), Globalna Inicjatywa ONZ na rzecz Zwalczania Handlu Ludźmi (" The United Nations Global Initiative to Fight Human Trafficking, UN.GIFT"), Biuro ONZ ds. Narkotyków i Przestępczości (" The United Nations Office On Drugs and Crime, UNODC").
Kontrowersje.
Lista darczyńców Fundacji objęta była tajemnicą, nie ujawniano jej nawet na prośbę członków sejmowej komisji śledczej ds. PKN Orlen. Z raportów spółek giełdowych wynikało, że darczyńcami tej fundacji są m.in. PKN Orlen, Kulczyk Holding, Fundacja Warta, PTK Centertel, Grupa Żywiec, Winterthur, Fundacja Banku Zachodniego WBK, Bartimpex i L’Oréal Poland. W 2001 roku Fundacja zgromadziła łącznie 4,5 miliona zł darowizn. Ostatecznie ujawniona lista darczyńców za lata 1997-2004 nie jest pełna i zawiera tylko firmy. Fundacja utrzymuje, że przedstawienia listy osób fizycznych zabrania konstytucja i ustawa o ochronie danych osobowych.

</doc>
<doc id="85283" url="https://pl.wikipedia.org/wiki?curid=85283" title="Tomasz More">
Tomasz More

Thomas More (wym. //), forma spolszczona Tomasz More, Morus (ur. 7 lutego 1478 w Londynie, zm. 6 lipca 1535 tamże) – angielski myśliciel, pisarz i polityk, członek Izby Lordów i kanclerz królewski, tercjarz franciszkański (OFS), męczennik chrześcijański czczony przez anglikanów, święty Kościoła katolickiego.
Życiorys.
Młodość i kariera.
Thomas More urodził się w zamożnej rodzinie mieszczańskiej. Choć interesowały go nauki humanistyczne, które studiował w Oksfordzie, ojciec (londyński sędzia) skłonił go, by je przerwał i podjął studia prawnicze. Przez cztery lata mieszkał u londyńskich kartuzów. Porzuciwszy życie zakonne, został świeckim tercjarzem franciszkańskim i wkrótce założył rodzinę. Jego żona, Jane Colt, urodziła czwórkę dzieci, niestety wcześnie zmarła. Jego drugą żoną była Alicja Middleten.
Po ukończeniu studiów, mając 23 lata, został najpierw biegłym i uznanym adwokatem, a następnie (w wieku 26 lat) posłem do parlamentu w czasach panowania Henryka VII.
Narażając się jako poseł królowi Henrykowi VII w 1504, wycofał się z życia politycznego i udał do Europy. Dał się tam poznać jako humanista i pisarz. Przebywał na uniwersytetach w Lowanium ("Leuven") i Paryżu.
Od 1517, już po śmierci Henryka VII (zm. 1509), Thomas powrócił do działalności publicznej – był dyplomatą i doradcą królewskim Henryka VIII. Otrzymał tytuł szlachecki i został członkiem Izby Lordów. W 1520 był jej skarbnikiem, a w 1523 przewodniczącym. W latach 1529–1532 był kanclerzem Anglii.
Thomas był przyjacielem Erazma z Rotterdamu, który zadedykował mu swoją "Pochwałę głupoty". Później stosunki między nimi się ochłodziły, ponieważ More miał ortodoksyjne poglądy religijne, podczas gdy Erazm w niektórych kwestiach doktrynalnych skłaniał się ku stanowiskom protestanckim.
Rozwód Henryka VIII.
Kanclerz Thomas Wolsey, arcybiskup Yorku, nie zdołał doprowadzić do unieważnienia małżeństwa króla z Katarzyną Aragońską, o które zabiegał Henryk VIII, i był zmuszony zrezygnować z urzędu w roku 1529. Henryk mianował More’a następcą Wolseya, gdyż najwyraźniej nie zdawał sobie sprawy z jego poglądów. Jako człowiek religijny oraz dobrze obeznany z prawem kościelnym, More uważał, że unieważnienie małżeństwa leży w gestii jurysdykcji papieskiej.
Ponieważ papież Klemens VII był zdecydowanie przeciwny rozwodowi króla, Henryk mianował się głową Kościoła Anglii. Jedynie duchowni musieli złożyć przysięgę supremacji, w której deklarowali, że król stanowi głowę Kościoła. More, jako człowiek świecki, nie musiałby jej składać, lecz wolał zrzec się urzędu kanclerza 16 maja 1532 roku, niż kontynuować służbę u króla. Początkowo udało mu się uniknąć sprawy o zdradę stanu, ale w roku 1534 parlament uchwalił ustawę o sukcesji, która zawierała przysięgę, wymagającą uznania ewentualnych dzieci Henryka i Anny Boleyn za prawowitych potomków oraz odrzucenia „wszelkiej obcej zwierzchności, księcia czy monarchy”.
Śmierć.
Podobnie jak przysięga supremacji, obowiązywała ona nie wszystkich obywateli, tylko tych, których specjalnie zawezwano, to znaczy piastujących urzędy państwowe oraz podejrzanych o zdradę. W kwietniu 1535 roku More został poproszony o złożenie tej przysięgi, a kiedy odmówił, uwięziono go w Tower of London, gdzie nadal pisał. Konsekwentnie milczał, co zgodnie z prawem uważane było za zgodę bez krzywoprzysięstwa.
Został osądzony, skazany i ścięty na Tower Hill w dniu 6 lipca 1535. Ostatnie jego słowa to: „Umieram jako dobry sługa króla, ale przede wszystkim sługa Boga”. Jego głowa była zatknięta na Moście Londyńskim przez miesiąc, potem odzyskała ją jego córka, Margaret Roper.
Poglądy i dzieła.
Jego najsłynniejsze dzieło, "Utopia" (około 1516), przedstawia fikcyjne królestwo na wyspie, w którym niektórzy współcześni uczeni dopatrują się wyidealizowanego przeciwieństwa Europy z czasów Morusa, podczas gdy inni uznają je za złośliwą satyrę tejże Europy. Thomas More stworzył wizję idealnego państwa i systemu społecznego, którą opisał w "Utopii".
Jedną z cech charakterystycznych dzieł Thomasa jest stosowanie alegorii w postaci fikcyjnego autora (tak jak w "Dialogue of Comfort", który stanowi rzekomy dialog pomiędzy wujem i bratankiem) lub stylizacji. Ponadto More nie daje żadnych wyraźnych wskazówek co do swojego osobistego punktu widzenia, co sprawia, że możliwa jest praktycznie każda interpretacja jego dzieł.
More był również autorem kilku obszernych traktatów, w których krytykował reformatorów religijnych, od Williama Tyndale, Christophera St. Germaina po Marcina Lutra. Pomagał także królowi Henrykowi VIII w napisaniu dzieła "Obrona siedmiu sakramentów".
Kult.
Thomas More został beatyfikowany w 1886 przez papieża Leona XIII. Kanonizacji dokonał Pius XI w 1935 roku.
W Kościele katolickim św. Tomasz wspominany jest razem ze św. Janem Fisherem w dniu 22 czerwca, natomiast u anglikanów Dzień Pamięci przypada na 6 czerwca.
W 2000 Jan Paweł II ogłosił go patronem mężów stanu i polityków, jest również patronem niemieckiej katolickiej organizacji dzieci i młodzieży "Katholische junge Gemeinde" (KjG).

</doc>
<doc id="85285" url="https://pl.wikipedia.org/wiki?curid=85285" title="Przekładnik prądowy">
Przekładnik prądowy

Przekładnik prądowy – transformator pozwalający na pomiar dużych natężeń prądu miernikami o mniejszych zakresach pomiarowych.
Przekładnik prądu zmiennego.
Przekładnik prądu jest to transformator jednofazowy małej mocy pracujący w stanie zbliżonym do zwarcia. Uzwojenie wtórne zwykle zwarte jest przez przyrząd pomiarowy. Stosunek natężeń prądów w obu uzwojeniach jest wielkością stałą i nazywa się przekładnią prądową. Dlatego z pomiaru małego prądu płynącego przez uzwojenie wtórne można dzięki wartości przekładni prądowej wyznaczyć wartość prądu o dużym natężeniu płynącego przez uzwojenie pierwotne:
gdzie: formula_2 – prąd pierwotny, formula_3 – prąd wtórny, formula_4 – liczba zwojów uzwojenia pierwotnego, formula_5 – liczba zwojów uzwojenia wtórnego, formula_6 – przekładnia prądowa (oznaczana również jako formula_7).
Przekładniki prądowe głównie wykorzystuje się w taki sposób, że przewód z mierzonym prądem przechodzi przez główny otwór przekładnika, co jest równoważne z jednym zwojem uzwojenia pierwotnego. W takim przypadku powyższe równanie upraszcza się do:
Przekładnik prądu stałego.
Przekładnikiem prądu stałego jest amplistat (transduktor). Zbudowany jest z dwóch symetrycznych rdzeni z blach ferromagnetycznych o prostokątnych pętlach histerezy. Na rdzeniach nawinięte są uzwojenia pierwotne i wtórne. Uzwojenie pierwotne to niewielka ilość zwojów z mierzonym prądem, nawinięte zgodnie na obu rdzeniach. Uzwojenie wtórne to wiele zwojów cieńszego drutu nawijanego przeciwsobnie. W uzwojenie wtórne włączony jest amperomierz oraz zasilanie napięciem przemiennym. Zasilanie napięciem przemiennym podmagnesowuje rdzenie stając się dzięki temu „nośną” dla sygnału stałoprądowego. W obwodzie pierwotnym nie indukuje się prąd przemienny dzięki symetrii obu rdzeni oraz przeciwsobnemu nawinięciu cewek wtórnych.
Parametry przekładników prądowych.
Podstawowe dane znamionowe podawane na tabliczce znamionowej przekładnika to:
Dla typowego przekładnika wtórna wartość prądu znamionowego wynosi 5 A, rzadziej 1 A.
Zastosowania i sposób użytkowania.
Zastosowania przekładników prądowych:
W specjalnych konstrukcjach zwiększenie czułości przekładnika dla małych prądów uzyskuje się przez wprowadzenie ciągłego podmagnesowania prądem stałym w celu przesunięcia punktu pracy do największej przenikalności magnetycznej rdzenia. Wymaga to jednak dodatkowego układu zasilania.
Rdzenie magnetyczne przekładników prądowych wykonywane są zazwyczaj w postaci toroidu.
Praca przekładnika w warunkach znamionowych.
Podczas pracy przekładnika w warunkach znamionowych uzwojenie wtórne musi pracować w warunkach zbliżonych do zwarcia. Jest to osiągnięte przez przyłączenie odpowiednio przystosowanego urządzenia (amperomierz, cewka prądowa watomierza lub licznika energii elektrycznej, przetwornik pomiarowy, cewka zabezpieczenia nadprądowego itp.)
Układ przyłączający urządzenie musi być tak skonstruowany, że uzwojenie wtórne przekładnika musi być cały czas zwarte podczas procesu przyłączania, np. przy użyciu odpowiedniego przewodu lub szyny. Dopiero po przyłączeniu urządzania zwora może zostać usunięta.
Warunki znamionowe przekładnika to zazwyczaj praca przy prądzie pierwotnym w zakresie od 5% do 200% prądu znamionowego oraz przy obciążeniu od 25% do 100% mocy pozornej.
Rozwarcie uzwojenia wtórnego.
Rozwarcie uzwojenia wtórnego przy przepływie prądu przez uzwojenie pierwotne powoduje powstanie dużego strumienia magnetycznego, który może prowadzić do nasycenia magnetycznego rdzenia i silnego nagrzewania z uwagi na podwyższone straty mocy w rdzeniu. Dodatkowo w uzwojeniu wtórnym indukuje się wysokie napięcie, co może doprowadzić do uszkodzenia izolacji, powstania łuku elektrycznego i porażenia osoby obsługującej lub uszkodzenia innych przyłączonych urządzeń.
Błędy przekładnika prądowego.
Przekładniki prądowe używane są zazwyczaj w połączeniu z innym urządzeniem pomiarowym (np. amperomierzem). Dlatego też jest bardzo istotne, aby błędy transformacji przekładnika prądowego pozostawały w odpowiednim zakresie celem zachowania odpowiedniej dokładności pomiaru np. przy użyciu zestawu przekładnik-miernik. Poprawność działania przekładnika prądowego może być zdefiniowana następującymi błędami:
Błąd prądowy.
Błąd prądowy jest różnicą pomiędzy wartością skuteczną prądu wtórnego pomnożoną przez przekładnię znamionową formula_12 a wartością skuteczną prądu pierwotnego. Wartość procentową błędu prądowego można wyliczyć z następującego równania:
Dla przekładników bez specjalnych uzwojeń korygujących błąd prądowy ma przeważnie wartość ujemną, ponieważ wartość skuteczna prądu wtórnego sprowadzonego na stronę pierwotną jest nieznacznie mniejsza od wartości prądu pierwotnego. Błąd ten może jednak przyjąć wartości dodatnie przy obciążeniu przekładnika odbiornikiem o charakterze pojemnościowym.
Błąd kątowy.
Błąd kątowy formula_10 jest wyrażony w stopniach, minutach kątowych, radianach lub centyradianach (radian/100). Błąd kątowy miarą różnicy pomiędzy wskazem prądu wtórnego i pierwotnego. Jeśli prąd wtórny wyprzedza prąd pierwotny to błąd kątowy jest dodatni. W przekładniku idealnym błąd ten wynosi zero:
gdzie: formula_16 – kąt wskazu prądu.
Błąd całkowity.
Błąd całkowity formula_11 to wartość przebiegu będącego różnicą między wartościami chwilowymi prądu wtórnego pomnożonego przez przekładnię i wartościami prądu pierwotnego. Błąd wyrażony jest w procentach wartości skutecznej prądu pierwotnego:
Jeśli prądy są sinusoidalnie zmienne to można użyć wartości skutecznych (co jest równoważne błędowi prądowemu):
Układy połączeń przekładników prądowych.
Przekładniki prądowe najczęściej łączone są w układy pozwalające na sumowanie prądów płynących w różnych punktach obwodu pierwotnego. W zależności od potrzeb przekładniki prądowe w zainstalowane w sieci trójfazowej mogą pracować w następujących (najbardziej typowych) układach połączeń:
Każdy z układów musi spełniać dwa podstawowe wymagania:
Układy połączeń przekładników powodują, że na stan pracy każdego z przekładników wpływają najczęściej wszystkie pozostałe. Ma to szczególne znaczenie przy przetężeniach i w stanach przejściowych, kiedy następuje nasycenie rdzeni. Towarzyszące temu zjawiska grożą niepoprawnym działaniem zabezpieczeń, zwłaszcza różnicowych.

</doc>
<doc id="85287" url="https://pl.wikipedia.org/wiki?curid=85287" title="Ernesto Geisel">
Ernesto Geisel

Ernesto Beckmann Geisel (ur. 3 sierpnia 1907 w Bento Gonçalves, zm. 12 września 1996 w Rio de Janeiro) – brazylijski generał, polityk, prezydent Brazylii od 15 marca 1974 do 15 marca 1979.
W okresie pełnienia funkcji prezydenta Geisel rozpoczął mozolny proces demokratyzacji państwa (Distensão). Następcą Geisela został generał Joao Baptista Fiqueiredo.

</doc>
<doc id="85293" url="https://pl.wikipedia.org/wiki?curid=85293" title="Georges Pompidou">
Georges Pompidou

Georges Jean Raymond Pompidou (wym. ; ur. 5 lipca 1911 w Montboudif, zm. 2 kwietnia 1974 w Paryżu) – francuski polityk i nauczyciel, działacz ugrupowań gaullistowskich, bliski współpracownik Charles’a de Gaulle’a. W latach 1959–1962 członek Rady Konstytucyjnej, od 1962 do 1968 premier Francji, w latach 1969–1974 prezydent Francji i z urzędu współksiążę Andory.
Życiorys.
Urodził się w rodzinie nauczycielskiej. Kształcił się w Tuluzie, następnie w paryskim Lycée Louis-le-Grand. Został absolwentem "École normale supérieure" w Paryżu oraz "École libre des sciences politiques". W 1935 podjął pracę jako nauczyciel języka francuskiego, łaciny i greki w Lycée Saint-Charles w Marsylii, a od 1938 do 1944 był zatrudniony w paryskiej szkole średniej Lycée Henri-IV. W 1939 został zmobilizowany jako żołnierz pułku piechoty.
W 1944 dołączył do administracji państwowej. Do 1946 zajmował się sprawami prasy i edukacji w gabinecie Charles’a de Gaulle’a, przewodniczącego powołanego po wyzwoleniu Francji kontynentalnej rządu tymczasowego. Po odejściu generała w 1946 został zastępcą komisarza generalnego do spraw turystyki, a także wyższym urzędnikiem ("maître des requêtes") odpowiadającym za wnioski do Rady Stanu. Pozostał przy tym bliskim współpracownikiem Charles’a de Gaulle’a, który w tym okresie pozostawał poza władzą. W 1947 objął funkcje sekretarza generalnego komitetu refleksji jego partii "Rassemblement du peuple français" oraz sekretarza generalnego fundacji "Fondation Anne-de-Gaulle". W latach 1948–1953 pełnił funkcję dyrektora gabinetu generała. W latach 1947–1958 był wykładowcą Instytutu Nauk Politycznych w Paryżu. W 1954 zakończył pracę w Radzie Stanu, był później zatrudniony na kierowniczych stanowiskach w różnych przedsiębiorstwach, m.in. jako dyrektor zarządzający Rothschild Frères, francuskiego banku kontrolowanego przez rodzinę Rothschildów.
Aktywną działalność polityczną podjął wraz z powrotem Charles’a de Gaulle’a do władzy i objęciem przez niego urzędu premiera. W 1958 powołany na dyrektora jego gabinetu. W latach 1959–1962 wchodził w skład nowo utworzonej Rady Konstytucyjnej. Działał w kolejnych ugrupowaniach ruchu gaullistowskiego, w tym w Unii Demokratów na rzecz Republiki, stając się w połowie lat 60. liderem tego środowiska politycznego. Od kwietnia 1962 do lipca 1968 w okresie prezydentury generała sprawował urząd premiera, kierując czterema kolejnymi gabinetami. Końcówka jego urzędowania przypadła na okres protestów społecznych zapoczątkowanych w maju 1968.
W międzyczasie od marca do maja 1967 wykonywał mandat deputowanego do Zgromadzenia Narodowego III kadencji. W niższej izbie francuskiego parlamentu pracował także po odejściu z rządu od lipca 1968 do czerwca 1969 jako poseł IV kadencji. W czerwcu 1969 z ramienia gaullistów wystartował w wyborach prezydenckich, które rozpisano po dymisji Charles’a de Gaulle’a z kwietnia tegoż roku. W pierwsze turze Georges Pompidou zajął pierwsze miejsce z wynikiem 44,5% głosów. W drugiej turze otrzymał 58,2% głosów, pokonując przewodniczącego Senatu Alaina Pohera i wygrywając tym samym wybory.
Urząd prezydenta Francji objął 20 czerwca 1969, stając się równocześnie współksięciem Andory. Jako prezydent przeprowadził reformy ekonomiczne, dewaluując franka francuskiego i wprowadzając okresowe zamrożenie cen. W polityce zagranicznej przystąpił do poprawy stosunków z innymi państwami, odrzucając przede wszystkim prowadzoną przez poprzednika politykę sprzeciwu wobec wejścia Wielkiej Brytanii do EWG. W pierwszym roku urzędowania ogłosił zamiar utworzenia centrum sztuki współczesnej w Paryżu, któremu nadano później jego imię (Centre Georges Pompidou). Podczas jego prezydentury wydzielono odrębne ministerstwo ochrony środowiska, na czele którego stanął Robert Poujade.
Według Michela Debré jego ojciec Robert Debré w 1969 zdiagnozował u Georges’a Pompidou makroglobulinemię Waldenströma. Ciężko chory prezydent zmarł w trakcie kadencji 2 kwietnia 1974. Uroczystości pogrzebowe odbyły się 6 kwietnia tegoż roku, na ten dzień zarządzono żałobę narodową.
Życie prywatne.
Od 1935 był mężem Claude. Miał jedno dziecko – adoptowanego syna Alaina Pompidou.
Odznaczenia i upamiętnienie.
Odznaczony m.in. Legią Honorową I klasy, Orderem Narodowym Zasługi I klasy, a także Orderem Odrodzenia Polski I klasy.
W jego rodzinnej miejscowości Montboudif otwarto poświęcone mu muzeum.

</doc>
<doc id="85298" url="https://pl.wikipedia.org/wiki?curid=85298" title="Krugerrand">
Krugerrand

Krugerrand – złota południowoafrykańska moneta bulionowa.
Krugerrandy bite są ze złota w mennicy południowoafrykańskiej od 3 lipca 1967. Początkowo dostępne były tylko monety zawierające dokładnie jedną uncję trojańską (toz, z ang. "troy ounce"), czyli 31,1035 g czystego złota. Od 1980 roku bite są również monety o wadze 1/2, 1/4 i 1/10 uncji. Krugerrandy są prawnym środkiem płatniczym w RPA, jednak obecnie nie są używane w obrocie pieniężnym. Są głównie wykorzystywane jako lokata kapitału (jako wygodniejsze od sztabek złota) oraz jako monety kolekcjonerskie. Z powodu polityki apartheidu wywóz krugerrandów do wielu krajów był zabroniony w latach 70. i 80.
Nazwa "krugerrand" jest dwuczłonowa i pochodzi od nazwiska Paula Krugera, prezydenta Republiki Południowoafrykańskiej w latach 80. i 90. XIX wieku oraz waluty RPA – Rand.
Krugerrandy bite są ze złota 22-karatowego (próby 916) z niewielką domieszką miedzi (8,333%) w celu zwiększenia twardości i zabezpieczenia przed zarysowaniem i ścieraniem. Ponieważ zawierają dokładnie jedną uncję (lub odpowiednio 1/2, 1/4 lub 1/10 uncji) złota, ich rzeczywista masa jest odpowiednio większa.
Awers monety przedstawia popiersie Paula Krugera, w otoku napis "SUID AFRIKA" w języku afrikaans i "SOUTH AFRICA" po angielsku, na rewersie umieszczono wizerunek antylopy springbok, narodowego symbolu Południowej Afryki, rok emisji, nominał i zawartość złota (również w obu językach).

</doc>
<doc id="85300" url="https://pl.wikipedia.org/wiki?curid=85300" title="Wola (psychologia)">
Wola (psychologia)

Wola – cecha jednostek przeważnie samoświadomych, umożliwiająca i wspomagająca reagowanie, ogólne działanie i podejmowanie świadomych decyzji. 
Byty niesamoświadome mogą posiadać wolę, jednak, z natury rzeczy nie są świadome jej posiadania (np. zwierzęta). Inne byty niesamoświadome (np. rośliny) nie posiadają woli, mogą jedynie reagować na zmiany.

</doc>
<doc id="85301" url="https://pl.wikipedia.org/wiki?curid=85301" title="Rewal (gmina)">
Rewal (gmina)

Rewal – gmina wiejska w województwie zachodniopomorskim, w północnej części powiatu gryfickiego. Jest najmniejszą polską gminą wiejską położoną nad morzem. Siedzibą gminy jest wieś Rewal. Zadłużenie samorządu według stanu na koniec 2016 roku wynosiło 116,8 mln złotych, co stanowiło 149,7% poziomu dochodów (poziom zadłużenia w województwie drugi po gminie Ostrowice).
Według danych z 31 grudnia 2016 roku. gmina miała 3871 mieszkańców.
Teren gminy obejmuje 7 miejscowości: Niechorze, Pobierowo, Pogorzelica, Pustkowo, Rewal, Śliwin, Trzęsacz. Wszystkie z nich tworzą sołectwa.
Geografia.
Położenie.
Gmina położona jest na Wybrzeżu Trzebiatowskim w dwukilometrowym pasie nad Morzem Bałtyckim w północnej części powiatu gryfickiego i sąsiaduje z gminami: Karnice (od południa) i Trzebiatów (od południowego wschodu) z powiatu gryfickiego oraz z gminami: Dziwnów (od zachodu) i Świerzno (od południowego zachodu) z powiatu kamieńskiego. Odległość z Rewala do siedziby władz powiatu, Gryfic wynosi ok. 25 km.
W latach 1975–1998 gmina położona była w województwie szczecińskim.
Powierzchnia.
Według danych z 1 stycznia 2014 roku powierzchnia gminy wynosiła 40,65 km². Gmina stanowi 4,0% powierzchni powiatu.
Według danych z roku 2005 gmina Rewal ma obszar 41,13 km², w tym: użytki rolne 34,4%, lasy i grunty leśne 30,3%
Warunki klimatyczne.
Gmina, podobnie jak cały obszar Polski, położona jest w strefie klimatu umiarkowanego. Klimat kształtuje się pod wpływem mas powietrza atlantyckiego, bezpośrednio oddziałuje nań Morze Bałtyckie.
Średnia temperatura roczna powietrza wynosi 8,5 °C, w najcieplejszym miesiącu (lipiec) temperatura wzrasta do 17 °C, natomiast w styczniu spada do 0 °C. Amplituda roczna wynosi 17 °C. Klimatyczna zima trwa stosunkowo krótko – średnio 25 dni z pokrywą śnieżną, natomiast okres bezprzymrozkowy – około 203 dni.
Średnie nasłonecznienie w ciągu dnia wynosi w roku 4,4 godz. Najwyższe wartości osiąga ono w okresie wiosenno–letnim (od maja do sierpnia) – 7,3 godz. Średnia liczba dni pogodnych wynosi 35, natomiast pochmurnych 130.
Wilgotność powietrza kształtuje się pod wpływem morza, co powoduje, iż jej wartość jest podwyższona. Średnia roczna wilgotność względna wynosi 82%. Średnia roczna suma opadów stanowi ok. 625 mm. Najwyższe średnie sumy opadów odnotowuje się w lipcu (75 mm), natomiast najniższe w lutym (30 mm). Średnia roczna liczba dni z burzą wynosi 18.
W pasie nadmorskim dominują wiatry zachodnie i południowo-zachodnie. Jest to obszar bardzo wietrzny, o czym świadczy mały udział cisz atmosferycznych we wszystkich porach roku (5%). Charakterystyczną cechą spowodowaną położeniem nadmorskim gminy jest występowanie wiatrów lokalnych, tzw. bryzy morskiej i lądowej. Wiatry te osiągają prędkość 5 m/s. Są one wywołane dobową różnicą temperatur pomiędzy morzem a lądem.
Na terenie gminy występuje bardzo małe zagrożenie klimatyczne.
Stężenie średnioroczne dwutlenku siarki (SO2) wyniosło w 2005 roku 3,3ug/m³, natomiast ditlenku azotu (NO2)– 9,8ug/m³.
Geologia.
Gmina Rewal położona jest na wale pomorskim. Obejmuje północno-wschodnią część antykliny Kamienia Pomorskiego oraz południowo-zachodnią część synkliny Trzebiatowa. Linią graniczną pomiędzy obiema jednostkami tektoniczno-strukturalnymi jest linia Śliwin – Skrobotowo. W podłożu antykliny Kamienia Pomorskiego i synkliny Trzebiatowa, występują odpowiednio: osady węglanowe jury górnej, piaskowce, mułowce, iłowce jury środkowej przechodzące w wapienie, margle i piaskowce jury górnej w okolicach Trzęsacza i Rewala oraz w utwory mioceńskie (Pobierowo – Pustkowo); mułowce kredy dolnej (Śliwin), iłowce i osady węglanowe kredy górnej (Niechorze i Pogorzelica).
Osady czwartorzędowe maja miąższość od 40 do 70 metrów. Zalegają tu także osady zlodowacenia środkowopolskiego (szare i brunatnoszare gliny zwałowe – miąższość od 15 do 30 m, występujące na przemian z warstwami osadów piaszczysto – żwirowych). Wśród osadów plejstoceńskich wyróżnia się piaski, żwiry fluwioglacjalne oraz gliny zwałowe, budujące brzeg klifowy. Przymorska dolina wypełniona jest osadami piaszczystymi, nad nią zalega warstwa osadów organicznych. W wyniku zalegania martwego lodu tworzyły się wytopiska w wyniku czego osadzały się materiały typu jeziornego (piaski i mułki) – okolice jeziora Liwia Łuża.
Do utworów holoceńskich zalicza się: piaski, żwiry, mady rzeczne oraz torfy i namuły występujące w głębi lądu; piaski eoliczne zalegające na wydmach oraz budujące wały, piaski morskie plaży.
Rzeźba terenu.
Formy ukształtowania powierzchni ziemi:
Stosunki wodne.
Wody powierzchniowe gminy Rewal stanowią ok. 6% ogólnej powierzchni terenu (2,44 km²). Prawie cały obszar gminy znajduje się w zlewni przymorskiej, w której skład wchodzą 3 mniejsze zlewnie cząstkowe (zlewnia jeziora Liwia Łuża i Liwki, wybrzeże od Dziwny do zlewni Liwki i od niej do zlewni Regi). Granicą jego jest dział wodny przebiegający po wyniosłościach wydm. W części zachodniej i wschodniej znajdują się niewielkie obszary, należące do innych zlewni, odpowiednio: do zlewni Dziwny oraz Regi.
W obrębie gminy znajduje się jezioro Liwia Łuża. Jego powierzchnia wynosi około 251 ha. Poziom wody w jeziorze wynosi około 0,4 – 0,5 m. Jest to zbiornik eutroficzny, otoczony szuwarami i w około 20% porośnięty roślinnością. Ze względu na okresowe zasolenie wód jeziora i zrzut wód z oczyszczalni ścieków w Pobierowie mamy do czynienia ze sporym zanieczyszczeniem i skłonnością do degradacji. Zbiornik ten jest własnością Agencji Nieruchomości Rolnych (Oddział Terenowy w Szczecinie). Na wschód od jeziora (ok. 1,5 km) znajduje się Bagno Pogorzelickie, które jest częścią ostoi ptaków. Z jeziora wypływa kanał Liwia Łuża, zanikający na plaży, okresowo zalewany przez Bałtyk. Do Liwii Łuży dopływa Kanał Lądkowski, który odprowadza wody z okolicznych terenów. Do sztucznych cieków należy ponadto Kanał Konarzewski. W gminie brak cieków naturalnych.
Geologia obszaru nie sprzyja występowaniu głębinowych wód podziemnych dobrej jakości. Płytko zalegające skały mezozoiczne z licznymi uskokami powodują napływ wód mocno zasolonych, co oddziałuje hydraulicznie na warstwy wodonośne czwartorzędu. W okolicach Niechorza występuje ujęcie kredowych wód mineralizowanych – jony magnezu, sodu, jodu, fluoru, bromu, żelaza. Są to wody o podwyższonej mineralizacji. W Pobierowie i Trzęsaczu znajdują się jurajskie ujęcia, których woda po przebadaniu i analizie może być użyta do przyrodolecznictwa. W niektórych miejscach na terenie gminy wody podziemne mogą mieć wysokie stężenie chlorków, spowodowane ingerencją słonych wód Morza Bałtyckiego.
Przybrzeżne wody morskie, przylegające do gminy Rewal badane są corocznie w okresie wiosenno–letnim przez Wojewódzką Stację Sanitarno–Epidemiologiczną w Szczecinie.
Układ osadniczy.
W obrębie gminy Rewal położonych jest siedem osad typu wiejskiego. Są to: Pobierowo (976 mieszkańców), Pustkowo (123), Trzęsacz (89), Rewal (893), Niechorze (909), Pogorzelica (109) oraz Śliwin (224). Pierwsze sześć wsi to wielodrożnice. Są to miejscowości typowo turystyczne, praktycznie brak w nich zabudowań typowo rolniczych. Budynki są niskie i najczęściej jednorodzinne. Cechą charakterystyczną jest duża liczba zabudowań związanych z obsługą turystów. Natomiast Śliwin jest ulicówką. Osada ta jest w większym stopniu wsią rolniczą i bardziej nastawioną na agroturystykę. Zabudowa tam jest niska, jednorodzinna.
Wszystkie miejscowości, prócz Śliwina położone są bezpośrednio nad Morzem Bałtyckim, zaś Śliwin zlokalizowany jest o ok. 1 km od Rewala w głąb lądu.
Przyroda.
Flora.
Na terenie gminy Rewal występują lasy należące do Nadleśnictwa Gryfice oraz do Urzędu Morskiego w Szczecinie. Nieznaczną część stanowią lasy prywatne – 19 ha. Lasy Państwowe zajmują powierzchnię 1040,2535 ha. Rośnie tam przede wszystkim sosna, ale także dąb, brzoza, modrzew i świerk.
Oprócz lasów występują także zadrzewienia na terenach nieleśnych. Do ważniejszych skupień drzew poza obszarami lasu należą:
Ochrona przyrody.
Gmina Rewal jest specyficznym obszarem, ponieważ prócz miejscowości cała należy do Trzebiatowsko–Kołobrzeskiego Pasa Nadmorskiego objętego programem Natura 2000. Znajduje się tam rezerwat ornitologiczny pod nazwą „Jezioro Liwia Łuża”. W pasie przyjeziornym gniazdują takie ptaki jak: łabędź niemy, perkoz dwuczuby, gęgawa, błotniak stawowy, mewa srebrzysta, śmieszka, srokosz, żuraw, wąsatka, krwawodziób, rybitwa zwyczajna.
Ponadto w czasie wędrówek pojawiają się: gęś zbożowa, gęś białoczelna, świstun, rożeniec, krakwa.
Oprócz tego chronionego obszaru, leży tam również zabytkowy park przy pałacu w Trzęsaczu, zajmujący powierzchnię 5 ha, wpisany w rejestr zabytków. Występuje tam także wiele pomników przyrody. W Rewalu są to: ostrokrzew kolczasty (jeden z dwóch w Europie okazów rosnących w formie drzewa – wysokość 5,5 m) oraz jesion wyniosły o wysokości 24 m; w Pustkowie: dąb szypułkowy (wysokość 21 m) i dwa wiązy szypułkowe (wysokość 26 m); w Trzęsaczu: pięć lip drobnolistnych (wysokość 19 m).
Na terenie gminy zlokalizowane są ponadto zespoły krajobrazowo-przyrodnicze:
Historia.
Po II wojnie światowej obszar gminy należy do Polski i jest częścią gminy Karnice. W 1973 roku powstaje gmina Rewal, której granice, pomimo zmian podziału administracyjnego Polski, są takie same do dziś.
Administracja i samorząd.
W 2016 r. wykonane wydatki budżetu gminy wynosiły 65,2 mln zł, a dochody budżetu 78 mln zł. Zobowiązania samorządu (dług publiczny) według stanu na koniec 2016 r. wynosiły 116,8 mln zł, co stanowiło 149,7% poziomu dochodów (drugi poziom zadłużenia po gminie Ostrowice). Zadłużenie gminy na koniec września 2016 wynosiło blisko 133,7 mln zł. W 2016 r. gmina zawnioskowała do Ministerstwa Finansów o udzielenie pożyczki z budżetu państwa w wysokości blisko 102 mln zł, co zostało rozpatrzone pozytywnie.
W 2013 r. dochody budżetu gminy wynosiły 13 828,02 zł na 1 mieszkańca, co było stawiało je na 2. miejscu w województwie.
Gmina Rewal jest stowarzyszona w:
W latach 2011–2013 gmina była również członkiem Stowarzyszenia Lokalna Grupa Rybacka Morza i Zalewu.
6 maja 2011 Rada Gminy Rewal podjęła uchwałę o nawiązaniu współpracy samorządowej z grecką gminą Pangajon (Kawala, Macedonia Wschodnia i Tracja).
Gmina Rewal jest obszarem właściwości Sądu Rejonowego w Gryficach i Sądu Okręgowego w Szczecinie. Gmina (właśc. powiat gryficki) jest obszarem właściwości miejscowej Samorządowego Kolegium Odwoławczego w Szczecinie.
Mieszkańcy gminy Rewal razem z mieszkańcami gminy Trzebiatów wybierają 6 radnych do Rady Powiatu Gryfickiego, a radnych do Sejmiku Województwa Zachodniopomorskiego w okręgu nr 2. Posłów na sejm wybierają z okręgu wyborczego nr 41, senatora z okręgu nr 98, a posłów do Parlamentu Europejskiego z okręgu nr 13.
Demografia.
Mieszkańcy gminy stanowią 5,5% ludności powiatu. W ciągu sześciu lat liczba mieszkańców zwiększyła się o 138 osób. Jedynie w latach 2000 i 2001 odnotowano niewielki spadek.
Struktura płci i wieku gminy Rewal (według GUS, 31 XII 2006) (kryterium ekonomiczne) przedstawia się następująco:
Największą grupę wiekową stanowią mieszkańcy w przedziale wiekowym 18 – 60 (kobiety), 18 – 65 (mężczyźni).
Piramida wieku społeczeństwa gminy Rewal charakteryzuje się:
Gospodarka.
Rybołówstwo i rolnictwo.
Rybołówstwo rozwija się w Rewalu i Niechorzu przy zlokalizowanych tam przystaniach rybackich.
Przemysł i budownictwo.
Ze względu na położenie w pasie nadmorskim, zabroniona jest tam jakakolwiek działalność przemysłowa (prócz podstawowego przemysłu spożywczego). Zatrudnionych w przemyśle i budownictwie w 2004 roku były 732 osoby (stan z dn. 31 grudnia). W budownictwie widoczny jest wzrost zatrudnienia w okresie wiosennym, z powodu prowadzonych prac budowlanych związanych z przygotowaniami obiektów turystycznych do zbliżającego się sezonu.
Usługi.
Oprócz podstawowych usług, tj. sklepy ogólnospożywcze, tekstylne, zakłady fryzjerskie, handel związany z pamiątkami oraz akcesoriami plażowymi, a także zakłady gastronomiczne otwierane w większości jedynie w trakcie sezonu letniego.
W gminie czynne są 3 placówki Poczty Polskiej (Niechorze, Pobierowo, Rewal) i punkt obsługi przesyłek InPost w Niechorzu.
Infrastruktura techniczna.
Sieć telekomunikacyjna pokrywa wszystkie wsie gminy (31.12.2003). Liczba abonentów korzystających z usług telekomunikacyjnych jest wysoka i wynosi 536 na 1000 mieszkańców. Obszar całej gminy objęty jest zasięgiem wszystkich operatorów telefonii komórkowej.
Energia elektryczna dla zwykłych odbiorców jest dostarczana drogą nadziemną. Głównym źródłem ciepła w gminie jest gaz ziemny. Dostęp do niego mają wszystkie miejscowości, długość gazociągów wynosi 68,2 km.
Gmina produkuje 880 ton odpadów rocznie. Obecnie usuwaniem odpadów zajmują się przystosowane do tego firmy. Zostają one wywożone poza teren gminy. W roku 2002 gmina Rewal przystąpiła do Celowego Związku Gmin R-XXI, którego celem jest minimalizacja ilości odpadów wytwarzanych w sektorze komunalnym oraz wdrożenie nowoczesnego systemu ich odzysku i unieszkodliwiania, spełniającego standardy Unii Europejskiej. W ramach CZG R-XXI budowany jest Regionalny Zakład Zagospodarowania Odpadów w Słajsinie.
Miejscowości gminy Rewal zaopatrywane są w wodę pochodzącą z gminnej sieci wodociągowej. Cała gmina objęta jest siecią wodociągową o długości 55,7 km.
Gmina Rewal w całości pokryta jest przez sieć kanalizacyjną. 
Transport.
Drogi.
Na obszarze gminy znajdują się następujące szlaki komunikacyjne: drogi gminne, drogi powiatowe, droga wojewódzka oraz linia kolei wąskotorowej. Ogólna długość sieci drogowej w gminie Rewal wynosi 82 km, w tym dróg gminnych – 56 km, zaś powiatowych 13 km. Przez jej terytorium przebiega fragment drogi wojewódzkiej nr 102 (Międzyzdroje – Kołobrzeg) o długości 13 km. Gęstość dróg równa jest 229,3 km na 100 km².
Kolej.
Rewal uzyskał połączenie kolejowe w 1896 roku po wybudowaniu kolei wąskotorowej z Gryfic Wąsk. do Niechorza o początkowej szerokości 750 mm, zmienionej w 1900 roku na 1000 mm. W 1913 roku linię przedłużono do Trzebiatowa Wąsk. łącząc ją ze wschodnią linią z Gryfic Wąsk. przez Brojce. W 1991 i 1996 roku zamknięto wschodnią linię, a w 1999 roku fragment zachodniej z Pogorzelicy Gryf. do Trzebiatowa Wąsk. Linia z Gryfic Wąskotorowych do Pogorzelicy Gryfickiej jest obecnie jedyną czynną linią kolei wąskotorowej w województwie. Obecnie w gminie czynnych jest 5 stacji: Trzęsacz, Rewal, Śliwin, Niechorze i Pogorzelica.
Turystyka.
Przez gminę przebiegają 3 szlaki turystyczne:
Zabytki.
Do rejestru zabytków, które zostały objęte ochroną prawną należą:
Muzeum.
W gminie funkcjonuje także Muzeum Rybołówstwa Morskiego w Niechorzu. Ekspozycję otwarto w czerwcu 1944 roku. Jest ona prezentowana w trzech niewielkich salach oraz w plenerze. Wystawa ukazuje specyfikę zawodu rybaka oraz interesujący wycinek kultury pomorskiej. W plenerze prezentowana jest wystawa łodzi rybackich, które przekazali jako dar sami rybacy.
Baza noclegowa.
W gminie funkcjonowało w 2005 roku:
Opieka zdrowotna i społeczna.
Na terenie gminy Rewal zlokalizowane są trzy ośrodki zdrowia (Rewal, Pobierowo, Niechorze), które świadczą podstawowe usługi medyczne. Oprócz tego funkcjonują również gabinety prywatne. W sezonie turystycznym ze względu na wzmożony ruch odwiedzających gminę, ośrodki zatrudniają dodatkowych specjalistów oraz do ich dyspozycji jest karetka.
Opiekę społeczną zapewnia znajdujący się w gminie Gminny Ośrodek Pomocy Społecznej, przy którym działa Gminna Komisja Rozwiązywania Problemów Alkoholowych. 
Oświata.
Wychowanie przedszkolne zapewniają tam 3 przedszkola samorządowe (Niechorze – 40 dzieci, Rewal – 45, Pobierowo – 42; rok szkolny 2003/2004) oraz przedszkole prowadzone przez siostry służebniczki w Niechorzu (15 dzieci). W gminie Rewal działają 3 szkoły podstawowe (Rewal – 102 uczniów, Niechorze – 90, Pobierowo – 67; rok szkolny 2003/2004) oraz dwa gimnazja publiczne (Pobierowo – 40 uczniów, Rewal – 140; rok szkolny 2003/2004). Wykształcenie średnie zapewnia liceum ogólnokształcące mieszczące się w miejscowości Rewal. Kadra nauczycielska liczy 67 osób. Szkoła podstawowa i gimnazjum w Pobierowie funkcjonuje w ramach Zespołu Szkół Ogólnokształcących – Centrum Edukacyjnego archidiecezji szczecińsko–kamieńskiej. Gimnazjum, szkoła podstawowa i przedszkole w Rewalu działa w ramach Zespołu Szkół Sportowych w Rewalu.
Bezpieczeństwo.
W Rewalu usytuowany jest posterunek Powiatowej Komendy Policji w Gryficach. Obejmuje on swym działaniem gminę Rewal oraz gminę Karnice.
Na obszarze gminy funkcjonuje ponadto straż gminna, która została powołana w 1996 roku. Jej siedziba mieści się obok posterunku policji w Rewalu. Straż gminna spełnia takie zadania, jak np. ochrona spokoju i porządku publicznego, kontrola ruchu drogowego, zabezpieczanie miejsca przestępstwa, ochrona porządku podczas zgromadzeń oraz imprez publicznych.
W gminie jest także Ochotnicza Straż Pożarna, w której skład wchodzą placówki w Niechorzu i Pobierowie. Liczą one około 50 czynnych strażaków oraz ratowników (w tym płetwonurków). Jej podstawowymi celami jest gaszenie pożarów, walka z żywiołami oraz ratownictwo medyczne, ekologiczne, chemiczne oraz technologiczne. Jednostka w Niechorzu posiada:
W posiadaniu jednostki w Pobierowie znajdują się:
Zlokalizowana w gminie jest również Graniczna Placówka Kontrolna Straży Granicznej w Rewalu. Prowadzi ona swoją działalność na terenie wszystkich gmin powiatu gryfickiego oraz w gminach: Świerzno i Dziwnów należących do powiatu kamieńskiego. W placówce zatrudnionych jest 36 funkcjonariuszy. Obsługują oni dwa przejścia graniczne położone poza granicami gminy Rewal: w Dziwnowie oraz Mrzeżynie.
W okresie letnim działa ratownictwo morskie. 
Kultura i sport.
W ramach kultury w gminie istnieją takie instytucje; jak: kino w Pobierowie oraz trzy biblioteki działające przy szkołach podstawowych.
W Rewalu znajduje się duża hala sportowo-widowiskowa o olimpijskich rozmiarach parkietu oraz przylegające do niej boisko wraz z bieżnią. Oprócz tego znajdują się tam korty tenisowe. Ponadto przy każdej ze szkół znajduje się boisko sportowe oraz sale gimnastyczne. W gminie prowadzi działalność Ludowy Klub Sportowy „Wybrzeże Rewalskie Rewal”, występujący obecnie (sezon 2006/2007) w grupie zachodniopomorskiej IV ligi.
Stowarzyszenia.
Na obszarze gminy działa również kilka stowarzyszeń:

</doc>
<doc id="85303" url="https://pl.wikipedia.org/wiki?curid=85303" title="Muchomor zielonawy">
Muchomor zielonawy

Muchomor zielonawy, muchomor sromotnikowy ("Amanita phalloides" (Vaill. ex Fr.) Link) – gatunek grzybów należący do rodziny muchomorowatych ("Amanitaceae"). Gatunek silnie trujący, nawet przy zaawansowanym leczeniu spożycie bardzo często kończy się śmiercią.
Systematyka i nazewnictwo.
Pozycja w klasyfikacji: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten opisany został w 1727 r. przez S. Vaillanta jako "grzyb phalloides, annulatus, sordide virescens i patulus", w roku 1821 Elias Fries nadał mu nazwę "Agaricus phalloides". Obecną, uznaną przez Index Fungorum nazwę nadał mu w roku 1833 Johann Heinrich Friedrich Link.
Ma około 20 synonimów naukowych.
Nazwę muchomor sromotnikowy podał Franciszek Błoński w 1889 r., Władysław Wojewoda w 1992 r. zaproponował nazwę muchomor zielonawy, uważając ją za bardziej sensowną, odnoszącą się do barwy tego grzyba. W polskim piśmiennictwie mykologicznym gatunek ten opisywany był też dawniej jako muchomor bulwiasty i podsadka słupiakowata.
Morfologia.
Średnica 5–15 cm, za młodu półkulisty, potem dzwonkowato-łukowaty, w końcu rozpostarty. Skórka gładka, przy brzegu nieprążkowana, składa się z przylegających i promieniście ułożonych włókienek. Kolor biało zielonkawy, oliwkowo zielonkawy, szarozielony, brunatnozielony, na brzegu zwykle jaśniejszy, czasem żółtawy. Na słońcu, oraz u starszych okazów kolor jest wypłowiały. Skórka łatwo daje się ściągnąć i często występują na niej białe resztki osłony.
Wysokość do 15 cm, grubość do 2 cm. Jest walcowaty, w nasadzie zakończony bulwą o średnicy do 4 cm. Bulwa otoczona jest wysoką, białawą i odstającą pochwą. Kolor trzonu białawy z odcieniem żółtawo-zielonkawym. Posiada wyraźny, zwisający pierścień o kolorze od białego do żółtawego. Powyżej pierścienia trzon jest gładki, pod pierścieniem występują delikatne łuski, czasami tworzące zygzakowaty wzór.
Biały, nie zmienia koloru po przełamaniu. U młodych okazów miąższ ma łagodny zapach, u starych pachnie nieco ziemniakami. Smak przyjemny.
Gęste, białe, u starych okazów z lekkim odcieniem żółtawo-zielonkawym. U młodych okazów są niewidoczne, gdyż przykryte są białawą osłoną.
Biały. Zarodniki gładkie, szeroko elipsoidalne lub niemal kuliste, o rozmiarach 8 × 11 μm.
Występowanie i siedlisko.
Pochodzi z Europy, skąd rozprzestrzenił się jako gatunek inwazyjny. Współcześnie występuje na wszystkich kontynentach poza Antarktydą. W Europie Środkowej, w tym na terenie całej Polski, jest pospolity.
Występuje najczęściej w lasach liściastych, także w mieszanych; rośnie pojedynczo, lub w małych grupkach. Najczęściej rośnie pod dębami, ale także pod wieloma innymi gatunkami drzew: buki, kasztanowce, brzozy, leszczyny, graby, sosny i świerki. Najczęściej występuje na glebach o odczynie obojętnym lub zasadowym, ale potrafi rosnąć także na glebach kwaśnych. Owocniki wyrastają od czerwca do listopada.
Jest grzybem mykoryzowym, jego symbiontem w Europie jest dąb, natomiast w Ameryce doszło do bardzo rzadkiego zjawiska przeskoku na inny symbiont – sosnę.
Znaczenie.
Dla ludzi śmiertelnie trujący. Dla wielu drobnych zwierząt, np. ślimaków i owadów jest nieszkodliwy. Muchomor zielonawy wraz z muchomorem jadowitym ("Amanita virosa") są najsilniej trującymi grzybami występującymi w Polsce. Muchomor zielonawy jest też niebezpieczny z tego powodu, że ma łagodny smak i może być pomylony z wieloma innymi gatunkami grzybów. Jest odpowiedzialny za większość śmiertelnych zatruć grzybami na całym świecie. Już 30 g tego grzyba może być dawką śmiertelną (duży owocnik waży ok. 60 g).
Właściwości trujące.
Muchomor zielonawy powoduje zatrucia cyklopeptydowe i cytotoksyczne (1. grupa trucizn). Zawiera dwa rodzaje toksyn: fallotoksyny (falloidyna, falloina, fallizyna, fallicydyna) oraz amatoksyny (amanityna, amanina, amanullina). Główną toksyną odpowiedzialną za zatrucie po spożyciu muchomora zielonawego jest alfa-amanityna. Toksyny te powodują nieodwracalne uszkodzenie wątroby i innych narządów ciała. Toksyny muchomora nie ulegają zniszczeniu w procesie gotowania, marynowania lub suszenia. Pierwsze objawy zatrucia pojawiają się późno, bo dopiero po 8–16 godzinach od spożycia grzybów, gdy większość trucizny została już wchłonięta do krwi. Są to dolegliwości objawiające się zawrotami i bólami głowy, nudnościami, wymiotami, bólem brzucha, biegunkami, przyspieszeniem tętna, trudnościami w oddychaniu.
Okres objawów może trwać kilkanaście godzin. Czasami następuje na jakiś czas poprawa samopoczucia, jednak jest ona złudna, toksyny nie przestają działać i niszczą wątrobę, nerki i inne narządy ciała. W wątrobie następuje jej stłuszczenie, martwica i zanik glikogenu, wystąpić może także hipoglikemia, a nawet drgawki hipoglikemiczne. Wskutek uszkodzenia nerek występuje azotemia, hipochloremia, mocznica. Trucizny te uszkadzają również inne narządy. W wyniku uszkodzenia jelit występują krwawe biegunki, w wyniku uszkodzenia szpiku kostnego niedokrwistość, w wyniku uszkodzenia serca jego stłuszczenie i niedomoga krążenia (sinica). Śmierć następuje po 2–3 dniach, a przy słabszym zatruciu nawet po 10–13 dniach.
Przy każdym podejrzeniu zatrucia grzybami należy się bezzwłocznie udać do lekarza. Należy zachować resztki niespożytych grzybów (oznaczenie gatunku jest istotne przy leczeniu). Zatrucie muchomorem zielonawym leczy się w szpitalu, jest trudne i nie zawsze skuteczne. Największym zagrożeniem dla życia jest nieodwracalne uszkodzenie wątroby. Często jej przeszczep jest jedynym sposobem uratowania życia ludzi po zatruciu tym grzybem.
Jako leczenie stosuje się agresywną wymianę płynów i elektrolitów u pacjenta. W Europie stosuje się też wlewy dożylne sylibiny (związku chemicznego pozyskiwanego w formie dihemibursztynianu z ostropestu plamistego). W drugiej dekadzie XXI w. w USA prowadzono badanie kliniczne sylibiny odnośnie do jej skuteczności w leczeniu zatruć muchomorem zielonawym. Podejmowane były też próby stosowania węgla aktywnego, wysokich dawek penicyliny, N-acetylocysteiny, cymetydyny i oktreotydu, a także drenaż dróg żółciowych. Badania takie są trudne do przeprowadzenia ze względu na brak możliwości prowadzenia ich w sposób kontrolowany i randomizowany. Analiza danych historycznych wskazuje, że śmiertelność przy stosowaniu sylibiny wynosi niecałe 10%, podczas gdy przy innych próbach terapii było to ponad 20%.
Gatunki podobne.
Przez niedoświadczonych grzybiarzy bywa mylony z gąską zielonką ("Tricholoma equestre"), gołąbkiem zielonawym ("Russula virescens"), muchomorem cytrynowym ("Amanita citrina"), muchomorem brązowooliwkowym ("Amanita submembranacea"), a także innymi gatunkami muchomorów. Młode, słabo wybarwione okazy mogą też być pomylone z pieczarkami.

</doc>
<doc id="85304" url="https://pl.wikipedia.org/wiki?curid=85304" title="Amanityna">
Amanityna



</doc>
<doc id="85308" url="https://pl.wikipedia.org/wiki?curid=85308" title="Α-Amanityna">
Α-Amanityna

α-Amanityna – organiczny związek chemiczny, cykliczny oligopeptyd z grupy amanitotoksyn. Występuje m.in. w muchomorze sromotnikowym i muchomorze jadowitym; dużą zawartość amanityny stwierdzono również w hełmówce obrzeżonej. Amanityna jest cyklicznym oktapeptydem zawierającym kilka nietypowych aminokwasów.
Działanie.
Należy do najsilniej działających toksyn występujących w grzybach (LD50 = 0,1 mg/kg ciała). Jej toksyczne działanie polega na silnym ("K"d = 10 nM) wiązaniu się z polimerazą RNA II, powodującym blokadę elongacji RNA podczas syntezy, natomiast w wyższych stężeniach (1 μM) wiąże się również z polimerazą RNA III. Polimeraza RNA I nie jest wrażliwa na tę toksynę.
Objawy zatrucia.
Pierwsze objawy zatrucia zwykle występują z opóźnieniem, po 10–11 godzinach od spożycia, są to na początku bóle brzucha, mdłości, wymioty i biegunka, później występuje znaczne obniżenie ciśnienia krwi, przyspieszenie akcji serca, odwodnienie i wstrząs. Po dwóch dniach może dojść do względnej stabilizacji stanu zdrowia, jednak wówczas pojawiają się objawy uszkodzenia wątroby (działanie hepatotoksyczne). Jeśli dawka spożytej trucizny była duża, śmierć następuje po 4–7 dniach i niemal zawsze spowodowana jest niewydolnością wątroby (śpiączka wątrobowa).

</doc>
<doc id="85310" url="https://pl.wikipedia.org/wiki?curid=85310" title="Warhammer Fantasy Roleplay">
Warhammer Fantasy Roleplay

Warhammer Fantasy Roleplay (WFRP lub WHFRP, z ang. "Warhammer, Fabularna Gra Fantasy") – gra fabularna osadzona w świecie Warhammera. Została stworzona przez brytyjską firmę Games Workshop, a obecnie prawa do niej posiada Fantasy Flight Games. Dotychczas ukazały się jej cztery edycje.
Pierwsza edycja systemu słynęła z tego, że ukazywała mroczny i ponury świat. Było to coś zgoła odmiennego od panującej ówcześnie mody na światy bardziej heroiczne. System miał w sobie także dużą dozę czarnego humoru, którym również różnił się od gier pisanych całkowicie „na poważnie”. Był również znacznie lepiej wydany od swoich konkurentów.
W Warhammer Fantasy Roleplay grają najczęściej gracze spoza Stanów Zjednoczonych. Games Workshop musiał wybierać pomiędzy wspomaganiem świata WFRP kolejnymi dodatkami, odsprzedaniem licencji innej firmie lub też całkowitym porzuceniem linii gry i skupieniem się na grach bitewnych.
Najbardziej znaną kampanią wydaną do WFRP był "Wewnętrzny wróg". Wszystkie pięć części tej kampanii były z chęcią kupowane przez graczy a sama kampania była oceniana bardzo pozytywnie (najlepiej odnoszono się do trzech pierwszych części kampanii). Ulepszona wersja ostatniego epizodu ("Imperium w Płomieniach") miała zostać wydana przez Hogshead Publishing pod tytułem "Imperium w Chaosie", jednak nigdy nie ujrzała światła dziennego.
Na potrzeby drugiej edycji gry Black Industries stworzyło nową kampanię o tytule "Ścieżki Przeklętych", nie została ona jednak przyjęta tak entuzjastycznie przez fanów i krytyków jak niegdyś "Wewnętrzny Wróg". Do drugiej edycji ukazały się także samodzielne przygody takie jak "Mousillon – Przeklęte Księstwo" czy "Groza w Talabheim" oraz zbiór przygód (niektóre z nich ukazały się wcześniej do pierwszej edycji) "Splądrowane Krypty". Wyszły także podręczniki takie jak "Bestiariusz Starego Świata", "Zbrojownia Starego Świata", "Królestwo Magii" oraz dodatki opisujące konkretne krainy Starego Świata – np. "Dziedzictwo Sigmara" i "Rycerze Graala".
Trzecia edycja została wydana przez firmę Fantasy Flight Games, która w 2008 roku nabyła prawa wydawnicze od Games Workshop do różnego rodzaju gier osadzonych w świecie Warhammera, m.in. WFRP.
Świat.
Światem, w którym toczy się rozgrywka w WFRP jest niby-germański i chylący ku upadkowi świat znany z gry bitewnej "Warhammer Fantasy Battle". Będąc grą, która koncentruje się na pojedynczych postaciach, a nie na całych armiach, WFRP pokazuje znacznie więcej szczegółów owego świata, niż jego bitewny odpowiednik.
Postacie graczy to najczęściej mieszkańcy państwa zwanego Imperium, krainy umiejscowionej w Starym Świecie, luźno opartego na Świętym Cesarstwie Rzymskim. Inne ważne krainy Starego Świata to Bretonia oparta na średniowiecznej Francji i legendach arturiańskich, Kislev oparty na średniowiecznej Polsce, Czechach i Rosji, Estalia przypominająca Hiszpanię i Tilea przypominająca Włochy.
Świat Warhammer Fantasy Roleplay jest światem „low fantasy” (w odróżnieniu od „high fantasy” znanego np. z Zapomnianych Krain, Dragonlance, Earthdawna i innych popularnych światów, znanych z gier fabularnych). Pod względem chronologicznym można powiedzieć, że świat WFRP jest trochę dalej niż inne światy fantasy – znajduje się bliżej renesansu pod względem rozwoju technologicznego i społecznego. Broń palna jest dostępna (choć droga) a postępujący rozwój kupiectwa wypiera powoli władzę szlachty. Ludzie powszechnie obawiają się magii – nie bez przyczyny zresztą. Niepowodzenia w trakcie rzucania zaklęć mogą spowodować straszliwe skutki tak dla maga, jak i osób postronnych. Długie obcowanie ze sztuką magiczną kończy się najczęściej szaleństwem.
Jednym z najbardziej rozpoznawalnych czynników świata Warhammera jest Chaos. O ile siły Chaosu w Warhammer Fantasy Battle są przedstawione głównie pod postaciami straszliwych mrocznych rycerzy i zwierzoludzi o tyle w Warhammer Fantasy Roleplay jest wewnętrznym zagrożeniem dla całych społeczeństw. Sekretne kulty gnieżdżą się w każdej warstwie społeczeństwa i starają się zniszczyć ład społeczny osiągając tym samym własne, mroczne korzyści. Mutanci żyją w lasach okalających większe miasta zaś skaveni ryją pod nimi tunele.
Mechanika.
Mechanika pierwszej edycji Warhammer Fantasy Roleplay była bardzo podobna do tej, która była używana we wczesnych wersjach Warhammer Fantasy Battle. Ten sam zestaw cech był używany w obu grach jednak niektóre z nich miały zmieniony zakres; 1–10 w WFB i 1–100 w WFRP. W drugiej edycji systemu wszystkie atrybuty mają zakres 1–100. Cechy testuje się za pomocą kości procentowych i dodaje bonusy lub kary wynikające na przykład z posiadania przez gracza odpowiednich umiejętności lub występowania niekorzystnych warunków.
Jedną z najbardziej rozpoznawalnych cech mechaniki pierwszej edycji gry był system rozwoju postaci poprzez przechodzenie przez kolejne profesje. Osiągając kolejną profesję gracz dostawał możliwość wykupienia za punkty doświadczenia charakterystycznych dla niej nowych umiejętności lub też zwiększenia cech postaci (nazywało się to „rozwinięciem” postaci). Lista profesji odzwierciedlała późnośredniowieczny/wczesnorenesansowy charakter Starego Świata. Profesje podstawowe to takie, które każdy mieszkaniec Starego Świata może wykonywać po małym treningu. Profesje zaawansowane to z kolei takie, do wykonywania których należy się solidnie przygotować; są także bardziej odpowiednie (szczególnie w drugiej edycji systemu) dla postaci awanturników w których wcielają się gracze. System związany z profesjami daje zarówno dobry obraz na to, kim kiedyś była dana postać (zanim stała się poszukiwaczem przygód; mogła być na przykład cyrkowcem, strażnikiem dróg, szczurołapem lub chłopem), jak i na to, jak się później rozwijała i które profesje wybierała (mogła wybrać na przykład profesję najemnika, odkrywcy, kapitana statku, łowcy wampirów itp.).
Walka w Warhammer Fantasy Roleplay również wyewoluowała z systemu znanego w grze bitewnej i używanego do rozstrzygania dużych starć. Jest przez to bardziej zabójcza niż w innych systemach fantasy (najczęściej porównuje się ją do tej z Dungeons &amp; Dragons). Większość ludzkich postaci może wytrzymać zaledwie jeden lub dwa ciosy zanim odniesie poważne obrażenia zwane „trafieniem krytycznym”, które oznaczają natychmiastową śmierć, kalectwo lub też inne zdarzenia wyłączające postać z walki. Punkty przeznaczenia obecne w systemie reprezentują z kolei wrodzone szczęście postaci, pomagające im kilkukrotnie uniknąć przykrych dla postaci wydarzeń (okaleczenia lub często nawet śmierci).
Historia.
Warhammer Fantasy Roleplay został po raz pierwszy wydany w 1986 roku przez Games Workshop. Produkt miał w zamierzeniach twórców być swego rodzaju „dodatkiem” do gry bitewnej Warhammer Fantasy Battle. Kilka z pierwszych podręczników (jak na przykład popularne "Realms of Chaos") zawierały materiały zarówno do WFRP, jak i WFB. Pojawiła się także konwersja mechaniki między tymi grami. Po wydaniu "Wewnętrznego Wroga" i kilku innych dodatków (między innymi niezbędnika gracza i ekranu mistrza gry oraz wspomnianych wcześniej "Realms of Chaos") Games Workshop podjął decyzję o zawieszeniu linii. Decyzja owa została podjęta w momencie, w którym firma zrozumiała, iż znacznie większe zyski osiąga dzięki grze figurkowej, a nie grze fabularnej; figurki do WFRP sprzedawały się słabo a dodawanie informacji dotyczących WFRP do podręczników do gier figurkowych zwiększało ich sprzedaż w małym stopniu.
Publikacją materiałów do WFRP zajęła się spółka córka Games Workshop, Flame Publications, wydzielona w 1989 roku z zamiarem skoncentrowania się na grze fabularnej. Flame wydało nową serię przygód (kampania Kamienie Zagłady zaadaptowana z modułu do gry AD&amp;D) oraz jeden numer "Warhammer Companion" – magazynu, który miał w domyśle stać się miesięcznikiem lub kwartalnikiem. W 1992 roku Flame zawiesił działalność ze względu na kłopoty finansowe.
Przez kilka lat Warhammer Fantasy Roleplay trwał w „niebycie”. Zapowiadane wykupienie licencji na grę przez firmę Steve Jackson Games nie doszło do skutku. Na internetowych stronach fanów wciąż pojawiały się nowe materiały (często adaptowane z Warhammer Fantasy Battle) jednak przez kilka lat nie ukazał się żaden oficjalny dodatek.
W 1995 roku brytyjskie wydawnictwo Hogshead Publications otrzymało licencję na wydanie nowych i „odświeżonych” starych materiałów do WFRP. Hogshead wydał odnowioną wersję pierwszej edycji gry i kampanii "Wewnętrzny Wróg". Nowe dodatki także się pojawiły (między innymi zapowiadany od 15 lat "Realms of Sorcery" – dodatek mówiący o magii oraz przygody). Hogshead był jednak w pewien sposób „spętany” restrykcyjną licencją, którą wykupił – zakładała ona między innymi pełne prawa Games Workshop do kreowania wizji świata gry. Games Workshop chciał być pewny, że w WFRP nie będzie żadnych większych odstępstw od świata WFB.
W 2002 roku właściciel Hogshead, James Wallis, sprzedał swoją firmę nowym właścicielom i zwrócił licencję na grę firmie Games Workshop, kolejny raz pozostawiając los Warhammera w niepewnej sytuacji. Kilka projektów, które rozpoczął Hogshead zostało porzuconych – między innymi dodatek o skavenach i odnowienie ostatniej części kampanii "Wewnętrzny Wróg".
W roku 2004 Games Workshop zapowiedział, że linia WFRP zostanie kolejny raz wznowiona. Black Industries, jeden z oddziałów Games Workshop, zajął się wydawaniem drugiej edycji gry, stworzonej przez Green Ronin Publishing. Nowa edycja opierała się na tych samych podstawach co pierwsza, stworzona w 1986 roku, zmieniała jednak kilka szczegółów (jak na przykład mechanikę dotyczącą magii). Druga edycja WFRP przenosi także Stary Świat w wydarzenia zgodne z obecną chronologią wydarzeń z gry bitewnej, umiejscawiając wydarzenia po Burzy Chaosu. Podręcznik do nowej edycji ukazał się w marcu 2005 roku. Kolejne dodatki ukazują się w szybkim tempie. Wydanie to ukazało się w Polsce 20 czerwca 2005.
WFRP w Polsce.
WFRP był jedną z pierwszych gier fabularnych na polskim rynku, i mimo dużej przerwy między wydaniem pierwszej i drugiej edycji, wciąż cieszy się dużą popularnością. W Polsce pierwszą edycję "Warhammer Fantasy Roleplay" wydało Wydawnictwo Mag, zaś drugą wydaje obecnie Copernicus Corporation.
Dodatki do świata Warhammera docierały do Polski zawsze z dużym opóźnieniem, dlatego z kolejnymi latami wzrosło znaczenie Internetu jako źródła wiedzy o systemie. Większości nowych, autorskich dodatków dostępnych na stronach WWW zarzucano niski poziom merytoryczny, wynikający z przejaskrawienia znaczenia nowych profesji i potworów oraz zbytniego koncentrowania się na mechanice. Z czasem pojawiły się także tendencje odwrotne, przedkładające styl dramatyczny – popularyzowały je przede wszystkim polskie pisma poświęcone grom fabularnym.
22 kwietnia 2017 Copernicus Corporation, po 10 latach od zamknięcia linii wydawniczej WFRP w Polsce, potwierdziło wydanie 5 nowych dodatków ("Thousand Thrones", "Lure of the Liche Lord", "Realm of the Ice Queen", "Tome of Salvation" oraz "Night’s Dark Masters").
Podręczniki i dodatki 2 edycji.
Warhammer – Fantasy Roleplay – podręcznik podstawowy, wyd. polskie Copernicus Corporation 2005.
Bestiariusz Starego Świata – księga stworów występujących w świecie WH, dodatkowo magia szamańska, większa lista mutacji chaosu.
Księga Spaczenia – dodatek o wszystkim co ma związek z chaosem – kultyści i profesje, mutacje, artefakty chaosu, rozszerzona tradycja magii chaosu, tworzenie zwierzoludzi, charakterystyki demonów, nowe zarazy i choroby umysłu, opis Norski.
Królestwo Magii – dodatek opisujący magię w Starym Świecie, zawiera informacjo dotyczące m.in. Kolegiów Magii, zaklęć, rytuałów, magicznych przedmiotów oraz magii runicznej.
Zbrojownia Starego Świata – w środku: handel, system monetarny, opancerzenie, uzbrojenie, ekwipunek, osobliwości, transport, biznes, pracownicy, skarby.
Dzieci Rogatego Szczura – dodatek o Skavenach (szczuroludziach) – nowa rasa z własnymi profesjami, dodatkowo kilka nowych potworów.
Karak Azgal – dodatek dotyczący krasnoludów oraz skavenów, zielonoskórych i ożywieńców, kilka nowych potworów.
Dziedzictwo Sigmara – przewodnik po imperium. Obejmuje szczegółową historię Imperium, opisy polityki, prawa, religii, szczegółowe opisy wszystkich prowincji, listy miast i wiosek oraz nowe profesje.
Rycerze Graala – szczegółowy przewodnik po Bretonii i prowincjach, kulcie Pani Jeziora. Zawiera nowe potwory, profesje i karty bohaterów niezależnych.
Księga Zbawienia – dodatek rozszerzający opisy bóstw Starego Świata zawarte w podręczniku podstawowym, wprowadzający nowe zaklęcia magii kapłańskiej, oraz dodający nowe profesje związane z religią. Wydanie polskie Copernicus Corporation 2018.
Mroczni Władcy Nocy – dodatek opisujący szczegółowo wampiry oraz nieumarłych w Starym Świecie. Dodaje także kilka nowych ścieżek rozwoju związanych z polowaniem na tego rodzaju istoty. Wydanie polskie Copernicus Corporation 2018.
Poradnik Staroświatowca – zbiór ciekawostek o Starym Świecie i opcjonalnych zasad. Opisuje życie w Imperium, aparat administracyjny, a także kilka wartych uwagi miejsc leżących poza granicami państwa. Wydanie polskie Copernicus Corporation 2019.
Królestwa Renegatów – przewodnik po księstwach granicznych.
Większość wymienionych pozycji zawiera także propozycje przygód związanych z tematyką książki.
Książki zawierające wyłącznie gotowe przygody i scenariusze

</doc>
<doc id="85311" url="https://pl.wikipedia.org/wiki?curid=85311" title="Baranek boży">
Baranek boży



</doc>
<doc id="85312" url="https://pl.wikipedia.org/wiki?curid=85312" title="Biblia Pauperum">
Biblia Pauperum

Biblia pauperum (Biblia ubogich) w terminologii naukowej księgoznawstwa i historii sztuki odnosi się do dwóch różnych typów ksiąg późnośredniowiecznych:
Powszechnie spotykane jest stosowanie określenia "Biblia pauperum" w odniesieniu do innych średniowiecznych ksiąg ilustrowanych, lub innych dzieł sztuk obrazowych z okresu średniowiecza (malowideł ściennych, tablicowych, rzeźb kościelnych), którym przypisuje się funkcje dydaktyczne, albo też do całości sztuki średniowiecznej, której podstawowym zadaniem miałoby być przekazywanie treści religijnych ludziom nieznającym pisma. Takie pojmowanie słów "Biblia pauperum" wiąże się jednak z przestarzałymi poglądami na rolę ksiąg w średniowieczu, na dydaktyczne funkcje sztuki średniowiecznej, oraz na średniowieczne metody nauki religii.

</doc>
<doc id="85315" url="https://pl.wikipedia.org/wiki?curid=85315" title="Forsowanie żaglami">
Forsowanie żaglami

Forsowanie żaglami – sytuacja, w której żaglowiec niesie więcej żagli (lub ma je niezrefowane), niż pozwalają na to aktualne warunki meteorologiczne. Nie jest to forsowanie samych żagli, jeśli każdy z nich jest przystosowany do danej pogody, lecz postawiona ich nadmierna liczba na jednostce w danym momencie.
Forsowanie żaglami grozi uszkodzeniem jednostki, np. złamaniem masztu, zerwaniem olinowania stałego lub wyrwaniem okuć i stosowane jest tylko w wyjątkowych sytuacjach.

</doc>
<doc id="85316" url="https://pl.wikipedia.org/wiki?curid=85316" title="Galion (rzeźba)">
Galion (rzeźba)

Galion, inaczej aflaston – charakterystyczna ozdoba dziobowa stosowana na dużych żaglowcach z minionych wieków, w postaci okazałej kunsztownej rzeźby umieszczonej przed forkasztelem, u szczytu stewy dziobowej. Była to rzeźba drewniana, często polichromowana. Zwykle przedstawiała postać ludzką, zwierzęcą lub fikcyjne stworzenie alegoryczne, i nawiązywała do nazwy jednostki.

</doc>
<doc id="85317" url="https://pl.wikipedia.org/wiki?curid=85317" title="FC Liverpool">
FC Liverpool



</doc>
<doc id="85318" url="https://pl.wikipedia.org/wiki?curid=85318" title="Xtree">
Xtree



</doc>
<doc id="85320" url="https://pl.wikipedia.org/wiki?curid=85320" title="Lipawa">
Lipawa

Lipawa (łot. "Liepāja", niem. "Libau", lit. "Liepoja", ros. Либава (do 1920), teraz Лиепая, est. "Liibavi", jid. ליבאַװע) – miasto na Łotwie, w Kurlandii, nad Morzem Bałtyckim i Jeziorem Lipawskim, miasto wydzielone, 78 144 mieszkańców (2014), trzecie co do wielkości miasto na Łotwie, drugie pod względem wielkości miasto portowe Łotwy (za Rygą), największe miasto Kurlandii.
Historia.
Lipawa została założona przez plemiona Kurów zajmujące się rybołówstwem w 1253 r. jako "Lyva". W 1263 r. zakon kawalerów mieczowych, po połączeniu się z zakonem krzyżackim założył tutaj osadę "Libau". Nazwa "Liepāja" weszła do powszechnego użycia po 1560. W 1625 r. książę Kurlandii i Semigalii Fryderyk Kettler nadał osadzie prawa miejskie, potwierdzone przez króla Polski Zygmunta III Wazę w 1626 r. Od II rozbioru Polski w 1793 r. był to jedyny port I Rzeczypospolitej. Podczas Powstania kościuszkowskiego wybuchło tu Powstanie kurlandzkie.
W roku 1795, po upadku księstwa Kurlandii w wyniku III rozbioru Polski, Lipawa została przyłączona do Cesarstwa Rosyjskiego. W czasie powstania styczniowego, tą drogą sprowadzano uzbrojenie dla powstańców (m.in. sztucery z Belgii). W XIX wieku miasto szybko rozwijało się jako główny bałtycki port Rosji, a na początku XX stało się miejscem, z którego wielu obywateli rosyjskich udawało się na emigrację do Stanów Zjednoczonych. W 1876 r. doprowadzono tutaj kolej, dzięki czemu jeszcze bardziej rozwinął się port, zdolny przyjmować towary z całej Rosji. W 1900 r. 7% rosyjskiego eksportu przypadało na port w Lipawie.
W ostatniej dekadzie XIX w. na północ od Lipawy wzniesiono port Aleksandra III – wojenny port Floty Bałtyckiej, miasteczko wojskowe i fortyfikacje. Jego budowniczym był pułkownik (potem generał) Iwan Alfred MacDonald (absolwent kaliskiego Gimnazjum Filologicznego).
Podczas I wojny światowej Lipawa była okupowana przez Niemcy. Po zakończeniu wojny i ogłoszeniu niepodległości przez Łotwę przez 6 miesięcy miasto pełniło funkcję tymczasowej stolicy. Tymczasowy rząd niepodległej Łotwy, kierowany przez Karlisa Ulmanisa, musiał bowiem w grudniu 1918 r. ewakuować się z Rygi w obliczu ofensywy Armii Czerwonej. Lipawa była jedynym większym miastem Łotwy, które w toku tej ofensywy nie zostało opanowane przez bolszewików. Na początku r. 1919 łotewski rząd, ochraniany przez Bałtycką Landeswehrę i popierany przez Ententę, miał pod kontrolą jedynie Lipawę oraz sąsiednie powiaty Grobiņa i Aizpute. Stąd w marcu 1919 r. rozpoczęta została kontrofensywa Bałtyckiej Landeswehry. 
2 listopada 1920 podpisano w Lipawie umowę o rozejmie i preliminariach pokoju w Rydze.
W 1940 r. Lipawę włączono do ZSRR. Planując napaść na zachód Europy, w porcie zgromadzono 3/4 zapasów paliwa Floty Bałtyckiej. 22 czerwca 1941 miasto znalazło się w ogniu walk z Wehrmachtem, który zdobył Lipawę wraz ze znajdującymi się tutaj materiałami pędnymi.
Podczas II wojny światowej Lipawa uległa znacznym zniszczeniom, a terror okresu stalinowskiego sprawił, że została częściowo wyludniona, głównie przez deportacje na Syberię, ale również przez ucieczki mieszkańców miasta na zachód. Niemcy wymordowali miejscowych Żydów w 1941 r.
Podczas okupacji sowieckiej w latach 1945–1991 port w Lipawie przestał pełnić funkcje handlowe, gdyż dawny port marynarki rosyjskiej, a następnie łotewskiej został przekształcony w bazę Floty Bałtyckiej ZSRR i bazę okrętów podwodnych. Dzielnica Karosta, zamieszkiwana przez 20 tys. ludzi, stała się obszarem zamkniętym.
W 1991 r. port ponownie otwarto dla statków handlowych, zaś ostatni żołnierze sowieccy opuścili Lipawę w 1994 r. W 1997 r. na terenie Lipawy utworzono specjalną strefę ekonomiczną, która spowodowała szybki rozwój gospodarczy portu i miasta.
Gospodarka.
Port w Lipawie jest trzecim co do wielkości w kraju. Mieści się on w specjalnej strefie gospodarczej. Strefa zajmuje 37 km². Na jej terenie działa 19 spółek, w tym największa: zakłady metalurgiczne "Liepājas metalurgs". W porcie przeładowuje się głównie drobnicę, drewno i ładunki metalowe. Lipawa posiada połączenia promowe z Karlshamn w Szwecji i Rostockiem. Znajduje się tutaj również międzynarodowy port lotniczy.
Transport.
Tramwaje.
Lipawa jest najmniejszym łotewskim miastem posiadającym komunikację tramwajową (sieci tramwajowe posiadają jeszcze Ryga i Dyneburg). Sieć została uruchomiona w 1898. Od początku tramwaje kursują po torach o prześwicie 1000 mm. Szczytowym okresem rozwoju było lato 1972 kiedy długość sieci wynosiła 16 km. Wówczas to w czerwcu otwarto przedłużenie linii na południe oraz w październiku zlikwidowano linię nr 2. Od tej pory w Lipawie istnieje tylko jedna linia łącząca pętle Brîvîbas iela (na północy) z Centrâlkapi (na południowym wschodzie). Sieć lipawska jest całkowicie dwutorowa. Tabor stanowią wyłącznie tramwaje Tatra KT4.
Turystyka.
W Lipawie znajduje się wiele zabytków architektury, sztuki i kultury. Kultywowane są tutaj dawne tradycje morskie i kulturalne. Lipawa to również ośrodek edukacyjny, działa tutaj najstarsza na Łotwie orkiestra symfoniczna, odbywają się festiwale muzyki rockowej "Liepājas dzintars" („Bursztyn Lipawy”). W mieście występuje klub hokejowy i piłkarski Liepājas Metalurgs (mistrz kraju w piłce nożnej).

</doc>
<doc id="85321" url="https://pl.wikipedia.org/wiki?curid=85321" title="Fedrus">
Fedrus

Fedrus, właśc. najprawdopodobniej Gaius Iulius Phaedrus, od gr. Phaidros (ur. 15? p.n.e., zm. 50? n.e.) – poeta rzymski pochodzenia greckiego, twórca pierwszego łacińskiego zbioru bajek. Na temat życia wiemy niewiele, daty urodzin i śmierci są hipotetyczne.
Życiorys.
Wszystkie informacje dotyczące życia Fedrusa pochodzą z jego własnej twórczości i często podawane są w wątpliwość jako kreacja literacka.
Według jego własnych słów Fedrus urodził się w rzymskiej prowincji Macedonii i był rodowitym Macedończykiem (Pieria, Olimp):
W innym miejscu podaje natomiast, że ojczyzną jego jest Tracja:
W nieznanych nam okolicznościach został niewolnikiem na dworze cesarskim. Informacja ta pochodzi z tytułu jego dzieł, znajdującym się w jednym z manuskryptów z IX w. n.e. ("Codex Pithoeanus"): "Phaedri Augusti liberti fabularum aesopiarum libri" (tłum. Księgi bajek ezopowych Fedrusa wyzwoleńca cesarza). Stąd zakłada się również, iż prawdopodobnie testamentem Augusta (być może Oktawiana) został wyzwolony i otrzymał obywatelstwo rzymskie.
Dokładne daty twórczości Fedrusa pozostają nieznane". Terminus post quem" jego twórczości ustala się na rok 43 n.e., w którym Seneka wydał dzieło "O pocieszeniu do Polibiusza", w którym podaje, iż Rzymianie nie mają łacińskiego odpowiednika bajek ezopowych ("Consol.Polyb". 8,3). Pierwszy zbiór Fedrusa musiał zatem powstać po tej dacie.
Fedrus zapewne na tle swej twórczości popadł w jakiś konflikt z dworem cesarskim, zwłaszcza z prefektem pretorianów Sejanem. Oprócz problemów natury prawnej uskarżał się również na krytykę ze strony środowiska literackiego i na brak popularności. Jego imię w historii literatury antycznej pojawia się jedynie raz, w twórczości Marcjalisa ("Epigr". 3,20,5), który odwołuje się do „żartów” Fedrusa-bajkopisarza.
Twórczość.
Fedrus pisał po łacinie. Pozostawił po sobie zbiór pięciu ksiąg bajek pisanych senarem jambicznym. Utwory w części stanowią łacińską wersję bajek Ezopa, w większości jednak są oryginalnymi dziełami Fedrusa.
Ocalały zbiór bajek Fedrusa liczy 123 utwory i jest zgodnie uznawany za niekompletny. Z tej liczby 93 bajki znaleźć można w rękopisach istniejących do naszych czasów, dodatkowe 30 natomiast znajduje się w tzw. "Appendix Perottina", antologii bajek Ezopa, Awiana i Fedrusa sporządzonej w XV wieku przez Niccolo Perottiego. Korzystał on z rękopisu nam nieznanego, który to rękopis był najwyraźniej bardziej kompletny niż inne.
Budowa bajek.
Budowę fabuły bajek Fedrusa można sprowadzić do prostego schematu, w którym wynik spotkania i starcia pomiędzy bohaterami utworu zależy od rozkładu sił (fizycznych i/lub intelektualnych) pomiędzy bohaterami. W zbiorze znajdują się utwory bardzo krótkie (min. 4 wersy), jak i bardzo długie (ponad 50 wersów). Większość opatrzona jest mottem lub morałem na początku ("promythium") lub na końcu utworu ("epimythium"). Poszczególne księgi zaczynały się osobistym prologiem i/lub dedykacją, a kończyły epilogiem (część zaginęła).
Poniżej znajduje się przykładowa bajka z opisem budowy:
Manuskrypty.
Znana jest jedynie niewielka liczba rękopisów z dziełami Fedrusa. Współczesny zbiór przekazuje utwory z manuskryptów:
Codex Pithoeanus (Pierpont Morgan M 906).
Opublikowany w 1596 r. przez Petrusa Pithoeusa (Pierre Pithou), zawiera pięć ksiąg. Rękopis ten pochodzi z wieku IX, pisany jest karolińską minuskułą bez podziału na wersy i stanowi podstawę wszystkich współczesnych wydań krytycznych.
Codex (Sancti Remigii) Remensis (Reims).
To kodeks bliźniaczo podobny do kodeksu P. Zginął w pożarze klasztoru w roku 1774.
P. Danielis Schedae "(cartula") (Watykan, Codex Reg.Lat. 1616).
Zachowany manuskrypt, znany także jako "Fragmenta Vaticana", pochodzi z przełomu IX i X w. z biblioteki w St.-Benoit-sur-Loire we Francji. "Cartula" zawiera 8 bajek z księgi 1., spisanych w wersach z nowymi tytułami, różniącymi się od tytułów w manuskrypcie P.
Codex Perottinus ("Codex Neapolitanus" IV F 58).
To manuskrypt Nicolai Perotti’ego, biskupa Siponto (Włochy), zawiera 32 bajki z ksiąg 2–5 (2,6–epilog; 3,1–8. 10–19; 4,21–23. 25–26; 5,1–5) wraz z 32 wcześniej nieznanymi utworami przypisywanymi Fedrusowi, które znane są dziś jako zbiór pod nazwą "Appendix Perottina".
Recepcja.
Od IX w. n.e. zbiór Fedrusa popadł w zapomnienie i został zastąpiony prozatorskimi wersjami, które przetrwały do dzisiejszych czasów pod nazwą Romulus, i które cieszyły się ogromną popularnością. Trudno zatem w przypadku Fedrusa mówić o prostej recepcji, jednak lista autorów, którzy tworzyli podobne bajki lub nawet utwory o tej samej treści rozciąga się poprzez całą nowożytność. Do najbardziej znanych autorów należą La Fontaine, Goethe i Kryłow. W średniowiecznej Francji przekłady utworów Fedrusa znajdowały się w zbiorach bajek nazywanych "isopet".
W Polsce na Fedrusie (i innych bajkopisarzach antycznych) wzorowali się też Biernat z Lublina, Stanisław Trembecki, Franciszek Dionizy Kniaźnin, Adam Mickiewicz czy nawet Henryk Sienkiewicz.

</doc>
<doc id="85322" url="https://pl.wikipedia.org/wiki?curid=85322" title="Kirysek pstry">
Kirysek pstry

Kirysek pstry, kirysek srokaty ("Corydoras paleatus") – gatunek niewielkiej, słodkowodnej i stadnej ryby sumokształtnej z rodziny kiryskowatych (Callichthyidae), jeden z pierwszych gatunków wprowadzonych do hodowli akwarystycznych.
Występowanie.
Południowo-wschodnia Brazylia w dorzeczu La Platy.
Charakterystyka.
Niewielka ryba koloru szarego, z ciemniejszymi plamami na grzbiecie. Trzy pary wąsików przy otworze gębowym.
Długość ciała dorosłego osobnika zwykle nie przekracza w warunkach hodowlanych 7 cm.
Dymorfizm płciowy.
Samice są zwykle większe i pełniejsze.
Warunki hodowlane.
Ryba żyjąca stadnie (powyżej 6 osobników). Od czasu do czasu podpływa do powierzchni, aby zaczerpnąć powietrza (oddycha dodatkowo przez jelita). Jest przystosowana do życia w warunkach deficytu tlenowego. Nie jest agresywna, zalecana do akwarium wielogatunkowego, czyści dno akwarium z resztek pożywienia. Na dnie nie należy umieszczać ostrego żwiru, gdyż może dojść do uszkodzenia delikatnych wąsików.
Rozmnażanie.
Ryba jajorodna. Przed tarłem ryby powinny być karmione obficie dobrym pokarmem. Można je zachęcić podmieniając znaczną część wody na chłodniejszą. Tarło poprzedza gonitwa ryb w zbiorniku. Kiryski zazwyczaj nie zjadają ikry, jednak podczas energicznego pływania mogą ją uszkodzić. Ikra jest zazwyczaj składana na kamieniach, szybie akwarium lub roślinach. Jest bardzo delikatna i często gnije. Aby temu zapobiec wodę należy odkazić trypaflawiną lub specjalnym preparatem. Młode należy karmić drobnym planktonem, a następnie siekanymi doniczkowcami lub rurecznikami. Dobrze karmione osiągają dojrzałość płciową po 12 miesiącach.

</doc>
<doc id="85323" url="https://pl.wikipedia.org/wiki?curid=85323" title="Joanna Chmielewska">
Joanna Chmielewska

Joanna Chmielewska, właściwie Irena Barbara Kuhn z domu Becker (ur. 2 kwietnia 1932 w Warszawie, zm. 7 października 2013 tamże) – polska architektka, autorka popularnych powieści sensacyjnych, kryminalnych, komedii obyczajowych, a także książek dla dzieci i młodzieży.
Jej książki zostały przetłumaczone na co najmniej osiem języków.
Życiorys.
Najwcześniejsze dzieciństwo pisarka spędziła w Grójcu i Warszawie. Jako dziecko wiele czytała i w bardzo młodym wieku marzyła o napisaniu powieści. Najpierw uczyła się w szkole powszechnej. W 1943 roku została oddana do internatu u Sióstr Zmartwychwstanek na warszawskim Żoliborzu. Następnie uczęszczała do gimnazjum, a później wraz rodzicami wyprowadziła się na jakiś czas do Bytomia, skąd powróciła do Grójca. Okazało się, że jest w jednej klasie ze swoją dawną koleżanką, Janką (późniejszą absolwentką historii na Uniwersytecie Warszawskim), z którą teraz mogła się zaprzyjaźnić. Osoba ta stała się pierwowzorem postaci w kilku powieściach Chmielewskiej, podobnie jak członkowie rodziny pisarki. Również jedna z nauczycielek została opisana w jednym z utworów – "Zwyczajnym życiu".
Rodzina Chmielewskiej pragnęła, żeby została lekarką, jednak w liceum młodą Chmielewską zaczęła interesować architektura i ten kierunek studiów wybrała. W czasach szkoły średniej poznała swojego przyszłego męża, Stanisława. Wcześnie zaszła w ciążę i wzięła ślub. Studia zaczęła jako mężatka, a wkrótce (w 1951 roku) urodziła pierwszego syna.
Ukończyła studia na Wydziale Architektury Politechniki Warszawskiej, uzyskując tytuł inżyniera architekta. Pracowała m.in. w Samodzielnej Pracowni Architektoniczno-Budowlanej „Blok”, w Energoprojekcie, w Biurze Projektów „Stolica”. Brała udział w budowie Domu Chłopa. Tematyka związana z pracą z tego okresu pojawiała się później w jej powieściach.
Debiutowała w 1958 na łamach czasopisma „Kultura i Życie” jako prozaik. Przez pewien czas pisała w „Kulturze i Sztuce” na tematy związane z architekturą wnętrz. W 1964 miał miejsce debiut książkowy – wydała sensacyjną powieść "Klin". Od 1970 zajmowała się wyłącznie twórczością literacką. Łączny nakład jej powieści w Polsce przekroczył 6 mln egzemplarzy, a w Rosji – gdzie uważana była za najpoczytniejszą pisarkę zagraniczną – 8 mln. Jej książki tłumaczono na języki obce 107 razy.
3 maja 2004 została odznaczona Krzyżem Oficerskim Orderu Odrodzenia Polski.
Życie prywatne.
Miała dwóch synów: Jerzego (ur. 1951) i Stanisława Roberta (ur. 1956, używa głównie imienia Robert).
Zmarła 7 października 2013 w Warszawie. Została pochowana 14 października 2013 na warszawskich Powązkach (kw. H rząd 5 grób 20).
Ekranizacje.
Powstało kilka ekranizacji filmowych, opartych na jej książkach. Były to:

</doc>
<doc id="85324" url="https://pl.wikipedia.org/wiki?curid=85324" title="Pierre Larousse">
Pierre Larousse

Pierre Athanase Larousse (ur. 23 października 1817 w Toucy, zm. 3 stycznia 1875 w Paryżu) – francuski pisarz, gramatyk, leksykograf i wydawca.
Życiorys.
W wieku 16 lat otrzymał stypendium w szkole nauczycielskiej w Wersalu, po czym od 1837 uczył w szkole podstawowej w Toucy, w której zniechęcił się do archaicznych metod nauczania. W 1840 przeprowadził się do Paryża, gdzie nauczał według własnych metod w prywatnej szkole i gdzie poznał swoją przyszłą żonę, Suzanne Caubel. Razem opracowali kurs francuskiego dla dzieci.
W 1851 Larousse poznał Augustina Boyer, innego rozczarowanego nauczyciela. Wspólnie założyli księgarnię i wydawnictwo "Librairie Larousse et Boyer", wydając wiele podręczników szkolnych dla dzieci, uważanych wtedy za nowatorskie, a także podręczników metodyki dla nauczycieli. We wszystkich kładli nacisk na kreatywność i niezależność intelektualną dzieci.
W 1857 opublikowali słownik języka francuskiego, który był dopiero wstępem do monumentalnej pracy, 15-tomowego słownika encyklopedycznego "Grand dictionnaire universel du XIX siècle" (1864–1876 i suplementy w 1878 i 1887). Słownik był już kończony przez jego bratanka Jules’a Holliera – sam Larousse zmarł przedwcześnie wskutek udaru spowodowanego przepracowaniem i wyczerpaniem.
Pierre Larousse był też założycielem i redaktorem czasopism "L'école normale" i " L'émulation".
Współcześnie nazwa "Larousse" jest kojarzona przede wszystkim ze słownikami, które są rozprowadzane w wielu krajach świata i mają coroczne poprawiane i uzupełniane edycje. Samo wydawnictwo zostało zakupione w 1998 przez francuski koncern mediowy Vivendi Universal, a potem, po poniesionych przez Vivendi stratach, odsprzedane koncernowi Lagardère – co pozwoliło utrzymać wydawnictwo we francuskich rękach.
Jego "Grand dictionnaire universel du xix siècle" był umieszczony w index librorum prohibitorum dekretem z 1873 roku. 

</doc>
<doc id="85333" url="https://pl.wikipedia.org/wiki?curid=85333" title="Bolesław bytomski">
Bolesław bytomski

Bolesław bytomski (ur. ok. 1332, zm. 1354 lub 1355) – książę bytomsko-kozielski w latach 1352–1354 lub 1355, ostatni męski przedstawiciel Piastów bytomskich.
Bolesław był młodszym synem księcia bytomskiego Władysława oraz księżniczki meklemburskiej Ludgardy. Pomiędzy 1342 a 1347 rokiem, po śmierci starszego brata Kazimierza, został księciem kozielskim. W 1352 roku, po zgonie ojca, księciem bytomskim. W 1354 roku wyruszył z wyprawą króla czeskiego Karola IV do Włoch po koronę cesarską. Ne tej wyprawie w nieznanych bliżej okolicznościach zmarł przed 15 grudnia 1355 roku. Pochowany został w katedrze w Venzone (pięknie zdobiona płyta nagrobna została zniszczona dopiero podczas trzęsienia ziemi w 1976 roku, jednak została odrestaurowana). Bolesław był żonaty od 1347 roku z bogatą magnatką Małgorzatą ze Šternberka na (Morawach); w posagu otrzymał sześćdziesiąt kup groszy praskich. Z małżeństwa tego pozostały trzy córki - Elżbieta bytomska (żona księcia cieszyńskiego Przemysła I Noszaka), Eufemia bytomska (żona księcia niemodlińskiego Wacława), oraz Bolka bytomska (Bolesława), ksieni cysterek w Trzebnicy. Księstwo bytomsko-kozielskie, po śmierci Bolesława, na mocy umowy zawartej jeszcze za życia ojca Władysława, zostało podzielone pomiędzy najbliższych krewnych książąt oleśnickich i cieszyńskich.

</doc>
<doc id="85334" url="https://pl.wikipedia.org/wiki?curid=85334" title="Hans Galinsky">
Hans Galinsky

Hans Galinsky (ur. 12 maja 1909 we Wrocławiu, zm. 25 lipca 1991) – niemiecki anglista, amerykanista.
Studiował niemiecki, angielski, historię i filozofię na uniwersytecie w Heidelbergu, Wrocławiu i w Londynie. W 1938 habilitował się w Londynie na podstawie pracy "Deutsches Schrifttum der Gegenwart in der englischen Kritik der Nachkriegszeit" (1938). W 1952 został profesorem na uniwersytecie w Moguncji. Był profesorem gościnnym na uniwersytecie w Minnesocie i Michigan.
Zajmował się wpływem języka angielskiego i amerykańskiego na język niemiecki, a także przemianami literacko-kulturowymi Europy pod wpływem języka angielskiego i amerykańskiego. Zajmował się promowaniem osiągnięć niemieckiej amerykanistyki na terenie USA. Także dzięki jego wysiłkom amerykanistyka zajęła ważne miejsce na uniwersytetach niemieckich. Był współzałżycielem "Deutsche Gesellschaft für Amerikastudien".
Jego główne dzieła to:

</doc>
<doc id="85338" url="https://pl.wikipedia.org/wiki?curid=85338" title="Problem neutrin słonecznych">
Problem neutrin słonecznych

Problem neutrin słonecznych (ang. "Solar Neutrino Problem") – rozbieżność pomiędzy zmierzoną liczbą neutrin słonecznych docierających do Ziemi ze Słońca a teoretycznym modelem wnętrza Słońca. Problem pojawił się w połowie lat 60. XX wieku, a udało się go rozwiązać dopiero w roku 2002 dzięki lepszemu zrozumieniu fizyki neutrin. Wymagało to modyfikacji fizyki cząstek elementarnych.
Słońce jest naturalnym reaktorem termojądrowym produkującym hel z wodoru. Nasze obecne zrozumienie fizyki procesu syntezy helu z wodoru (tzw. reakcja proton-proton lub p-p) jest dość jasne. Dwa protony i dwa neutrony tworzą jądro helu, a wyzwalana w trakcie reakcji syntezy energia unoszona jest w postaci promieniowania gamma, energii kinetycznej powstałych cząstek i właśnie neutrin. Neutrina podróżują z jądra Słońca na Ziemię bez jakiejkolwiek zauważalnej absorpcji.
Historia problemu.
Gdy detektory neutrin stały się wystarczająco dokładne, by mierzyć strumień neutrin słonecznych, stało się jasne, że do Ziemi nie dociera tyle neutrin, ile przewiduje model Słońca. W różnych eksperymentach liczba wykrywanych neutrin wahała się pomiędzy 1/3 a 1/2 liczby neutrin przewidzianych teoretycznie. Wynikało z tego, że błędny był albo model Słońca, albo model oddziaływań neutrin. Problem ten został nazwany "problemem neutrin słonecznych".
Pierwsze próby wyjaśnienia powstałej rozbieżności zakładały, że błędny był model Słońca – przyjęto więc, że temperatura i ciśnienie wewnątrz Słońca istotnie różniły się od zakładanych. Na przykład, mniejsza liczba neutrin słonecznych odpowiada aktualnej wydajności fuzji jądrowej. Hipoteza ta sugerowała możliwość chwilowego wstrzymania (spowolnienia) procesów jądrowych. Ponieważ energia termiczna jest transportowana z jądra na powierzchnię Słońca przez tysiące lat, takie „wstrzymanie” procesów nie byłoby natychmiast zauważalne. Jednak rozwiązanie to okazało się nie do utrzymania w świetle wyników zaawansowanej heliosejsmologii. Po przestudiowaniu propagacji fal wewnątrz Słońca stało się możliwe mierzenie wewnętrznej temperatury Słońca. Otrzymane wyniki potwierdzały standardowy model budowy Słońca.
Obecnie uważa się, iż problem słonecznych neutrin leżał w niedokładnym rozumieniu właściwości neutrin. Według standardowego modelu cząstek elementarnych, są trzy rodzaje neutrin: elektronowe (produkowane w Słońcu i wykrywane przez ziemskie detektory), mionowe μ oraz neutrino taonowe τ (do tego odpowiednie antyneutrina). Jeżeli każdy z tych typów jest pozbawiony masy (w co wierzono w latach 70. XX wieku), jedno neutrino nie może zmienić typu. Jednak w latach 80. przewidziano teoretycznie, że jeżeli neutrino posiada masę, może zmienić typ na inny. W ten sposób „brakujące” neutrina słoneczne to te neutrina elektronowe, które zmieniły swój typ po drodze do Ziemi i detektorów, które nie zarejestrowały tych neutrin.
Dowód eksperymentalny na istnienie masy neutrina.
Pierwszy dowód na oscylację neutrina (w 1998 roku) otrzymano w grupie Super-Kamiokande pracującej w Japonii. Zaobserwowano przejście pomiędzy neutrinem mionowym (powstającym w wyższych warstwach atmosfery dzięki promieniowaniu kosmicznemu) na neutrino taonowe. Bardziej bezpośredni dowód powstał w 2002 roku w Sudbury Neutrino Observatory (SNO) w Kanadzie. Wykryto tam wszystkie typy neutrin docierających do Ziemi ze Słońca. Stało się także możliwe odróżnienie neutrina elektronowego od pozostałych typów. Po wnikliwej analizie statystycznej określono, że około 35% neutrin słonecznych to neutrina elektronowe. Reszta to pozostałe dwa typy. Całkowita liczba wykrytych neutrin dość dobrze zgadza się z przewidywaniami teoretycznymi na temat fizyki wnętrza Słońca. W marcu 2006 roku swe pierwsze dane opublikowała grupa badawcza eksperymentu MINOS. Potwierdzają one jeszcze dokładniej wyniki poprzednich badań. Nadal jednak istnieje pewna, chociaż coraz mniejsza, rozbieżność oczekiwań teoretycznych i wyników eksperymentów.

</doc>
<doc id="85341" url="https://pl.wikipedia.org/wiki?curid=85341" title="Andrzej Markowski">
Andrzej Markowski



</doc>
<doc id="85342" url="https://pl.wikipedia.org/wiki?curid=85342" title="Inter Mediolan">
Inter Mediolan

Inter Mediolan, Inter, właśc. F.C. Internazionale Milano – włoski klub piłkarski z siedzibą w Mediolanie.
Dziewiętnastokrotny mistrz kraju, siedmiokrotny zwycięzca Pucharu Włoch, trzykrotny triumfator Ligi Mistrzów i Pucharu Interkontynentalnego.
Pierwotna nazwa klubu brzmiała Football Club Internazionale Milano, co oznaczało, że nowo powstała drużyna będzie otwarta zarówno dla Włochów, jak i dla piłkarzy innych narodowości.
Historia klubu.
Początki klubu.
Historia Interu Mediolan jest związana z lokalnym rywalem – Milanem. Ten drugi klub powstał w 1899 roku i już na początku XX wieku zdobywał mistrzostwo Włoch. W 1908 Włoska Federacja Piłkarska wprowadziła przepis zakazujący obcokrajowcom występów w rozgrywkach mistrzowskich. Zakaz skłonił więc grupę postępowych działaczy Milanu do założenia nowego klubu. 9 marca 1908 odbyło się spotkanie na którym podjęto decyzję o utworzeniu "Football Club Internazionale Milano". Słowo „międzynarodowy” określało charakter klubu, który miał być otwarty na przedstawicieli wszystkich nacji. W 1909 Federacja uchyliła zakaz i dopuściła do gry obcokrajowców. Pierwszym kapitanem zespołu został Szwajcar – Hernst Manktl, a prezesem nowo powstałego klubu wybrano Giovaniego Paramithiottiego.
Pierwsze mistrzostwo Inter zdobył już w 1910 roku – grającym trenerem był wówczas Virgilio Fossati. W kilku następnych latach Inter nie zdołał przebić się do finałowych rozgrywek. Do 1928 roku we Włoszech nie było wspólnej ligi – zespoły rywalizowały w rozgrywkach lokalnych i dopiero najlepsi grali między sobą o mistrzostwo kraju. Inter dwukrotnie wygrywał grupę regionalną, ale zdobycie drugiego mistrzostwa kraju uniemożliwiła mu I wojna światowa. Cel udało się jednak osiągnąć w 1920 roku.
Zmiana nazwy.
Po wojnie we Włoszech do władzy doszli faszyści pod wodzą Benita Mussoliniego, którym zaczął przeszkadzać charakter Interu, a konkretnie przymiotnik „międzynarodowy” w nazwie, który w dwudziestoleciu międzywojennym kojarzył się z komunizmem. Inter musiał więc połączyć się z innym mediolańskim klubem US Milanese – ta efemeryda występowała od 1929 roku jako Ambrosiana lub Ambrosiana-Inter. Nazwa pochodziła od świętego Ambrożego – byłego biskupa i patrona Mediolanu. Trzeci tytuł mistrzowski (pierwszy w Serie A) klub wywalczył w 1930 roku. W zespole debiutował wówczas jeden z najwybitniejszych włoskich piłkarzy – Giuseppe Meazza.
W latach 30. zawodnicy klubu prezentowali wysoką formę, ale trzykrotnie stawał im na drodze Juventus F.C. – to właśnie w tamtych latach miały początek słynne derby Włoch między Juventusem i Interem. Meazza bił strzeleckie rekordy, jednak nie zdobywał złotych medali w Serie A. Inter zdobył mistrzostwo ponownie w 1938 i 1940 roku. Ligowe triumfy przedzielił też zdobyty po raz pierwszy w historii klubu Puchar Włoch.
Po wojnie.
Do oryginalnej nazwy klub wrócił w 1942 roku, lecz po wojnie na drużynę mówiono już po prostu Inter. "Nerazzurri" wciąż byli w czołówce Serie A, ale na drodze stawał im Juventus albo Milan. Wreszcie w latach 1953–1954 Inter po raz pierwszy zdobył dwa tytuły z rzędu. Zespół prowadził wówczas Alfredo Foni, a grali w nim m.in. świetny bramkarz Giorgio „Kamikaze” Ghezzi, szwedzki lewoskrzydłowy Lennart Skoglund, a w ataku szalał Węgier István Nyers. Niestety, w następnych pięciu sezonach Inter nie stanowił już większego zagrożenia dla Juventusu.
Era wielkiego Interu.
W 1960 roku do Mediolanu przeniósł się z Barcelony trener Helenio Herrera, który został twórcą największych sukcesów Interu. W 1961 roku ściągnął za sobą Hiszpana Luisa Suáreza – jednego z najlepszych wówczas piłkarzy świata.
Pierwszy tytuł z „Nerazzurri” Herrera zdobył w 1963 roku – mistrzostwo Włoch dało im przepustkę do Pucharu Europy Mistrzów Krajowych. Rozgrywki po raz pierwszy odbyły się w sezonie 1955/1956, więc Inter z Herrerą dopiero w nich debiutował. Nie był to jednak pierwszy występ w europejskich pucharach – Inter czterokrotnie już brał udział w Pucharze Miast Targowych (późniejszy Puchar UEFA), raz doszedł nawet do półfinału tych rozgrywek.
W sezonie 1963/64 Inter w Pucharze Mistrzów wyeliminował kolejno Everton F.C., AS Monaco, FK Partizan, a w półfinale Borussię Dortmund. W finale pokonał 3:1 Real Madryt, który wygrał pięć pierwszych edycji Pucharu Europy. Styl Interu określało się jako nowoczesny i skuteczny. Słynne "catenaccio", czyli "rygiel" – defensywne ustawienie zespołu nastawione na kontratak przyniosło Interowi największe sukcesy w historii klubu. "Nerazzurri" co prawda nie zdobyli mistrzostwa Włoch – zajęli pierwsze miejsce w tabeli ex-aequo z Bologną, ale dodatkowy mecz – dziesięć dni po finale z Realem przegrali 0:2. Inter triumfował za to w Pucharze Interkontynentalnym. Rywalizacja z CA Independiente zakończyła się dopiero w trzecim, decydującym meczu na neutralnym stadionie w Madrycie. Inter wygrał 1:0.
Finał Pucharu Mistrzów 1964
Na lata 1964–1965 przypada najlepszy jak dotąd okres w dziejach klubu. Inter wywalczył swój dziewiąty tytuł mistrza Włoch, ponownie zdobył PEMK oraz Puchar Interkontynentalny. Mógł uzyskać nawet jedno trofeum więcej, ale w finale Pucharu Włoch przegrał w Rzymie z Juventusem 0:1. W sezonie Serie A 1964/1965 Inter przegrał tylko dwa mecze i wyprzedził Milan o trzy punkty.
W finale rozgrywek europejskich dokładnie rok po zwycięstwie nad Realem, "Nerazzurri" pokonali 1:0 Benficę na własnym stadionie - San Siro. W finale Pucharu Interkontynentalnego, Inter po raz drugi wygrał z Independiente.
W 1966 roku Inter zdobył dziesiąte mistrzostwo Włoch i uzyskał prawo do noszenia na koszulkach złotej gwiazdki (patrz: scudetto). W Pucharze Europy mediolańczycy odpadli w półfinale po potyczkach z Realem. W kolejnych latach mediolańczycy nie wrócili już na szczyt. W sezonie 1966/1967 mistrzostwo Włoch przegrali o punkt z Juventusem. Zresztą na własne życzenie, bo w ostatniej kolejce ulegli 0:1 na wyjeździe przeciętnej Mantovie. Inter do końca walczył teraz o Puchar Europy – w ćwierćfinale wziął rewanż na Realu i wyeliminował „Królewskich”, wygrywając 2:0 na Santiago Bernabeu. W finale w Lizbonie czarno-niebiescy wygrywali z Celtikiem 1:0 po bramce Sandra Mazzoli z karnego już w siódmej minucie, ale późniejsza taktyka „catenaccio” nie zdołała powstrzymać Szkotów, którzy strzelili dwa gole.
Finał Pucharu Mistrzów 1967
Upadek z piedestału.
 W 1968 roku Herrera zamienił Inter na AS Romę, odszedł prezes Angelo Moratti i dominacja "Nerazzurrich" definitywnie się skończyła. Zespół prowadzi Alfredo Foni, po Nim pojawił się kolejny Herrera – Heriberto (niespokrewniony z Helenio), którego jako trenera zastąpił Giovanni Invernizzi, który w 1971 roku wprowadził Interem na szczyt ligowej tabeli.. W zespole wciąż grali Jair, Mazzola i fenomenalny obrońca Giacinto Facchetti, którzy rok później doprowadzili Inter do kolejnego finału Pucharu Europy. 31 maja 1972 roku na stadionie w Rotterdamie mediolańczyków pokonał jednak AFC Ajax z genialnym Johannem Cruyffem, który zdobył oba gole. Przez kolejnych osiem sezonów „Nerazzurri” ani razu nie zakończyli sezonu na podium Serie A, a na kolejny finał europejskich rozgrywek czekali osiemnaście lat.
Tytuł po dziewięciu latach.
W sezonie 1976/1977 "Nerazzurri" doszli do finału Pucharu Włoch, w którym przegrali 0:2 z lokalnym rywalem, Milanem. Rok później, szczęście się jednak odwróciło i to już Inter zdobył jednak swój drugi puchar, po zwycięstwie 2:1 z SSC Napoli. Dwa lata później, w 1980 roku, klub zdobył dwunaste mistrzostwo Włoch, a w 1982 dwuletniej przerwie „Nerazzurri” odzyskał krajowy puchar. Wielki sukces odniosło też pięciu piłkarzy Interu, którzy z reprezentacją Włoch zdobyli w 1982 roku mistrzostwo świata. Byli to Alessandro Altobelli, Ivano Bordon, Giampero Marini, Gabriele Oriali i młodziutki Giuseppe Bergomi, który w momencie triumfu miał zaledwie 19 lat. Po krótkim okresie dominacji Inter znów wpadł w dołek. Do Torino odszedł trener Eugenio Bersellini, a w następnych sezonach klub zmieniał szkoleniowców aż pięć razy. W połowie lat osiemdziesiątych, klub dwukrotnie dotarł do półfinału Pucharu UEFA, w obu podejściach przegrywając z madryckim Realem. Ogromne aspirację Interu nie mogły zostać w pełni zrealizowane, pomimo sporych wydatków na wzmocnienia - transfery Hansiego Mullera, Ludo Coecka, Liama Bradiego czy Karl-Heinz Rummenigge nie przyniosły stabilizacji, a gra klubu pozostawiała wiele do życzenia.
Przełom nastąpił w 1986 roku, gdy trenerem Interu został Giovanni Trapattoni, ojciec sukcesów Juventusu w latach 70 i 80. Przed nowym szkoleniowcem postawiono zadanie - odbudować utraconą chwałę Interu. W pierwszych dwóch sezonach znacznego postępu nie odnotowano, ale wraz ze wzmoncnieniem zespołu przez dwóch Niemców - Lothara Matthaeusa i Andreasa Brehme, gra Interu znacząco się poprawiła. Klub zdominował rozgrywki Serie A 1988/1989, wyprzedzając drugie w tabeli Neapol o 11 punktów. Trzynaste mistrzostwo Włoch zostało wywalczone w wielkim stylu! 
W latach 90. Inter wkraczał z ogromnymi ambicjami – miał w składzie Matthaeusa, który był wówczas jednym z najlepszych pomocników na świecie, a niemieckie trio dopełnili obrońca Andreas Brehme i napastnik Jürgen Klinsmann. Świetna ligowa postawa nie przełożyła się na sukces w europejskich pucharach. W sezonie 1989/90, po dziewięciu latach, "Nerazzurri" wrócili do rywalizacji o Pucharu Europy. Występ okazał się całkowitą kompromitacją - Inter już w pierwszej rudzie odpadł w dwumeczu ze szwedzkim Malmoe, prowadzonym przez późniejszego trenera klubu Roya Hodgsona.
Powrót do Europy.
W Serie A w sezonach 1989/90 i 1990/91 mediolańczycy zajmowali trzecie miejsce, ale za to znów wygrywali w Europie. W 1991 roku – po raz pierwszy w historii klubu – zdobyli Puchar UEFA. Wyeliminowanie Rapidu Wiedeń, Aston Villi, Atalanty Bergamo, Partizana Belgrad i Sporting CP, dało przepustkę do finałowego starcia z AS Roma. Pierwsze spotkanie finałowego dwumeczu zostało rozegrane na San Siro. Inter zwyciężył to spotkanie (2-0) bramkami Lothara Matthaeusa i Nicoli Bertiego. Rewanżowa porażka (0-1) nic w tej rywalizacji nie zmieniła i to Inter mógł cieszyć się z Pucharu.
W późniejszych latach drużyna znów grała w kratkę, czego skutkiem rekordy zmian na stanowisku trenera. W ciągu trzynastu lat takich roszad było aż 18, a mimo to zespół grał źle – sezon 1993/1994 Inter zakończył dopiero na trzynastym miejscu, najgorszym w historii klubu. Na nic zdały się ogromne wzmocnienia poczynione przez klub. Kosztowne transfery Darko Pancewa, Matthiasa Sammera, Igor Szalimowa czy Dennisa Bergkampa nie przełożyły się na wyniki klubu. Największe nadzieje pokładano w Holendrze Bergkampie, którego talent nie mógł błyszczeć pełnym blaskiem, głównie ze względu na problemy z aklimatyzacją i kłótnie z klubowym kolegą Rubenem Sosą. Pomimo fatalnego sezonu ligowego, klubowi udało się za zdobyć po raz drugi Puchar UEFA. W finałowym dwumeczu "Nerazzurri" pokonali Austrię Salzburg (2-0), do czego przyczyniły się golę Nicoli Bertiego i Wima Jonka.
Era Massimo Morattiego.
W lidze nastały chude lata dla Interu. Największa zmiana nastąpiła w 1995 roku – prezydenta Ernesto Pellegriniego (szefował od 1984 roku) zastąpił Massimo Moratti – syn Angelo, który prezesował Interowi w czasach wielkiej ery lat 60. Młodszy z klanu Morattich dał się poznać w kolejnych latach z dwóch stron – jako najbardziej rozrzutny prezydent europejskich klubów oraz jako najbardziej niecierpliwy. Za brak wyników po wydaniu setek milionów euro płacili trenerzy, których Moratti zmieniał jak rękawiczki.
1995-2000.
Massimo Moratti jak najszybciej chciał nawiązać do sukcesów ojca z lat 60, więc jak najszybciej zacząć wzmacniać klubu. Już w pierwszym oknie wydał na transfery 30 mln euro, a wśród nowych zawodników pojawili się m.in. Paul Ince, Roberto Carlos czy Javier Zanetti. W następnym roku do klubu dołączył Diego Simeone, Ivan Zamorano czy Youri Djorkaeff, a klub osiągnął finał Pucharu UEFA, który przegrał z Schalke 04. Po obu finałowych spotkaniach był remis (1-1), ale to Niemcy lepiej wykonywali jedenastki i to oni sięgnęli po puchar. Sezon 1997/98 Inter rozpoczynał z ogromnymi aspiracjami. Nowym trenerem klubu został Luigi Simoni, a w letnim okienku transferowym za kwotę 27 mln euro do klubu dołączył - najlepszy piłkarz świata - Brazylijczyk Ronaldo. Transfer ten wywołał ogromne pobudzenie wśród kibiców, a sam właściciel był pewny, że wreszcie znalazł brakujący element, który zapewni klubowi lata chwały. Marzenia o "Scudetto" były bardzo bliskie zrealizowania już w pierwszym sezonie. Inter zajął drugie miejsce w lidze, za Juventusem, a o mistrzostwie zadecydowało kwietniowe spotkanie rozegrane w Turynie. Najważniejszym momentem spotkania była kontrowersyjna decyzja sędziego Piero Ceccariniego o nie przyznaniu rzutu karnego dla Interu po starciu Ronaldo z Iuliano. Sędzia zarządziła przywilej gry, akcja przeniosła się przed pole karne Inter, gdzie po interwencji Aarona Wintera sędzia przyznał rzut karny dla Turyńczyków. Gianluca Pagliuca obronił uderzenie Alessandro Del Piero, ale mimo starań to Juventus wygrał to spotkania (1-0). Po tym spotkaniu "Mediolańczycy" opadli z sił, ostatecznie kończąc sezon na drugim miejscu, premiowanym grą w Lidze Mistrzów.
Przed sezonem 1998/99 do klubu dołączyła legenda calcio Roberto Baggio, ale sam sezon był rozczarowujący. Inter był prowadzony w tym sezonie przez czterech trenerów, ale żaden z nich nie potrafił przezwyciężyć kryzysu. Największym zmartwieniem była kontuzją Ronaldo, która wykluczyła go z gry na kilka miesięcy. Pozbawieni Brazylijczyka, bezbarwni "Nerazzurri" zakończyli sezon ligowy na 8. miejscu w Serie A, z rozgrywek Ligi Mistrzów odpadając w ćwierćfinale po spotkaniach z Manchesterem United.
Przed sezonem 1999/00 Inter pobił rekord transferowy kupując z Lazio Rzym Christiana Vieriego za 49 mln euro, a zimą dołożyli jeszcze Clarenca Seedorfa i Kolumbijczyka Ivana Cordobę. Nowy trenerem został mianowany Marcelo Lippi, ojciec współczesnych sukcesów Juventusu Turyn. Gra Interu wciąż była daleka od ideału, a wymarzony atak Ronaldo - Vieri, rozegrał ze soba tylko kilka spotkań, wskutek zerwania przez Brazylijczyka więzadła krzyżowego w kolanie. Jego powrót miał miejsce w finałowym spotkaniu Pucharu Włoch przeciwko Lazio, ale po kilku minutach gry, nieatakowany przez obrońców padł na murawę, po raz drugi zerwając więzadło. Inter przegrał finał krajowego pucharu, w Serie A ulokował się czwartym miejscu, dającym możliwość gry w kwalifikacjach do Ligi Mistrzów.
Potrójna korona, sezon 2009/2010.
Przed rozpoczęciem sezonu 2009/2010 Inter był aktywny w okienku transferowym. Nowymi nabytkami zostali: Wesley Sneijder, Diego Milito, Lúcio, Thiago Motta i Samuel Eto’o. Z klubu odeszli m.in. Zlatan Ibrahimović, Julio Ricardo Cruz, Maxwell, Hernan Crespo i Luís Figo. Sezon "Nerazzurri" rozpoczęli 8 sierpnia od przegranej (2:1) z S.S. Lazio w Superpucharze na Arenie Olimpijskiej w Pekinie. Rozgrywki ligowe zainaugurowali 23 sierpnia remisem 1:1 z AS Bari na Giuseppe Meazza. W następnej kolejce fani Interu mogli już mieć powody do zadowolenia. "Czarno-niebiescy" pokonali wtedy słabo grający A.C. Milan 4:0. Pierwszą porażkę w lidze podopieczni Inter zaliczyli 26 września w Genui przegrywając z Sampdorią 1:0. Z grupy w Lidze Mistrzów, Inter wyszedł z drugiego miejsca ustępując Barcelonie i wyprzedzając Rubin Kazań i Dynamo Kijów.
"Nerazzurri" awansowali dalej, pokonując w dwumeczu Chelsea (3-1), później w ćwierćfinale wyeliminowali CSKA Moskwa wygrywając dwa razy (1:0). Przeciwnikiem stojącym na drodze do upragnionego finału była FC Barcelona. W pierwszym meczu półfinałowym zawodnicy Interu na własnym stadionie pokonali wygrali (3-1) po bramkach Wesley Sneijdera, Maicona i Diega Milito. Rewanże spotkanie Inter przegrał (0-1), ale mimo to utrzymał jednobramkową przewagę z pierwszego spotkania. Okoliczności tego dwumeczu rozbudzają emocję kibiców do dziś. Kilka dni przed pierwszym spotkaniem, na Islandii wybuchł wulkan Eyjafjallajökull, który ograniczył ruch lotniczy w Europie, zmusiło to, drużynę FC Barcelony do dotarcia do Mediolanu na pierwsze spotkanie autokarem.
5 maja 2010 po zwycięstwie nad AS Romą w finale Pucharu Włoch, Inter mógł świętować swój pierwszy tytuł w tym sezonie.
16 maja 2010 Inter zdobył Scudetto w ostatniej kolejce po wyjazdowej wygranej ze Sieną (1:0). "Nerrazzuri" zdobyli 82 punkty 24 zwycięstwami, 10 remisami i 4 porażkami (wszystkie na wyjeździe) i wyprzedzili Romę różnicą dwóch punktów. Był to drugi i ostatni sezon Interu z José Mourinho. 10 czerwca 2010 nowym trenerem Interu został ogłoszony Rafa Benítez.
Finał Ligi Mistrzów 2010.
Mecz finałowy został rozegrany 22 maja 2010 na Estadio Santiago Bernabéu w Madrycie. Obiekt ten gościł decydujący mecz rozgrywek Ligi Mistrzów UEFA (wcześniej Pucharu Europy Mistrzów Klubowych) po raz czwarty. Pierwszy raz zwycięzca tych rozgrywek został wyłoniony w sobotę (dotychczas spotkania finałowe rozgrywano w środy).
Lata po Mourinho.
Sezon 2010/2011.
Wkrótce po zwycięstwie nad Bayernem Jose Mourinho postanowił opuścić klub i związać się z Realem Madryt do czego doszło 28 maja 2010 r. Na jego następcę wybrano pozostającego bez zajęcia Rafaela Beníteza, który podpisał z Interem dwuletni kontrakt. 21 sierpnia Nerazzurri w finale Superpucharu Włoch ograli 3:1 Romę i zdobyli tym samym czwarte trofeum w jednym roku. 27 sierpnia w meczu o Superpuchar Europy Inter został zatrzymany przez Atlético Madryt, które w Monaco odniosło zwycięstwo pokonując zdobywcę Pucharu Ligi Mistrzów 2:0. Porażka w tym spotkaniu rozwiała marzenia o powtórzeniu ubiegłorocznego osiągnięcia FC Barcelony, która zdobyła 6 trofeów w trakcie jednego roku. W grudniu 2010 r. Inter obsunął się na 6 pozycję w Serie A przegrywając z Milanem, Chievo i Lazio w lidze oraz ulegając Tottenhamowi w rywalizacji grupowej Ligi Mistrzów. Pomimo tych niepowodzeń "Nerazzurri" zdobyli po zwycięstwie nad TP Mazembe Klubowe Mistrzostwo Świata. Jednakże sukces w KMŚ nie uratował Beníteza, który 23 grudnia 2010 r. został zwolniony. Na jego miejsce zatrudniono Leonardo. W czasie zimowego okienka transferowego Inter pozyskał: Andreę Ranocchię, Juana Jesusa, Giampaolo Pazziniego, Philippe Coutinho i Yuto Nagatomo. Początek pracy Brazylijczyka był obiecujący ponieważ zespół odniósł serię 5 zwycięstw z rzędu zakończonych porażką z Udinese. Na właściwe tory udało się powrócić Nerazzurrim w meczu z Palermo, choć do połowy to Sycylijczycy prowadzili 2:0, ale właśnie wtedy pokazał swój kunszt debiutujący Pazzini strzelając dwie bramki i wywalczając rzut karny. Ogółem w pierwszych 13 meczach pod wodzą Leonardo zespół zdobył 33 punkty co jest rekordowym osiągnięciem we Włoszech. W 1/8 Ligi Mistrzów Mediolańczycy zmierzyli się z Bayernem Monachium. Po pierwszym meczu przegranym na Guiseppe Meazza 0:1 "Il Biscione" zdołali się podnieść i wygrać w Monachium 3:2. 2 kwietnia ponowna porażka z Milanem pozbawiła "Nerazzurrich" złudzeń o kolejnym scudetto. W ćwierćfinale Champions League zespół trafił na świetnie wtedy dysponowane Schalke, które wygrało dwukrotnie 5:2 i 2:1 z "La Beneamata". Sezon 2010/11 Inter zakończył na drugim miejscu w Serie A oraz zwycięstwie w finale Pucharu Włoch z Palermo 3:1.
Sezon 2011/2012.
Przed sezonem 2011/12 Massimo Moratti mając na uwadze zasady finansowego fair-play zdecydował się przyjąć ofertę Anży Machaczkała i wyraził zgodę na transfer Samuela Eto’o do Rosji. Zimą odszedł z klubu także Thiago Motta, który chciał odejść już znacznie wcześniej. Ostatecznie Włoch zasilił PSG. Innym pomocnikiem, który odszedł z drużyny był Sulley Muntari, który dołączył do Milanu. Po nieudanej przygodzie Rafaela Beníteza w Interze, drużynę przejął Leonardo. Mało doświadczony w pracy trenerskiej Brazylijczyk wniósł do szatni Interu dużo entuzjazmu, dzięki czemu Interowi udało się uratować sezon. Pod jego wodzą Nerazzurri zajęli drugie miejsce w Serie A i zdobyli Puchar Włoch. Wydawało się, że zostanie on w Interze, co było w planach Massimo Morattiego. On sam miał jednak inne plany i 6 dni przed rozpoczęciem okresu przygotowawczego postanowił zamienić stanowisko trenera Interu na stadnowisko dyrektora sportowego PSG. Inter musiał znaleźć nowego szkoleniowca. Następcą Brazylijczyka został Gian Piero Gasperini, którego kadencja jako trenera Interu trwała bardzo krótko. Spowodowane było to m.in. porażką w meczu o Superpuchar Włoch z Milanem 2:1 oraz fatalnym startem w Serie A. Gasperiniego zastąpił Claudio Ranieri i pod wodzą doświadczonego Włocha, Nerazzurri zaczęli w końcu wygrywać. Dobre mecze przeplatali słabymi, jednak do końca roku 2011 Inter odbudował się na tyle, że wciąż liczył się w walce o Mistrzostwo, choć jego szanse na triumf określane były znacznie niżej od szans Milanu i Juventusu. W Lidze Mistrzów Nerazzurri wywalczyli awans z grupy, lecz przeszkodą nie do przejścia okazała się w fazie pucharowej Olympique Marsylia. W 2012 roku kiedy to Inter popadł w kryzys, wszystko co zostało zbudowane na nowo rozleciało się. Najczarniejszym miesiącem był luty, ponieważ właśnie wtedy Inter przegrał wszystkie mecze w tym miesiącu, 5 spotkań z rzędu. Wówczas stało się jasne, że dni Claudio Ranieriego w Interze są policzone. Pytaniem było tylko to, kiedy i kto go zastąpi. Ostatecznie miarka przebrała się po porażce w Turynie z Juventusem i Ranieri został zwolniony. Trzecim z kolei trenerem Interu w tym sezonie został młody i niedoświadczony w pracy na takim poziomie – Andrea Stramaccioni. Stramaccioni tchnął w Inter entuzjazm i dodał do gry sporo polotu. Dzięki fantastycznej postawie Interu w meczu derbowym, w którym to zdecydowanie pokonali Milan, a także wcześniejszym meczom, w których Inter prezentował się obiecująco, Stramaccioni został zapewniony o pozostaniu w klubie na kolejny sezon.
Sezon 2012/2013.
W letnim okienku transferowym sezon 2012/13 do klubu sprowadzono Rodrigo Palacio, Matíasa Silvestre, Samira Handanovičia oraz Antonio Cassano. Zespół opuściło dwóch doświadczonych graczy (Júlio César oraz Maicon), którzy podpisali kontakty z angielskimi klubami. Ponadto z zespołem rozstał się Giampaolo Pazzini, który przeniósł się do Milanu. Zimą tego samego sezonu klub zasili Mateo Kovačić, Zdravko Kuzmanović oraz Tommaso Rocchi, natomiast sprzedani zostali Philippe Coutinho i Wesley Sneijder. Mimo tak wielu transferów i odmłodzeniu kadry Inter zajął dziewiąte miejsce z dorobkiem zaledwie 54 punktów na koncie.
Nowy właściciel, nowe otwarcie.
Czasy Mazzarriego i powrót Manciniego (2013–2016).
Sezon 2013/2014.
W sezonie 2013/14 nowym szkoleniowcem zespołu został Walter Mazzarri. Latem sprowadził on do klubu Hugo Campagnaro, Ishaka Belfodila, Mauro Icardiego oraz Rolando. Po siedmiu kolejkach Inter zajmował czwarte miejsce w tabeli, z dorobkiem 14 punktów. Zespół zaliczył 4 zwycięstwa m.in. 7:0 nad US Sassuolo, 3:0 nad Calcio Catanią czy 2:1 nad Fiorentiną. W międzyczasie dotychczasowy właściciel Interu, Massimo Moratti sprzedał akcje klubu indonezyjskiemu biznesmenowi, Erickowi Thohirowi. 43-letni Indonezyjczyk to specjalista od przejmowania klubów sportowych. Zanim przejął 70 proc. udziałów Interu, wcześniej podobne operacje przeprowadził z Washington DC United w lidze piłkarskiej USA oraz z Philadelpia 76ers w lidze koszykarzy NBA. Według włoskich mediów pakiet akcji Nerazzurrich kosztował go 100 mln euro, z czego 75 mln biznesmen zapłacił w dniu transakcji. 68-letni Moratti pozostał prezesem honorowym Interu.
Na boisku jednak Interowi nadal nie szło zbyt dobrze. Mazzarri był krytykowany nie tylko za wyniki, ale także za uparte przywiązanie do rozwiązań taktycznych, które nie przynosiły oczekiwanych efektów. Ostatecznie zespół zajął 5. miejsce w rozgrywkach, zdobywając 60 punktów, a tracąc do mistrzowskiego Juventusu aż 42 pkt.
Sezon 2014/2015.
Podczas letniego Mercato dokonano kilku ciekawych transferów, stawiając na uznane w piłkarskim świecie nazwiska. Z Arsenalu wypożyczono Lukasa Podolskiego, z Bayernu zakupiono Xherdana Shaqiriego, zaś z Anglii przywędrowali do Mediolanu Gary Medel oraz Nemanja Vidić, który został zakontraktowany jako wolny zawodnik po zakończeniu kontraktu z Manchesterem United. Pomimo obiecujących wzmocnień drużyny, wyniki nie były obiecujące. Po kilku słabszych spotkaniach cierpliwość wobec trenera się skończyła, co doprowadziło do zwolnienia Mazzarrego jeszcze w listopadzie 2014 roku. Jego następcą został Roberto Mancini, który w ten sposób powrócił na Giuseppe Meazza po kilku latach pracy na obczyźnie. Włoski szkoleniowiec zmienił taktykę oraz zdecydowanie odmienił grę Interu – odważną i ofensywną. Sezonu nie udało się już uratować, jednak zmiana trenera i stylu gry przywróciła nadzieję kibicom Nerrazurri. Ostatecznie zespół zajął 8. miejsce w lidze, ze stratą ponad trzydziestu punktów do mistrza Włoch.
Sezon 2015/2016.
Zakupienie Geoffreya Kondogbii, Joao Mirandy, Felipe Melo, Stevana Joveticia, Jeisona Murillo, Ivana Perisicia, a także wypożyczenia Adema Ljajicia, czy Alexa Tellesa to ruchy transferowe latem 2015 roku. Do Realu Madryt za 35 mln euro odszedł Mateo Kovacić, który nie potrafił w pełni rozwinąć swego talentu na San Siro. Ponadto z zespołem pożegnali się m.in. Hernanes, Obi, Mbaye, Duncan, Kuzmanović i Shaqiri. Przebudowa zespołu przyniosła dobre wyniki już na początku sezonu. Mając komplet punktów po prestiżowym zwycięstwie derbowym z Milanem już po trzech kolejkach Inter został liderem Serie A. Ostatecznie jednak Inter zakończył sezon na czwartym miejscu w Serie A i zapewnił sobie miejsce w Lidze Europy UEFA
Nowe rządy działaczy z Chin.
W czerwcu 2016 roku większość udziałów Interu wykupił Zhang Jindong, który został właścicielem klubu.
Nieudany sezon trzech trenerów.
Sezon 2016/2017.
W letnim okienku Inter przeprowadził wiele transferów. "Nerazzurri" zakupili João Mário, brazylijskiego napastnika Gabriela Barbosę, Antonio Candrevę, Édera, Cristiana Ansaldiego, Marcelo Brozovicia, Roberto Gagliardiniego i Évera Banegę. A nowym trenerem czarno-niebieskich został Frank de Boer. W swoim pierwszym meczu w sezonie Inter przegrał na wyjeździe 2-0 z Chievo Weroną. Słaba postawa w Serie A (12. miejsce) i Lidze Europy spowodowały, że holenderski trener został zwolniony 1 listopada 2016 roku. Jego następcą został Stefano Pioli. W pierwszym swoim spotkaniu pod wodzą nowego trenera Inter zremisował z AC Milanem 2-2. Inter zakończył swoją przygodę w Lidze Europy kończąc na 4. miejscu w grupie. W Pucharze Włoch Inter dotarł do ćwierćfinału gdzie przegrał z S.S. Lazio 1-2. Pod koniec sezonu Pioli został zwolniony. Spowodowały to wyniki, gdzie w 8 swoich ostatnich meczach w Serie A czarno-niebiescy zdobyli tylko 2 punkty. Na ostatnie dwie kolejki rolę trenera pełnił Stefano Vecchi. W tych dwóch spotkaniach Inter dwukrotnie wygrał 3-1 z Lazio i 5-2 z Udinese Calcio.
Era Luciano Spaettiego (2017-2019).
Sezon 2017/2018.
9 czerwca 2017 roku ogłoszono, że nowym trenerem mediolańskiego klubu zostanie dotychczasowy trener AS Romy Luciano Spalletti. Przed sezonem Inter zakupił Milana Škriniara z UC Sampdorii, Dalberta Henrique z OGC Nice oraz Borje Valero i Matíasa Vecino z ACF Fiorentiny. Z wypożyczenia wrócił Stevan Jovetić. Sprzedano Gianluce Caprariego, Évera Banegę, Juana Jesusa i Canera Erkina. Z klubu odeszli także Marco Andreolli i Felipe Melo.
W przedsezonowych meczach towarzyskich Inter mierzył się z FC Schalke 04 (1-1), Olympiquem Lyon (1-0 dla Interu), Bayernem Monachium (2-0 dla Interu) i Chelsea F.C. (2-1 dla Interu), dzięki tym wygranym czarno-niebiescy wygrali te rozgrywki. Inter znakomicie rozpoczął rozgrywki w Serie A, wygrali pierwsze 4 spotkania, w tym hitowy mecz z AS Romą 1-3. Serie wygranych przerwała Bologna FC z którą Inter zremisował 1-1. 15 października "Nerazzurrii" wygrali w prestiżowych derbach Mediolanu z A.C. Milanem 3-2. Gwiazdą tego wieczoru był kapitan Interu Mauro Icardi, który zdobył hat-tricka. Pierwsza porażka nadeszła dopiero 16 grudnia. Udinese Calcio pokonało na San Siro gospodarzy 3-1. W następnej kolejce Inter znów przegrał, tym razem z US Sassuolo 0-1. Po dwóch porażkach w lidze podopieczni Spallettiego odpadli z Milanem w Pucharze Włoch przegrywając w dogrywce 0-1.
Nowy rok "Czarno-niebiescy" zaczęli remisem z S.S. Lazio w którym padł bezbramkowy remis. W całym styczniu Inter zremisował wszystkie mecze (0-0 z Lazio, 1-1 z Fiorentiną, 1-1 z AS Romą i 1-1 z SPAL). W zimowym okienku przybył Rafinha z FC Barcelony i Lisandro López. Z klubu odszedł João Mário, który został wypożyczony do West Hamu, i Yūto Nagatomo wypożyczony do Galatasaray SK.
Inter przełamał passę bez zwycięstwa dopiero 11 lutego w meczu z Bologną, w którym wygrali 2-1. Jednak w następnej kolejce "Nerazzurri" przegrali 0-2 w meczu z Genoą. W drugiej części sezonu Inter plasował się między 4 a 5. miejscem w lidze. Podopieczni Luciano Spallettiego do ostatniej kolejki walczyli o 4. miejsce, które dawało awans do Ligi Mistrzów. W ostatnim meczu gracze klubu z Mediolanu mierzyli się z zespołem S.S. Lazio, które było 4 i wyprzedzało Inter o trzy punkty. Aby wywalczyć upragniony awans zawodnicy czarno-niebieskich musieli wygrać spotkanie. Oznaczałoby to zrównanie się dorobkiem punktowym z rzymianami, ale również wyprzedzenie ich w tabeli, ponieważ o wyższej pozycji w niej decyduje bilans bezpośrednich spotkań w lidze między zespołami (pierwszy mecz przeciwko Lazio, który odbył się w stolicy Lombardii, zakończył się bezbramkowym remisem). Do przerwy widniał wynik 1-2 dla zespołu z Rzymu, jednak ostatecznie to Inter wygrał mecz 3-2 zapewniając sobie awans do Ligi Mistrzów.
Sezon 2018/2019.
Z klubem pożegnali się: Rafinha, João Cancelo, Lisandro López, którym skończyło się wypożyczenie. Sprzedano Geoffreya Kondogbie, Davide Santona, Yūto Nagatomo oraz kilku wychowanków. Za darmo pozyskano Stefana de Vrija i Kwadwo Asamoaha. Zakupiono Radje Nainggolana oraz Lautaro Martíneza. Wypożyczono także Matteo Politano. Następnym ruchem transferowym było ściągnięcie do klubu finalisty mundialu Šime Vrsaljko. Pod koniec okienka do sklubu sprowadzono także Keite Baldé Diao.
W International Champions Cup Inter mierzył się z Chelsea F.C. (remis 1-1), Olympique Lyon (wygrana 1-0) oraz Atlético Madryt (wygrana 1-0).
Zawodnicy z Mediolanu źle weszli w sezon ligowy. W pierwszej kolejce przegrali na wyjeździe z US Sassuolo 0-1. Spotkanie z Torino FC przyniosło remis 2-2 i dopiero w 3 kolejce Inter wygrał z Bologną 3-0. Po pierwszym zwycięstwie Inter przegrał w następnej kolejce z Parmą 0-1. W Lidze Mistrzów Inter został wylosowany do grupy B wraz z FC Barceloną, Tottenhamem i PSV Eindhoven. Pierwszy mecz z zespołem z Londynu "Czarno-niebiescy" wygrali na San Siro 2-1. 21 października Inter wygrał w derbach Mediolanu 1-0 po golu Mauro Icardiego.
26 października oficjalnie nowym prezesem Interu został Steven Zhang.
Ostatecznie "Nerazzurri" odpadli z Ligi Mistrzów kończąc zmagania na 3. miejscu tym samym awansując do 1/16 finału Ligi Europy. Zespół Spalettiego zdobył 8 punktów w grupie, tyle samo co Tottenham Hotspur, lecz o awansie zespołu z Londynu zadecydował bilans bramkowy w meczach bezpośrednich, gdzie gracze Tottenhamu strzelili bramkę na wyjeździe. W lidze było nieco lepiej, od porażki w 4 kolejce przez następnych 7 spotkań w lidze Inter wygrywał każdy mecz tym samym awansując na 2. miejsce. Dobrą passę przerwała porażka z Atalantą aż 1-4. Od tego meczu Inter plasował się na 3. miejscu do 26 kolejki, kiedy to zespół z Mediolanu uległ Cagliari 1-2 i spadł na miejsce 4 za A.C. Milan. "Czarno-niebiescy" powrócili na 3 lokatę po zwycięstwie w derbach Mediolanu, gdzie Inter wygrał tym razem 3-2. W 1/16 Ligi Europy "Nerazzurri" mierzyli się z drużyną Rapidu Wiedeń (5-0 w dwumeczu). Inter odpadł w ćwierćfinale Pucharu Włoch ulegając zespołowi S.S. Lazio po rzutach karnych. Również na etapie ćwierćfinału zakończyła się przygoda z Ligą Europy, gdzie w dwumeczu lepsi okazali się zawodnicy Eintrachtu Frankfurt. Pod koniec sezonu ligowego Inter grał w kratkę. Od 30 do 36 kolejki wygrywając 3 mecze, remisując 4. W przedostatnim meczu Inter uległ zespołowi SSC Napoli aż 1-4 spadając na 4. miejsce w tabeli, mając tylko punkt przewagi nad piątym Milanem. W ostatniej kolejce Inter mierzył się u siebie z walczącym o utrzymanie Empoli. W pierwszej połowie żaden z zespołów nie zdołał zdobyć gola, co dawało na tamten moment spadek na 5. miejsce i utrzymanie się zespołu gości. Jednak po przerwie, w 51 minucie gola zdobył Keita Baldé Diao. Zespół Empoli zdołał wyrównać w 76 minucie, aczkolwiek po 4 minutach Radja Nainggolan strzelił bramkę dającą zwycięstwo i równocześnie awans do następnej edycji Ligi Mistrzów.
30 maja zwolniono ze stanowiska trenera Luciano Spallettiego. Dzień później ogłoszono, że nowym szkoleniowcem klubu z Mediolanu został Antonio Conte.
Era Antonio Conte (2019-2021).
Sezon 2019/2020.
W czerwcu ogłoszono kupno wypożyczonego wcześniej Matteo Politano oraz Eddiego Salcedo. 1 lipca do klubu dołączył na zasadzie wolnego transferu Diego Godín. Zakontraktowano również Valentino Lazaro. Z klubem pożegnał się Šime Vrsaljko, Keita Baldé Diao, Cédric Soares, Cristian Ansaldi, Zinho Vanheusden, Ionuț Radu i Marco Sala. Na wypożyczenie udał się Andrea Pinamonti. 2 lipca Inter pozyskał włoskiego pomocnika Stefano Sensiego. Kolejnym transferem było sprowadzenie Nicolò Barelli w ramach wypożyczenia z obowiązkiem wykupu. 8 sierpnia Inter potwierdził zakup belgijskiego napastnika Romelu Lukaku. Na wypożyczenie do Bayernu Monachium udał się Ivan Perišić.
W przedsezonowych spotkaniach Inter mierzył się z Lugano (zwycięstwo 2-1), Manchesterem United (porażka 0-1), Juventusem (1-1,porażka w rzutach karnych 3-4), Paris Saint-Germain (1-1 wygrana po rzutach karnych 6-5), Tottenhamem (1-1 wygrana w rzutach karnych 4-3) oraz Valencią (1-1 zwycięstwo w rzutach karnych 7-6). W pierwszej kolejce Serie A "Nerazzurri" pokonali na San Siro zespół US Lecce 4-0 po golach Marcelo Brozovicia, Stefano Sensiego, Romelu Lukaku i Antonio Candrevy. 29 sierpnia Inter sprowadził z ACF Fiorentiny swojego wychowanka, Cristiano Biraghiego natomiast do zespołu z Florencji dołączył Dalbert. Tego samego dnia klub potwierdził roczne wypożyczenie Alexisa Sáncheza z Manchesteru United.
W Lidze Mistrzów Inter trafił do grupy F wraz z FC Barceloną, Borussią Dortmund oraz Slavią Praga. "Nerazzurri" świetnie rozpoczęli zmagania ligowe, po zwycięstwie z Lecce, drużyna z Mediolanu wygrała wyjazdowe spotkanie z Cagliari (1-2) i mecz z Udinese (1-0). Jednak w inaugurującym meczu Ligi Mistrzów Inter zremisował u siebie z Slavią Praga 1-1. Złe rozpoczęcie zmagań pucharowych nie zatrzymało Interu w lidze gdzie w kolejnych 2 meczach Inter odniósł 2 zwycięstwa: 2-0 z AC Milanem oraz 1-0 z Lazio. 2 mecz w Lidze Mistrzów przyniósł porażkę z Barceloną 1-2. Po 6 wygranych z rzędu w Serie A Inter przegrał na San Siro z Juventusem (dla Interu bramkę zdobył Lautaro Martínez, dla Juventusu Paulo Dybala i Gonzalo Higuaín) przez co spadł z pierwszego miejsca z tabeli na rzecz Juventusu. 2 kolejne mecze ligowe Inter wygrał z Sassuolo (4-3) i zremisował z Parmą (2-2). 1 grudnia zespół Antonio Conte wrócił pozycję lidera w lidze po remisie Juventusu z Sassuolo 2-2 i wygranej Interu 2-1 z SPAL. "Nerazzurri" zakończyli swoją przygodę z Ligą Mistrzów zajmując 3. miejsce w swojej grupie z dorobkiem 7 punktów tym samym awansując do 1/16 Ligi Europy. Mimo że kolejne 2 mecze ligowe Inter zremisował (0-0 z AS Romą i 1-1 z Fiorentiną) to zespół z Mediolanu wciąż utrzymywał się na 1. miejscu w tabeli, zmieniło się to po remisie na San Siro z Atalantą, kiedy to Juventus ponownie wyprzedził Inter.W zimowym oknie transferowym do zespołu Antonio Conte zakupiono Ashleya Younga, który podpisał półroczny kontrakt. Do Newcastle United udał się Valentino Lazaro na wypożyczenie do końca sezonu. Inter natomiast pozyskał Victora Mosesa. 28 stycznia ogłoszono długo wyczekiwany transfer Christiana Eriksen. Inter zapłacił Tottenhamowi ok. 20 mln euro, a sam Duńczyk podpisał kontrakt ważny do 30 czerwca 2024 roku. Tego samego dnia klub opuścił Matteo Politano i Gabriel Barbosa.
Po meczu z Atalantą następne dwa spotkania w lidze Inter znów zremisował (1-1 z Lecce oraz 1-1 z Cagliari) tracąc już do Juve 3 punkty i wyprzedzając Lazio o jeden. Zespół Conte przełamał się w meczu z Udinese (wygrana 2-0). W Pucharze Włoch pokonywał kolejno Cagliari 4-1 w 1/8 finału i Fiorentinę 2-1 w ćwierćfinale. Pierwszy mecz półfinałowy podopieczni Conte przegrali 0-1 z Napoli. 9 lutego w derbach Mediolanu lepszy okazał się ponownie Inter wygrywając 4-2 (do przerwy 0-2 dla zespołu "Rossonerich"), równocześnie znowu obejmując fotel lidera Serie A z takim samym dorobkiem punktowym co Juventus. Jednak już w następnej kolejce "Nerazzurri" stracili prowadzenie po porażce 1-2 z Lazio co oznaczało spadek na trzecią pozycję w tabeli. W 1/16 Ligi Europy Inter pokonał Łudogorec 4-1 w dwumeczu. 2 ostatnie mecze przed przerwą spowodowaną pandemią koronawirusa Inter wygrał 2-1 z Sampdorią i przegrał 0-2 z Juventusem.
Pierwszym spotkaniem po przerwie był rewanż z Napoli, w którym padł remis 1-1 dzięki czemu to zespół z Neapolu awansował do finału. Potem w meczach ligowych Inter zremisował 3-3 z Sssuolo, wygrał 2-1 z Parmą i 6-0 z Brescią. 2 lipca klub poinformował o pierwszym letnim transferze, klub z Mediolanu kupił Achrafa Hakimiego za ok. 45 milionów euro. Po zwycięstwie z Brescią Inter nie wygrał następnych dwóch meczy; przegrał 1-2 z Bologną i zremisował 2-2 z Veroną w efekcie drużyna Conte spadła na 4. miejsce w tabeli. Kolejne spotkania przyniosły dwie wygrane (z Torino 3-1 i SPAL 4-0), po których "Nerazzurri" ponownie byli wiceliderem jednakże już ze stratą sześciu punktów do Juventusu. Przewaga "Bianconerich" wzrosła do siedmiu po dwóch kolejno zremisowanych meczach Interu 2-2 z AS Romą i 0-0 z Fiorentiną co poskutkowało spadkiem na 3. miejsce. Ostatnie 3 mecze ligowe Inter wygrał, dzięki czemu ligowy sezon zakończył na 2. miejscu, tylko punkt za Juventusem, który swoje dwa ostatnie mecze przegrał.
W turnieju Ligi Europy Inter pokonywał kolejno Getafe CF (2-0), Bayer Leverkusen (2-1) i Szachtar Donieck (5-0). W finale rozgrywanym 21 sierpnia na stadionie w Kolonii, zawodnicy z Mediolanu ulegli hiszpańskiej Sevilli 2-3.
Sezon 2020/2021.
Przed nowym sezonem klub oprócz Achrafa Hakimiego zakupił Alexisa Sáncheza, Aleksandara Kolarova oraz Arturo Vidala. Z wypożyczeń wrócili Ionuț Radu i Ivan Perišić. Wykupiono ostatecznie Nicolò Barellę i Stefano Sensiego. W ramach wypożyczenia dołączył do zespołu Matteo Darmian. Sprzedano Mauro Icardiego i Yanna Karamoha. Dalbert, Valentino Lazaro, João Mário, Radja Nainggolan, Antonio Candreva oraz Sebastiano Esposito udali się na wypożyczenie. Klub opuścili również Diego Godín, Kwadwo Asamoah i Borja Valero.
Klub z Mediolanu rozegrał dwa sparingi przed rozpoczęciem nowego sezonu; zwyciężył 5-0 z Lugano i 7-0 z Pisą. 26 września zespół prowadzony przez Antonio Conte zwyciężył w inaugurującym meczu Serie A 4-3 z Fiorentiną po golach Lautaro Martíneza, Federico Ceccheriniego (sam.), Romelu Lukaku i Danilo D’Ambrosio. W drugiej kolejce "Nerazzurri" również odnieśli wygraną pokonując na wyjeździe Benevento 2-5. W Lidze Mistrzów Inter trafił do grupy B wraz z Realem Madryt, Borussią Mönchengladbach i Szachtarem Donieck. Pierwsza strata punktów w lidze nastąpiła już w trzeciej kolejce, zawodnicy Interu zremisowali 1-1 z Lazio. Następnie w derbach rozgrywanych 17 października Inter uległ Milanowi 1-2; jedyną bramkę dla czarno-niebieskich zdobył Romelu Lukaku. Pierwsze spotkanie w Lidze Mistrzów podopieczni Antonio Conte zremisowali u siebie 2-2 w meczu z Mönchengladbach. Po ligowej porażce w derbach Inter wygrał na wyjeździe z Genoą 0-2 jednak w zmaganiach Champions League ponownie zawiedli bezbramkowo remisując z Szachtarem. W następnych dwóch meczach ligowych Inter zremisował z Parmą (2-2) i Atalantą (1-1) spadając na 7. miejsce w tabeli już z 5-punktową stratą do liderującego Milanu. Na europejskim podwórku nie było lepiej gdyż 2 następne spotkania, które Inter grał z Realem Madryt dwukrotnie przegrał (3-2 na wyjeździe i 0-2 u siebie) przez co awans do 1/8 finału Ligi Mistrzów był niemalże nie do osiągnięcia. Kolejne spotkanie z niemiecką Borussią "Nerazzurri" wygrali 2-3 i pozostawali w grze o awans do Ligi Europy. Ostatni mecz grupowy Inter jedynie zremisował 0-0 z Szachtarem przez co zajął ostatnie miejsce w grupie. Kibice tracili wiarę w projekt Antonio Conte, niektórzy domagali się zwolnienia włoskiego szkoleniowca. Zarząd klubu pozostawił trenera na stanowisku wierząc w sukces na krajowym podwórku.
Od remisu z Atalantą Inter zanotował serię ośmiu ligowych wygranych z rzędu, wydawało się, że Conte na nowo poukładał zespół po złym początku sezonu; Lukaku strzelał regularnie, zespół tracił mało bramek, zawodnicy nie popełniali indywidulanych błędów. Serię przerwała porażka 1-2 z Sampdorią, kolejny ligowy mecz "Nerazzurri" zremisowali 2-2 z AS Romą. Starcia w Coppa Italia zawodnicy Interu rozpoczęli od pokonania Fiorentiny 1-2, jednak dopiero po dogrywce. Prawdziwy sprawdzian formy miał nadejść 17 stycznia w Derbach d’Italia. Juventus rozgrywał najbardziej przeciętny sezon od lat i grali o utrzymanie się w walce o Scudetto; przed meczem Inter tracił 3 a Juve 4 punkty do prowadzącego, w dobrej formie zespołu "Rossonerich". Spotkanie zakończyło się zwycięstwem Interu w świetnym stylu, klub z Mediolanu wygrał 2-0 po golach Arturo Vidala i Nicolò Barelli. Po zwycięstwie z Juve Inter ponownie jednak stracił punkty remisując bezbramkowo z Udinese w meczu kończącym pierwszą połowę sezonu ligowego. Na półmetku "Nerazzurri" tracili jedynie 2 punkty do tracącego formę Milanu.
W ćwierćfinale Puchar Włoch Inter zrewanżował się lokalnemu rywalowi z Mediolanu i pokonał AC Milan 2-1 tym samym awansując do półfinału. Rundę rewanżową w lidze piłkarze Interu zaczęli od wygranej z zespołem Benevento 4-0. 2 lutego w pierwszym spotkaniu półfinałowym Pucharu Włoch rozgrywanym na San Siro "Nerazzurri" ulegli Juventusowi 1-2. W spotkaniu rewanżowym padł bezbramkowy remis i to podopieczni Andrei Pirlo awansowali do finału, tak więc od 9 lutego Interowi pozostała jedynie walka o mistrzostwo Włoch. A tą zaczął rozgrywać fantastycznie. Po pokonaniu Benevento Inter zwyciężył z Fiorentiną (2-0). Po 22 kolejce "Nerazzurri" objęli prowadzenie w tabeli po wpadce Milanu z Spezią, którzy przegrali 2-0 i równoczesnym zwycięstwie w meczu z Lazio (3-1). W następnej kolejce Inter zmierzył się bezpośrednio o fotel lidera z zespołem "Rossonerich". Derbowe spotkanie miało być wyrównanym pojedynkiem dwóch najrówniej grających ekip tego sezonu. Tymczasem Inter zmiażdżył lokalnego rywala aż 3-0 po dwóch bramkach Lautaro Martíneza i golu Romelu Lukaku, "Nerazzurri" umocnili swoją pozycję lidera zwiększając swoją przewagę do 4. punktów. Następnie Inter wygrał dwukrotnie z słabszymi ekipami (3-0 z Genoą i 2-1 z Parmą). Pokonał także 1-0 Atalantę walczącą o awans do Ligi Mistrzów oraz Torino broniące się przed spadkiem (2-1). Już po 27 kolejkach podopieczni Antonio Conte mieli 7-punktową przewagę nad drugim Juventusem, który wyprzedził będący w dołku formy AC Milan.
Zawodnicy "Nerazzurrich" nie zwalniali tempa, wygrali kolejne 3 mecze z rzędu (2-1 z Sassuolo, 1-0 z Bologną, 1-0 z Cagliari) wciąż powiększając przewagę nad resztą stawki. Świetną serię zwycięstw przerwała ekipa Napoli, która zremisowała z Interem 1-1. Następny mecz Mediolańczycy ponownie zremisowali (tym razem z Spezią), ale mimo straty punktów wciąż mieli bezpieczny zapas 10. punktów nad drugim Milanem oraz 11. punktów nad Juve i Atalantą. Inter zwyciężył potem w meczach z Hellasem 1-0 oraz 2-0 z Crotone, tym samym zapewniając sobie mistrzostwo Włoch na 4 kolejki przed końcem rozgrywek, przełamując 9-letnią dominację Juventusu i wygrywając pierwsze trofeum od 10 lat. Ostatnie sezonowe spotkania Inter kolejno: wygrał z Sampdorią 5-1, pokonał AS Romę 3-1, przegrał z Juventusem 2-3 i w ostatniej kolejce wygrał z Udinese aż 5-1 po bramkach Ashleya Younga, Christiana Eriksena, Lautaro Martíneza, Ivana Perišicia oraz Romelu Lukaku wieńcząc najlepszy sezon od lat.
26 maja klub poinformował o rozwiązaniu kontraktu z Antonio Conte, powodem opuszczenia klubu przez Włocha miał być konflikt trenera z zarządem o przyszłość klubu i politykę transferową na przyszły sezon.
Przybycie Simone Inzaghiego.
Sezon 2021/22.
3 czerwca klub z Mediolanu ogłosił, że następcą Antonio Conte zostanie dotychczasowy trener Lazio Simone Inzaghi.
Stadion.
Stadionem, na którym zespół Interu Mediolan rozgrywa swoje mecze jest Stadion Giuseppe Meazzy o pojemności 85 700 miejsc. Jest to stadion miejski, więc na tym samym obiekcie rozgrywa swoje spotkania drugi mediolański klub – AC Milan.
Tradycyjny sektor kibiców Milanu to Curva Sud (Zakole Południowe), a kibiców Interu – Curva Nord (Zakole Północne).
Budowa stadionu została rozpoczęta w grudniu 1925 roku. Inauguracja nastąpiła 19 września 1926, kiedy to Inter wysoko pokonał Milan 6:3. Pierwotnie stadion nosił nazwę „San Siro” – od nazwy dzielnicy w której został wybudowany. W 1981 roku obiekt został nazwany imieniem słynnego gracza Interu – Giuseppe Meazzy. Mimo to kibice używają częściej łatwiejszej i pierwotnej nazwy stadionu.
W klasyfikacji UEFA San Siro jest jednym z 26 stadionów ocenionych na 5 gwiazdek (najwyższa klasa).
Kibice.
Fani Interu należą do najbardziej znanych i najlepiej zorganizowanych w Europie. Pierwsze grupy, nazywane ultras – kibice tworzący na każdym meczu tak zwaną oprawę (flagi, race, konfetti, kartony, transparenty itp.) powstały w latach 60 XX w. Najbardziej znani są "Boys San", którzy zostali założeni w 1969 roku – to jedna z najstarszych tego typu organizacji we Włoszech. Boys San uważani są za najważniejszą grupę na Curva Nord, czyli Północnym Zakolu stadionu San Siro. Na lewo od nich swoje miejsce mają fani grupy "Viking", która powstała w 1984 roku i zasłynęła na jednym z meczów przygotowaniem największej flagi w historii klubu. Wysoko, po prawej stronie od Boys San stoją najbardziej skrajni "Irriducibili" – bezpośredni spadkobiercy rozwiązanych w połowie lat 80 XX w. grup skinów. Inną ważną grupą jest "Brianza Alcoolica", której motto jest parafrazą refrenu hymnu u - „You’ll never drink alone”.
Barwy i symbole.
Barwy.
Od początku istnienia klubu Inter przywdziewał koszulki w czarno-niebieskie pasy. Mówi się, że czarny miał symbolizować noc, natomiast niebieski niebo. Stąd też narodził się przydomek "Nerazzurri".
Herb.
Oryginalny herb Interu Mediolan zawierał połączone ze sobą litery „FCIM”. Symbol, który pojawił się na czarnym tle, został otoczony trzema białymi pierścieniami. Autorem emblematu był malarz Giorgio Muggiani, który był też jednym z założycieli klubu. Na przestrzeni lat herb zmieniał się nieco, lecz jego obecna wersja bardzo przypomina oryginał z 1908 roku. Od kwietnia 2021 Inter używa nowego herbu zaprojektowanego przez studio graficzne Bureau Borsche
Symbole.
Zwierzęta często były wykorzystywane jako symbole we włoskich klubach. Symbolem Interu jest zaskroniec zwany Il Biscone oraz wąż (Serpente). Wąż jest również ważnym symbolem miasta Mediolan.

</doc>
<doc id="85343" url="https://pl.wikipedia.org/wiki?curid=85343" title="Energia geotermalna na Islandii">
Energia geotermalna na Islandii

Dzięki szczególnemu położeniu Islandii na grzbiecie śródoceanicznym, gdzie mamy do czynienia z podwyższoną aktywnością wulkaniczną, mieszkańcy wyspy mogą także korzystać z bogatych zasobów energii geotermalnej. Jest ona wykorzystywana do ogrzewania oraz do produkcji energii elektrycznej. Koszty jej uzyskania są względnie niskie, stąd też w zimie niektóre chodniki w Reykjavíku czy Akureyri są podgrzewane.
Na Islandii działa pięć większych elektrowni geotermalnych, które dostarczają 26,2% krajowej produkcji energii elektrycznej (2010). Dodatkowo gorąca woda wykorzystywana jest do ogrzewania blisko 87% budynków w kraju.
1) "Elektrownia Svartsengi", położona w południowo-zachodniej części kraju na półwyspie Reykjanes, niedaleko Keflaviku. Obecnie produkuje 75 MW energii elektrycznej oraz 150 MW energii cieplnej. Część wody ląduje w pobliskim jeziorze "Bláa Lónið" ("Błękitna Laguna"), które wykorzystywane jest w celach rekreacyjnych.
2) "Elektrownia Nesjavellir", położona jest na południu kraju, niedaleko jeziora Þingvallavatn oraz wulkanu Hengill. Produkuje 120 MW energii elektrycznej oraz 1800 litrów na sekundę gorącej (83° C) wody.
3) "Elektrownia Hellisheiði", położona 30 km od Reykjaviku, w pobliżu wulkanu Hengill. Produkuje 303 MW energii elektrycznej i 133MW energii cieplnej.
4) "Elektrownia Krafla", położona w północno-wschodniej części kraju, niedaleko jeziora Mývatn oraz wulkanu Krafla. Produkuje 60 MW energii elektrycznej.
5) "Elektrownia Reykjanes", położona na półwyspie Reykjanes, dostarcza 100 MW energii elektrycznej.

</doc>
<doc id="85346" url="https://pl.wikipedia.org/wiki?curid=85346" title="Powiat staszowski">
Powiat staszowski

Powiat staszowski – powiat w Polsce (województwo świętokrzyskie), utworzony w 1999 roku w ramach reformy administracyjnej. Jego siedzibą jest miasto Staszów.
Powiat istniał także w latach 1809–1844 oraz 1954–1975.
Według danych z 31 grudnia 2019 roku powiat zamieszkiwało 71 776 osób. Natomiast według danych z 30 czerwca 2020 roku powiat zamieszkiwały 71 574 osoby.
Podział administracyjny.
W skład powiatu wchodzą:
Powiat staszowski graniczy z czterema powiatami województwa świętokrzyskiego: buskim, kieleckim, opatowskim i sandomierskim, z dwoma powiatami województwa podkarpackiego: tarnobrzeskim i mieleckim oraz z jednym powiatem województwa małopolskiego: dąbrowskim.
Gminy.
Liczba ludności i powierzchnia gmin wg stanu na 31 grudnia 2010 r. w przełożeniu na stan administracyjny z 1 stycznia 2019
Historia.
Powiat staszowski istniał już w I połowie XIX wieku, w latach 1809–1844.
W czasach powojennych został reaktywowany dnia 1 października 1954 roku w województwie kieleckim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat staszowski złożyły się 1 miasto i 20 gromad, które wyłączono z trzech powiatów w województwie kieleckim (w praktyce gromady te należały do tych powiatów przez zaledwie dwa dni):
1 stycznia 1956 do powiatu staszowskiego przyłączono gromady:
31 grudnia 1961 do powiatu staszowskiego przyłączono ze zniesionego powiatu chmielnickiego gromady: Grabki (równocześnie zniesioną), Korzenno, Potok i Szydłów.
1 stycznia 1969 do powiatu staszowskiego przyłączono Z powiatu buskiego gromadę Tuczępy.
Po zniesieniu gromad i reaktywacji gmin z dniem 1 stycznia 1973 roku powiat staszowski podzielono na 1 miasto i 9 gmin:
Po reformie administracyjnej obowiązującej od 1 czerwca 1975 roku terytorium zniesionego powiatu staszowskiego zostało włączono głównie do nowo utworzonego województwa tarnobrzeskiego, oprócz gmin Raków, Szydłów i Tuczępy, które pozostały w województwie kieleckim (mocno zmniejszonym). Wraz z reformą administracyjną z 1999 roku przywrócono w województwie świętokrzyskim powiat staszowski o kształcie przybliżonym do granic z 1975 roku; gminę Raków przyłączono do powiatu kieleckiego, gminę Oleśnica do staszowskiego, natomiast gminy Tuczępy i Łubnice zmieniły przynależność powiatową (w latach 1973–75 gmina Łubnice należała do powiatu buskiego, a gmina Tuczępy do staszowskiego; od 1999 odwrotnie).
Rzeźba terenu.
W części środkowej powiatu znajdują się tereny równinne poprzecinane formami krasowymi (lejki, doliny, parowy, werteby, niewysokie garby). Wysokości bezwzględne wahają się od 156,8 m w okolicach Osieka do 385 w Paśmie Wygiełzowskim.
Powiat znajduje się w obrębie jednej geologicznej jednostki strukturalnej – Zapadliska Podkarpackiego.
Świat roślinny i zwierzęcy.
Powiat staszowski leży w Krainie Małopolskiej na Wyżynie Środkowomałopolskiej w Niecce Połanieckiej.
Flora.
Lesistość terenu wynosi ok. 32%. Sosna zwyczajna stanowi ok. 72% drzewostanu, tworzy czystogatunkowe lasy iglaste lub lasy mieszane. Dąb szypułkowy i bezszypułkowy stanowią 13% drzewostanu, tworząc na żyznych glebach samodzielne stanowiska, na mniej żyznych lasy mieszane. Gatunki mniej liczne: jodła pospolita, cis pospolity, olsza czarna, brzoza, buk zwyczajny, wiąz, grab, topola, osika, świerk, jesion, modrzew, klon, lipa drobnolistna.
Na terenie powiatu znajduje się wiele typów siedliskowych lasów: bór świeży i mieszany, las świeży i mieszany (także wilgotny), las łęgowy, bór i las mieszany bagienny, ols jesionowy, las wyżynny (także mieszany), buczyny storczykowe i niżowe. Ponadto łozowiska, łąki owsicowe, trzęślicowe, zbiorowiska pastwiskowe oraz na obszarach północno-zachodnich step kwietny (oman wąskolistny, czosnek siatkowaty, tojad mołdawski, ciemiężyca zielona, groszek wschodniokarpacki). Na południu i południowym wschodzie dominuje krajobraz dolinny w postaci terasów zalewowych.
W lasach lub na łąkach można znaleźć stanowiska roślin: pierwiosnek wyniosły, zawilec gajowy, zawilec żółty, zawilec wielkokwiatowy, konwalia majowa, wawrzynek wilczełyko, śnieżyczka przebiśnieg, sasanka, żarnowiec, pełnik europejski.
Fauna.
Tereny powiatu zamieszkuje ok. 30 gatunków ryb, ponad 150 gatunków ptaków i ponad 50 gatunków ssaków. W kompleksach leśnych z niewielkimi zbiornikami wodnymi panują dogodne warunki dla ich rozwoju.
Przedstawiciele fauny: sarna, dzik, bocian czarny, bocian biały, jarząbek, cietrzew, żmija zygzakowata, zaskroniec, gniewosz, jaszczurka zwinka, kumak nizinny, traszka, rzekotka drzewna.
Zabytki.
Stolica powiatu stanowi dobrą bazę wypadową do zwiedzania okolicznych miejscowości, kielecczyzny i Wyżyny Sandomierskiej. Oprócz zabytków Staszowa na terenie ziemi staszowskiej warto zobaczyć:

</doc>
<doc id="85348" url="https://pl.wikipedia.org/wiki?curid=85348" title="Myszka Miki">
Myszka Miki

Myszka Miki (w oryginale "Mickey Mouse") – fikcyjna postać z filmów animowanych, stworzona w studiu Walta Disneya. Jego pierwowzorem był Królik Oswald. Gdy Disney stracił prawa do tej postaci, powstał Miki.
W większości przygód Mikiemu towarzyszy jego pies Pluto. Ma dziewczynę, którą jest Myszka Minnie. Najlepszymi przyjaciółmi Myszki są Kaczor Donald (w komiksach rzadko się spotykają) oraz pies Goofy i koń Horacy.
Historia.
Pierwszy raz postać ta pojawiła się w filmie "Plane Crazy" z 15 maja 1928 r. W tym samym roku na ekranie kina "Colony" w Nowym Jorku miał premierę pierwszy animowany film dźwiękowy pt. "Parowiec Willie" ("Steamboat Willie") z 18 listopada 1928. Głosu postaci Myszki Miki udzielił sam Walt Disney, który w 1931/1932 otrzymał za jej stworzenie Oscara.
Na początku lat 30. Miki i jego przyjaciele nabrali barw dzięki Technicolorowi.
Rywalem Mikiego do ręki Minnie w filmie "Mickey’s Rival" (1936) był Mortimer – mysz, a właściwie postać myszopodobna. Mortimer to imię, jakie pierwotnie miał nosić Miki, jednak żona Disneya, Lillian, zasugerowała mężowi imię „Mickey”, ponieważ „Mortimer” brzmiało jej zdaniem zbyt dziewczęco. 
W 1940 postać Myszki Miki pojawiła się w nagrodzonym Oscarem pełnometrażowym filmie "Fantazja".
W latach 1939–1945 podczas II wojny światowej Walt Disney Studios w Hollywood spełniało prośby alianckich armii walczących przeciwko nazistom i wykonywało oryginalne i sygnowane przez siebie rysunki do użycia przez wojsko podczas walki. Walt Disney Studios w Hollywood wysłało jeden z oryginalnych rysunków z Myszką Miki na tle polskiego godła specjalnie dla Polskich Sił Zbrojnych na Zachodzie, które wsławiły się później zdobyciem Wilhelmshaven. Stworzono wtedy również inne grafiki dla Polaków np. Kaczora Donalda dla Polskich Sił Powietrznych.
W 2018 roku Frank Angones zaproponował w "Kaczych opowieściach" dwie historie z udziałem/wspominające Myszkę Miki. Jednak zarząd Disney Channel zabronił użycia Mikiego w Kaczych opowieściach.
Nazwa postaci.
W języku angielskim wyraz "mouse" (mysz) jest rodzaju nijakiego, a nie jak w języku polskim – żeńskiego. Sugeruje to polskim widzom, że Myszka Miki to dziewczynka, w rzeczywistości jest to chłopiec. Wyraz "Mickey" to zdrobnienie od imienia "Michael" – polskie Michał. W polskiej wersji językowej z początku pozostawiono wyraz tak jak w wersji angielskiej "Mickey", lecz później zaczęto zapisywać go tak, jak powinno się je wymawiać: Miki.

</doc>
<doc id="85359" url="https://pl.wikipedia.org/wiki?curid=85359" title="Karlino">
Karlino

Karlino () – miasto w północno-zachodniej Polsce, w województwie zachodniopomorskim, w powiecie białogardzkim, siedziba gminy miejsko-wiejskiej Karlino.
Miasto ma 5982 mieszkańców (30 czerwca 2013).
Położenie.
Miasto leży ok. 6 km na północny zachód od Białogardu, w widłach dwóch rzek Parsęty i Radwi, na skrzyżowaniu drogi wojewódzkiej nr 112 z drogą wojewódzką nr 163, przy linii kolejowej nr 404.
Znajduje się w północno-wschodniej części województwa zachodniopomorskiego.
Powierzchnia miasta wynosi 9,40 km² (1 stycznia 2009), zajmując 1,1% powierzchni powiatu.
Historia.
Stara osada położona przy szlaku solnym z Kołobrzegu do Wielkopolski. Pierwsza wzmianka z 1159 o komorze celnej pobierającej opłaty od drewna transportowanego wodą do kołobrzeskich warzelni. Kolejna wzmianka z 1240 roku podaje, że Karlino należało do tzw. księstwa kamieńskiego. W notce z 1299 roku występuje zapis „Civis In Corlin”. Biskupi kamieńscy weszli w posiadanie Karlina w 1280 roku w spadku po księciu Warcisławie III. W 1308 roku biskup kamieński wspmniał o swoim zamku w Karlinie, będącym niewielkim, drewnianym grodem w widłach dwóch rzek Parsęty i Radwi. W 1372 roku postanowiono przenieść siedzibę biskupstwa z Kamienia do Karlina, w tym celu rozpoczynając budowę zamku obronnego. Na ten cel biskup Filip von Rehberg pożyczył od rady miejskiej Słupska kwotę 350 grzywien. On też w 1385 roku nadał osadzie Karlino prawa miejskie na prawie lubeckim oraz ustanowił herb i pieczęć miejską.
W roku 1409 doszło do wielkich zniszczeń w efekcie zajęcia Karlina przez wojska pomorskie, ponowne zniszczenia miały miejsce w 1481, dokonali ich mieszczanie koszalińscy, którzy zbuntowali się przeciwko biskupowi. Wojna trzydziestoletnia (1618–1638) przerwała rozwój, powodując stagnację Karlina na prawie 100 lat. Od 1653 r. pod panowaniem brandenbursko-pruskim, dzieliło losy polityczne Pomorza Zachodniego (zgermanizowana nazwa ). W 1699 r. Fryderyk I Hohenzollern osiedlił w Karlinie emigrantów francuskich, którzy założyli gorzelnię.
Miasto dotknęły pożary: pierwszy w 1685 roku strawił całe miasto (ocalał jedynie zamek i kościół), w 1765 roku pożar strawił również przedmieścia Karlina. W międzyczasie wojska gen. Rumiancewa splądrowały i podpaliły zamek, który nie został odbudowany. Po tym burzliwym okresie nastąpił rozwój Karlina. Na miejscu wypalonego zamku powstał browar, a na parcelach w centrum miasta zaczęły powstawać pierwsze murowane kamienice. W 1724 roku uregulowano Parsętę i przerzucono przez nią pierwszy most betonowy.
W latach 1846–1849 wybudowano drogę łączącą miasto z Kołobrzegiem i Szczecinkiem, a niespełna dziesięć lat później, w 1859 roku przez stację Karlino przejechał pierwszy pociąg. Największy rozkwit handlu oraz przemysłu (m.in. tkactwo) Karlino przeżyło w XIX i na początku XX wieku. W 1873 r. zlikwidowano istniejący od 1724, najmniejszy w Prusach powiat karliński, a miasto przyłączono do ziemskiego powiatu kołobrzesko-karlińskiego (), który istniał do 1946 roku. Koniec XIX wieku to okres uprzemysłowienia – powstała wtedy m.in. Karlińska Fabryka Maszyn (). Rozwinął się przemysł spożywczy (młyny, olejarnia) i drzewny (tartak, stolarnia).
W 1940 roku do Karlina przybyła grupa 150 jeńców francuskich. Wobec zbliżającej się Armii Czerwonej w styczniu 1945 roku wydano rozkaz o ewakuacji ludności cywilnej, który dotarł do miasta dopiero w nocy 3 marca 1945 roku. Mieszkańcy zamierzali ewakuować się przez Dygowo i Kołobrzeg, jednak żołnierze sowieccy wysadzili most na Parsęcie i 4 marca zajęli miasto (w 1985 roku odsłonięto przy ul. Parkowej pomnik ku ich czci). Zabudowa miasta nie ucierpiała zbyt mocno.
Wkrótce miasto zostało przekazane polskiej administracji i wcielone do państwa polskiego. Dotychczasowych mieszkańców Karlina wysiedlono do Niemiec. Pierwsi polscy osadnicy pojawili się w mieście 20 marca 1945.
W związku ze znacznym zniszczeniem Kołobrzegu, Karlino pełniło funkcję siedziby władz powiatu do roku 1947. W 1958 roku miasto zostało przyłączone do powiatu białogardzkiego. W latach 1950–1998 należało do województwa koszalińskiego.
Karlino kontynuuje tradycje przemysłu przetwórczego drewna. W mieście i najbliższych okolicach jest kilka zakładów przemysłowych produkujących płyty pilśniowe, sklejki, forniry itp. produkty; lokalnym wyrobem jest tzw. „płyta karlińska” produkowana z gałęzi, kory i podobnych odpadów. Miasto jest również niewielkim ośrodkiem przemysłu mechanicznego (piece) i wydobywczego (ropa, gaz).
Erupcja ropy naftowej.
Na przełomie lat 1980 i 1981 podczas prac przy odwiertach poszukiwawczych doszło w podkarlińskich Krzywopłotach do wybuchu i zapłonu ropy naftowej.
Zabytki.
Do wojewódzkiego rejestru zabytków wpisany jest:
inne zabytki:
Gospodarka.
Karlino jest ośrodkiem przemysłowym. Ważną rolę odgrywa tu przemysł drzewny. Do największych zakładów należą:
Oprócz tego w mieście działają przedsiębiorstwa usługowe, punkty handlowe, hurtownie; są stacje benzynowe, poczta, posterunek policji, jednostka Ochotniczej Straży Pożarnej.
W Karlinie działają placówki opieki zdrowotnej:
Demografia.
Karlino liczy 5989 mieszkańców. Gęstość zaludnienia Karlina wyniosi 637 osób na km². Na 100 mężczyzn przypadają 104 kobiety (koniec 2014).
Transport.
Na południe od Karlina biegnie droga wojewódzka nr 112 na trasie Płoty – Koszalin. Miasto jest połączone z tą drogą dwoma zjazdami. Przez Karlino przechodzi droga wojewódzka nr 163 biegnąca z Kołobrzegu do Białogardu i Wałcza.
W mieście i gminie działają połączenia PKS-u.
W Karlinie znajduje się stacja kolejowa. Do 1964 roku istniał również przystanek linii wąskotorowej.
Kultura.
W mieście działa Karliński Ośrodek Kultury, biblioteka publiczna, liczne świetlice i kluby. Oferują one zajęcia plastyczne, muzyczne, sportowe, fotograficzne oraz konkursy, zawody, czy też licznie organizowane festyny i imprezy. Ważnymi imprezami w mieście są:
Atutem miasta i gminy jest wyremontowany amfiteatr.
Oświata.
Szkolnictwo na terenie Karlina obejmuje zakres przedszkolny, podstawowy, gimnazjalny i średni. W mieście istnieje:
Sport.
Na terenie miasta działają dwa kluby, kilka sekcji sportowych oraz amatorskie kluby i kółka sportowe, Miejski Klub Sportowy, Międzyszkolny Ludowy Uczniowski Klub Sportowy. Najważniejszymi klubami są:
W mieście jest hala sportowa wyposażona w nowoczesne urządzenia, stadion miejski, bieżnię na 400 m oraz boiska do gry w siatkówkę i piłkę nożną, istnieją też korty tenisowe, pseudo-skatepark i pseudo-minigolf.
Stadion Miejski w Karlinie dla 5 tys. osób ma wymiary 100 × 50 m. Miejski Klub Sportowy „Sokół” grał w sezonie 2010/2011 w V lidze okręgowej piłki nożnej.
W październiku 2014 została otwarta hala widowiskowo-sportowa wyposażona w widownie dla 523 osób, kręgielnie, siłownie, salkę do zabaw dla dzieci oraz kort do squasha.
Imprezy sportowe:
Wspólnoty religijne.
Na terenie miasta działalność religijną prowadzą następujące kościoły i związki wyznaniowe:
Administracja.
Miasto jest siedzibą gminy miejsko-wiejskiej. Są w nim 43 ulice. Mieszkańcy Karlina wybierają do rady miejskiej 10 radnych (10 z 15). Pozostałych 5 radnych wybierają mieszkańcy terenów wiejskich gminy. Siedzibą władz jest ratusz na placu Jana Pawła II.
Części miasta: Dębolas, Karlinko, Kolonia Miejska, Krzywopłoty, Witolub.
Burmistrzowie Karlina:
Mieszkańcy Karlina wybierają parlamentarzystów z okręgów wyborczych z siedzibą komisji w Koszalinie, a posłów do Parlamentu Europejskiego z okręgu wyborczego nr 13.
Gmina Karlino utworzyła w obrębie miasta 2 jednostki pomocnicze, zwane osiedlami (tj. Osiedle Nr 1 i Nr 2). Organem uchwałodawczym jest w nich ogólne zebranie mieszkańców, które wybiera zarząd osiedla składający się z 3 osób, w tym przewodniczącego.
Współpraca zagraniczna.
19 czerwca 2000 roku została podpisana umowa pomiędzy Karlinem a gminą Dargun w Meklemburgii-Pomorzu Przednim. Współpraca ta skutkuje wzajemnymi spotkaniom i mieszkańców, kontaktami pomiędzy szkołami z obydwu gmin, współpracę samorządów w zakresie inwestycji, kultury i oświaty. Od 2000 roku działa w mieście Stowarzyszenie Polsko-Niemieckie, które powstało w efekcie działania obecnych i dawnych mieszkańców Karlina, którzy mieszkają obecnie w Reinfeld (Holstein) koło Lubeki. W 2002 roku podpisana została umowa z duńską gminą Skælskør, a w styczniu 2006 roku zawarto umowę partnerską z niemieckim miastem Wolgast.
Gmina Karlino należy do Związku Miast i Gmin Dorzecza Parsęty.

</doc>
<doc id="85362" url="https://pl.wikipedia.org/wiki?curid=85362" title="Leszek raciborski">
Leszek raciborski

Leszek raciborski (ur. 1290 lub 1291, zm. 1336) – książę raciborski 1306–1336, kozielski 1334–1336. 
Leszek był jedynym synem księcia raciborskiego Przemysława i Anny czerskiej. W chwili śmierci ojca w 1306 roku, w związku z niepełnoletnością Leszka, opiekę nad nim przejął stryj Mieszko cieszyński. W czasie samodzielnych rządów pod jego opieką znalazł się zakon dominikański (potwierdził i rozszerzył nadania ojcowskie w Wodzisławiu, ukończył budowę raciborskiego klasztoru dominikanek), którego kapituła generalna zdecydowała się odprawiać modły w intencji powodzenia księcia raciborskiego we wszystkich swoich placówkach. 19 lutego 1327 roku razem z innymi książętami górnośląskimi Leszek złożył hołd lenny królowi czeskiemu Janowi Luksemburskiemu w Opawie. 
Pięć lat później ożenił się z Agnieszką żagańską. Małżeństwo pozostało bezdzietne. 21 lutego 1334 roku Leszek zdecydował się na powiększenie obszaru księstwa poprzez zakup od będącego w tarapatach finansowych księcia bytomskiego Władysława ziemi kozielskiej (za kwotę czterech tysięcy grzywien srebra). 
Leszek zmarł w 1336 roku i został pochowany w kościele Dominikanów w Raciborzu. Księstwo raciborskie po jego śmierci na skutek arbitralnej decyzji Jana Luksemburskiego (pomimo zdecydowanego oporu pozostałych książąt piastowskich z Górnego Śląska, najbliższych po mieczu krewnych Leszka) dostało się w ręce szwagra Mikołaja II Opawskiego (żonatego z córką Przemysława raciborskiego Anną). Ziemia kozielska powróciła w ręce Władysława bytomskiego (po zapłaceniu odszkodowania siostrze Leszka Eufemii, przeoryszy dominikańskiej w Raciborzu).

</doc>
<doc id="85366" url="https://pl.wikipedia.org/wiki?curid=85366" title="Budziszyn">
Budziszyn

Budziszyn ( , , ) – miasto powiatowe w Niemczech, we wschodniej części kraju związkowego Saksonia, w okręgu administracyjnym Drezno, siedziba powiatu Budziszyn, nad rzeką Sprewą, liczy 38 690 mieszkańców (2019). Nazwa miasta pochodzi od n. os. Budzisz.
Budziszyn jest historyczną stolicą Górnych Łużyc i centrum kulturalnym Łużyczan.
W mieście znajduje się stacja kolejowa Bautzen.
Nazwa.
Pierwotną nazwą miejscowości była łużycka nazwa "Budiszyn" (łuż. "Budyšyn"). Po podbiciu w średniowieczu Słowian połabskich z plemion Serbów łużyckich mieszkających na Łużycach nazwa została później zgermanizowana na "Bautzen". Miejscowość wspomniana jest już jako miasto "Budisin urbs, civitas" w kronikach "Thietmari merseburgiensis episcopi chronicon" spisanych po łacinie w latach 1012–1018 przez biskupa merseburskiego oraz kronikarza Thietmara. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Budissina".
Historia.
Słowiańskie początki miasta.
Ślady osadnictwa ludzkiego na terenie Budziszyna, tzw. kultury łużyckiej, pochodzą z V – IV wieku p.n.e. Budziszyn był grodem założonym przez Słowian połabskich z plemienia Milczan. Przed rokiem 1000 w Budziszynie, na miejscu zdobytego grodu słowiańskiego, Niemcy założyli zamek Ortenburg, wokół którego powstało późniejsze miasto. Pierwsza pisana wzmianka o nim pochodzi z 1002 r. Gród odgrywał strategiczną rolę w czasie wojen polsko-niemieckich z lat 1002–1018. W 1002 miasto zostało przyłączone do Polski przez Bolesława Chrobrego. W 1018 r. w Budziszynie został zawarty pokój między Bolesławem Chrobrym i cesarzem Henrykiem II pozostawiający miasto w granicach Polski. Podczas IV wojny polsko-niemieckiej w 1029 roku miasto zostało obronione przez Polaków w trakcie niemieckiego oblężenia.
Panowanie Miśni, Czech, Brandenburgii i Węgier.
W 1032 roku zostało utracone na rzecz Marchii Miśnieńskiej. W latach 1032–1076 miasto należało do margrabiego Miśni, stając się ośrodkiem kolonizacji niemieckiej na Łużycach, następnie przeszło pod władzę Czech. Pierwsza udokumentowana wzmianka o nadaniu praw miejskich pochodzi z 1240 roku.
W 1253 roku miasto zostało przyłączone do Marchii Brandenburskiej, a w 1319 ponownie do Królestwa Czech. W 1346 r. w ramach przeciwdziałania okolicznemu rozbojowi, Budziszyn połączył siły z innymi grodami, przystępując do tzw. Związku Sześciu Miast Górnołużyckich (rozwiązany w 1815 r.). W wyniku ucisku plebsu miejskiego przez bogaty patrycjat w latach 1400 i 1405–1408 doszło w Budziszynie do powstania rzemieślników, które zostało krwawo stłumione (stracono 14 przywódców powstania). Miasto było oblegane przez wojska husytów w 1429 r. i w 1431 r.
W 1469 r. Budziszyn przeszedł pod panowanie węgierskie. Król Maciej Korwin zadbał o wzmocnienie zamku i fortyfikacji miejskich ze względu na bliską granicę z Czechami i niebezpieczeństwo ataku z ich strony. W 1490 r. Budziszyn powrócił pod panowanie czeskie.
W okresie reformacji założono w 1524 r. kościół protestancki, a miejscową katedrę zamieniono na kościół dwuwyznaniowy. W 1547 r. cesarz odebrał Budziszynowi przywileje miejskie. Podczas wojny trzydziestoletniej (1618–48) Budziszyn był kilkakrotnie okupowany i plądrowany. Miasto zostało dodatkowo zniszczone w czasie wielkich pożarów w 1620 i 1634 r.
Elektorat Saksonii, ponowne związki z Polską i czasy napoleońskie.
W 1635 r. wraz z większością Łużyc przyłączony do Elektoratu Saksonii. W okresie unii polsko-saskiej przez miasto prowadziła jedna z tras łączących Drezno i Warszawę. W trakcie wojny domowej w Polsce król August II Mocny uwięził w Budziszynie biskupa poznańskiego Mikołaja Święcickiego. Miasto zostało poważnie zniszczone w czasie dwóch kolejnych pożarów w 1707 i 1720 r. Ponowny rozwój nastąpił od poł. XVIII wieku.
W 1804 r. przebywał w Budziszynie Stanisław Staszic, który zauważył obecność żywiołu łużyckiego w mieście. Od 1806 część Królestwa Saksonii, połączonego w latach 1807–1815 unią z Księstwem Warszawskim. W maju 1813 r. pod Budziszynem miała miejsce bitwa wojsk napoleońskich z połączonymi siłami prusko-rosyjskimi, zakończona zwycięstwem Francuzów. Przed bitwą w mieście nocował cesarz Napoleon I.
Ośrodek przebudzenia narodowego Serbołużyczan i włączenie do zjednoczonych Niemiec.
W XIX wieku miasto stało się głównym ośrodkiem przebudzenia narodowego Serbołużyczan. W 1839 r. w Budziszynie zostało założone towarzystwo gimnazjalne Societas Slavica Budissenensis. W 1842 w Budziszynie po raz pierwszy wydano gazetę „Tydźenska nowina abo serbske Powěsće za hornich Łužičanow”, a w 1845 po raz pierwszy wykonano hymn Serbołużyczan. Z działalnością Serbów łużyckich byli także związani Polacy. Około połowy XIX wieku polski poeta Roman Zmorski wydawał w Budziszynie pismo „Stadło”, a w drugiej połowie XIX wieku w związku z zaangażowaniem w walkę o prawa Serbów łużyckich w mieście wielokrotnie gościł Alfons Parczewski. Według danych niemieckich w 1890 r. Serbołużyczanie stanowili 15% mieszkańców miasta (3235 osób) oraz 33% – powiatu. W 1904 r. w mieście otwarto Dom Serbski, który stał się ośrodkiem łużyckiego ruchu kulturalno-narodowego. W 1920 w Budziszynie założono łużyckie towarzystwo sportowe Serbski Sokoł, rozwiązane przez Niemców w 1933 roku.
W 1846 r. nastąpiło otwarcie linii kolejowej Drezno – Budziszyn, a miasto wkroczyło w epokę industrializacji. Dopiero w 1868 r. Budziszyn otrzymał obecną niemiecką nazwę "Bautzen" (dotąd zwany był przez Niemców "Budissin"). Trzy lata później znalazł się w granicach zjednoczonych Niemiec. W 1904 i 1906 Niemcy zbudowali w mieście dwa więzienia, w których po 1933 przetrzymywali przeciwników politycznych. W czasie I wojny światowej 11 dzwonów kościelnych i świeckich zostało przetopionych w celach produkcji zbrojeniowej. W 1938 doszło do prześladowań Żydów przez Niemców w ramach ogólnokrajowej nocy kryształowej.
II wojna światowa i okres powojenny.
W okresie II wojny światowej naziści zamienili budziszyński zamek na więzienie, w którym przetrzymywano przeciwników systemu i jeńców wojennych. Wśród więzionych w Budziszynie byli m.in. polski pisarz Tadeusz Nowakowski i polski pedagog Teodor Musioł. W miejscowości znajdowała się filia obozu koncentracyjnego Groß-Rosen. W kwietniu 1945 r. miasto zostało ogłoszone twierdzą. O Budziszyn toczyły się ciężkie walki z udziałem m.in. 2. Armii WP. , a Dom Serbski zburzony przez oddziały SS.
W latach 1949–1990 Budziszyn stanowił część NRD. Dawne więzienia nazistowskie zostały przekształcone w więzienia komunistyczne, w których władze Wschodnich Niemiec więziły członków demokratycznej opozycji, więzienie "Bautzen I" stało się jednym z największych w NRD. W 1950 r. w Budziszynie odbył się zjazd Łużyczan, a szesnaście lat później Festiwal Kultury Łużyckiej. Tradycja ta była kontynuowana w latach późniejszych; do 1989 r. odbyło się w mieście siedem festiwali łużyckich. W 1991 reaktywowano Związek Sześciu Miast. W 1992 miasto liczyło 46 311 mieszkańców. Odkryta w 1994 r. Asteroida (11580) Bautzen nazwana została na cześć miasta. W 1994 do Budziszyna włączono dzielnice Niederkaina i Stiebitz, a w 1999 dzielnicę Kleinwelka. W 2002 miały miejsce obchody 1000-lecia miasta, nawiązujące do pierwszej historycznej wzmianki, a w 2010 miasto dotknęła powódź.
Rozrywka.
W położonej w odległości ok. 5 km od historycznego centrum miasta dzielnicy Kleinwelka ("Mały Wjelkow") znajduje się największy w Niemczech labirynt. Park o powierzchni ponad 5000 m² dzieli się na trzy części: klasyczny labirynt, tzw. labirynt przygodowy z różnymi urządzeniami do wspinaczki oraz tzw. labirynt tajemniczy. Z tego miasta pochodzi także zespół Silbermond.
Współpraca.
Miejscowości partnerskie:

</doc>
<doc id="85371" url="https://pl.wikipedia.org/wiki?curid=85371" title="Dopiewo (gmina)">
Dopiewo (gmina)

Dopiewo – gmina wiejska w województwie wielkopolskim, w powiecie poznańskim. Jest położona przy zachodniej granicy Poznania.
Sąsiednie gminy: Buk, Stęszew, Komorniki, Poznań, Tarnowo Podgórne.
Według danych z 31 grudnia 2019 roku gminę zamieszkiwało 28 138 osób.
Opis.
W latach 1975–1998 gmina położona była w województwie poznańskim.
Na terenie gminy znajduje się obszar ochrony ścisłej Trzcielińskie Bagno, będący do roku 1996 rezerwatem.
Siedziba gminy to Dopiewo. Do niedawna gmina była ukierunkowana na rolnictwo jednak ulega to powolnej zmianie. Obszary położone bliżej Poznania to rejon coraz bardziej intensywnej ekspansji pozarolniczych działalności gospodarczych oraz budownictwa mieszkaniowego. Południowy skraj gminy położony jest w otulinie Wielkopolskiego Parku Narodowego.
Według danych z 30 listopada 2013 gminę zamieszkiwało 20 868 osób. Natomiast według danych z 31 grudnia 2019 roku gminę zamieszkiwało 28 138 osób.
Struktura powierzchni.
Według danych z roku 2002 gmina Dopiewo ma obszar 108,1 km², w tym:
Demografia.
Dane z 30 czerwca 2013:

</doc>
<doc id="85372" url="https://pl.wikipedia.org/wiki?curid=85372" title="Bautzen">
Bautzen



</doc>
<doc id="85374" url="https://pl.wikipedia.org/wiki?curid=85374" title="Skórzewo (województwo wielkopolskie)">
Skórzewo (województwo wielkopolskie)

Skórzewo – wieś sołecka w Polsce położona w województwie wielkopolskim, w powiecie poznańskim, w gminie Dopiewo. Graniczy z Poznaniem.
Przez Skórzewo przepływa Skórzyna, a swoje źródło posiada tu Plewianka.
W latach 1975–1998 miejscowość położona była w województwie poznańskim.
Zarys historyczny.
W latach 1400–1600 pojawiają się Gołuski i Skórzewo. W następnych 200 latach powstały folwarki: Gurowo, Pokrzywnica, Glinki, Polityka, Więckówko, Podłoziny, Podłozinki i Walerianowo. Przed rozbiorami głównymi ośrodkami osadnictwa były Konarzewo, Więckowice i Skórzewo. Dominowało Konarzewo. W XVI w. powstała tu parafia. W tym czasie wieś należała do Konarzewskich a od 1668 r. kolejno przechodziła w ręce: Ostaszewskich, Radomickich, Gurowskich, Działyńskich (tu w 1797 urodził się Tytus Działyński i tu zapoczątkował gromadzenie zbiorów bibliotecznych i pamiątek narodowych przeniesionych później do Kórnika), Dzieduszyckich i Czartoryskich. Do Konarzewa należały majątki i folwarki: Dopiewo, Dopiewiec, Glinki, Palędzie i Podłoziny o łącznym areale 2,5 tys. ha.Drugim ośrodkiem były Więckowice; w skład tego majątku wchodziły: Drwęsa, Działy i Więckówko. Od XVIII w. kolejno władali nim: Zbijewscy, Bielińscy, Drwęscy, Turno, Mycielscy, Breza (ród, z którego wywodzi się pisarz Tadeusz Breza). Trzeci ośrodek – Skórzewo, z kościołem parafialnym, od XIV w. posiadali Drogosławice herbu Habdank, w XV w. – Skórzewscy (wówczas przy Skórzewie powstała nowa osada, tzw. Małe Skórzewo lub Skórzewko, która w XIX w. połączyła się przestrzennie z tzw. Wielkim Skórzewem), Zakrzewscy, Chłapowscy, Waligórscy, a po I wojnie światowej – Obrębowicze. W latach 1910–1929 proboszczem był tu ks. Stanisław Kozierowski, współorganizator powstania wielkopolskiego, jeden z założycieli Uniwersytetu Poznańskiego. W okresie zaborów tylko 3 majątki przeszły w ręce Niemców: Dąbrówka ze Zborowem, Trzcielin oraz Polityka.
W chwili obecnej mocno rozbudowana wieś z zanikającym rolnictwem indywidualnym, ze względu na sąsiedztwo Poznania nabiera charakteru wyłącznie mieszkalnego, aczkolwiek rozwija się tu też rzemiosło i drobny przemysł.
20 września 2018 na miejscowym cmentarzu arcybiskup Stanisław Gądecki odsłonił pomnik "Dzieciom Nienarodzonym: Utraconym i Niechcianym".
Infrastruktura.
Na terenie Skórzewa znajduje się zabytkowy park podworski. Są też dwie szkoły podstawowe, ośrodek zdrowia i cmentarz.
Wspólnoty wyznaniowe.
Na terenie Skórzewa znajduje się zabytkowy kościół pod wezwaniem św. Marcina i Wincentego.
W miejscowości znajduje się również Sala Królestwa trzech poznańskich zborów Świadków Jehowy.

</doc>
<doc id="85379" url="https://pl.wikipedia.org/wiki?curid=85379" title="Þingvallavatn">
Þingvallavatn

Þingvallavatn (Thingvallavatn) – jezioro w południowo-zachodniej Islandii. Jezioro zajmuje powierzchnię 84
km² i jest tym samym największym naturalnym zbiornikiem wodnym tego kraju. Jego maksymalna głębokość wynosi 114 m.
Þingvallavatn to jezioro pochodzenia tektonicznego. W okolicach jeziora znajduje się skomplikowany system szczelin, świadczących, że w tym miejscu przebiega granica płyt tektonicznych Eurazjatyckiej i Północnoamerykańskiej. Najbardziej znana szczelina nosi nazwę "Almannagjá", czyli "Wąwóz Wszystkich Ludzi". Nazywany jest też Kanionem Silfra. Ma 63 metry głębokości. To właśnie w tym miejscu na północnym brzegu jeziora zgromadził się po raz pierwszy w 930 islandzki parlament Althing.
Jezioro wchodzi w skład parku narodowego Þingvellir, który w 2004 został wpisany na listę światowego dziedzictwa UNESCO.
Woda wewnątrz jeziora jest jedną z najczystszych na świecie. Pozwala na 120 metrów widoczności.

</doc>
<doc id="85381" url="https://pl.wikipedia.org/wiki?curid=85381" title="Dzienniki gwiazdowe">
Dzienniki gwiazdowe

Dzienniki gwiazdowe – cykl opowiadań "science-fiction" autorstwa Stanisława Lema. Pierwsze odcinki "Dzienników gwiazdowych" pochodzą z początku lat pięćdziesiątych XX w., ostatnie opowiadanie – "Ostatnia podróż Ijona Tichego" – powstało w roku 1999. Kontynuacją cyklu są powieści "Wizja lokalna" (1982) i "Pokój na Ziemi" (1987).
"Podróż dwudziesta szósta i ostatnia", zawierająca satyryczną aluzję do zimnej wojny, ukazała się jedynie w zbiorach "Sezam i inne opowiadania" (1954) i zbiorze "Dzienniki gwiazdowe" z 1957 r. Brak jej we wszystkich późniejszych wydaniach (we wstępach bywa określana jako apokryf). "Ostatnia podróż Ijona Tichego" z kolei nie doczekała się natomiast wydania książkowego: ukazała się jedynie w polskiej edycji „Playboya”.
W pierwszym wydaniu "Dzienników gwiazdowych" (1957) pojawiły się również po raz pierwszy trzy opowiadania nie związane bezpośrednio z Ijonem Tichym: "Czy pan istnieje, Mr Johns?", "Szczur w labiryncie" oraz "Koniec świata o ósmej (Bajka amerykańska)".
Bohater cyklu to kosmiczny podróżnik Ijon Tichy. Niewiele wiadomo o jego przeszłości (poza anegdotycznymi szczegółami dotyczącymi przeszłości jego rodziny, jego narodzin i nazwiska). W domu (na Ziemi) bywa rzadko, większość czasu spędzając w podróżach.
Określenie "Dzienniki gwiazdowe" tyczy się właściwie podróży Ijona Tichego ("Podróże Ijona Tichego"), ewentualnie jego wspomnień ("Ze wspomnień Ijona Tichego"). Jednak można zakwalifikować do "Dzienników...", jako cyklu, wszystkie dzieła traktujące o Tichym i jego wszechświecie.
W 2013 imieniem Tichego nazwano planetoidę (343000) Ijontichy.

</doc>
<doc id="85383" url="https://pl.wikipedia.org/wiki?curid=85383" title="Mercedes-Benz W201">
Mercedes-Benz W201



</doc>
<doc id="85384" url="https://pl.wikipedia.org/wiki?curid=85384" title="Josef Gaisberger">
Josef Gaisberger

Josef Gaisberger (ur. 6 stycznia 1792 w Brunnenthal, zm. 5 września 1871 w Sankt Florian) – austriacki archeolog, historyk i numizmatyk, katolicki duchowny.
Życiorys.
Studiował teologię na uniwersytecie w Linzu i Wiedniu. Wstąpił do kongregacji kanoników regularnych św. Floriana. W 1816 przyjął święcenia kapłańskie. Był długoletnim wykładowcą gimnazjum w Linzu. 
Studia nad łaciną wzbudziły w nim zainteresowanie okresem Cesarstwa Rzymskiego. Zbierał pamiątki związane z obecnością Rzymian na terenie Austrii. W 1839 roku z jego inicjatywy powstało pismo "Musealblatt". Dzięki niemu doszło do pierwszych systematycznych badań archeologicznych poszukujących obecności kultury starożytnych Rzymian na ziemiach Austrii. Był członkiem wielu stowarzyszeń naukowych. Jego działalność zyskała mu miano ojca austriackich badań nad starożytnością.

</doc>
<doc id="85385" url="https://pl.wikipedia.org/wiki?curid=85385" title="Łuskowcowate (grzyby)">
Łuskowcowate (grzyby)

Łuskowcowate, drobnołuszczakowate ("Pluteaceae" Kotl. &amp; Pouzar) – rodzina grzybów należąca do rzędu pieczarkowców ("Agaricales").
Charakterystyka.
Grzyby kapeluszowe rosnące na ziemi lub na drewnie. Kapelusz u części gatunków na powierzchni kapelusza znajdują się pozostałości osłony całkowitej w postaci łatek. Trzon łatwo wyłamuje się z kapelusza, u części gatunków z pierścieniem lub pochwą. Blaszki wolne lub przylegające. Wysyp zarodników różowy. Zarodniki okrągłe lub elipsoidalne, gładkie, część jest amyloidalna. 
Systematyka.
Pozycja w klasyfikacji według Index Fungorum: "Pluteaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Według CABI databases bazującego na "Dictionary of the Fungi" do rodziny "Pluteaceae" należą rodzaje: 
Polskie nazwy na podstawie pracy Władysława Wojewody z 2003 r.

</doc>
<doc id="85390" url="https://pl.wikipedia.org/wiki?curid=85390" title="Wielki Wóz">
Wielki Wóz



</doc>
<doc id="85392" url="https://pl.wikipedia.org/wiki?curid=85392" title="Mogielica">
Mogielica

Mogielica – najwyższy szczyt Beskidu Wyspowego (1170,2 m). Wierzchołkowa część masywu Mogielicy jest nazywana przez miejscową ludność Kopą, ze względu na charakterystyczny kształt. W starszej literaturze można spotkać błędną nazwę „Mogielnica”. Z punktów widokowych, na szczycie i na polanach, rozpościerają się szerokie widoki na Beskid Wyspowy, Beskid Sądecki, Pieniny, Gorce, Tatry.
Topografia.
Masyw Mogielicy wznosi się na obszarze trzech wsi: Słopnice, Półrzeczki i Chyszówki. Deniwelacje względem dna dolin leżących u jej podnóża sięgają 760 m. Nie jest typowym wzniesieniem Beskidu Wyspowego, gdyż w różnych kierunkach odchodzą od niego długie boczne grzbiety. Najdłuższy odchodzi w południowym kierunku i poprzez wzniesienia Krzystonowa i Jasienia ciągnie się aż do przełęczy Przysłop. W grzbiecie tym jest jednak dość głęboką przełęcz (pomiędzy Mogielicą a Małym Krzystonowem), przez którą prowadzi dobra, lecz zamknięta dla ruchu pojazdów droga leśna z Półrzeczek do Szczawy. Długi grzbiet tworzy też Mogielica poprzez Zapowiednicę do Przełęczy Słopnickiej. Liczne potoki spływające z Mogielicy zasilają rzeki: Słopniczankę, Łososinę, Kamienicę Gorczańską.
Przyroda.
Rozległy masyw Mogielicy jest porośnięty lasem. Są to głównie lasy świerkowo-jodłowe i buczyna karpacka, wierzchołkowe partie zaś porasta skarlały las świerkowy. Ten las świerkowy to jedyny w całym Beskidzie Wyspowym fragment regla górnego. Wielki kompleks leśny stanowi ostoję wielu rzadkich zwierząt. Z większych ssaków występują tu: borsuk europejski, popielica szara, wydra europejska, jeleń, sarna, dzik, ryś euroazjatycki, okresowo pojawiają się wilki. Z rzadszych płazów występuje kumak górski, traszka górska i karpacka. Kompleksowe badania trwające od 2001 potwierdziły występowanie tutaj aż 105 gatunków ptaków lęgowych, w tym tak rzadkich, jak: głuszec, orlik krzykliwy, cietrzew, puszczyk uralski, włochatka, sóweczka, puchacz, dzięcioły białogrzbiety i trójpalczasty, siwerniak, czeczotka. Dla większości z nich Mogielica jest jedyną ostoją w całym Beskidzie Wyspowym.
Form skalnych jest niewiele. Z rzadka spotkać można niewielkie ostańce skalne i szczeliny skalne. Na północnej grani jest ambona skalna zwana Zbójnickim Stołem, na południowo-wschodnim grzbiecie opadającym do Przełęczy Słopnickiej, przy zielonym szlaku turystycznym znajduje się szereg zwietrzałych skał, natomiast na stromym południowym stoku opadającym od metalowego krzyża na polanę Stumorgi jest skalne rumowisko.
25 lutego 2011 na szczycie Mogielicy oraz na jej północnych stokach utworzono rezerwat przyrody Mogielica o powierzchni 50,44 ha wraz z otuliną o powierzchni 90,69 ha. Głównym celem rezerwatu jest ochrona głuszca i jego biotopu oraz innych rzadkich gatunków ptaków, ich siedlisk przyrodniczych, a także form skalnych.
Polany.
W masywie Mogielicy znajdowało się kilkanaście polan. Największa z polan to położona na południowo-zachodnim grzbiecie poniżej szczytu widokowa polana zwana Stumorgi, Polaną Stumorgową lub Halą Stumorgową. Nazwa hali Stumorgi pochodzi od dawnej jednostki powierzchni – mórg (ok. 0,5 ha). W istocie hala miała powierzchnię większą niż 50 ha. Dawniej funkcjonowała tu wielka hala pasterska, stały na niej szałasy i mieszkańcy Jurkowa wypasali tu ogromne stada owiec. Obecnie, po zaprzestaniu wypasu, polana stopniowo zarasta, a jej powierzchnia uległa już zmniejszeniu. Na północnym grzbiecie znajduje się dużo mniejsza, lecz bardzo widokowa polana Wyśnikówka, stanowiąca charakterystyczny, rozpoznawalny z daleka element sylwetki Mogielicy. Na przedłużeniu tego grzbietu w północno-zachodnim kierunku (przy niebieskim szlaku) znajduje się druga co do wielkości polana o nazwie Cyrla. Na polanie tej nadal prowadzi się koszarowy wypas owiec. Z wszystkich tych polan roztaczają się szerokie widoki. Turyści wędrujący od przełęczy Rydza Śmigłego w dolnej części podejścia przechodzą przez polany Mocurka i Bajorzyska. Inne polany znajdują się poza szlakami turystycznymi lub już zarosły lasem.
Po załamaniu się pasterstwa (z przyczyn ekonomicznych), polany ze szkodą dla walorów turystycznych i różnorodności biologicznej stopniowo zarastają w wyniku naturalnej sukcesji ekologicznej. Obserwować można stopniową zmianę zespołów roślinności (w miejsce niskiej roślinności zielnej wchodzą ziołorośla, borówczyska, zarośla malin). Ostatecznym efektem takiej sukcesji (zespołem klimaksowym) w warunkach Beskidów zawsze jest las.
Historia.
Pierwsze wzmianki o szczycie mamy już z XV wieku. W spisach dóbr królewskich można przeczytać "„Tam też wznoszą się piękne Gorcze, zakończone Mogielicą, widną z Krakowa”".
Dawniej na szczycie Mogielicy stała drewniana wieża triangulacyjna (przez miejscowych zwana "patrią"), wznosząca się wysoko ponad koronami drzew. Pod nią oddział PTTK z Limanowej umieścił specjalną metalową skrzynkę z pamiątkowymi zeszytami, do których mogli wpisywać się zdobywcy szczytu. Wieża ta była kapitalnym punktem widokowym (oczywiście tylko dla odpornych na ekspozycję, wspinaczka trzema długimi, nieosłoniętymi drewnianymi drabinami i pobyt na odkrytym tarasie wymagał pewnej odwagi). Niestety zbutwiała z czasem i w 1980 r. zawaliła się. W sierpniu 2008 roku oddano do użytku nową, 20-metrowej wysokości wieżę widokową udostępnioną bezpłatnie turystom. Z powodu złego stanu technicznego wieżę zamknięto jesienią 2020 r.; w planach jest postawienie nowej.
Kilkadziesiąt metrów na południowy wschód od wierzchołka znajduje się niewielki, metalowy, pamiątkowy krzyż poświęcony Janowi Pawłowi II, który – zanim został papieżem – kilkakrotnie tędy wędrował. Na krzyżu jest tabliczka z jego słowami: "„Wobec piękna gór czuję, że On jest... i wtedy zaczynam się modlić”". Według ludowych przekazów z miejsca tego zrzucano w dawnych czasach zwłoki samobójców (w owych czasach Kościół zabraniał ich chowania na poświęconym cmentarzu). Niewielka polanka przy krzyżu jest dobrym punktem widokowym.
W czasie II wojny światowej Hala Stumorgowa wykorzystywana była jako miejsce zrzutów z samolotów alianckich dla działającej w okolicach partyzantki. Przy zielonym szlaku w dolnej części Mogielicy, na niewielkiej polance na „Wyrębiskach” jest krzyż, przy którym odbywały się msze partyzanckie. Na północnych zboczach Mogielicy (od strony Słopnic) 28 stycznia 1944 rozbił się podczas lotu ćwiczebnego samolot niemiecki He 111 H, G1+NS z 8./KG 55. Pięcioosobowa załoga (Gutschmidt, Zogeiser, Meinert, Kohls, Müller) zginęła i jest pochowana na cmentarzu wojskowym w Krakowie.
Legendy.
Z Mogielicą związane jest wiele legend. Według jednej z nich Mogielica była żoną wielkoluda Łopienia, oddzieloną od małżonka Przełęczą Rydza Śmigłego. Według innej na znajdującym się pod jej szczytem po zachodniej stronie dużym głazie zwanym Zbójnickim Stołem zbójnicy liczyli zdobyte pieniądze, które następnie ukryli w jaskini zwanej Marszałkową Studnią na polanie Poręba. Na kociołku z tymi pieniędzmi położone są dwie strzelby. Legendy mają swoje podłoże historyczne – w XVIII wieku ukrywał się na Mogielicy znany beskidzki zbójnik Józef Baczyński wraz ze swoim kompanem Świstakiem (od niego pochodzi nazwa jednego z leżących pod Mogielicą przysiółków Słopnic – „Do Świstaka”). Podobno zrabowane przez niego skarby znajdują się zakopane w lesie Mogielicy, a przez kilka lat strzegła ich kochanka Baczyńskiego. Inne jeszcze z ludowych podań lokalizuje ukryty zbójnicki skarb na polanie Brzostek pod Przysłopkiem.
Turystyka i rekreacja.
Od dawna Mogielica była celem wycieczek turystycznych. W kronikach szkoły podstawowej w Słopnicach są notatki, że w 1934 i w innych latach dzieci z nauczycielami obchodziły na jej szczycie „Święto Lasu”. Mogielica należy do Korony Gór Polski. Od dawna rozważa się też wybudowanie schroniska górskiego. Na szczycie Mogielicy od wielu już lat organizowany jest w sierpniu (w przedostatnią niedzielę) coroczny „Złaz turystyczny – Mogielica”. Jego organizatorami są gminy, na których terenie leży ten szczyt, a więc Dobra, Słopnice, Kamienica, a także starostwo Limanowej. Jest możliwość uprawiania turystyki konnej (stadnina koni jest w Chyszówkach) oraz narciarskiej. Popularność szczytu wzrosła od czasu wybudowania na nim wieży widokowej.
Dzięki unikalnemu mikroklimatowi (pokrywa śnieżna utrzymuje się bardzo długo) w masywie góry utworzono Trasę Narciarstwa Biegowego Mogielica. Jest to najwyżej położony i najdłuższy tego typu obiekt w Małopolsce. Obecnie trasa ma 23 km i przebiega szerokimi drogami leśnymi wokół Mogielicy i wciąż jest rozbudowywana.
Szlaki turystyki pieszej.
Mogielica jest ważnym węzłem szlaków turystycznych:

</doc>
<doc id="85395" url="https://pl.wikipedia.org/wiki?curid=85395" title="Thingvallavatn">
Thingvallavatn



</doc>
<doc id="85396" url="https://pl.wikipedia.org/wiki?curid=85396" title="Pęczniew">
Pęczniew

Pęczniew – wieś w Polsce położona w województwie łódzkim, w powiecie poddębickim, w gminie Pęczniew. Położona nad rzeczką Pichną, prawym dopływem Warty, i nad brzegiem zbiornika Jeziorsko.
Do 1937 roku siedziba gminy Niemysłów. W latach 1975–1998 miejscowość administracyjnie należała do województwa sieradzkiego. 
W miejscowości istnieje straż pożarna która została założona w 1910 roku.
Miejscowość jest siedzibą gminy Pęczniew.
Historia.
Archeolodzy odkopali w Pęczniewie ciałopalne cmentarzysko kultury łużyckiej z wczesnej epoki żelaza, stwierdzono liczne ślady osadnictwa z okresu rzymskiego oraz dużą osadę gospodarczą z wczesnego średniowiecza. Zidentyfikowano tu także pozostałości średniowiecznego gródka rycerskiego, zniszczonego prawdopodobnie w okresie prywatnej wojny Nałęczów z Grzymalitami lub przez Krzyżaków w 1331 r. 
Pierwsza pisana wzmianka o wsi pochodzi z 1400 r. Wieś w XV w. wchodziła w skład włości Pęczniewskich h. Korab.
Zabytki.
W Pęczniewie stoi drewniany kościół św. Katarzyny z 1761 r. zbudowany przez Franciszkę i Tomasza z Głogowy Kossowskich, właścicieli wsi, rozbudowany w XIX w. Ołtarz późnogotycki z ok. 1640 r., boczne - barokowe. Warto zwrócić uwagę na obraz MB z Dzieciątkiem z rzeźbami św. Wojciecha, św. Stanisława i św. Katarzyny. Wiele elementów wyposażenia pochodzi z XVII w. W nawie tablica poświęcona pamięci 6 Pułku Strzelców Konnych im. Stanisława Żółkiewskiego o następującej treści: 
Pułk ten w składzie Kresowej Brygady Kawalerii walczył o utrzymanie linii Warty w pierwszych dniach września 1939 r. 
Obok kościoła drewniana dzwonnica, na niej trzy dzwony z napisami i herbami, zdobione pięknym ornamentem. 
Na cmentarzu przykościelnym grób fundatorów, a na grzebalnym mogiła 7 żołnierzy 6 PSK z Żółkwi, poległych 5 września 1939 r. w Popowie.
Według rejestru zabytków Narodowego Instytutu Dziedzictwa na listę zabytków wpisane są obiekty:
Turystyka.
Pęczniew ma wielką szansę stania się wsią turystyczną. Zbudowano tu przystań rybacką i jachtową z urządzeniami do wyciągania sprzętu pływającego. Funkcjonuje też stacja pomp, odwadniające tereny przylegające do zalewu. 
Gospodarka.
W pobliżu wsi znajdują się stawy o łącznej powierzchni 172 ha lustra wody przystosowane do hodowli materiału zarybieniowego do Zbiornika Jeziorsko.
Na stacji benzynowej w Pęczniewie można zaopatrzyć się w paliwo płynne. Sprzedaż paliw stałych prowadzona jest przez GS „SCh” w Pęczniewie. Brak natomiast gazyfikacji przewodowej. Dystrybucją gazu propan-butan zajmują się punkty w każdej wsi.

</doc>
<doc id="85397" url="https://pl.wikipedia.org/wiki?curid=85397" title="Þingvellir">
Þingvellir

Þingvellir (wym. , isl. "þing" – „parlament, thing”, "vellir" – „równina”) – obszar w południowo-zachodniej Islandii, położony kilkadziesiąt kilometrów na wschód od stolicy kraju Reykjaviku, na północnym brzegu największego islandzkiego jeziora Þingvallavatn.
Historia.
Miejsce to jest bardzo ważne dla historii Islandii, jako że w tym miejscu w 930 po raz pierwszy zebrał się islandzki parlament Althing, który jest jedną z najstarszych instytucji parlamentarnych świata, która funkcjonuje do dziś. Althing obradował tutaj aż do końca XVIII wieku. W tym samym miejscu ogłoszono pełną niepodległość Republiki Islandii w dniu 17 czerwca 1944.
W 1928 utworzono na tym obszarze park narodowy, który w 2004 został wpisany na listę światowego dziedzictwa UNESCO. W 1970 w pożarze letniego domku rządowego w zginął tu premier Bjarni Benediktsson, wraz z żoną i czteroletnim wnukiem.
Geologia.
Obszar ten jest również bardzo interesujący ze względu na budowę geologiczną. Znajduje się on bowiem w miejscu, gdzie stykają się płyty tektoniczne eurazjatycka i północnoamerykańska. Stąd też obserwuje się tu znaczącą aktywność sejsmiczną i wulkaniczną. Powierzchnia ziemi poprzecinana jest licznymi szczelinami, wśród których największa tworzy głęboki wąwóz Almannagjá.
Turystyka.
Þingvellir zaliczany jest do głównych atrakcji turystycznych w ramach trasy turystycznej zwanej Złotym Kręgiem.
Galeria obrazów.
&lt;br&gt;

</doc>
<doc id="85400" url="https://pl.wikipedia.org/wiki?curid=85400" title="Thingvellir">
Thingvellir



</doc>
<doc id="85401" url="https://pl.wikipedia.org/wiki?curid=85401" title="Krajowa Rada Radiofonii i Telewizji">
Krajowa Rada Radiofonii i Telewizji

Krajowa Rada Radiofonii i Telewizji (KRRiT, KRRiTV) – polski organ państwowy, który według Konstytucji (art. 213–215) ma stać na straży wolności słowa, prawa do informacji oraz interesu publicznego w radiofonii i telewizji.
Siedziba i Biuro KRRiT znajdują się na skwerze kard. S. Wyszyńskiego 9, a Wydział Abonamentu RTV przy ul. Sobieskiego 101 w Warszawie.
Przed powstaniem KRRiT.
W latach 1951–1993 instytucją zajmującą się kontrolą i organizacją pracy stacji radiowych i telewizyjnych na terytorium Polski był Komitet do spraw Radia i Telewizji „Polskie Radio i Telewizja”.
Struktura KRRiT.
Zasady, tryb działania, organizację oraz szczegółowe zasady powoływania członków KRRiT określa ustawa z dnia 29 grudnia 1992 roku o radiofonii i telewizji, wraz z późniejszymi nowelizacjami. W skład Rady wchodzi (po nowelizacji ustawy z 29 grudnia 2005 roku) 5 członków. Są oni wybierani przez: Sejm – 2 członków, Senat – 1, prezydenta RP – 2. Kadencja członków KRRiT wynosi 6 lat, może być skracana wspólną decyzją Sejmu i Senatu (o odrzuceniu dorocznego sprawozdania) zatwierdzoną przez prezydenta RP. Ta sama osoba nie może zostać ponownie wybrana na pełną kadencję. Ze swojego grona Rada wybiera przewodniczącego i zastępcę (na wniosek przewodniczącego).
Członkowie KRRiT na mocy postanowień Konstytucji RP (art. 198) odpowiadają za popełnienie deliktu konstytucyjnego przed Trybunałem Stanu.
Główne zadania i działalność.
Ponadto Rada ustala stawki kwotowe opłat abonamentowych na następny rok kalendarzowy do 31 maja każdego roku.
Zgodnie z art. 12 ust. 1 ustawy o radiofonii i telewizji Rada przedstawia corocznie do końca marca Sejmowi, Senatowi i prezydentowi RP sprawozdanie ze swej działalności za rok poprzedzający oraz informację o podstawowych problemach radiofonii i telewizji. Dokument jest udostępniany w postaci druku sejmowego (senackiego).
Budżet, zatrudnienie i wynagrodzenia.
Wydatki i dochody Krajowej Rady Radiofonii i Telewizji są realizowane w części 09 budżetu państwa.
W 2017 wydatki KRRiT wyniosły 24,65 mln zł, dochody 24,11 mln zł. Przeciętne zatrudnienie w Biurze KRRiT w przeliczeniu na pełne etaty wyniosło 147 osób, a średnie miesięczne wynagrodzenie brutto 6941 zł.
W ustawie budżetowej na 2018 wydatki Krajowej Rady Radiofonii i Telewizji zaplanowano w wysokości 42,99 mln zł, a dochody 24,83 mln zł.

</doc>
<doc id="85402" url="https://pl.wikipedia.org/wiki?curid=85402" title="Park Narodowy Thingvellir">
Park Narodowy Thingvellir



</doc>
<doc id="85405" url="https://pl.wikipedia.org/wiki?curid=85405" title="Pingvellir">
Pingvellir



</doc>
<doc id="85406" url="https://pl.wikipedia.org/wiki?curid=85406" title="Płyta eurazjatycka">
Płyta eurazjatycka

Płyta eurazjatycka – kontynentalna płyta tektoniczna, obejmująca swoim zasięgiem Europę i znaczną część Azji (bez Półwyspu Arabskiego, Indyjskiego oraz wschodniej Syberii).
Od wschodu, zachodu i północy płyta eurazjatycka graniczy z płytą północnoamerykańską. Na zachodzie i północy granica ta ma charakter granicy rozbieżnej, na której uformował się Grzbiet Śródatlantycki i Grzbiet Gakkela. Natomiast na wschodzie jest to granica zbieżna – płyta północnoamerykańska i niewielka płyta filipińska wciągane są pod płytę eurazjatycką w strefach subdukcji. Jej południową granicę z płytami afrykańską, arabską i indoaustralijską wyznacza ciągnący się na długości kilkunastu tysięcy kilometrów łańcuch alpejsko-himalajski.

</doc>
<doc id="85407" url="https://pl.wikipedia.org/wiki?curid=85407" title="Płyta Euroazjatycka">
Płyta Euroazjatycka



</doc>
<doc id="85408" url="https://pl.wikipedia.org/wiki?curid=85408" title="Strefa subdukcji">
Strefa subdukcji



</doc>
<doc id="85409" url="https://pl.wikipedia.org/wiki?curid=85409" title="Rozszerzanie dna oceanicznego">
Rozszerzanie dna oceanicznego



</doc>
<doc id="85410" url="https://pl.wikipedia.org/wiki?curid=85410" title="Płaszcz Ziemi">
Płaszcz Ziemi



</doc>
<doc id="85411" url="https://pl.wikipedia.org/wiki?curid=85411" title="Okres orbitalny">
Okres orbitalny

Okres orbitalny – czas, jaki jest potrzebny ciału (znajdującemu się na orbicie wokół innego ciała) na wykonanie jednego pełnego obiegu orbitalnego. W zależności od tego, względem jakiego punktu odniesienia liczymy początek i koniec obiegu, można wyróżnić:
Dla Ziemi rok używany w codziennej rachubie czasu jest równy okresowi zwrotnikowemu. Okresy obiegu planet wokół Słońca można wyliczyć z trzeciego prawa Keplera.

</doc>
<doc id="85412" url="https://pl.wikipedia.org/wiki?curid=85412" title="Jaworz">
Jaworz

Jaworz, dawniej zwany Patrią (918 m) – najwyższy szczyt Pasma Łososińskiego w Beskidzie Wyspowym. Jego północne stoki znajdują się w obrębie wsi Kobyłczyna, wschodnie wsi Stańkowa, południowo-wschodnie wsi Męcina, południowo-zachodnie wsi Pisarzowa w województwie małopolskim.
Szczyt od strony wschodniej ma stromy kopulasty wierzchołek, co nadaje mu charakterystyczny wygląd. Obecnie jest porośnięty lasem, w przeszłości na jego szczycie istniała drewniana wieża triangulacyjna z platformą widokową, tzw. „patria”, skąd rozpościerała się szeroka panorama. Widoczne były: Beskid Wyspowy, Pogórze Rożnowskie z Zalewem Rożnowskim, Nowy Sącz, Beskid Sądecki, Gorce, Beskid Żywiecki i Pogórze Wielickie, a przy niskiej wilgotności powietrza Tatry oraz Pieniny.
Wschodnie stoki Jaworza zalesione są tylko w partiach wierzchołkowych, pola uprawne dochodzą aż do wysokości około 820 m. Wybudowano tutaj, na wysokości około 800 m drewnianą wieżę widokową o wysokości ok. 20 m. Obok niej jest pole biwakowe z zadaszonym grillem i wiata. Z wieży roztaczają się widoki na Zalew Rożnowski, Nowy Sącz, Beskid Niski, Beskid Sądecki, a przy bardzo dobrej pogodzie Pieniny i Tatry Bielskie.
Na północno-wschodnim zboczu góry, na wysokości około 870 m znajduje się częściowo zasypana Jaskinia w Jaworzu, w przewodnikach nazywana „Jaskinią Zbójecką”. Jest to dwumetrowa studnia prowadząca do stromej pochylni, jej długość wynosi 14 m, a głębokość – 5 m. Po raz pierwszy opisał ją Jan Ligęza w 1928 r. Podanie ludowe wiąże jaskinię z kryjówką zbójców, opowiadano o podziemnych przejściach i przeciągach gaszących świece.
Przekazy historyczne.
W okresie II wojny światowej, w okolicznych lasach działali polscy partyzanci. Już od 1944 r. patrole hitlerowskich żołnierzy niemieckich nie przedostawały się do okolicznych wsi z powodu uciążliwych starć z oddziałami partyzanckimi. Tutejsi partyzanci AK dowodzeni m.in. przez – wówczas uciekiniera ze wschodu, po wojnie w USA – Michała Rogalskiego ps. „Mira”, rozbiły kolaborantów w Ujanowicach, Łososinie Dolnej i Łososinie Górnej. W niektórych z tych starć brały też udział B.Ch. Michał Rogalski jest fundatorem kapliczki – pomnika AK postawionego na pobliskim niższym wzgórzu o nazwie Cuprówka, co roku od 1986 w niedzielę przed 15 sierpnia odbywają się tam uroczyste Msze św. w intencjach patriotycznych.

</doc>
<doc id="85413" url="https://pl.wikipedia.org/wiki?curid=85413" title="Pasmo Łososińskie">
Pasmo Łososińskie

Pasmo Łososińskie – grzbiet górski w Beskidzie Wyspowym o przebiegu równoleżnikowym, rozciągający się między Łososiną Górną koło Limanowej a Jeziorem Rożnowskim.
Topografia.
Długość całego grzbietu wynosi ok. 20 km. Od północy ograniczony jest rzeką Łososiną, od południa potokami Sowlinka, Mordarka i Smolnik. Najwyższy szczyt – Jaworz (921 m n.p.m.). Pasmo Łososińskie składa się z dwóch dość wyraźnie od siebie oddzielonych dolinami potoków grzbietów – niższego południowego i wyższego północnego. Główny grzbiet północny tworzy ciągłą grań i swoim wyglądem różni się znacząco od większości szczytów Beskidu Wyspowego, zwykle oddzielonych od siebie głębokimi przełęczami. Grań główna Pasma Łososińskiego jest bowiem niemal płaska i jej szczyty niewiele tylko wznoszą się ponad główny grzbiet. Od grani tej w północnym kierunku, do doliny Łososiny odchodzą krótkie grzbiety boczne, pomiędzy którymi spływają potoki. W kierunku od zachodu na wschód są to: Wiktorów, Korab, Cuprówka, Goła Góra.
Szczyty i przełęcze.
Grupa północna. Kolejność szczytów w kierunku od zachodu na wschód:
Grupa południowa. Kolejność szczytów w kierunku od zachodu na wschód
Przyroda.
Szczyty porośnięte są lasami bukowymi i jodłowymi. Występują także grądy, a w dolnej części, na obrzeżach lasy brzozowe. W niektórych miejscach pola uprawne, polany i zabudowania podchodzą wysoko na grzbiet pasma, z miejsc tych roztaczają się bardzo rozległe widoki. Z rzadszych gatunków zwierząt występują m.in.: bocian czarny, kobuz, paź żeglarz, rusałka żałobnik, z roślin zaś wawrzynek wilczełyko, śnieżyczka przebiśnieg, ciemiężyca zielona, dziewięćsił bezłodygowy, niektóre gatunki goryczek i storczykowatych.
Turystyka.
Wiele atrakcji turystycznych. Na wierzchołku Miejskiej Góry (716 m n.p.m.) nad Limanową znajduje się wysoki betonowo-metalowy krzyż (37 m wys.), spod którego roztacza się bardzo rozległa panorama widokowa. Na północno-wschodnich stokach Jaworza jest niewielka Jaskinia w Jaworzu. Z większych grzbietowych polan warto wymienić Polanę Stoły i polanę Pod Jaworzem. Po północnej stronie Sałasza Zachodniego, na Korabiu cmentarz wojenny z I wojny światowej (Cmentarz wojenny nr 359 – Jaworzna). Występuje także obszar chroniony – rezerwat przyrody na Białowodzkiej Górze. W paśmie we wsi Jaworzna leżącej na północnych stokach Sałasza Wschodniego i Zachodniego znajduje się jedyne całoroczne schronisko młodzieżowe PTSM w budynku szkoły podstawowej. Południowymi zboczami przebiega nieczynna już linia kolejowa nr 104 Nowy Sącz–Chabówka (Galicyjska Kolej Transwersalna).

</doc>
<doc id="85414" url="https://pl.wikipedia.org/wiki?curid=85414" title="Prędkość orbitalna">
Prędkość orbitalna

Prędkość orbitalna – prędkość, z jaką porusza się ciało po orbicie.
Orbita kołowa.
Na orbicie kołowej orbitujące ciało o masie niewielkiej w porównaniu z masą ciała centralnego porusza się po okręgu o środku w środku obieganego ciała. W ruchu tym siłą dośrodkową jest siła grawitacji, zatem:
i dlatego
gdzie:
Inny sposób wyprowadzenia wzoru opisano poniżej:
Pewne ciało znajduje się na powierzchni pewnego ciała niebieskiego. Odległość od jego środka wynosi formula_8 Ciało to porusza się z pewną prędkością formula_9 w kierunku prostopadłym do prostej łączącej środki tych ciał. Po upływie niewielkiego czasu formula_10 ciało przebywa niewielką drogę formula_11 w wyniku czego wysokość ciała zmieni się o formula_12 od środka ciała niebieskiego, tak więc odległość od jego środka wynosi wówczas formula_13 Punkty: początkowego położenia ciała, końcowego położenia ciała oraz środka ciała niebieskiego, są wierzchołkami trójkąta prostokątnego. Korzystając z twierdzenia Pitagorasa dla tych punktów:
Przebywając drogę formula_11 ciało spada o formula_16 Zadanie polega więc na wyznaczeniu prędkości formula_9 z jaką ciało ma się poruszać, co sprowadza się do wyznaczenia czasu jej przebycia. Czas ten musi być równy czasowi spadania z wysokości tak, aby po jego upływie ciało nadal znajdowało się w takiej samej odległości od ciała niebieskiego, dzięki czemu jego tor ruchu będzie okręgiem. Wysokość od ciała niebieskiego formula_18 na której znajduje się ciało, z której upada ono na powierzchnię po upływie czasu formula_19 dla zaniedbywalnie małych wysokości, wyraża się wzorem:
gdzie formula_21 jest przyspieszeniem grawitacyjnym występującym w miejscu gdzie znajduje się orbitujące ciało.
Wzór ten jest tym bardziej prawdziwy dla różniczek wysokości formula_12 i czasu formula_10 gdyż różniczka wysokości dąży do 0, a więc formula_24 jest więc zaniedbywalnie mała.
Podstawiając za formula_12 powyższy wzór do otrzymanej zależności wynikającej z twierdzenia Pitagorasa, otrzymujemy:
Od obu stron równania odejmujemy formula_28
W ruchu jednostajnym prędkość jest pochodną przebytej drogi po czasie:
Obie strony równania podnosimy do kwadratu.
Podstawiając za formula_32 powyższy wzór, otrzymujemy:
Ponieważ formula_34 więc formula_35 Ostatecznie otrzymujemy:
Pierwiastkujemy obie strony równania:
Wartość przyspieszenia grawitacyjnego wyznaczyć można z zależności:
gdzie:
Podstawiając za formula_21 powyższą zależność, otrzymujemy ostatecznie wzór na pierwszą prędkość kosmiczną:
Prędkość orbitalną na orbicie kołowej można też wyznaczyć, znając okres obiegu i promień orbity
gdzie:
Orbita eliptyczna.
W przypadku orbity eliptycznej prędkość orbitalna ciała zmienia się wzdłuż orbity i jest największa w perycentrum, a najmniejsza w apocentrum orbity. Wartość tej prędkości w dowolnym punkcie orbity można wyznaczyć z drugiego prawa Keplera lub z zasady zachowania energii.

</doc>
<doc id="85415" url="https://pl.wikipedia.org/wiki?curid=85415" title="Sałasz">
Sałasz



</doc>
<doc id="85416" url="https://pl.wikipedia.org/wiki?curid=85416" title="Kazimierz Brodziński">
Kazimierz Brodziński

Kazimierz Brodziński ps. i krypt.: "B., B..., I., K. B., K. B..., K. B. Sierżant Artylerii, K. Br., K. Br. Por. Ar., K. Brodz., K. Uwaga, K. z Kr., Kazimierz Br., Kazimierz z Królówki" (ur. 8 marca 1791 w Królówce, zm. 10 października 1835 w Dreźnie) – polski poeta epoki sentymentalizmu, historyk, teoretyk i krytyk literacki, tłumacz, publicysta i myśliciel chrześcijański, powszechnie uważany za najwybitniejszego twórcę preromantyzmu w Polsce.
Już we wczesnym stadium swojej twórczości Kazimierz Brodziński, „dusza prawdziwie anielska” i autor licznych sielanek, zdradzał zamiłowanie do wiejskiej prostoty, optymizmu i życia pasterskiego. Apoteoza ta wkrótce poddana została jednak bolesnej próbie: doświadczenie ludzkiego okrucieństwa podczas wojny najezdniczej w latach 1809–1813, wywołało u Brodzińskiego głębokie przerażenie śmiercią, bestialstwem oraz cierpieniem moralnym i fizycznym, które sprawiło, że z czasem poeta skupił się na wartościach religijnych. Jego dojrzałą poezję zdominował wyraźny kult wartości ewangelicznych, a przy tym: uczuć rodzinnych, małżeństwa i miłości braterskiej, gościnności, przyjaźni i ufności w Bożą opatrzność. Wiara w zmartwychwstanie stanowić miała podstawę walki z rozpaczą, a jej formą miał być powrót do słowiańskiej „krainy łagodności”. Na tej bazie powstały również filozoficzne teorie autora wokół moralnego sensu idylli oraz klasycystycznej elegii.
Życiorys.
Pochodził z niezamożnej rodziny szlacheckiej ze wsi Królówka pod Bochnią. Urodził się jako syn Jacka, rządcy, a następnie dzierżawcy w dobrach hr. Moszyńskiego, i Franciszki z Radzikowskich. W roku 1797 rozpoczął naukę w wiejskiej szkółce trywialnej w Lipnicy Murowanej. W roku 1800 przeszedł do szkoły w Tarnowie, by po 3 latach trafić do tamtejszego gimnazjum. W 1807 opublikował pierwsze poezje w tomie wierszy swojego brata, Andrzeja Brodzińskiego, wydanym w Krakowie. W latach 1809–1813 służył, na końcu w stopniu porucznika, w armii Księstwa Warszawskiego. Został ranny w bitwie pod Lipskiem. W 1814 r. zamieszkał w Warszawie i od 1815 r. pracował jako sekretarz Dyrekcji Rządowej Teatru Narodowego (1815-1821) i cenzor sztuk teatralnych. W 1819 r. był wielkim sekretarzem Wielkiego Wschodu Narodowego Polski.
Od 1815 roku współpracował z Pamiętnikiem Warszawskim, drukując w nim rozprawy teoretyczne z zakresu literatury. Był także nauczycielem języka polskiego w szkołach pijarskich, a od 1822 r. wykładowcą literatury na Królewskim Uniwersytecie Warszawskim, w latach 1823–1830 pełniąc funkcję I sekretarza uczelni. Podróżował do Pragi, Niemiec, Włoch i Szwajcarii. Od roku 1821 był członkiem Towarzystwa Warszawskiego Przyjaciół Nauk. Po wybuchu powstania listopadowego był redaktorem powstańczych gazet, pracował też nad reorganizacją oświaty. Po upadku powstania krótko przebywał w Krakowie, ale nie wyemigrował na dłużej i od 1834 mieszkał stale w Warszawie. Ogłaszał prace z zakresu teorii literatury, wydał noworocznik „Jutrzenka”. W latach 1834–1835 redagował Magazyn Powszechny.
Kazimierz Brodziński często szukał natchnienia do swoich utworów przebywając w rodzinnych okolicach wśród malowniczej grupy ostańców skalnych w lesie na Paprotnej. We „"Wspomnieniach"” pisze: „...póki jeszcze służyła jesienna pora chodziłem w pole i ukryty w gęstwinach układałem rymy...”. Na jego cześć te wychodnie skalne, będące obecnie pomnikiem przyrody, nazwane zostały Kamieniami Brodzińskiego. 
Pomnik Kazimierza Brodzińskiego wykonał w 1863 roku Władysław Oleszczyński. Znajduje się obecnie w Kościele wizytek na Krakowskim Przedmieściu w Warszawie. W 1884 roku w Tarnowie z inicjatywy Towarzystwa Pedagogicznego został odsłonięty pomnik Brodzińskiego.
Pochowany na Starym Cmentarzu Katolickim w Dreźnie.
Życie rodzinne.
Swoją przyszłą żonę, Wiktorię Holly, Brodziński poznał w domu warszawskiego astronoma, Franciszka Armińskiego, ożenionego z siostrą Wiktorii. Z kolei brat Wiktorii, Franciszek Holly, był zarządcą w majątku Armińskiego. Ślub Kazimierza Brodzińskiego i 24-letniej Wiktorii Holly odbył się w dniu 27 października 1826 roku w kościele św. Aleksandra w Warszawie. Świadkiem ceremonii był m.in. pierwszy rektor Uniwersytetu Warszawskiego, Wojciech Szweykowski. Państwo Brodzińscy doczekali się jednego dziecka - córki Karoliny Brodzińskiej (ur. 10 lub 15 października 1827). Wiktoria Brodzińska przeżyła męża o niespełna dwa lata - zmarła w dniu 1 września 1837 roku. 
Poglądy filozoficzne.
Chociaż nie skończysz ciągle rób,
Ciebie, nie dzieło, weźmie grób,
A choć na ziemi krótko nas,
Czas wszystko skończy, bo – ma czas
Brodziński jest przedstawicielem sentymentalizmu, autorem elegii, sielanek ("Wiesław" 1820) i prac teoretycznych. W 1818 ogłosił w „Pamiętniku Warszawskim” słynną pracę "O klasyczności i romantyczności tudzież o duchu poezji polskiej", gdzie postawił pytanie o przyszłość literatury polskiej, z jednej strony pozostającej pod wpływem klasycyzmu francuskiego, realizującego wzorce normatywnej poetyki, z drugiej ulegającej romantycznej manierze literatury niemieckiej („okres burzy i naporu”), skłaniającej się ku tradycji chrześcijańskiego średniowiecza. Zdaniem Brodzińskiego literatura polska, aby osiągnąć odrębność, powinna zwrócić się w stronę rodzimości, podążać za własnym „czuciem narodowym” i „charakterem narodowym”, który postrzegał jako sielski i sentymentalny, a realizację tych założeń widział w sielance (rozprawa "O idylli pod względem moralnym" 1823). Sielanka była dla niego nie tylko gatunkową propozycją literacką, lecz filozofią, sposobem na życie, kategorią moralną, a także narodową. Jako słowianofil, przekonany o wyjątkowości narodu, początków i fundamentów cnót narodowych upatrywał w rolnictwie, pracach na roli, przyrodzie, wsi polskiej – skąd wywodził podstawowe wyróżniki literatury romantycznej: ludowość i narodowość. Stąd wynikało przekonanie, że poezja powinna być "zwierciadłem języka, czucia i obyczajów każdego narodu" i tak określał jej polski charakter: "Co do ducha poezji naszej, widzimy w niej wszędzie panującą miłość ojczyzny, zapał w uwielbianiu szlachetnych obywatelskich czynów, miarkowanie w uniesieniu, imaginacją swobodną, nie przerażającą, bez fantastycznych wyobrażeń, łagodną tkliwość, prostotę (...), rolnicze obrazy wiejskości i rodzinnego pożycia, moralność praktycznej filozofii, namiętności nieburzliwe i skromność obyczajów". Tezy te parodiował Mickiewicz w "Dziadach drezdeńskich" w mowie Literata IV "Nasz naród się prostotą, gościnnością chlubi, Nasz naród scen okropnych, gwałtownych nie lubi; Śpiewać, na przykład, wiejskich chłopców zalecanki, Trzody, cienie – Sławianie, my lubim sielanki". Polemiką z teorią Brodzińskiego była też rozprawa Jana Śniadeckiego "O pismach klasycznych i romantycznych".
W latach dojrzałego romantyzmu wystąpił jednak jako zdecydowany przeciwnik romantyzmu rewolucyjnego, koncepcja rewolucyjnej literatury romantycznej nie przystawała do jego idyllicznych poglądów. Uległy one radykalnej zmianie pod wpływem wybuchu powstania listopadowego. W rozprawie "Mowa o narodowości Polaków" (1831) okazał się zdecydowanym zwolennikiem i propagatorem mesjanizmu w jego wersji cierpiętniczej, nie rewolucyjnej.
Twórczość.
Ważniejsze utwory.
Po śmierci Brodzińskiego szereg jego utworów z rękopisów ogłaszały: czasopisma: "Wianek. Noworocznik na r. 1836"; "Dzwonek" 1857, nr 2; "Biblioteka Warszawska" 1865, t. 3 i 1870, t. 3; "Kłosy" 1865, nr 5; "Biesiada Literacka" 1910, nr 34 oraz wspominane powyżej w Twórczości publikacje: J. Bielińskiego, P. Chmielowskiego, I. Chrzanowskiego, Z. Ciechanowskiej, B. Gubrynowicza, A. Kraushara, A. Łuckiego, S. Małachowskiego-Łempickiego, A. M. Pieńkiewicza, S. Załęskiego, oraz w Wydaniach zbiorowych (poniżej).
Wiersze Brodzińskiego przedrukowywano w wielu antologiach: F. L. Čelakovský: "Všeslovanské počáteční čtení", Praga 1850; W. Borowy: "Od Kochanowskiego do Staffa. Antologia liryki polskiej", Lwów 1930 i wyd. następne; J. Kott, A. Ważyk: "Wiersze, które lubimy. Antologia", Warszawa 1951; J. Tuwim: "Księga wierszy polskich XIX w.", t. 1, Warszawa 1954 i wyd. następne; P. Hertz: "Zbiór poetów polskich XIX w.", księga 1, Warszawa 1959; C. Zgorzelski: „Ballada polska”, Warszawa 1962, "Biblioteka Narodowa", seria I, nr 177.
Rękopisy pism Brodzińskiego znajdują się w: Archiwum Głównym Akt Dawnych, Bibliotece Czartoryskich, Bibliotece Jagiellońskiej, Bibliotece Kórnickiej, Bibliotece Narodowej, Bibliotece PAN w Krakowie, Bibliotece Polskiej w Paryżu, Ossolineum, Wojewódzkim Archiwum Państwowym w Krakowie i innych placówkach. Szczegółowe informacje o jego rękopisach podają: C. Zgorzelski: „Nad tekstami Brodzińskiego”, "Pamiętnik Literacki", rocznik 48 (1957), zeszyt 4; C. Zgorzelski, Z. J. Nowak: Wstępy i komentarze do "Dzieł" pod red. S. Pigonia.

</doc>
<doc id="85419" url="https://pl.wikipedia.org/wiki?curid=85419" title="Palinodia">
Palinodia

Palinodia (gr. παλινωδία = odwołanie) – znana od starożytności forma artystyczna, w której autor odwołuje swój pogląd przedstawiony we wcześniejszym utworze. Oba utwory łączy formalne podobieństwo.
Nazwa pochodzi od utworu żyjącego na przełomie VII i VI wieku p.n.e. greckiego poety Stezychora. Poemat ten jest odwołaniem wcześniejszych słów poety piętnujących cudzołóstwo Heleny Trojańskiej. Trzy wersy "Palinodii" umieszczone zostały w dialogu Platona "Fajdros":
"Nieprawdziwa jest moja opowieść:"&lt;br&gt;
"Nie wsiadłaś na okręt z pięknymi ławami,"&lt;br&gt;
"Nie weszłaś nigdy do Troi warownej" (tłum. Jerzy Danielewicz).
Według legendy, przytoczonej także przez Platona, powodem odwołania przez Stezychora obelżywych słów dotyczących Heleny była ślepota, która za jej sprawą dotknęła poetę.

</doc>
<doc id="85421" url="https://pl.wikipedia.org/wiki?curid=85421" title="Luboń Wielki">
Luboń Wielki

Luboń Wielki (1022 m n.p.m.) – najwybitniejszy szczyt górski w Beskidzie Wyspowym, nazywany przez miejscowych "Biernatką".
Luboń Wielki jest popularnym celem turystów. U jego podnóża znajdują się miejscowości: Glisne, Krzeczów, Mszana Dolna, Raba Niżna, Rabka-Zaryte, Skomielna Biała i Tenczyn. Od pobliskiego Szczebla oddziela go przełęcz Glisne. W kierunku zachodnim od szczytu odchodzi długi grzbiet, w którym znajduje się Luboń Mały, dochodzi on aż do Naprawy. Ze znajdującej się na tym ramieniu Polany Surówki, przy niebieskim szlaku widoczna jest rozległa panorama Tatr, Gorców i Babiej Góry. Wszystkie potoki spływające z masywu Lubonia Wielkiego zasilają Rabę lub jej dopływ – Smugawkę. Masyw Lubonia Wielkiego wznosi się prawie 500 m ponad dolinami tych rzek.
Opis.
Na szczycie znajduje się nieduże schronisko wybudowane w 1931 roku, radiowo-telewizyjna stacja nadawcza, punkt meteorologiczny, ławki i stoły dla turystów. Widoczna z daleka sylwetka przekaźnika pozwala na bezbłędne rozpoznanie góry. Przekaźnik został wybudowany w 1961 r. w celu umożliwienia transmisji mistrzostw świata FIS w Zakopanem. Ze szczytu rozlega się panorama na północ i zachód. Na południowo-wschodnim stoku utworzono rezerwat przyrody dla ochrony największego w Beskidzie Wyspowym gołoborza oraz skałek zwanych Dziurawymi Turniami i jaskini. Ze szczytem Lubonia związane jest wiele legend i opowieści ludowych.
Góra porośnięta jest w dolnej części lasami świerkowo-jodłowymi, górą buczyną karpacką. Ostały się dwie polany: Polana Surówki i Polana Lugusowa. Rozległy i silnie zalesiony Luboń Wielki stanowił w czasie II wojny światowej dobre schronienie dla partyzantów. W połowie długości Czarnego Potoku, w tzw. Jamach posiadali oni dobrze zamaskowany schron ziemny, a obok niego drewniany barak, kwaterowali także w schronisku na szczycie. Wybudowane w 1931 r. schronisko przetrwało wojnę.
Szlaki turystyczne.
Szlaki turystyki pieszej:

</doc>
<doc id="85422" url="https://pl.wikipedia.org/wiki?curid=85422" title="Sentymentalizm w literaturze polskiej">
Sentymentalizm w literaturze polskiej

Sentymentalizm – kierunek umysłowy i literacki w Europie w II poł. XVIII w., ukształtowany w opozycji do klasycyzmu.
Cechy stylu sentymentalistycznego.
Ideał osobowy – "sensible".
Ideałem bohatera dla sentymentalistów był "człowiek czuły" (fr. "sensible"). Oprócz przesady w wyrażaniu uczuć i afektacji, odznaczał się zamiłowaniem do wsi i przyrody, do której uciekał ze stolicy, z gwaru intryg i zabaw, w poszukiwaniu tkliwych wzruszeń. We własnym ośrodku wiejskim wprowadzał zwyczaje ludzi prostych, niezepsutych przez cywilizację, najczęściej pasterzy i rolników.
Europejskie źródła polskiego sentymentalizmu.
Filozofia.
Na powstanie nurtu sentymentalistycznego wpływ miała filozofia Jeana-Jacques’a Rousseau. Jej główne założenia – człowiek jest z natury istotą dobrą, miłującą ład i sprawiedliwość oraz nawoływanie do powrotu do stanu natury, a także utwory literackie samego Roussa ("Nowa Heloiza", 1761 – pierwsze wielkie dzieło liryczne oraz "Wyznania" z lat 1781–1788, w których autor podkreśla indywidualizm) stały się podstawą filozoficzną nowego stylu w sztuce i kulturze XVIII-wiecznej Europy. Często eksponowany przez francuskiego myśliciela motyw powrotu do natury, pisarze i poeci zinterpretują jako "powrót na wieś" (np. Franciszek Karpiński w wierszu pod wymownym tytułem "Powrót z Warszawy na wieś"), a ich mottem przewodnim stanie fragment z "Wyznań": "Jeśli ktoś wzdycha do sławy, niech szuka czytelników w Paryżu, jeśli komuś zależy na użyteczności, niech posyła swe książki na prowincję."
Literatura.
Wraz z powstaniem sentymentalizmu pojawiła się nowa forma artystycznej wypowiedzi – powieść, która nie mieściła się w żadnej poetyce klasycystycznej. We Francji pisał Pierre de Marivaux, w Anglii zaczytywano się romansami Samuela Richardsona ("Pamela", "Klaryssa"), ale największy wpływ na rozwój oraz współczesną postać powieści miały: "Podróż sentymentalna" Laurence’a Sterne’a (1768, od której tytułu zaczerpnięto nazwę dla nowego kierunku) oraz "Cierpienia młodego Wertera" Johanna Wolfganga von Goethe.
Prócz powieści powstała również drama mieszczańska (Diderot, Lessing, Schiller), która w Polsce stanie się sztandarowym gatunkiem sentymentalizmu. W II poł. XVIII w. odrodziła się sielanka, a jeden z jej twórców, łączący w swoich utworach opis alpejskich chłopów, łzy i moralizatorstwo, Szwajcar Salomon Gessner wkrótce zyskał w Polsce ogromną popularność.
Istotne znaczenie miały również oddziaływania literatury angielskiej. Oprócz powieści Sterne’a, kamieniem milowym polskiego sentymentalizmu były "Pieśni Osjana" Jamesa Macphersona, jedno z największych oszustw w historii literatury (Macpherson twierdził, że są to znalezione stare legendy celtyckie, w rzeczywistości utwory zostały wymyślone i napisane przez niego). W Puławach obowiązywał nawet swoisty kult Osjana. Na kształcie nowej liryki zaważyła "poezja grobów" Edwarda Younga ("Noce"), będąca mistrzowskim połączeniem filozoficznej zadumy, pesymizmu i wszechpanującego uczucia melancholii i smutku. Była to poezja rozpaczy i niechęci do świata, która – szczególnie na początku XIX w. – znajdzie naśladowców w literaturze polskiej.
Polski sentymentalizm.
Rys historycznoliteracki.
Od lat 80. XVIII w. można mówić o zmianie dotychczasowej dominanty w literaturze i kulturze polskiej. Klasycyzm, który rozkwitał w Rzeczypospolitej od roku wstąpienia Stanisława Augusta na tron i od ponad 20 lat stanowił jedyny wzorzec w sztuce i literaturze, od ostatniego dwudziestolecia XVIII w. zaczyna wygasać i zostaje powoli wypierany przez sentymentalizm i rokoko.
Pierwsze zmiany zaczęto dostrzegać w teatrze. Pokolenie, które należało do inicjatorów dydaktycznego klasycyzmu powoli umierało lub wycofywało się z działalności publicznej. W 1779 r. jeden z głównych przedstawicieli tej generacji Franciszek Bohomolec napisał swoją ostatnią sztukę. Data ta postrzegana jest nie tylko jako pożegnanie z teatrem wielkiego klasycysty, ale i symboliczne odejście najbardziej konserwatywnego pokolenia dogmatyków tego stylu. Już rok później na deskach teatru warszawskiego została wystawiona pierwsza polska komedia rokokowa – "Fircyk w zalotach" Franciszka Zabłockiego.
W ciągu następnych trzech lat powstały również rozprawy teoretyczne poświęcone nowym stylom literacko-kulturowym, które następnie zostały uznane za manifesty – sentymentalizmu ("O wymowie w prozie albo wierszu" Franciszka Karpińskiego, 1782) oraz rokoka ("Listy o guście, czyli smaku" Józefa Szymanowskiego, 1779). Wprawdzie w 1788 r. Franciszek Ksawery Dmochowski napisał "Sztukę rymotwórczą", zwaną przez wielu manifestem klasycyzmu, ale biorąc pod uwagę, że powstała ona ok. 30 lat po pojawieniu się tego stylu w Polsce, rozsądniej będzie nazwać wierszowaną rozprawę Dmochowskiego kodyfikacją.
Założenie w 1783 r. przez księżną Izabelę z Flemmingów Czartoryską konkurencyjnego ośrodka w Puławach było ostatecznym dowodem na powolny regres myśli klasycystycznej na rzecz sentymentalizmu.
Puławy.
Na początku lat 80. XVIII w. wybuchł ostry konflikt między królem Stanisławem Augustem a dotychczas sprzymierzonym z dworem Adamem Kazimierzem Czartoryskim. Spór, nazwany przez historyków aferą Dogumowej, wywołany tak naprawdę przez nieprzyjaznych królowi przedstawicieli państw ościennych, miał skłócić bliskich do tej pory politycznych współpracowników. Na dworze zainicjowano intrygę, której skutkiem było dotarcie do króla wiadomości, że Czartoryski planuje go otruć, zaś wśród współpracowników księcia Adama Kazimierza rozpowszechniono informację, że będzie dokładnie na odwrót. Efektem złośliwych plotek była wielka kłótnia między dotychczasowymi sojusznikami, którzy, także prowokowani przez swoich bliskich, nawzajem oskarżali się o chęć wymordowania. W 1783 r. rodzina Czartoryskich wyjechała z Warszawy i założyła nowy ośrodek życia towarzysko-literackiego w Puławach.
Inicjatorką życia puławskiego była Izabela Czartoryska, a cały ośrodek stał w stanowczej opozycji wobec dworskiego klasycyzmu. Hołdowanego tam Homera, zastąpiono Osjanem, bohaterem legend Macphersona. Atmosfera tajemnicy i czułości, którą nasączone są "Pieśni... " została bardzo skutecznie przeniesiona do Puław, których wizytówką były angielskie ogrody (roussowski motyw triumfu natury nad człowiekiem), wyraźny wpływ lektury "Ogrodów" Delille’a.
To właśnie w Puławach zanegowano stanisławowskie zapatrzenie we francuską obyczajowość i wielbione przez klasycystów wzorce antyczne. Czartoryscy zwrócili się ku polskiej przeszłości, a w ich postrzeganiu historii nie obcy stał się sentyment do wieków minionych. Natężenie akcentów rodzimych i patriotycznych, a także afirmacja czynu zbrojnego (w czasie Sejmu Czteroletniego) zaczęły przepełniać utwory nadwornego poety Puław – Dionizego Kniaźnina. Na jego operach muzycznych ("Trzy gody", "Cyganie") oparł się puławski teatr.
Drugim ośrodkiem sentymentalizmu były Szczorse rodziny Chreptowiczów. Był to jednak ośrodek lokalny, znacznie mniejszy od centrum Czartoryskich. Został niemal zupełnie zapomniany, także dlatego, że większość utworów jego poetki Teofili Glińskiej mocno ustępuje lirykom Kniaźnina.
Główni przedstawiciele.
Franciszek Karpiński.
"Wszystko jest tu narodowe, polskie: krajobraz, naszczekiwanie psów stanowiące muzykę wieczoru w każdej wsi, ten bór zamykający widnokrąg, wszystkie szczegóły, i te maliny, i ta plecianka, wszystko to wzięte z powszedniego życia w Polsce"
Tak o "Laurze i Filonie" pisał zachwycony Mickiewicz. Karpiński wyrósł właśnie na takiej prowincji, zresztą jako jedyny z wielkich poetów doby oświecenia pojawił się w Warszawie jako dojrzały pisarz. Zadebiutował w 1780 r. cyklem sielanek pt. "Zabawki wierszem i przykłady obyczajów", z którego pochodzi wspomniana "Laura i Filon". 39-letni wówczas poeta został okrzyczany reformatorem sielanki – nadał im charakter pieśniowy, muzyczny, a świat w utworach rządzony był prawami "czułego serca".
Największą część w bogatej twórczości Karpińskiego zajmują liryki miłosne, w większości adresowane do "Justyny" (nazywany jest "śpiewakiem Justyny"). W utworach tych można dostrzec wszystkie cechy sentymentalizmu – indywidualizację podmiotu lirycznego, zaangażowanie emocjonalne, folklor. W 1782 r. poeta napisał "O wymowie w prozie albo wierszu", uznany za manifest nowego stylu. Podawał w nim trzy źródła poezji sentymentalnej – "pojęcie rzeczy" (indywidualizm i empiryzm), "serce czułe" (głos serca i natury, współczucie) oraz "piękne wzory" (odrzuca mitologię i francuskich klasyków).
Istotne dla sentymentalizmu są również jego poezje religijne ("Pieśni nabożne", 1792). Pisane dla ludu, stanowią pochwałę norm religijnych jako podstawy funkcjonowania organizmu społecznego. Wiele utworów z "Pieśni nabożnych" jest dzisiaj popularnymi kolędami.
Franciszek Dionizy Kniaźnin.
"Nosił się po sarmacku, wystylizowany na wąsatego sielanina, z długimi włosami." – tak opisywali Kniaźnina współcześni. Podobnie jak Karpiński urodził się na prowincji (dalekie kresy wschodnie).
Na początku lat 80. XVIII w. zrezygnował z do tej pory przeważających w jego twórczości staropolskich anakreontyków ("Do wąsów") na rzecz sentymentalnej "tkliwej prostoty". Wiersze przesycone głębokim żalem i rezygnacją ("Żale Orfeusza nad Eurydyką"), katastrofizmem i poczuciem klęski dominowały od czasu pojawienia się Kniaźnina w Puławach, szczególnie po II rozbiorze Polski ("Do obywatela").
Od 1796 r. do śmierci (1807) przebywał w obłąkaniu. Według niektórych z powodu przejęcia patriotycznego, inne teorie mówią zaś o nieszczęśliwej miłości do Marii z Czartoryskich Wirtemberskiej.
Sentymentalizm a preromantyzm.
Lata 1795-1822, do dzisiaj dogłębnie nie zbadane przez historyków literatury, nazywane są często "preromantyzmem", okresem mającym zapowiadać zapoczątkowaną w 1822 "Balladami i romansami" Mickiewicza nową epokę. Wśród badaczy istnieją dwa różne poglądy na temat "preromantyzmu", jedni z nich twierdzą, że takiego okresu w ogóle nie było, a antycypacją romantyzmu jest właśnie sentymentalizm. Autorem takiej tezy był Ignacy Chrzanowski.
Antynomiczny pogląd przedstawił Julian Krzyżanowski, twierdząc, że sentymentalizm odznaczał się tkliwością, przesadną, łzawą afektacją, bliską rokoku, zaś "preromantyzm", który datował na lata 1800–1830, wyrażał prawdziwe uczucia, a nie, jak to nazywał, "sztuczną zabawę maskową".

</doc>
<doc id="85423" url="https://pl.wikipedia.org/wiki?curid=85423" title="Lem">
Lem



</doc>
<doc id="85426" url="https://pl.wikipedia.org/wiki?curid=85426" title="Paszkwil">
Paszkwil

Paszkwil (wł. "pasquillo") – utwór literacki, często anonimowy, skierowany przeciw konkretnej osobie, ośmieszający ją w sposób oszczerczy i obelżywy.
Nazwa pochodzi z początków XVI w., od znajdującej się na rzymskim placu Piazza di Pasquino (w pobliżu Piazza Navona) rzeźby, zwanej „Pasquino”, którą wykorzystywano jako tablicę do przytwierdzania złośliwych satyr. Włoskie „pasquillo” przekształciło się wraz z rozpowszechnianiem się pojęcia w łacińskie „pasquillus”, a spolszczone do „paskwiliusz” pojawiło się w piśmiennictwie w połowie XVI w., w gorącym okresie sporów o małżeństwo Zygmunta Augusta z Barbarą Radziwiłłówną.
We Włoszech gatunek został upowszechniony przez Pietro Aretino, który stworzył w Wenecji całą szkołę paszkwilistów. W Polsce rozpowszechnił się jako oręż walki politycznej w okresie Sejmu Czteroletniego.
Wywodzi się z rzymskich epigramatów o treści satyrycznej, ale pojęcie objęło zasięgiem różnorodne formy literackie. Przeciwstawia się go satyrze, krytyce ogólnej z zacięciem dydaktycznym, jako atak personalny, mający na celu ośmieszenie.
Paszkwil jest określeniem pejoratywnym. Pozytywniej odbierany jest pokrewny znaczeniowo, pochodzący z angielskiego wyraz pamflet, częściej używany w odniesieniu do mieszczącej się w granicach dobrego smaku, zaczepnej publicystyki.

</doc>
<doc id="85429" url="https://pl.wikipedia.org/wiki?curid=85429" title="Limanowa">
Limanowa

Limanowa – miasto w południowej Polsce, w województwie małopolskim, siedziba powiatu limanowskiego oraz gminy wiejskiej Limanowa.
Położenie.
Limanowa położona jest w Beskidzie Wyspowym (Pasmo Łososińskie) do 25 km na zachód od Nowego Sącza, w kotlinie górskiej u zbiegu potoków: Mordarka, Jabłoniec i Starowiejskiego, nad potokiem Sowlina, dopływem Łososiny. Miasto 
Limanowa ma obszar 18,64 km² (1,96% powierzchni powiatu), w tym:
Częściami miasta są: Centrum, Łososina Górna, Sowliny.
Historia.
Wedle dominujących poglądów, Limanowa została założona w XV w., aczkolwiek istnieją również hipotezy przesuwające tę datę w wiek XIV, zwalczane w okresie PRL ze względów politycznych, gdyż wiązałyby się z koniecznością przyjęcia, że miejscowość założyli osadnicy niemieccy. W okresie polokacyjnym występuje również pod niemiecką nazwą niem. "Hilman", "Ilmenau". W źródłach pisanych nazwa miejscowości występuje jako Ilmanowa w 1493 r. lub Hilmanowa od nazwiska osadźcy o niemieckim nazwisku "Ilman", czyli "Hildiman, Illmann" (na pobliskim terenie podgórskim nie brak nazw miejscowych o niemieckim pochodzeniu jak Grywałd/"Grünewald", Szaflary/"Schäfer"). Spolszczenie na Limanowa pojawiło się w 1680 r.
Limanowa otrzymała prawa miejskie w 1565 r. od Zygmunta II Augusta (dziś jedna z głównych ulic nosi jego imię). Od tego czasu następował stały rozwój gospodarczy i kulturalny, przerwany wiek później potopem szwedzkim i wielkim pożarem miasta, które nie podniosło się z upadku aż do doby rozbiorowej.
W 1770 r., kiedy władze cesarskie rozszerzyły zasięg kordonu sanitarnego, którym objęto rok wcześniej część Sądecczyzny, Limanowa znalazła się w bezpośrednim sąsiedztwie granicy austriackiej. Samo miasto nie znalazło się po stronie zagarniętej przez Marię Teresę.
W przeciwieństwie do reszty Galicji, pierwsze lata rządów austriackich przyniosły Limanowej pewne ożywienie gospodarcze, do którego przyczyniły się przywileje nadane miastu przez cesarza Leopolda II.
W 1846 r. w czasie rzezi galicyjskiej na Limanową uderzył duży oddział chłopski. W mieście obecnych było wtedy tylko kilku żołnierzy austriackich, jednak dzięki ich współdziałaniu z mieszkańcami atak został odparty.
Od lat 80. XIX w. miasto poczęło rozwijać się szybciej dzięki budowie Galicyjskiej Kolei Transwersalnej, rafinerii ropy naftowej i nowoczesnego browaru. Limanowa znana też była z targów koni, na których w 1900 r. zawarto co czwartą galicyjską umowę kupna-sprzedaży tych zwierząt.
W grudniu 1914 r. w bitwie pod Limanową wojska austro-węgierskie wsparte posiłkami niemieckimi zatrzymały ofensywę oddziałów rosyjskich. W czasie walk część miasta spłonęła w wyniku bombardowania przeprowadzonego przez artylerię rosyjską, dla której punktem orientacyjnym była wieża nowo wznoszonego kościoła.
Skutkiem I wojny światowej były dla miasta nie tylko zniszczenia, ale również utrata austriackich rynków zbytu. Z drugiej strony okres powojenny sprzyjał rozwojowi inicjatyw lokalnej społeczności, czego przykładem było założenie w 1924 r. pierwszego klubu piłkarskiego – Limanovii.
Wielki kryzys gospodarczy był dla miasta brzemienny w skutkach: ogólne zubożenie ludności, potęgowane charakterystycznym dla b. zaboru austriackiego przeludnieniem agrarnym, w połączeniu z likwidacją i tak nielicznych zakładów przemysłowych (rafinerię zamknięto w 1933 r.), zintensyfikowało napięcia społeczne, prowadząc w okolicach Limanowej do poważnych strajków chłopskich. Tak jak na pozostałym obszarze Polski, pewną poprawę sytuacji dało się odczuć dopiero od 1936 r. W 1938 r. poważnie zmodyfikowano herb miasta, który zyskał obecną postać.
6 września 1939 r. do miasta wkroczyły wojska niemieckie, a tym samym rozpoczął się okres okupacji niemieckiej, od początku naznaczonej licznymi egzekucjami cywilów. W wyniku reformy administracyjnej, związanej z utworzeniem GG, Limanowa utraciła status miasta powiatowego. Ukształtowanie terenu w okolicach Limanowej sprzyjało działalności partyzanckiej, która też intensywnie się tam rozwinęła i obejmowała oddziały AK (duże zgrupowanie w rejonie masywu Mogielicy) i BCh, zaś w 1944 r. pojawiły się także dywersyjne oddziały sowieckie.
W ramach przyjętej przez III Rzeszę polityki wykorzystania obszaru GG na potrzeby wojenne i w oparciu o urządzenia zamkniętej rafinerii, zorganizowano w Limanowej dużą bazę przeładunkową paliw płynnych dla frontu wschodniego. Miasto, tak jak cały teren zlikwidowanego powiatu limanowskiego, objęte też było akcją tzw. Goralenvolku, która – inaczej niż na terenie Podhala – nie przyniosła żadnych rezultatów. Limanowa została zdobyta 19 stycznia 1945 r. przez jednostki 38 armii IV Frontu Ukraińskiego. Ku czci tych jednostek w 1957 roku został odsłonięty w Parku Miejskim Pomnik Wdzięczności Armii Czerwonej.
W okresie powojennym w mieście silne było poparcie dla opozycji antykomunistycznej, w tym mikołajczykowskiego PSL. Okres po sfałszowanych wyborach w 1947 r. to czas intensywnej stalinizacji, czego symbolem stało się przemianowanie ulicy Piłsudskiego na ulicę Józefa Stalina.
Intensywny rozwój Limanowej został zapoczątkowany w drugiej połowie lat 60. Rozpoczęto wtedy – w dużej mierze w oparciu o „czyn społeczny” mieszkańców – gruntowną przebudowę centrum, które zyskało m.in. całkowicie nową płytę Rynku i dwa duże domy towarowe. W południowej części miasta ruszyła z kolei budowa os. Zygmunta Augusta, które wkrótce stało się największym miejscowym blokowiskiem.
W ramach obchodów milenium chrztu Polski w 1966 r. odbyły się w Limanowej uroczystości pod przewodnictwem abp. Karola Wojtyły, gromadząc przeszło 100 tys. osób. Z tej okazji na zlecenie Kościoła nakręcono dokument, będący najprawdopodobniej pierwszym kolorowym filmem uwieczniającym miasto. Nie zmieniało to negatywnego nastawienia lokalnych władz PZPR do religii – pod pozorem przebudowy Rynku usunięto stamtąd figurę św. Floriana, zastąpioną wkrótce dużą rzeźbą plenerową (tzw. Buzodromem), ustawioną celowo w taki sposób, by – na potrzeby propagandowych fotografii – zasłonić w miarę możliwości budynek kościoła.
Lata 70. XX w. przyniosły kontynuację rozbudowy osiedli i zakładów przemysłowych oraz medialną sławę miasta, związaną z sukcesami w telewizyjnych „turniejach miast”. Jednak w związku z budową i modernizacją alternatywnych połączeń kolejowych Nowego Sącza z resztą kraju, straciła poważniejsze znaczenie jedyna linia kolejowa przebiegająca przez Limanową. W rezultacie linia ta nie została nawet zelektryfikowana, a z czasem ruch na niej praktycznie zamarł.
1 czerwca 1975 r. w związku z reformą administracji powiaty zostały zniesione, a Limanowa znalazła się w woj. nowosądeckim. Degradację pozycji miasta w minimalnym tylko stopniu zrekompensowało to, że zostało ono siedzibą Wojewódzkiego Urzędu Statystycznego.
Kryzys gospodarczy narastający w drugiej połowie lat 70. i marazm lat. 80. XX w. były odczuwalne dla mieszkańców miasta, choć nawet w latach 80. kontynuowano budowę osiedli mieszkaniowych i pewne inwestycje infrastrukturalne.
Transformacja ustrojowa w 1989 r. pociągnęła za sobą upadłość, względnie przekształcenia własnościowe i ograniczenie działalności kilku największych zakładów pracy (m.in. zakłady przemysłu drzewnego w Łososinie Górnej), które niejednokrotnie odbyły się w nie do końca jasnych okolicznościach. Niemniej, ponieważ Limanowa – w przeciwieństwie do wielu miast podobnej wielkości – nie była uzależniona od jednego dużego zakładu przemysłowego, transformacja przebiegła stosunkowo łagodnie.
1 stycznia 1999 r. miasto na powrót stało się siedzibą powiatu, a w 2004 r. otrzymało nagrodę za najlepsze w Polsce wykorzystanie funduszy unijnych w kategorii miast do 40 000 mieszkańców. Do chwili obecnej nie udało się jednak rozwiązać kluczowego dla dalszego rozwoju Limanowej problemu, jakim jest niedostatek dogodnych połączeń drogowych z resztą kraju, przy praktycznym braku kolejowych. Bezpośrednia linia kolejowa do Krakowa i obwodnica miasta od ponad 30 lat pozostają w sferze projektów.
Demografia.
Według danych z dnia 31 grudnia 2020 r. miasto liczyło 14 738 mieszkańców, w tym 7223 mężczyzn i 7515 kobiet. Dzieci do 18 roku życia jest 3054, a powyżej 18 lat 11 684.
Atrakcje turystyczne i zabytki.
Od północnej strony miasta wznosi się długi grzbiet Pasma Łososińskiego, od południowej wysokie wzniesienie Lipowe. Z pobliskiej, górującej nad miastem Miejskiej Góry bardzo rozległa panorama widoków. Stoi na niej najwyższy w Polsce stalowy krzyż (rekordowa jest wysokość samego krzyża, a nie położenie – najwyżej położony jest krzyż na Giewoncie).
Na północnym stoku Łysej Góry znajduje się Stacja Narciarska „Limanowa-Ski” z czteroosobowym wyciągiem krzesełkowym oraz dwoma wyciągami orczykowymi. Trasy narciarskie wyposażone są w system sztucznego naśnieżania i oświetlenie.
Zabytki.
Obiekty wpisane do rejestru zabytków nieruchomych województwa małopolskiego:
Transport.
Przez miejscowość przechodzi droga krajowa nr 28, a także ma koniec droga wojewódzka nr 965 wiodąca z Bochni. Obecnie brak regularnych przewozów pasażerskich na niezelektryfikowanej linii kolejowej nr 104 z Chabówki do Nowego Sącza.
W 2013 r. przy ul. Piłsudskiego zarejestrowano helikopterowe lądowisko Limanowa-Szpital.
Oświata.
Żłobki i przedszkola:
Szkoły podstawowe:
Szkoły ponadpodstawowe:
Uczelnie:
Szkoły muzyczne:
Inne:
Kultura.
Instytucje:
Zespoły artystyczne:
Wspólnoty religijne.
Kościół rzymskokatolicki
Świadkowie Jehowy
Współpraca międzynarodowa.
Miasta partnerskie:

</doc>
<doc id="85434" url="https://pl.wikipedia.org/wiki?curid=85434" title="Adrian Biddle">
Adrian Biddle

Adrian Biddle (ur. 20 lipca 1952 w Londynie, zm. 7 grudnia 2005 tamże) – brytyjski operator filmowy.
Karierę rozpoczął u Ridleya Scotta jako asystent na planie filmu "Pojedynek" ("The Duellists", 1977) i "Obcy – ósmy pasażer Nostromo" ("Alien", 1979). W międzyczasie był autorem zdjęć do filmów reklamowych. Jako autor zdjęć debiutował w filmie Jamesa Camerona "Obcy – decydujące starcie" w 1986 ("Aliens"). W 1991 za zdjęcia do filmu "Thelma i Louise" był nominowany do nagrody Amerykańskiej Akademii Filmowej (Oscar) i Brytyjskiej Akademii Filmowej, a za film "1492. Wyprawa do raju" był nominowany do nagrody British Society of Cinematographers. Jest laureatem nagrody Europejskiej Akademii Filmowej za zdjęcia do filmu "Chłopak rzeźnika" (1998) i dwukrotnym nagrody Minerve Award (za rok 1982 i 1990). Był członkiem Brytyjskiego Stowarzyszenia Operatorów Filmowych (B.S.C.). Ostatnim filmem, nad którym pracował przed śmiercią (zawał serca) był "V jak vendetta" (2006).
Filmografia.
Powyższa filmografia obejmuje tylko filmy, do których Adrian Biddle był autorem zdjęć, pomija natomiast filmy, w których był asystentem operatora i kamerzystą.

</doc>
<doc id="85436" url="https://pl.wikipedia.org/wiki?curid=85436" title="Worms 3d">
Worms 3d



</doc>
<doc id="85443" url="https://pl.wikipedia.org/wiki?curid=85443" title="Czarne dziury">
Czarne dziury



</doc>
<doc id="85456" url="https://pl.wikipedia.org/wiki?curid=85456" title="Piętrowość">
Piętrowość

Piętrowość – istotna właściwość środowiska przyrodniczego terenów górskich, polegająca na zmienności jego cech wraz ze wzrostem wysokości bezwzględnej. Zmienność ta dotyczy całego środowiska, jak i poszczególnych jego elementów (np. klimatu, opadów, gleb, roślinności itp.). 
Przejawem piętrowości jest występowanie w górach pionowych stref (pięter), różniących się od siebie własnościami środowiska przyrodniczego. Czynnikiem wywołującym piętrowość jest przede wszystkim zmienność cech klimatu (gł. temperatury i opadów), a także budowa geologiczna i ukształtowanie terenu (różnorodność form morfologicznych, ekspozycja i nachylenie stoków, procesy erozji i in.), wpływające na pozostałe elementy środowiska. 
W zależności od tego, który element środowiska bierzemy pod uwagę możemy wyróżnić m.in.:
Ogólnym pojęciem, stanowiącym rodzaj syntezy powyższych właściwości, jest piętrowość krajobrazowa (piętrowość fizycznogeograficzna).

</doc>
<doc id="85459" url="https://pl.wikipedia.org/wiki?curid=85459" title="Jezioro ałasowe">
Jezioro ałasowe

Jezioro ałasowe, jezioro termokrasowe – rodzaj jeziora, płytki zbiornik wodny powstały w ałasie, występujący na terenach wieloletniej zmarzliny; kształt podłużny, zgodnie z przeważającym kierunkiem wiania wiatrów, spowodowany podcinaniem brzegów przez fale wzbudzane wiatrem. Jeziora ałasowe występują zazwyczaj w dużych zespołach.
Jeziora te występują w północnej Azji i Ameryce Północnej.

</doc>
<doc id="85461" url="https://pl.wikipedia.org/wiki?curid=85461" title="Jezioro lawowe">
Jezioro lawowe

Jezioro lawowe – zbiornik lawy, zarówno płynnej jak i zastygłej, utworzony w obrębie krateru wulkanicznego lub innego zagłębienia terenu. Ze względu na to, iż zbiornik nie zawiera wody, lecz stopioną skałę, nie jest to jezioro "sensu stricto".
Jeziora lawowe na świecie.
Obecnie na Ziemi istnieją trzy stałe jeziora lawowe. Znajdują się one w kraterach wulkanów:
Jeziora lawowe pojawiają się również w kraterach:
Poza Ziemią.
Jedynym miejscem poza Ziemią w Układzie Słonecznym, w którym potwierdzone jest zachodzenie zjawisk wulkanicznych, jest powierzchnia Io, księżyca Jowisza. Kilka z wulkanów Io, w tym Loki i Pele, posiada wewnątrz kraterów jeziora lawowe.

</doc>
<doc id="85462" url="https://pl.wikipedia.org/wiki?curid=85462" title="Lob lądolodu">
Lob lądolodu

Lob lądolodu, lob lodowca – część lądolodu (lodowca), rodzaj występu czoła lądolodu (lodowca), czy inaczej jęzora lodowcowego, spowodowanego istnieniem obniżenia w powierzchni podłoża lądolodu (lodowca). Na terenie Polski przykładem jest np. Lob Mazurski, po którego ustąpieniu uformowała się Kraina Wielkich Jezior Mazurskich.

</doc>
<doc id="85463" url="https://pl.wikipedia.org/wiki?curid=85463" title="Linia wiecznego śniegu">
Linia wiecznego śniegu

Linia wiecznego śniegu ("granica wiecznego śniegu", "granica wieloletniego śniegu") – wysokość, wyrażona w metrach n.p.m., powyżej której opad śniegu przewyższa jego topnienie w bilansie rocznym. W sprzyjających warunkach topograficznych powyżej tej granicy mogą powstawać pola firnowe lodowców (zobacz też: linia równowagi bilansowej), w tym wypadku stanowi ona dolną granicę pola firnowego. Położenie granicy wieloletniego śniegu zależy głównie od czynników takich jak:
Wysokość, na której przebiega ta granica jest zróżnicowana: na terenach polarnych sięga ok. 200–1000 m n.p.m., na Grenlandii i Antarktydzie schodzi do poziomu morza; w strefie umiarkowanej występuje na wysokości ok. 800–3200 m n.p.m., w strefie zwrotnikowej ok. 5000–6000 m n.p.m., zaś na równiku obniża się wskutek zwiększonych opadów do ok. 4500–5000 m n.p.m.
W Tatrach teoretyczna klimatyczna linia śnieżna przebiega na wysokości ok. 2500–2800 m n.p.m. Na takich wysokościach warunki klimatyczne (temperatura lata i opady roczne) w Tatrach są zbliżone do tych, które występują na wysokości linii równowagi bilansowej współczesnych monitorowanych lodowców. Przebieg klimatycznej linii śnieżnej w Tatrach powyżej najwyższych szczytów dobrze tłumaczy brak lodowców w tych górach.

</doc>
<doc id="85464" url="https://pl.wikipedia.org/wiki?curid=85464" title="Erupcja wulkanu">
Erupcja wulkanu

Erupcja wulkanu, wybuch wulkanu (drugie określenie, ściślej to: "gwałtowna erupcja", w praktyce używane jako synonim erupcji) – zjawisko wydostawania się na powierzchnię Ziemi lub do atmosfery jakiegokolwiek materiału wulkanicznego (magmy, materiałów piroklastycznych, substancji lotnych: gazów, par).
Ze względu na formę erupcji wyróżnia się:
W zależności od rodzaju materiału wydostającego się podczas erupcji wyróżnia się:
Wybuchom wulkanów często towarzyszą trzęsienia ziemi.
Typy erupcji wulkanicznej.
Typy erupcji wulkanicznej są dzielone na podstawie siły wybuchu i częstotliwości występowania.
Podział erupcji:

</doc>
<doc id="85465" url="https://pl.wikipedia.org/wiki?curid=85465" title="Miasto ogród">
Miasto ogród

Miasto ogród – koncepcja miasta satelickiego lub oddalonego od centrum miasta osiedla charakteryzującego się niską, luźną zabudową, a przede wszystkim znacznym udziałem terenów zielonych (ogrodów, skwerów, parków) w ogólnej powierzchni miasta.
Koncepcja pojawiła się w proteście przeciwko zabudowie kapitalistycznego miasta przemysłowego.
Koncepcja.
Przeznaczone było dla 32 tysięcy mieszkańców. Jednostka została oparta na planie koła podzielonego głównymi ulicami na sześć jednakowych części. Poszczególne strefy miały przypisane funkcje, na przykład usługowe, mieszkaniowe, rekreacyjne. Całość była skupiona wokół centralnego parku o średnicy około 900 m, w którym znajdowały się budynki publiczne i otoczona wieńcem terenów rolniczych. Według założeń na jednego mieszkańca przypadało 35 m² zieleni publicznej, a na jeden dom 200 m². Na wąskim pasku terenu, który otaczał dzielnice mieszkaniowe, usytuowane miały być zakłady przemysłowe i magazyny. Odzwierciedlało to sprzeciw wobec sypialnianego charakteru przedmieść.
Ponieważ miasto miało być założone na terenach rolniczych, koszt utrzymania i ceny mieszkań były niskie. Zgodnie z ideą powstanie modelowego zespołu miast miało powodować samoczynne powstawanie nowych. Gdyby zostały połączone szybką komunikacją, skupione byłyby wokół większego miasta centralnego.
Historia.
Koncepcja miasta ogrodu pojawiła się w 1898 roku w Anglii. Jej autorem był Ebenezer Howard, który opublikował ją w książce pt. "Garden Cities of Tomorrow".
Pierwszy plan miasta ogrodu autorstwa B. Parkera i R. Unwina zaczęto realizować w 1904 roku. Jedna z trzech wiosek – Letchworth – dała nazwę nowemu osiedlu projektowanemu na 35 tysięcy mieszkańców. Miasto zostało podzielone na cztery części przez biegnącą z zachodu na wschód linię kolejową oraz prostopadłą do niej dolinę. Każda część posiadała własny ośrodek ogólnomiejski. Jest to największa jednostka. Nadano jej układ koncentryczny, jednak bez centralnego parku.
Realizacje niezupełnie zgodne z koncepcją nie wywołały samorzutnego powstawania nowych miast, jednak w 1920 roku przyczyniły się do powstania schematu osad satelickich dookoła Londynu. Oprócz Letchworth miało powstać 29 satelitów, zrealizowano tylko 8.
Przykłady.
Idea miasta ogrodu była realizowana w Polsce w najszerszym zakresie na obrzeżach Warszawy oraz jej osiedlach i miastach satelitarnych. Do tych realizacji należą:
W Ząbkach rozpoczęto w 1912 roku tworzenie projektu miasta ogrodu, lecz idea ta została zrealizowana tylko częściowo.
Innymi przykładami praktycznej realizacji są:
W Polsce:
Na świecie:
Tytułu „miasto ogród” używają oficjalnie Podkowa Leśna i Milanówek.

</doc>
<doc id="85466" url="https://pl.wikipedia.org/wiki?curid=85466" title="Zielona rewolucja">
Zielona rewolucja

Zielona rewolucja – określenie programów rozwoju rolnictwa prowadzonych w latach 60. XX w. przez agencję ONZ – Organizacja do spraw Wyżywienia i Rolnictwa (FAO). Ich celem było zlikwidowanie zjawiska głodu na Ziemi poprzez zwiększenie produktywności rolnictwa (zwłaszcza w krajach tropikalnych i subtropikalnych) dzięki zastosowaniu wydajniejszych odmian roślin uprawnych i rozwojowi agrotechniki.
Ważnym czynnikiem było wyhodowanie nowych odmian pszenicy, ryżu (np. IR-8) i kukurydzy, charakteryzujących się dużą plennością i odpornością na choroby.
Mimo znacznej poprawy sytuacji żywnościowej w wielu krajach, m.in. Indiach, Pakistanie, państwach Ameryki Południowej i Afryki, zielona rewolucja miała również swoje negatywne następstwa: ekologiczne – niekorzystne przekształcenia środowiska przyrodniczego w wyniku wprowadzania monokultur rolnych, przeprowadzania nieprzemyślanych melioracji czy nadmiernego zużycia wody w celu nawadniania, nadużywania nawozów sztucznych i pestycydów; społeczne: np. nagły wzrost zróżnicowania dochodów (biedni jeszcze bardziej zubożali), zaś brak doświadczenia rolników i odpowiednich urządzeń do magazynowania spowodowały straty cennych nadwyżek żywności.
Idea zielonej rewolucji krytykowana była również z pozycji marksistowskich – uważano, że prawdziwym jej celem jest wprowadzanie i utrwalanie systemu kapitalistycznego, m.in. poprzez zaniechanie reform rolnych i zachowywanie dotychczasowej struktury własności obszarów rolnych.

</doc>
<doc id="85467" url="https://pl.wikipedia.org/wiki?curid=85467" title="Typ zmiennoprzecinkowy">
Typ zmiennoprzecinkowy



</doc>
<doc id="85468" url="https://pl.wikipedia.org/wiki?curid=85468" title="Lob lodowca">
Lob lodowca



</doc>
<doc id="85470" url="https://pl.wikipedia.org/wiki?curid=85470" title="Jezioro termokrasowe">
Jezioro termokrasowe



</doc>
<doc id="85471" url="https://pl.wikipedia.org/wiki?curid=85471" title="Jezioro zastoiskowe">
Jezioro zastoiskowe



</doc>
<doc id="85473" url="https://pl.wikipedia.org/wiki?curid=85473" title="Jezioro ekstraglacjalne">
Jezioro ekstraglacjalne



</doc>
<doc id="85474" url="https://pl.wikipedia.org/wiki?curid=85474" title="Jezioro glacjalne">
Jezioro glacjalne



</doc>
<doc id="85476" url="https://pl.wikipedia.org/wiki?curid=85476" title="Deurbanizacja">
Deurbanizacja



</doc>
<doc id="85481" url="https://pl.wikipedia.org/wiki?curid=85481" title="Sok komórkowy">
Sok komórkowy



</doc>
<doc id="85483" url="https://pl.wikipedia.org/wiki?curid=85483" title="Burmistrzowie i prezydenci Torunia">
Burmistrzowie i prezydenci Torunia

Burmistrzowie i prezydenci Torunia - prezydenci, nadburmistrzowie, burmistrzowie, zarządcy komisaryczni oraz przewodniczący prezydium Miejskiej Rady Narodowej Torunia na przestrzeni lat.

</doc>
<doc id="85484" url="https://pl.wikipedia.org/wiki?curid=85484" title="Jacob Burckhardt">
Jacob Burckhardt

Jacob Burckhardt (ur. 25 maja 1818 w Bazylei, zm. 8 sierpnia 1897 tamże) – szwajcarski historyk sztuki, literatury i kultury, teoretyk renesansu i baroku.
Jego najbardziej znane dzieło, "Kultura Odrodzenia we Włoszech", mimo upływu 150 lat od pierwszego wydania, wciąż pozostaje aktualne. Rozpowszechniło ono filozoficzny termin Giorgio Vasariego – „renesans” na oznaczenie epoki w kulturze europejskiej XVI–XVII wieku.
Życie.
Burckhardt był synem protestanckiego duchownego i do roku 1839 studiował teologię – najpierw w Bazylei, a następnie w Neuchâtel. Utrata wiary spowodowała, że przeniósł się na Uniwersytet Humboldtów, gdzie szczególną uwagę poświęcił historii sztuki, nowej wówczas dyscyplinie historii. Uczęszczał na wykłady Leopolda von Rankego, twórcy nowoczesnego podejścia do zagadnień historycznych, opartego na badaniu źródeł i przekazów. W roku 1841 przebywał na Uniwersytecie w Bonn u historyka sztuki Franciszka Kuglera, któremu zadedykował swoją pierwszą książkę, "Die Kunstwerke der belgischen Städte", wydaną w roku 1842.
W latach 1843–1855 Wykładał na uniwersytecie w Bazylei, a następnie na ETH w Zurychu. W roku 1859 wrócił do Bazylei i objął stanowisko profesora, które piastował aż do przejścia na emeryturę w roku 1893. Od roku 1886 wykładał wyłącznie historię sztuki. W roku 1867 odrzucił ofertę profesury ze strony uniwersytetu w Tybindze, a w roku 1872 ofertę uniwersytetu Humboldta, gdzie proponowano mu katedrę po Rankem.
Dzieło.
Siegfried Giedion opisał osiągnięcia Burckhardta następująco: „Wielki odkrywca epoki Renesansu, jako pierwszy wskazał, jak należy ujmować w sposób całościowy dany okres, odnosząc się nie tylko do jego malarstwa, rzeźby i architektury, ale również instytucji społecznych życia codziennego.”
Pisma historyczne Burckhardta w znaczący sposób przyczyniły się do ukształtowania historii jako dyscypliny naukowej, a jednocześnie mają wartość literacką same w sobie. Jego nowatorskie podejście do badań historycznych kładło nacisk na wartość sztuki, kultury i estetyki dla analiz życia społecznego i politycznego epoki. Jako historyk stał w opozycji do popularnych wówczas prądów myślowych: heglizmu, pozytywizmu i ekonomizmu, które zdominowały dyskurs naukowy również w naukach humanistycznych.
Jego dziełem są m.in.:
Literatura.
Kuderowicz Z., "Biografia kultury. O poglądach Jakuba Burckhardta", Wydawnictwo Czytelnik, Warszawa 1973.

</doc>
<doc id="85486" url="https://pl.wikipedia.org/wiki?curid=85486" title="Urwisko nadbrzeżne">
Urwisko nadbrzeżne



</doc>
<doc id="85487" url="https://pl.wikipedia.org/wiki?curid=85487" title="Wojciech Grochowski">
Wojciech Grochowski

Wojciech Jerzy Grochowski (ur. 18 września 1942 w Warszawie) – polski samorządowiec, prezydent Torunia w latach 1998–2002.
Życiorys.
Wykształcenie.
W 1966 ukończył studia magisterskie na Wydziale Matematyczno-Fizycznym Uniwersytetu Mikołaja Kopernika w Toruniu, kierunek fizyka. Absolwent studiów podyplomowych z zakresu mikroelektroniki na Politechnice Gdańskiej (1970) oraz z zakresu mikroprocesorów, PAN w Warszawie (1973). Osiągnął I stopień specjalizacji inżyniera przyznany przez Ministerstwo Przemysłu Maszynowego. Ponadto autor 16 patentów RP i szeregu publikacji specjalistycznych w dziedzinie elektroniki i automatyki.
Działalność publiczna.
W latach 1972–1981 był przewodniczącym komisji w Stowarzyszeniu Elektroników Polskich. Następnie od 1984 do 1990 wiceprzewodniczącym Rady Pracowniczej Naukowo-Produkcyjnego Centrum Półprzewodników. Działalność samorządową rozpoczął w 1990, do 1994 sprawował funkcję wiceprzewodniczącego Rady Miasta Torunia. W latach 1998–2002 pełnił urząd prezydenta miasta Torunia.
Za jego prezydentury Toruń gościł papieża Jana Pawła II (7 czerwca 1999). Miasto otrzymało bezzwrotną pomoc z Unii Europejskiej na największą w historii miasta inwestycję związaną z wymianą i rozbudową sieci kanalizacyjnej w ramach projektu ISPA. Wyposażono Szpital Miejski w pierwszy w mieście koronograf (aparat do badań naczyń wieńcowych). Przeprowadzono największy w historii remont mostu drogowego im. Józefa Piłsudskiego. Wybudowano kilkaset mieszkań na wynajem. Dokonano modernizacji i rozbudowy wielu szkół i placówek edukacyjnych. Utworzono Toruńskie Centrum Koordynacji Ratownictwa i Ochrony Ludności. 
Działalność zawodowa.
W latach 1966–1982 był kierownikiem działu konstrukcji w Zakładzie Elektronicznym „Unitra-Cemi” Toruń. W 1982 został kierownikiem działu kontroli jakości w „Zeus” Zakład Elektronicznych Układów Scalonych. W latach 1989–1996 był głównym specjalistą ds. informatyki w Zakładzie „Tojo” (Toruńskie Jogurty), a następnie w latach 1996–1998 dyrektorem Ośrodka Informatyki Urzędu Wojewódzkiego w Toruniu.
Rodzina.
Jest synem Alfonsa (kapitana Wojska Polskiego, oficera Armii Krajowej, Powstańca Warszawskiego) i Marty z domu Maciejewskiej (bankowca). Mąż Anny, ojciec piątki dzieci: Krzysztofa, Pawła, Grzegorza, Jerzego oraz Małgorzaty. Jego stryj Kazimierz Grochowski, ksiądz katolicki, został zamordowany przez hitlerowców za ukrywanie Żydów.
Odznaczenia.
W 1982 otrzymał nagrodę I stopnia Ministra Komunikacji. W 1998 został odznaczony Złotą Odznaką „Za zasługi dla rozwoju przemysłu maszynowego”. W okresie pełnienia funkcji prezydenta miasta Torunia otrzymał Złoty Krzyż Zasługi (2001).

</doc>
<doc id="85488" url="https://pl.wikipedia.org/wiki?curid=85488" title="Skala twardości">
Skala twardości



</doc>
<doc id="85491" url="https://pl.wikipedia.org/wiki?curid=85491" title="Zdzisław Bociek">
Zdzisław Bociek

Zdzisław Jerzy Bociek (ur. 4 grudnia 1945 w Bydgoszczy) – polski inżynier, samorządowiec, prezydent Torunia w latach 1996–1998.
Życiorys.
Z wykształcenia inżynier elektronik, absolwent Wyższej Szkoły Inżynierskiej w Bydgoszczy. Przez wiele lat związany zawodowo z firmą Geofizyka Toruń. W latach 80. działał w podziemnej „Solidarności”, wchodził w skład tajnej komisji zakładowej w swoim zakładzie pracy. Od 1984 współtworzył i dystrybuował lokalne opozycyjne pismo „Geofon”.
Od 1990 był radnym Rady Miasta Torunia, w maju 1993 został członkiem zarządu miasta. Od września 1996 do grudnia 1998 sprawował urząd prezydenta Torunia.
Przez następne cztery lata był wiceprezydentem w zarządzie kierowanym przez Wojciecha Grochowskiego oraz radnym z ramienia Unii Wolności. W wyborach w 2002 bez powodzenia kandydował do sejmiku kujawsko-pomorskiego.
Odznaczenia.
Odznaczony Złotym Krzyżem Zasługi (2001) oraz Krzyżem Wolności i Solidarności (2019).

</doc>
<doc id="85493" url="https://pl.wikipedia.org/wiki?curid=85493" title="Jerzy Wieczorek">
Jerzy Wieczorek



</doc>
<doc id="85495" url="https://pl.wikipedia.org/wiki?curid=85495" title="Stanisław Kowalski (urzędnik)">
Stanisław Kowalski (urzędnik)

Stanisław Bernard Kowalski (ur. 22 kwietnia 1935 w Toruniu) – polski milicjant oraz działacz partyjny i samorządowy, prezydent Torunia w latach 1989–1990.
Życiorys.
Syn Bernarda i Weroniki. Ukończył historię i prawo na Uniwersytecie Mikołaja Kopernika w Toruniu oraz ekonomię na Uniwersytecie im. Adama Mickiewicza w Poznaniu. W 1959 wstąpił do Stronnictwa Demokratycznego, w 1963 zasiadł w Miejskim i Powiatowym Komitecie tej partii w Toruniu. Należał również do Związku Młodzieży Socjalistycznej, Patriotycznego Ruchu Odrodzenia Narodowego i Ochotniczej Rezerwy Milicji Obywatelskiej. Od lipca 1960 do grudnia 1967 był funkcjonariuszem Milicji Obywatelskiej, następnie do czerwca 1974 sekretarzem MiPK SD w Toruniu, w latach 1974–1976 dyrektorem oddziału Wojewódzkiego Przedsiębiorstwa Turystyki „Brda” w Toruniu, a od 1976 do 1981 dyrektorem WPT „Drwęca” w Toruniu. Od stycznia 1976 zasiadał w prezydium Wojewódzkiego Komitetu SD w Toruniu. 1 sierpnia 1989 został wybrany na prezydenta Torunia. Pełnił tę funkcję do 30 września 1990. Podczas kilkumiesięcznej kadencji kontynuował rozbudowę miasta. Wyznaczył nowe tereny pod budownictwo mieszkaniowe. Ukończył budowę trasy W-Z oraz otworzył Centralną Informację Turystyczną.

</doc>
<doc id="85499" url="https://pl.wikipedia.org/wiki?curid=85499" title="Arnold Hasse">
Arnold Hasse

Arnold Hasse (ur. 10 grudnia 1873 w Hohendamerau w Prusach Wschodnich, zm. 14 maja 1933 w Berlinie) – niemiecki polityk lokalny, nadburmistrz Torunia w latach 1911–1919 i Głogowa w latach 1922–1933.
Życiorys.
Urodził się w rodzinie ziemianina Heinricha Hasse, właściciela majątku Hohendamerau na terenie powiatu welskiego. Był uczniem gimnazjum w Królewcu, następnie studiował prawo na tamtejszym uniwersytecie. Po ukończeniu studiów (i uzyskaniu doktoratu praw) pracował jako urzędnik, był asesorem komisarycznym w sądach i prokuraturach (Królewiec, Kłajpeda, Tylża). W latach 1902–1904 pracował w magistracie królewieckim, od 1904 był radcą miejskim we Wrocławiu.
W marcu 1911 został wybrany na nadburmistrza Torunia. Od początku swego urzędowania energicznie dążył do unowocześnienia, uporządkowania i upiększenia miasta. Za jego sprawą w Toruniu pojawiły się pierwsze automaty telefoniczne. Przyczynił się do przekazania władzy w mieście Polakom w styczniu 1920 po decyzjach traktatu wersalskiego w sprawie przynależności państwowej Torunia. Przeszedł wówczas na krótko na stanowisko nadprezydenta prowincji Prusy Wschodnie, by jesienią 1921 zostać nadburmistrzem Głogowa. Funkcję pełnił z ramienia Niemieckiej Partii Ludowej przez 12 lat, odsunięty został w maju 1933 po dojściu do władzy Adolfa Hitlera. Zaledwie dziesięć dni po przymusowym urlopie zmarł nagle w Berlinie, pochowany został na cmentarzu Waldfriedhof.

</doc>
<doc id="85502" url="https://pl.wikipedia.org/wiki?curid=85502" title="Antoni Bolt">
Antoni Bolt

Antoni Hieronim Bolt (ur. 30 września 1891 w Przysiersku, zm. w grudniu 1941 w obozie Auschwitz-Birkenau) – polski prawnik, polityk lokalny, prezydent Torunia w latach 1924–1936, działacz Stronnictwa Narodowego.
Życiorys.
Syn Antoniego (1830–1899) i Melanii z domu Halk-Łebińskiej (1865–1939). Uczęszczał do gimnazjum humanistycznego w Bydgoszczy. Następnie studiował prawo na uniwersytecie we Fryburgu, Genewie, Berlinie i Halle. Po czym był referendarzem w Wejherowie i Gdańsku. W czasie I wojny światowej w armii niemieckiej, po demobilizacji do 1920 pracował w Gdańsku, a następnie przeniósł się do Wielkopolski, gdzie pracował w sądach, a potem w Ministerstwie byłej Dzielnicy Pruskiej. 7 maja 1924 rada miejska Torunia wybrała go na stanowisko prezydenta miasta. Pełnił tę funkcję przez trzy kadencje, do 29 lipca 1936, zyskując opinię najbardziej energicznego i zasłużonego dla miasta prezydenta w okresie międzywojennym. Podczas 12 lat jego prezydentury Toruń stał się jednym ze znaczniejszych polskich miast średniej wielkości. Od 1932 był członkiem Sądu Dyscyplinarnego Rady Adwokackiej. Wybrany w 1938 do rady miejskiej w Toruniu, przewodniczył Klubowi Narodowemu w Radzie. Aresztowany przez Gestapo w Pyzdrach, gdzie ukrywał się podczas okupacji, internowany w Inowrocławiu, zamordowany w obozie koncentracyjnym Auschwitz-Birkenau w grudniu 1941. 
Życie prywatne.
Żonaty z Haliną Schedlin-Czarlińską (1888–1981), gwiazdą teatru toruńskiego, więźniarką obozu koncentracyjnego Ravensbrück, zm. w Vadstenie w Szwecji. Nie posiadali dzieci. Brat, Marian Bolt (1893–1956), był adwokatem w Toruniu. Brat stryjeczny, ks. Feliks Bolt (1864–1940), poseł na Sejm i senator RP z Pomorza, zginął w obozie koncentracyjnym Stutthof.

</doc>
<doc id="85511" url="https://pl.wikipedia.org/wiki?curid=85511" title="Krobia">
Krobia

Krobia (niem. "Kröben") – miasto w woj. wielkopolskim, w powiecie gostyńskim, siedziba gminy miejsko-wiejskiej Krobia. W latach 1975–1998 miasto administracyjnie należało do woj. leszczyńskiego. Jest głównym miastem Biskupizny. Dawniej miastem władali biskupi poznańscy.
Według danych z 30 czerwca 2016 miasto liczyło 4 284 mieszkańców.
Położenie.
Miasto leży na krawędzi Wysoczyzny Kaliskiej. 
Na zachód od Krobi znajduje się wieś Pudliszki, w której znajduje się jedna z najbardziej znanych w Polsce przetwórni warzyw i owoców. 
Historia.
Krobia była wzmiankowana w 1232 jako wieś i była już wtedy własnością biskupów. W 1258 była grodem kasztelańskim. Prawa miejskie uzyskała prawdopodobnie w 1332. W XV w. w Krobi odnotowano przypadki sądzenia spraw przez sąd starosty (grodzki). W czasie wojny trzynastoletniej Krobia wystawiła w 1458 roku 10 pieszych na odsiecz oblężonej polskiej załogi Zamku w Malborku. W XVI wieku w mieście tworzył Piotr Rusiecki. Miasto biskupstwa poznańskiego, pod koniec XVI wieku leżało w powiecie kościańskim województwa poznańskiego. W 1602 obradował tu synod kontrreformacyjny. Miasto należało do dóbr biskupich do 1796 albo 1798. W 1757 większość miasta strawił pożar, ale zostało odbudowane. W 1793 albo 1798 Krobia została siedzibą powiatu i była nią aż do roku 1887. W okresie Wiosny Ludów polskie oddziały opanowały miasto. Mieszkańcy wzięli udział w powstaniu wielkopolskim i walczyli w rejonie Leszna i Rawicza. Traktat wersalski przyznał Krobię Polsce. Po wybuchu II wojny światowej Niemcy rozstrzelali 15 wytypowanych mieszkańców. Wojna zakończyła się, gdy do miasta wkroczyły 23-25 stycznia 1945 oddziały I Frontu Ukraińskiego.
Transport.
Przez Krobię przebiega droga wojewódzka nr 434 Łubowo - Rawicz. stacja kolejowa Krobia obsługuje linię kolejową Leszno-Krobia-Krotoszyn-Ostrów Wielkopolski, a kiedyś także linię kolejową Miejska Górka-Krobia-Gostyń.
Zabytki.
Ochronie podlega również średniowieczne założenie urbanistyczne i zespół budowlany miasta o zwartej, piętrowej zabudowie.
Turystyka.
Przez Krobię przebiega zielony turystyczny szlak pieszy im. Adama Mickiewicza z Leszna do Smolic.

</doc>
<doc id="85513" url="https://pl.wikipedia.org/wiki?curid=85513" title="Dagoba">
Dagoba



</doc>
<doc id="85516" url="https://pl.wikipedia.org/wiki?curid=85516" title="Veo">
Veo

Veo – legendarne zwierzę występujące na wyspie Rintja (archipelag Małych Wysp Sundajskich), obiekt zainteresowania kryptozoologii.
Według opisów tubylców veo ma wielkie pazury, wydłużoną głowę i jest wielkości konia. W ciągu dnia trzyma się gór, a w nocy schodzi na nadmorskie zarośla namorzynowe aby pożywić się mrówkami i termitami.

</doc>
<doc id="85517" url="https://pl.wikipedia.org/wiki?curid=85517" title="Ich Troje">
Ich Troje

Ich Troje – polski zespół pop-rockowy, założony 3 listopada 1995 w Łodzi przez Jacka Łągwę i Michała Wiśniewskiego. Żeński skład grupy wielokrotnie się zmieniał, trzon zespołu od samego początku tworzą jego założyciele.
Nagrywają piosenki głównie w języku polskim, w przeszłości tworzyli także w językach: niemieckim, angielskim, hiszpańskim, rosyjskim, włoskim, francuskim i esperanto. Od debiutu w 1996 nagrali i wydali dziesięć albumów studyjnych: "Intro" (1996), "ITI Cd." (1997), "3" (1999), "Ad. 4" (2001), "Po piąte... a niech gadają" (2002), "6-ty ostatni przystanek" (2004), "7 grzechów głównych" (2006), "Ósmy obcy pasażer" (2008), "Pierwiastek z dziewięciu" (2017) i "Projekt X" (2022) a także kilka albumów złożonych z kompilacji największych przebojów zespołu. Za albumy "Ad. 4" i "Po piąte... a niech gadają" uzyskali certyfikat diamentowej płyty za sprzedaż w ponad półmilionowym nakładzie. Wylansowali wiele przebojów, m.in. „Prawo”, „A wszystko to... (bo ciebie kocham)!”, „Powiedz”, „Zawsze z Tobą chciałbym być...”, „Razem a jednak osobno” i „Keine Grenzen – Żadnych granic”.
Zdobywcy licznych wyróżnień muzycznych, m.in. nagrody publiczności w konkursie „Premier” podczas 38. Krajowego Festiwalu Piosenki Polskiej w Opolu w 2001 oraz pięciu Superjedynek na edycjach festiwalu, a także nagrody publiczności i Grand Prix 24. Festiwalu Krajów Nadbałtyckich w 2001. Reprezentanci Polski w Konkursie Piosenki Eurowizji w 2003 i 2006.
Historia zespołu.
W grudniu 1994 Michał Wiśniewski poznał Jacka Łągwę, z którym założył pierwszy profesjonalny klub karaoke w Polsce. Z czasem zrealizowali pierwsze nagrania studyjne, w których wokalnie wsparli ich Artur Pastuszko oraz Magda Pokora, którą wyłonili podczas przesłuchań organizowanych w klubie karaoke. W 1995 nagrane piosenki wydali na albumie pt. "Rock’n’Villon". W 1996 nawiązali współpracę z firmą fonograficzną Koch. W maju wydali pierwszy singiel zapowiadający debiutancki album studyjny, a także zrealizowali teledyski do trzech utworów: „Prawo”, „Ci wielcy” oraz „Cień”. 9 lipca na placu Henryka Dąbrowskiego w Łodzi zagrali pierwszy wspólny koncert. 9 września wydali album zatytułowany "Intro", któremu w czerwcu 1997 przyznano status złotej płyty za sprzedaż ponad 50 tys. egzemplarzy.
W 1997 po raz pierwszy wystąpili na Krajowym Festiwalu Piosenki Polskiej w Opolu z piosenką „Prawo”. 18 września wydali drugi album studyjny "ITI Cd.", który promowali singlem „Lustro”. Niedługo po premierze płyty zerwali kontrakt z wytwórnią Koch, tłumacząc to „niewywiązaniem się z umowy” oraz „niewystarczającą promocją materiału”. W tym czasie Wiśniewski założył własne studio nagrań w swoim domu pod Łodzią. 24 maja 1999, po dwóch miesiącach nagrań, wydali trzeci album "3", którego premiera poprzedzona była wydaniem singla „A wszystko to... (bo ciebie kocham)!”, będącego coverem piosenki „Alles aus Liebe” niemieckiego zespołu Die Toten Hosen. 28 września wydali pierwszy album kompilacyjny "The Best of...", wydany przez wytwórnię Koch.
Na przełomie 2000 i 2001 zaczęli nagrania materiału na kolejny album. W trakcie przygotowań z zespołu odeszła Magda Femme, a nową wokalistką została Justyna Majkowska. 4 czerwca 2001 wydali czwarty album studyjny "Ad. 4", promowany singlem „Powiedz”, do którego zrealizowali teledysk. 9 czerwca 2001 za wykonanie piosenki zdobyli nagrodę publiczności podczas konkursu „Premier” w ramach 38. Krajowego Festiwalu Piosenki Polskiej w Opolu. W lipcu reprezentowali Polskę na 24. Festiwalu Krajów Nadbałtyckich w Karlshamn, zdobywając nagrodę publiczności i Grand Prix konkursu. Niedługo później za album "Ad. 4" odebrali certyfikat diamentowej płyty za sprzedaż w Polsce, wcześniej trafiając na pierwsze miejsce listy najczęściej kupowanych płyt w kraju. Płyta na dwa dni przed premierą zdobyła status złotej.
1 stycznia 2002 wydali drugi album kompilacyjny "Koktajl" zawierający nagrania z pierwszych dwóch płyt zespołu, a 16 maja zaprezentowali piąty album studyjny "Po piąte... a niech gadają". Dotarli z nim do pierwszego miejsca zestawienia najczęściej kupowanych płyt w Polsce oraz uzyskali status diamentowej płyty za wysoką sprzedaż w kraju. W tym czasie na koncertach towarzyszyła im grupa taneczna, w której za choreografię odpowiadała Marta Wiśniewska. W czerwcu na 39. KFPP w Opolu odebrali cztery Superjedynki za wygraną w kategoriach: zespół roku, najlepsza płyta pop, przebój roku i wydarzenie roku. W listopadzie z piosenką „Keine Grenzen – Żadnych granic” znaleźli się na liście finalistów polskich selekcji do 48. Konkursu Piosenki Eurowizji. 25 stycznia 2003 zajęli pierwsze miejsce w finale selekcji, zdobywając tytuł reprezentantów Polski podczas konkursu organizowanego w Rydze. W międzyczasie przyjęli zaproszenie do udziału w niemieckich eliminacjach eurowizyjnych. W marcu, będąc już przedstawicielami Polski, wystąpili wraz z niemiecką wokalistką Elli Mücke pod nazwą Troje w finale niemieckich selekcji. Z piosenką „Liebe macht Spaß” zajęli szóste miejsce. W maju wystąpili w finale Konkursu Piosenki Eurowizji i zakończyli udział na siódmym miejscu w finale, osiągając drugi najwyższy wynik dla kraju w historii startów. Po udziale w konkursie zespół Troje wydał debiutancki album studyjny "Keine Grenzen". Niemce trudno było jednak przełamać barierę językową między muzykami. W tym czasie z zespołu Ich Troje odeszła Justyna Majkowska, a nową wokalistką została Anna Świątczak, laureatka programu "Szansa na sukces".
3 marca 2004 podczas konferencji prasowej w warszawskim Hotelu Europejskim Wiśniewski potwierdził wiadomość o rozwiązaniu zespołu, zapowiadając wydanie ostatniego albumu oraz zagranie letniej trasy koncertowej. 5 marca zagrali dziewięć koncertów w Niemczech. 21 czerwca wydali szósty album studyjny "6-ty ostatni przystanek", który dotarł do drugiego miejsca listy najczęściej kupowanych płyt w kraju i uzyskał status złotej płyty. Pod koniec października zespół wyruszył w tygodniową trasę po Stanach Zjednoczonych gdzie zagrali dla polonii m.in. w Nowym Jorku, Toronto, Detroit i Chicago. 12 grudnia w Kielcach odbył się pożegnalny koncert zespołu w ramach imprezy pod hasłem „Bezpieczne Świętokrzyskie – narkotykom stop!”.
W 2005 Wiśniewski i Łągwa podjęli decyzję o reaktywacji zespołu. Dzięki wysokiej sprzedaży płyty "6-ty ostatni przystanek", 24 czerwca wystąpili w koncercie „Top” podczas festiwalu "TOPtrendy 2005". Od 12 sierpnia do 24 września odbyli ogólnopolską trasę koncertową w ramach kampanii wyborczej Samoobrony RP i Andrzeja Leppera przed wyborami wyborach parlamentarnymi oraz prezydenckimi. 12 sierpnia zagrali w Darłowie koncert na imprezie inaugurującej kampanię wyborczą tej partii, na której premierowo wykonali piosenkę „Dokąd idziesz, Polsko?”. Utwór został sprzedany Samoobronie RP na potrzeby kampanii parlamentarnej, za co muzycy mieli otrzymać 2 mln zł. W listopadzie zapowiedzieli pracę nad siódmym albumem studyjnym, na którym pojawiły się gościnnie poprzednie wokalistki, Magda Femme i Justyna Majkowska. Pod koniec 2005 zgłosili dwie piosenki do polskich eliminacji eurowizyjnych do 51. Konkursu Piosenki Eurowizji w Atenach. W styczniu 2006 z utworem „Follow My Heart”, nagranym z gościnnym udziałem Reala McCoya, wystartowali w finale selekcji i zajęli pierwsze miejsce, zostając reprezentantami Polski w konkursie. W kwietniu rozpoczęli europejską trasę promocyjną. 18 maja wystąpili w półfinale konkursu i zajęli 11. miejsce z 70 punktami na koncie, nie zdobywając awansu do finału. Do awansu zabrakło im sześciu punktów. 9 lutego 2006 wyruszyli w trasę po Stanach Zjednoczonych, gdzie zagrali łącznie 27 koncertów dla Polonii. W międzyczasie prowadzili zbiórkę pieniędzy na rzecz rodzin ofiar tragedii w Katowicach; łącznie na ten cel zebrano 10 tys. dolarów. Po powrocie do Polski zagrali trasę koncertową pt. "Sami swoi". 18 grudnia 2006 wydali siódmy album studyjny "7 grzechów głównych", który promowali singlem „Bóg jest miłością”. 
Na początku 2007 odbyli trasę koncertową po Stanach Zjednoczonych i Kanadzie, obejmującą 30 koncertów dla Polonii. Relacja z trasy emitowana była w cotygodniowych blokach podczas programu "Dzień dobry TVN". Od czerwca do września zagrali ogólnopolską trasę koncertową pt. "Avans Tour 2007". Pod koniec sierpnia w kieleckim amfiteatrze Kadzielnia zagrali koncert z okazji 10-lecia istnienia pt. „10 lat Ich Troje, ... a niech gadają!”. Koncert, który prowadził Krzysztof Ibisz, był emitowany w Polsacie, obejrzało go 3,56 mln widzów. 8 sierpnia 2008 wystąpili z piosenką „Play in Team” na festiwalu Sopot Hit Festiwal 2008, zajmując drugie miejsce w finale. 28 października w Teatrze Wielkim w Łodzi zagrali koncert pt. „Zawsze naprzód, nigdy wstecz – 13 powodów”, podczas którego wykonali swoje największe przeboje oraz kilka utworów z nowego ósmego albumu studyjnego "Ósmy obcy pasażer". Pod koniec 2009 zagrali kolejną trasę dla amerykańskiej Polonii, którą powtórzyli pod koniec stycznia 2010. Na początku grudnia z zespołu odeszła Anna Świątczak, której miejsce zajęła Jeanette Vik, norweska piosenkarka polskiego pochodzenia. W czerwcu 2011 nową wokalistką została Justyna Panfilewicz, która odeszła z grupy w marcu 2013. Kolejną członkinią grupy była Marta Milan, która była w zespole do 2017.
W 2014 zagrali koncert "Domówka u Wiśniewskiego", który na żywo transmitowała telewizja TVR. W sierpniu 2015 wystąpili na koncercie "Disco pod Gwiazdami", emitowanym przez telewizję Polsat. W trakcie występu Wiśniewski ogłosił organizację trasy koncertowej z okazji 20-lecia istnienia zespołu. 24 czerwca 2016 Polsat wyemitował ich jubileuszowy koncert pt. „20-lecie Ich Troje – "A wszystko to... bo ciebie kocham"”, który zagrali w Katowicach. W wydarzeniu wzięły udział dwie poprzednie wokalistki: Justyna Majkowska i Anna Świątczak.
Pod koniec lutego 2017 nową wokalistką zespołu została Agata Buczkowska. Trio odbyło trasę koncertową po polskich klubach. Latem zagrali blisko 30 koncertów plenerowych. W tym czasie zapowiedzieli też wydanie dziewiątego albumu studyjnego "Pierwiastek z dziewięciu". Płyta ukazała się 8 grudnia 2017, promowały ją single „Letnia przygoda” oraz „Anioły”, do których zrealizowane zostały teledyski. Po kilku miesiącach od wydania płyty zostały zaprezentowane dwa kolejne teledyski, do utworów „Hejty” oraz „Czerń i Biel”.
W październiku 2019 podczas przyjęcia urodzinowego Jacka Łągwy, Wiśniewski zapowiedział dziesiąty album studyjny zespołu pod roboczym tytułem "X przykazań, czyli projekt X". W listopadzie 2019 Agata została wyłączona z koncertowania z zespołem, a jej miejsce zajmowała Anna Świątczak. Po konflikcie między wokalistką a liderem grupy Agata nie podpisała nowej umowy i rozstała się z zespołem. W marcu 2020 Wiśniewski ogłosił, że wokalistką zespołu ponownie będzie Anna Świątczak. Pierwszy raz po przerwie wystąpiła z zespołem w listopadzie 2019 w Lublinie podczas trasy "Michał Wiśniewski Akustycznie".
W lipcu 2022 ukazał się dziesiąty album studyjny zespołu "Projekt X", który promował singel „Nie szukaj mnie”. W sierpniu tego samego roku w ramach Festiwalu Weselnych Przebojów w Mrągowie transmitowanego przez Polsat zespół zaprezentował recital z okazji 25-lecia działalności artystycznej, podczas którego wykonał swoje największe przeboje, m.in. z gościnnym udziałem Dody, Etiennette i Xaviera Wiśniewskich oraz Justyny Majkowskiej.

</doc>
<doc id="85529" url="https://pl.wikipedia.org/wiki?curid=85529" title="Muchomor plamisty">
Muchomor plamisty

Muchomor plamisty ("Amanita pantherina" (DC.) Krombh.) – gatunek grzybów należący do rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1815 r. Augustin Pyramus de Candolle nadając mu nazwę "Agaricus pantherinus". Obecną, uznaną przez Index Fungorum nazwę nadał mu w 1846 r. Julius Vincenz von Krombholz, przenosząc go do rodzaju "Amanita". Synonimów naukowych ma 16.
Nazwę polską podał Józef Jundziłł w 1830 r. W polskim piśmiennictwie mykologicznym gatunek ten opisywany był też jako bedłka muchomor plamisty, bedłka, muchar plamisty, muchomor pstrokaty, podsadka panterowa. Nazwy ludowe: muchomór panterowy, muchomór pstrokaty, muchomór cętkowany, muchomór plamisty, bedłka pstrokata.
Morfologia.
O średnicy 4–12 cm, za młodu kulisty, potem staje się wypukły i płaski. Kolor: brązowoszary, brunatny lub brązowożółty, w partiach górskich bywa w kolorze czarnobrunatnym. Na powierzchni pokryty białymi łatkami. Skórka z powierzchni jest łatwo zdejmowalna. Charakterystyczną cechą umożliwiającą rozróżnienie go od podobnych gatunków muchomorów (twardawego i czerwieniejącego) jest to, że brzegi kapelusza są wyraźnie prążkowane.
Gęste, białe, przy trzonie wolne nie zrastające się.
O wysokości 5–15 cm i grubości 1–2 cm, biały, początkowo gruby i masywny, potem smukły, walcowaty, pusty w środku. Dołem jest szerszy i posiada bulwiaste, stosunkowo niewielkie zgrubienie z kilkoma rzędami wałeczków (charakterystyczna cecha umożliwiająca odróżnienie od podobnych gatunków muchomorów). Pod kapeluszem znajduje się gładki, błoniasty pierścień, który u starszych grzybów zanika.
Całkowicie biały, kruchy, nie zmienia barwy po uszkodzeniu. W smaku łagodny, słodkomdły i lekki zapach przypominający rzodkiew lub surowy ziemniak.
Biały. Zarodniki gładkie, szerokoelipsoidalne, o rozmiarach 9–12 × 7–9 μm.
Występowanie i siedlisko.
Występuje na całej półkuli północnej w strefie klimatu umiarkowanego. Na półkuli południowej znany jest tylko w Australii. W Polsce jest pospolity.
Spotkać go można głównie od czerwca do października w lasach liściastych, rzadziej w iglastych. Występuje pojedynczo lub w małych grupkach po kilka sztuk, zarówno na niżu, jak i w górach.
Znaczenie.
Grzyb silnie trujący. Zawiera trujące toksyny, te same co muchomor czerwony, czyli kwas ibotenowy i muscymol działające na centralny układ nerwowy. Dawniej w NRD zajmował pierwsze miejsce na liście grzybów wywołujących zatrucia. Występuje w wielu regionach tego kraju pospolicie, rzadki jest natomiast w Saksonii i to nie znający go urlopowicze z tego landu byli głównymi ofiarami zatruć.
Objawy zatrucia.
Zaburzenia ze strony układu pokarmowego połączone z wymiotami i biegunką. Osoba po spożyciu grzyba odczuwa pobudzenie podobne do upojenia alkoholowego połączone z halucynacjami mieszanymi na przemian z radością i napadem szału. Pojawiają się drgawki i zaburzenia wzrokowe po czym następuje senność i utrata przytomności. Stan ten prowadzi do śmierci. W przypadku zatrucia należy jak najszybciej doprowadzić do wypróżnienia żołądka z treści pokarmowej i wezwać pomoc lekarską.
Gatunki podobne.
Bywa często mylony z muchomorem czerwieniejącym ("Amanita rubescens") i muchomorem twardawym ("Amanita excelsa"), które są grzybami jadalnymi. Głównymi cechami umożliwiającymi ich rozróżnienie jest gładki pierścień (u tych dwóch gatunków jest rowkowany) oraz odmienny kształt bulwy. Podobny jest również muchomor chropowaty ("Amanita franchetii"), lecz różni się żółtym pierścieniem na trzonie. Ponadto dla muchomora plamistego charakterystyczne jest prążkowanie kapelusza przy brzegach, a dla muchomora czerwieniejącego czerwonawy odcień i ciemnienie miąższu po uszkodzeniu.

</doc>
<doc id="85532" url="https://pl.wikipedia.org/wiki?curid=85532" title="Żywią i bronią (czasopismo)">
Żywią i bronią (czasopismo)

Żywią i bronią – konspiracyjny miesięcznik wydawany od marca 1942 do czerwca 1944 roku w Warszawie, jako organ Komendy Głównej Batalionów Chłopskich (BCh).
W okresie powstania warszawskiego był dziennikiem, po powstaniu, w okresie od listopada 1944 do stycznia 1945 był jeszcze wydawany w miejscowości Zalesie k. Warszawy.

</doc>
<doc id="85533" url="https://pl.wikipedia.org/wiki?curid=85533" title="Żywia (prasa)">
Żywia (prasa)

Żywia – konspiracyjny miesięcznik, organ Ludowego Związku Kobiet, wydawany w latach 1942–1945 w Warszawie.

</doc>
<doc id="85535" url="https://pl.wikipedia.org/wiki?curid=85535" title="Louis Néel">
Louis Néel

Louis Eugène Félix Néel (ur. 22 listopada 1904 w Lyonie, zm. 17 listopada 2000) – francuski fizyk, laureat Nagrody Nobla w dziedzinie fizyki w roku 1970 wraz z Hannesem Alfvénem, za „…fundamentalne prace i odkrycia związane z antyferromagnetyzmem i ferrimagnetyzmem, które doprowadziły do ważnych zastosowań w fizyce ciała stałego”.
Odznaczony m.in. krzyżem kawalerskim (wojskowym, 1940), oficerskim (1951), komandorskim (1958) i wielkiego oficera (1966) i wielkim Orderu Legii Honorowej (1974), krzyżem wielkim Orderu Narodowego Zasługi (1972), Krzyżem Wojennym z Palmą (1940), krzyżem komandorskim Orderu Palm Akademickich (1957) i krzyżem kawalerskim Orderu Zasługi Społecznej (1963). W 1974 r. został członkiem zagranicznym PAN.

</doc>
<doc id="85536" url="https://pl.wikipedia.org/wiki?curid=85536" title="Chrystian X">
Chrystian X

Chrystian X (duń. "Christian 10.", ur. 26 września 1870 w Pałacu Charlottenlund pod Kopenhagą jako "Christian Carl Frederik Albert Alexander Vilhelm", zm. 20 kwietnia 1947 w Amalienborgu) – król Danii w latach 1912–1947 oraz (jako Kristján 10.) król Islandii w latach 1918–1944 z dynastii Glücksburgów, bocznej linii Oldenburgów. Syn króla Danii Fryderyka VIII Glücksburga i Luizy Bernadotte, córki króla Szwecji i Norwegii Karola XV.
Jako pierwszy z królów Danii w 1889 został studentem. Naukę kontynuował w szkole oficerskiej.
W trakcie I wojny światowej zapewnił Danii neutralność podczas tzw. „spotkania trzech królów” skandynawskich (prócz niego wzięli w nim udział królowie: Norwegii Haakon VII i Szwecji Gustaw V) 18 grudnia 1914 w Malmö.
Podczas II wojny światowej w przeciwieństwie do władców Norwegii i Holandii, którzy opuścili swoje kraje podczas niemieckiej okupacji, Chrystian X Glücksburg pozostał w tym czasie w kraju, stając się widocznym symbolem narodowej sprawy. Pomimo
podeszłego wieku i wątpliwego stanu zdrowia codziennie bez ochrony odbywał konną przejażdżkę przez miasto.
26 kwietnia 1898 poślubił meklemburską księżniczkę Aleksandrę (1879–1952), z którą miał dwóch synów: Fryderyka (1899–1972), późniejszego króla Danii, oraz Kanuta (1900–1976).

</doc>
<doc id="85537" url="https://pl.wikipedia.org/wiki?curid=85537" title="Życie Tatarskie">
Życie Tatarskie

Życie Tatarskie – dwumiesięcznik środowiskowy, wydawany od 1998 do 2017 w Sokółce, jako pismo Oddziału Podlaskiego Związek Tatarów Rzeczypospolitej Polskiej. Pismo było poświęcone historii i kulturze Tatarów – jego celem jest integrowanie społeczności polskich Tatarów. Ostatni numer (nr 45/2017) poświęcony został jubileuszowi 20-lecia Rady Wspólnej Katolików i Muzułmanów.
Życie Tatarskie było też wydawane w latach 1934–1939 w Wilnie, pod redakcją Stefana Tuhan-Baranowskiego. Był to organ wileńskiego oddziału Związku Kulturalno-Oświatowego, którego celem było szerzenie oświaty wśród najuboższych warstw społeczeństwa tatarskiego.

</doc>
<doc id="85538" url="https://pl.wikipedia.org/wiki?curid=85538" title="Karabin maszynowy MG 34">
Karabin maszynowy MG 34

Maschinengewehr 34 (MG34) – niemiecki uniwersalny karabin maszynowy z okresu międzywojennego, popularnie stosowany przez Wehrmacht w czasie II wojny światowej. Pierwszy uniwersalny karabin maszynowy wprowadzony na wyposażenie.
Historia.
W 1934 roku, zaraz po dojściu do władzy NSDAP i Adolfa Hitlera, Niemcy poczuli się dostatecznie silni, aby odważyć się łamać traktat wersalski, który ograniczał między innymi produkcję broni automatycznej. Otwarcie łamali zakaz zbrojąc się. Jedną z podstawowych potrzeb był lekki i niezawodny karabin maszynowy, który zastąpiłby solidne, ale ciężkie sMG 08 i niezbyt udane leMG 08/15.
Zadanie wyprodukowania prototypów zlecono przedsiębiorstwu Mauser. Projekt opracował inż. Louis Stange z przedsiębiorstwa Rheinmetall. Prace postępowały bardzo szybko. Ułatwieniem było to, że po nałożeniu zakazów traktatu wersalskiego wiele fabryk broni nieautomatycznej i sportowej kontynuowało, pod różnymi przykrywkami, konstrukcję broni maszynowej. Wiele projektów badawczych zlecano za granicą.
Nowy karabin powstał już w 1934 roku i został wprowadzony do uzbrojenia Wehrmachtu pod oznaczeniem Maschinengewehr 34 (MG34). Nowa broń charakteryzowała się wieloma nietypowymi rozwiązaniami konstrukcyjnymi. Karabin zależnie od potrzeb mógł być zasilany z magazynków lub taśmy. Zmiana rodzaju zasilania wymagała zmiany pokrywy komory zamkowej (jedna komora miała gniazdo magazynka, druga była wyposażona w mechanizm przesuwu taśmy).
Louis Stange zastosował w nowej broni nietypowy mechanizm spustowy. Broń, pomimo braku przełącznika rodzaju ognia, mogła strzelać zarówno ogniem pojedynczym jak i seriami. Zapewniała to specjalna konstrukcja mechanizmu spustowego i spustu. Spust posiadał dwa wgłębienia. Przy ściąganiu spustu górnym wgłębieniem (oznaczone literą "E") strzelał ogniem pojedynczym, a przy ściąganiu spustu wgłębieniem dolnym (oznaczonym literą "D") seriami.
Uniwersalny karabin maszynowy MG 34 stał się podstawową zespołową bronią maszynową niemieckich sił zbrojnych. Występował w uzbrojeniu wszystkich ich rodzajów. W piechocie, broni pancernej, lotnictwie (oddziały spadochronowe i ochrona lotnisk), marynarce wojennej. Jednak dość szybko okazało się, że jest to broń doskonała, ale trudna w produkcji i wymagająca starannej obsługi. Doświadczenia bojowe wykazały, że bez zasilania magazynkowego można się obejść, a z ukaemu strzela się wyłącznie seriami. Dlatego pojawienie się znacznie prostszego, tańszego i łatwiejszego w produkcji ukmu MG42 spowodowało, że od 1943 roku MG 34 zaczął znikać z uzbrojenia jednostek piechoty.
MG34 do końca wojny był stosowany jako uzbrojenie czołgów i innych pojazdów pancernych, gdyż w przeciwieństwie do MG-42, którego lufę wymienia się w bok, pozwalał na wymianę lufy do tyłu po przekręceniu komory zamkowej oraz ze względu na kwadratowy kształt osłony lufy nowszej broni, który czynił ją nieprzydatną (mniejszy kąt ostrzału przy zastosowaniu jarzm kulowych) jako uzbrojenie wspomagające niemieckich pojazdów bojowych.
W czasie wojny MG34 były używane głównie przez jednostki niemieckie, pewna liczba zdobycznych MG 34 znalazła się także na uzbrojeniu armii amerykańskiej (wydano nawet instrukcję "TM E9-206A German 7,9-mm Dual Purpose Machine Gun MG34" przeznaczoną dla obsług zdobytych ukaemów). Po wojnie karabiny MG-34 były używane przez wojska Czechosłowacji, Francji, Izraela. Pojawiły się nawet podczas wojny wietnamskiej i secesji Biafry.
Wersje.
Nowe życie MG34 zyskał (po wizualnym liftingu) jako ciężki blaster szturmowców Imperium w "Gwiezdnych wojnach" G. Lucasa.
Konstrukcja.
Broń samoczynno-samopowtarzalna, działająca na zasadzie krótkiego odrzutu lufy. Ryglowanie przez obrót tłoka zaporowego. Zasilanie z metalowej, segmentowej taśmy ogniwkowej Gurt 34, z ogniwkami otwartymi, o pojemności 50 nabojów (segmenty można było łączyć), magazynka bębnowego Gurttrommel o pojemności 50 pocisków lub magazynka siodłowego (dwubębnowego) Doppeltrommel o pojemności 75 nabojów. Donośnik przesuwakowy umożliwiający dwustronne przesuwanie taśmy. Mechanizm uderzeniowy igliczny z oddzielną sprężyną uderzeniową. Lufa szybkowymienna, chłodzona powietrzem. Celownik słupkowy odchylny, z odchylnym celownikiem przeciwlotniczym. Kolba odejmowana, drewniana lub z tworzywa sztucznego.
Dwójnóg, składany w położeniu marszowym. W opcjonalnym wyposażeniu znajduje się podstawa trójnożna (Lafette 34) umożliwiająca prowadzenie ognia zarówno bezpośredniego jak i pośredniego. Istniała także podstawa trójnożna przeznaczona do strzelań przeciwlotniczych. W skład wyposażenia dodatkowego wchodziło: noszak do magazynków (Trommeltrager 34), pas nośny (Laufbehalter 34/Laufschutzer 34), trójnóg przeciwlotniczy (Dreifuss 34), ciężka podstawa trójnożna (MG Lafette 34), przybornik strzelca (Werkzeugtasche 34) zawierający celownik przeciwlotniczy i zapasowy zamek, azbestowa szmatka do wymiany lufy, wyciągacz zerwanych łusek, oliwiarka, pojemnik na siarkę, początek taśmy oraz klucze do demontażu broni.
Czas produkcji i cena.
Produkcja jednej sztuki MG-34 zajmowała 150 roboczogodzin i kosztowała 327 Reichsmarek.

</doc>
<doc id="85539" url="https://pl.wikipedia.org/wiki?curid=85539" title="Marinizm">
Marinizm

Marinizm – styl poetycki stosowany często w literaturze barokowej. 
Charakteryzowała go efektowna forma utworu, nadużywanie metafor oraz różnorodne chwyty stylistyczne, takie jak: aliteracje, anafory, paradoksy, inwersje, parentezy, hiperbole i tym podobne, by osiągnąć pożądany efekt. Nazwa pochodzi od nazwiska twórcy - Giambattisty Marino. 
Główne założenie tej poezji brzmi: "zaskoczyć, zaszokować odbiorcę niezwykłym pomysłem w dziedzinie tematu lub formy". Na tej bazie w Hiszpanii i we Włoszech powstał nurt nazywany "konceptyzmem", który dążył do budowania wypowiedzi poetyckiej na wyszukanym pomyśle. W zakresie formy stosowano dużą liczbę środków stylistycznych (często błahą treść ubierano w wyszukaną formę przesyconą anaforami, antytezami, hiperbolami, paradoksami). W Polsce reprezentowany był głównie przez Jana Andrzeja Morsztyna. Jego naśladowcy, popisujący się niezwykłymi pomysłami osiągali prawdziwą wirtuozerię formy poetyckiej; mariniści, tak jak ich mistrz, pisywali zwykle utwory erotyczne. W baroku, bardzo łatwo mieszano doświadczenia religijne i miłosne; ten sam zabieg dostrzegamy u poetów dwudziestolecia, a przede wszystkim u Bolesława Leśmiana, u którego gwałtowność erotyzmu miesza się z nieograniczoną dobrocią Boga (np. ballada "STRÓJ").

</doc>
<doc id="85540" url="https://pl.wikipedia.org/wiki?curid=85540" title="Życie Muzułmańskie">
Życie Muzułmańskie

Życie Muzułmańskie – pismo kwartalne, wydawane w Gdańsku w latach 1986–1990 przez Muzułmański Związek Religijny. Jego redaktorem naczelnym był Selim Chazbijewicz. 
Kwartalnik został zamknięty numerem specjalnym poświęconym gminie muzułmańskiej w Gdańsku, w związku z otwarciem meczetu, co było ważnym wydarzeniem dla całej społeczności Tatarów polskich. Pismo nawiązywało tytułem do wydawanego w latach 1935-1939 w Wilnie pisma „Życie Tatarskie”.

</doc>
<doc id="85541" url="https://pl.wikipedia.org/wiki?curid=85541" title="Prawo zwyczajowe">
Prawo zwyczajowe

Prawo zwyczajowe – normy prawne trwale i jednolicie wykonywane w przekonaniu, że są obowiązującym prawem. Prawo zwyczajowe nie pochodzi od żadnej instytucji, lecz zostaje wykształcone przez społeczeństwo w toku historii. Zwłaszcza w czasach najdawniejszych, było prawem niepisanym przekazywanym ustnie z pokolenia na pokolenie. Z czasem normy były utrwalane w formie pisemnej (np. dokumenty stwierdzające dojście do skutku czynności prawnej, przywileje, wyroki sądowe). Normy prawa zwyczajowego odegrały szczególną rolę w rozwoju prawa międzynarodowego. Prawo zwyczajowe z reguły przechodzi proces kodyfikacji (lub inkorporacji).
Elementy prawa zwyczajowego.
Do wymogów, które musi spełnić zwyczaj, aby mógł stać się obowiązującym prawem, można zaliczyć:
Prawo rzymskie.
W prawie rzymskim prawo zwyczajowe nosiło ogólną nazwę "consuetudo", bądź "mores maiorum" (zwyczaje przodków). Były to normy powstające na skutek niezmiennego, długotrwałego uznanego za właściwy przez społeczeństwo sposobu zachowania się w danej sytuacji. Z prawa zwyczajowego wywodziło się wiele istotnych instytucji jak np. "ius vitae ac necis" tj. prawo życia i śmierci nad dziećmi przysługujące osobie mającej nad nimi "patria potestas", zakaz "donatio inter virum et uxorem" (darowizn między małżonkami) itp.
Zakres skuteczności prawa zwyczajowego, w tym możność uchylania ustaw, był sporny.
Prawo zwyczajowe germańskie.
Wpływ na kształtowanie się kultury europejskiej.
Na kształtowanie się porządków prawnych w Europie aż do końca czasów nowożytnych silny wpływ wywarła tradycja prawa zwyczajowego germańskiego. Do XVIII w. przetrwały normy prawne wywodzące się z systemów prawnych ludów barbarzyńskich. Najdłużej utrzymał się zwyczajowy charakter przepisów prawa prywatnego, szczególnie w takich dziedzinach, jak: 1) prawo małżeńskie majątkowe, 2) rodzinne i 3) spadkowe. Niektóre z nich przeszły do kodyfikacji prawa cywilnego XIX w.
Natomiast tradycja germańskiego prawa karnego została przerwana u progu ery nowożytnej za sprawą przejęcia w zachodniej Europie rzymsko-kanonicznych instytucji prawnokarnych. Dużą rolę w wypieraniu zwyczajowych norm prawa karnego od XI do XV w. odegrała prawotwórcza aktywność władz państwowych i kościelnych. Polegała ona na propagowaniu idei pokoju bożego ("pax dei") albo pokoju ziemskiego ("landfried") przez wydanie przepisów w celu ochrony porządku publicznego. Landfrydy przyczyniły do przeobrażeń prawa karnego na obszarze Rzeszy Niemieckiej, których zwieńczeniem była ogólnoniemiecka kodyfikacja prawa karnego ("Carolina"). Od XVI w. następował na Zachodzie zanik zwyczajowego charakteru prawa karnego.
Ludność Europy, w zakresie stosunków prywatnoprawnych, podlegała zasadniczo miejscowemu prawu zwyczajowemu aż po XVIII w. Jedynie instytucję małżeństwa regulowało prawo kanoniczne. Prawo małżeńskie osobowe miało bowiem od XIII w. charakter powszechny. Wszystkich, niezależnie od przynależności stanowej, obowiązywała kościelna forma zawarcia związku małżeńskiego.
Akcję spisywania prawa zwyczajowego na potrzeby praktyki sądowej podjęli już władcy plemion barbarzyńskich. Tego typu działania były inspirowane wpływem chrześcijaństwa, ponieważ Kościół dążył do odrzucenia pogańskich zwyczajów niezgodnych z prawem boskim, a także pragnął ochrony prawnej dla nowego religijnego kultu. W okresie od V do IX w. powstały liczne zbiory germańskiego prawa szczepowego, tzw. "Leges Barbarorum." Do ważniejszych spisów prawa ludów barbarzyńskich należało prawo zwyczajowe Franków ("Lex Salica Francorum" – początek VI w.) i Longobardów (Edykt Rotara – 643 r.).
Ludy barbarzyńskie kierowały się zasadą osobowości prawa. Oznaczało to, że przynależność etniczna decydowała o podległości prawu swojego szczepu. Postępowanie sądowe rozpoczynało się od tzw. wyznania prawa przez strony ("professio iuris"). Zmierzało ono do ustalenia systemu prawa, według którego sąd rozstrzygał sprawę. Dlatego też dla podbitej ludności rzymskiej władcy germańscy spisywali jej własne prawo, tj. prawo rzymskie. Obok "Leges Barbarorum" powstały "Leges Romanae", którym podlegała społeczność galo-rzymska. Najbardziej rozpowszechnionym w owym czasie spisem prawa rzymskiego był "Brewiarz" Alaryka, wydany w państwie wizygockim (początek VI w.). Stanowił źródło wiedzy o prawie rzymskim we wczesnym średniowieczu do momentu odkrycia "Pandektów" w XI w. Oddziaływał także mocno na prawo zwyczajowe. Jego treść przenikała do zwyczajów zarówno Wizygotów, jak i Franków.
Wpływ prawa rzymskiego na prawo zwyczajowe był silniejszy na obszarach, które wcześniej podlegały długotrwałej władzy Imperium Rzymskiego. Na pozostałych obszarach państwa frankońskiego przeważało partykularne prawo zwyczajowe. Podlegało ono jednak także oddziaływaniu prawa rzymskiego i kanonicznego. Następował powolny proces jego absorpcji przez zwyczajowe prawo miejscowe. Proces ten był szczególnie widoczny w kolejnym okresie spisywania prawa zwyczajowego w Europie – od XIII do XVI w. Powstały wówczas we Francji prywatne spisy prawa partykularnego, tzw. "coutumiers." Do najbardziej znanych należą bez wątpienia zwyczaje hrabstwa Clermont z ok. 1280 r., w których normy rzymsko-kanoniczne prawa stały się ich integralną częścią. Próby urzędowego spisywania praw zwyczajowych podjęto we Francji dopiero w XV w. W 1454 r. król francuski nakazał w wydanym ordonansie powoływanie w każdym okręgu specjalnej komisji złożonej z urzędników i prawników w celu spisania obowiązującego w nich prawa zwyczajowego. Największe znaczenie uzyskał spis zwyczajów okręgu Paryża z 1510 r. ("Coutume de Paris"). Do XIII w. prawa zwyczajowe na obszarze Rzeszy Niemieckiej podlegały słabemu oddziaływaniu prawa rzymskiego. Najważniejszy spis z tego okresu, jakim było Zwierciadło saskie ("Sachsenspiegel") z lat 1220-1235, nie zawierał odniesień do prawa rzymskiego. Spis prawa saskiego obowiązywał na znacznym obszarze Niemiec, a także poza ich granicami (np. w dawnej Polsce), jako źródło prawa miejskiego.
Cechy prawa zwyczajowego germańskiego.
Wspólną cechą wszystkich spisów prawa zwyczajowego plemion barbarzyńskich było występowanie norm, które zabezpieczały interesy rodu. Patriarchalny charakter stosunków prywatnoprawnych wyrażał się w szczególności w tym, że kobiety podlegały władzy męskich przedstawicieli rodziny. Żonie bez zgody męża nie wolno było rozporządzać majątkiem zarówno w drodze sprzedaży, jak i darowizny. Córka wbrew woli ojca nie mogła zawrzeć małżeństwa. Kobiety w świetle przepisów licznych praw zwyczajowych spotykały wszędzie podobne ograniczenia w dziedzinie prawa majątkowego i osobowego.
Patriarchalny charakter prawa francuskiego w dziedzinie stosunków rodzinnych przejął w całości Kodeks Napoleona, do którego wprost wcielono treść prawa zwyczajowego. W kodeksach cywilnych XIX w., utrzymała się więc nierówność praw cywilnych wynikająca z kryterium płci jako spuścizna dawnego prawa zwyczajowego. We Francji pełną zdolność do czynności prawnych kobiety zamężne uzyskały dopiero w 1938 r. Natomiast w innych państwach te relikty prawa zwyczajowego zaczęły zanikać dopiero w drugiej połowie XX w.
Także zgoda rodziny na zawarcie małżeństwa przetrwała w prawie świeckim aż do XIX w. Kościół katolicki od samego początku zwalczał przemoc wobec kobiet przy zawieraniu związków małżeńskich, opierając swą koncepcję małżeństwa na dobrowolnej umowie dwóch równoprawnych stron: kobiety i mężczyzny. Siła tradycji była tak wielka, że brak zgody rodziny na ślub został uznany w stanowionym prawie państwowym od XVI w. za podstawę do stwierdzenia przez sąd świecki nieważności małżeństwa. Normę taką zawierał we Francji "Ordonans z Blois" z 1579 r. króla Henryka III, który poza tym jednym wyjątkiem wprowadzał na obszarze całego państwa uchwały soboru trydenckiego odnośnie do osobowego prawa małżeńskiego (konstytucja "Tametsi" z 1563 r.).
Źródła prawa zwyczajowego.
Wizygoci:
1. Kodeks Euryka ("Codex Euricianus)" – II poł. V w.
2. Kodeks Rekkeswinta ("Lex Visigothorum Reccesvindiana") – 654 r.
Frankowie:
1. "Lex Salica Francorum" (pocz. VI w.) – prawo Franków salickich
2. "Lex Ribuaria" (VIII w.) – prawo Franków rypuarskich 
3. "Lex Baiuvariorum" (VIII w.) – prawo Bawarów
4. "Lex Saxonum" (IX w.) – prawo Sasów
Longobardowie:
1. Edykt Rotara/ "Edictus Rothari regis" (643 r.) – prawo Longobardów
2. Edykt Liutpranda (I poł. VIII w.)
Anglo-Sasi:
1. Kodeks Etelberta (ok. 600 r.)
2. Kodeks/"Doom Book" Alberta Wielkiego (ok. 890 r.) 
Zwyczaj międzynarodowy.
Zwyczaj międzynarodowy definiowany jest jako zgodna praktyka państw tworząca prawo. Innymi słowy, zwyczaj to powszechna praktyka przyjęta za prawo (zob. art. 38 Statutu Międzynarodowego Trybunału Sprawiedliwości). Na prawo zwyczajowe składają się więc normy rzeczywiście i stale stosowane w przekonaniu, że są one prawem i że obowiązują.

</doc>
<doc id="85544" url="https://pl.wikipedia.org/wiki?curid=85544" title="Þ">
Þ

Þ (duża litera Þ, mała litera þ), Thorn lub Þorn – alfabetyczna litera współczesnego alfabetu islandzkiego, oraz dawniej alfabetu staroangielskiego (anglosaskiego). Litera pochodzi od runy o tej samej nazwie, zapisywanej ᚦ
Oznacza zębową spółgłoskę szczelinową bezdźwieczną (w transkrypcji IPA [], por. angielski dwuznak th w słowie „thick” [θɪk]) lub w pozycji między samogłoskami dźwięczną (IPA [], jak w angielskim „the” [ðə]). Taka sytuacja zachodziła w staroangielskim, za to w islandzkim litera „þ” oznacza tylko wymowę bezdźwięczną, a spółgłoska dźwięczna oznaczana jest literą ð (edh).
Litera ta była używana w staroangielskim przed wynalezieniem druku. Pierwszy angielski drukarz William Caxton przywiózł z Europy prasę drukarską, która nie zawierała charakterystycznych dla staroangielskiego liter thorn, yogh oraz eth. Zastąpił on thorn literą „y”, stąd też napisy na starych sklepach w stylu „ye olde candies shoppe” powinno czytać się jako „the old...”. Taka substytucja liter „y” i „þ” znana była już z XIV-wiecznych rękopisów, gdzie obie te litery były pisane identycznie.

</doc>
<doc id="85545" url="https://pl.wikipedia.org/wiki?curid=85545" title="Thorn">
Thorn



</doc>
<doc id="85547" url="https://pl.wikipedia.org/wiki?curid=85547" title="Alfabet islandzki">
Alfabet islandzki

Alfabet islandzki – alfabet oparty na alfabecie łacińskim, służący do zapisu języka islandzkiego. Składa się z następujących liter:
Litery C, Q, W i Z nie występują w islandzkim alfabecie, ale pojawiają się niekiedy w wyrazach obcego pochodzenia.
Litera Þ pochodzi od runy ᚦ o tej samej nazwie, która wyglądała następująco: 

</doc>
<doc id="85549" url="https://pl.wikipedia.org/wiki?curid=85549" title="Runa">
Runa



</doc>
<doc id="85551" url="https://pl.wikipedia.org/wiki?curid=85551" title="Piotr Marzec">
Piotr Marzec



</doc>
<doc id="85556" url="https://pl.wikipedia.org/wiki?curid=85556" title="Pierydy">
Pierydy

Pierydy (gr. Pierídes, łac. Pierides) – w mitologii greckiej córki króla Pierosa, które nazywały się: Kolymbas, Iynx, Kenchris, Kissa, Chloris, Akalantis, Nessa, Pipo, Drakontis. Współzawodniczyły z muzami w śpiewie, lecz przegrawszy, zostały zamienione do końca życia w sroki lub rozmaite ptaki. Legenda ta znana jest dopiero z czasów hellenistycznych. W tradycji wcześniejszej Pierydy to nazwa muz jako pochodzących z Pierii, pasma górskiego na północ od Olimpu (Hezjod, Teogonia 53); byłoby to miejsce ich narodzin bądź współżycia ich rodziców. 
Według Pauzaniasza miały nadane identyczne imiona jak muzy.

</doc>
<doc id="85558" url="https://pl.wikipedia.org/wiki?curid=85558" title="Biskupizna">
Biskupizna

Biskupizna – mikroregion folklorystyczny, obejmujący trzynaście miejscowości powiatu gostyńskiego ze stolicą w Krobi. Tereny te należały dawniej do biskupów poznańskich, temu też region zawdzięcza swą nazwę. Mieszkańcy tego regionu posiadają własną kulturę, język, obrzędy, stroje, muzykę, taniec, nazywani są Biskupiankami i Biskupianami.
Geografia.
Biskupizna obejmuje trzynaście miejscowości na terenie powiatu gostyńskiego: Bukownicę, Chumiętki, Domachowo, Grabianowo, Posadowo, Potarzycę, Rębowo, Sikorzyn, Starą Krobię, Sułkowice, Wymysłowo, Żychlewo ze stolicą w Krobi.
Historia.
Tereny Biskupizny należały dawniej do biskupów poznańskich, a każdy nominalny biskup, był jednocześnie proboszczem Krobi. Stąd też wywodzi się nazwa regionu – Biskupizna, oraz jego mieszkańców – Biskupianek i Biskupian. Tę tradycję zniósł dopiero w 1927 kardynał August Hlond. Biskupianie od zawsze czuli w sobie odrębność w stosunku do mieszkańców okolicznych ziem. Powodowane to było lepszą sytuacją gospodarczą, którą zawdzięczali mniejszym obciążeniom feudalnym, większym gospodarstwom oraz korzystniejszemu uwłaszczeniu. Poczucie odrębności przyczyniło się do izolowania się od ludności okolicznych terenów, co kształtowało kulturę Biskupian - język, obrzędy, stroje, muzykę i taniec. Do dziś wielu mieszkańców regionu jest silnie przywiązanych do tradycji.
Strój.
Dziewczęcy strój: płócienna biała koszula z rękawami, biała spódnica z falbanką sztywno uprasowana, na wierzchu 2 niebieska spódnica, na wierzchu ozdobny fartuch, białe pończochy, czarne sznurowane buty, na szyi korale.
Najbardziej znanym elementem ubioru jest nakrycie głowy. Panny noszą na głowie czepek z koronkowymi skrzydłami tzw. "kopka", mężatki – czepce obwiązywane jedwabną chustą zwaną "jedwabnica". Na święta i wesela mężatki zakładały "budy" - kopki nakryte chustami. Obrzędowe nakrycie głowy na chrzciny, wesele – "klapica" – czepiec z przypiętymi z tyłu wstęgami.
Ubranie wierzchnie stanowi czarna kurtka "jaczka" zdobiona koronką.
Muzyka.
Na terenie Biskupizny występowała tradycyjna kapela w składzie: dudy i skrzypce podwiązane. Tańce charakterystyczne dla tego mikroregionu to wiwat, równy, przodek, siber, weksel, kłaniany, klepany, szewc, ceglorz.
Działa tutaj kilka zespołów folklorystycznych, które podtrzymują dawne tradycje. Są to między innymi:
Edukację regionalną prowadzi się już w przedszkolach, dzięki temu młodzież poznaje kulturę swoich przodków. W Muzeum w Gostyniu i w Muzeum im. Edmunda Bojanowskiego w Grabonogu można oglądać wystawy poświęcone Biskupiźnie. Znanym popularyzatorem tradycji Biskupizny był Jan Bzdęga.
Współczesność.
Obecnie ludność Biskupizny odchodzi od dawnych zwyczajów. Osoby ubrane w stroje biskupiańskie można zobaczyć już jedynie podczas większych świąt i okolicznościowych imprez.

</doc>
<doc id="85559" url="https://pl.wikipedia.org/wiki?curid=85559" title="Rodzina wyrazów">
Rodzina wyrazów

Rodzina wyrazów – grupa wyrazów mających wspólny rdzeń, czyli wywodzących się od jednego wyrazu podstawowego.
Taką grupą jest np.: "dom, domowy, domownik, przydomowy, udomowiony, domek, domeczek, domostwo, bezdomny, podomka, domofon". Rdzeniem w tym wypadku jest wyraz dom.
Rodzinę wyrazów tworzą także następujące grupy:
We wszystkich tych wyrazach występuje ten sam rdzeń; w powyższym przypadku jest to "ucz-".
Wyrazy składające się na rodzinę wyrazów to wyrazy pokrewne.

</doc>
<doc id="85562" url="https://pl.wikipedia.org/wiki?curid=85562" title="Lubań (województwo dolnośląskie)">
Lubań (województwo dolnośląskie)

Lubań (głuż. "Lubań", ) – miasto w województwie dolnośląskim, w powiecie lubańskim. Siedziba administracyjna powiatu oraz gminy wiejskiej Lubań (której jednak nie jest częścią, stanowiąc odrębną gminę miejską). Według spisu powszechnego z 2021 roku zamieszkane przez 20 096 osób.
Historycznie leży na Górnych Łużycach, przy granicy ze Śląskiem. W granicach Polski od 1945 r. W 1972 r. miasto było siedzibą władz, ale nie należało do gromady Lubań. W latach 1975–1998 miasto należało do województwa jeleniogórskiego.
Położenie.
Lubań położony jest na Pogórzu Izerskim, nad rzeką Kwisą oraz jej dopływem – Siekierką. Miasto znajduje się ok. 45 km na północny zachód od Jeleniej Góry i 25 km na wschód od Zgorzelca.
Powierzchnia miasta wynosi 16,12 km², stanowiąc 3,76% powierzchni powiatu. (1 stycznia 2011 r.). Użytki rolne wynoszą 48%, a użytki leśne 3% (2002).
Nazwa.
Pierwotną nazwą miejscowości była serbołużycka nazwa "Luban". Po podbiciu w średniowieczu Słowian połabskich z plemion Serbów łużyckich nazwa została później zgermanizowana na "Lauban" – ta wersja pojawia się po raz pierwszy w XV w. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Lauba", "Laubanum". W XIX wieku można było w polskich źródłach spotkać nazwy: Lubiany, Lubiana, Lubań i Lubin. Po II wojnie światowej polska administracja nadała miejscowości polską nazwę "Lubań", nawiązującą do wcześniejszej nazwy łużyckiej.
Etymologia nie jest pewna, jednak przyjmuje się, że nazwa najprawdopodobniej pochodzi od imienia założyciela – Luban.
Zabytki.
Do wojewódzkiego rejestru zabytków wpisane są obiekty:
Lubań – Uniegoszcz
inne zabytki:
Polityka.
Miasto.
Wybory na burmistrza miasta i radę miasta od 2002 roku.
Transport.
Drogi.
Lubań położony jest 11 km na południe od Autostrady A4 (E40) (dojazd 296).
Kolej.
Pierwsza linia kolejowa przechodząca przez Lubań została otwarta w 1863 roku. W mieście znajduje się jedna stacja kolejowa, Lubań Śląski, mająca według kategoryzacji PKP status dworca lokalnego. Jest to stacja węzłowa, łącząca trzy linie:
Lubań Miasto.
W 2018 roku PKP poinformowało o planach utworzenia nowego przystanku kolejowego Lubań Miasto na linii z Lubania do Zgorzelca. Miały one być zrealizowane w ramach projektu elektryfikacji tego odcinka. Budowa przystanku została uwzględniona w planach Ministerstwa Infrastruktury na lata 2020-25. Samorząd Lubania zaproponował w 2021 roku umieszczenie przystanku na linii do Węglińca, przy ulicy Granicznej.
Komunikacja autobusowa.
W maju 2016 r. stary dworzec autobusowy został wyburzony, w jego miejsce wybudowano Galerię „Inbag” – obiekt handlowo-usługowy, posiadający infrastrukturę dworca autobusowego.
Komunikacja miejska.
Pierwsze plany wprowadzenia komunikacji miejskiej w Lubaniu powstały w latach siedemdziesiątych XX wieku, jednak pierwsze autobusy wyjechały na ulice miasta w czerwcu 1989. Były to (i nadal są) zwykłe pojazdy PKS, nieprzystosowane do kursowania w mieście (m.in. brak pneumatycznie otwieranych drzwi). Spółka PKS Voyager, która przejęła transport miejski w Lubaniu po upadku Pekaes Lubań, planowała w 2010 roku wprowadzenie pojazdów przystosowanych do transportu miejskiego.
W 2019 roku funkcjonowało pięć linii komunikacji miejskiej.
Szkolnictwo.
Żłobki, przedszkola, szkoły podstawowe i szkoły ponadpodstawowe w Lubaniu:
Gospodarka.
W Lubaniu znajdują się następujące zakłady pracy:
W mieście są także miejskie spółki z o.o.:
Zlokalizowane w mieście Zakłady Naprawcze Taboru Kolejowego w 2000 roku zostały postawione w stan upadłości.
Demografia.
Dane z 31 grudnia 2009:
Piramida wieku mieszkańców Lubania w 2014 roku.
Opieka zdrowotna.
W mieście znajduje się Łużyckie Centrum Medyczne im. Lucjana Kopcia, który posiada:
Religia.
Na terenie miasta działalność religijną prowadzą następujące kościoły i związki wyznaniowe:
Lubań leży na międzynarodowym szlaku pątniczym – Drodze św. Jakuba. Zbiegają się w nim trzy jego odcinki: Dolnośląska Droga św. Jakuba, Via Regia oraz Sudecka Droga św. Jakuba.
Turystyka.
Muzea.
W mieście istnieją 2 muzea:
Współpraca międzynarodowa.
Miasta partnerskie:

</doc>
<doc id="85564" url="https://pl.wikipedia.org/wiki?curid=85564" title="Lauban">
Lauban



</doc>
<doc id="85566" url="https://pl.wikipedia.org/wiki?curid=85566" title="Skiron (syn Pelopsa)">
Skiron (syn Pelopsa)

Skiron (także Scirron, Skejron; gr. Skírōn, Skeirōn, łac. "Sciron") – w mitologii greckiej rozbójnik attycki.
Uchodził za syna Pelopsa (lub Posejdona i Henioche). Czatował na wędrowców na nadmorskiej skale, której skrajem prowadziła droga. Napadniętego zmuszał do umycia sobie nóg, po czym kopnięciem strącał go w przepaść morską, na pastwę ogromnego żółwia. W podobny sposób został zgładzony przez Tezeusza.

</doc>
<doc id="85568" url="https://pl.wikipedia.org/wiki?curid=85568" title="Marek 'mRqS' Szulen">
Marek 'mRqS' Szulen



</doc>
<doc id="85571" url="https://pl.wikipedia.org/wiki?curid=85571" title="Pomarańcza">
Pomarańcza

Zwyczajowe określenie kilku gatunków i mieszańców z rodzaju cytrus "Citrus" z rodziny rutowatych:

</doc>
<doc id="85572" url="https://pl.wikipedia.org/wiki?curid=85572" title="Louis Neel">
Louis Neel



</doc>
<doc id="85573" url="https://pl.wikipedia.org/wiki?curid=85573" title="Otton Steinborn">
Otton Steinborn

Otton Andrzej Steinborn (ur. 26 maja 1868 w Nowym Suminie, zm. 4 lipca 1936 w Toruniu) – lekarz dermatolog, działacz społeczno-polityczny, burmistrz Torunia w 1920, senator I i II kadencji w latach 1926–1930.
Życiorys.
Wywodził się z rodziny niemieckiej. Ukończył progimnazjum biskupie w Pelplinie (gdzie rozpoczął naukę w 1880), a następnie uczył się w gimnazjum chełmińskim, gdzie przystąpił do filomatów (tajnego stowarzyszenia polskiej młodzieży). Został przymusowo przeniesiony do gimnazjum w Dyminie, w którym w 1891 zdał maturę. Początkowo studiował teologię, ale po roku przeniósł się na medycynę. Studiował w Würzburgu, Berlinie, Rostocku i Lipsku, gdzie w 1899 obronił pracę doktorską. Po uzyskaniu doktoratu przybył do Torunia, gdzie rozpoczął praktykę lekarską. W 1900 ożenił się z Heleną Tomilą Kawczyńską. Działał w Towarzystwie Naukowym w Toruniu (w 1906 zasiadł w jego zarządzie). W czasie I wojny światowej był lekarzem w armii niemieckiej. Występował w obronie praw narodowych ludności polskiej, osobiście kierował przygotowaniami do powitania Wojska Polskiego w Toruniu. Po zakończeniu I wojny światowej był prezesem powstałej w listopadzie 1918 Polskiej Rady Ludowej w Toruniu. Jako reprezentant ludności polskiej powitał wojsko 18 stycznia 1920, które wkroczyło do miasta. Tegoż samego dnia objął stanowisko komisarycznego burmistrza Torunia. Pełnił tę funkcję do 9 lutego 1921. Działał potem w Narodowej Partii Robotniczej. W latach 1921–1933 był radnym Torunia. 27 marca 1926 złożył ślubowanie, obejmując mandat senatora Rzeczypospolitej I kadencji na miejsce Juliana Szychowskiego, który zrzekł się mandatu. Był również senatorem II kadencji (1928–1930) z województwa pomorskiego z listy Narodowej Partii Robotniczej.
Jego wnuczką jest Bożena Steinborn, historyk sztuki i była kurator wrocławskiego Muzeum Narodowego.

</doc>
<doc id="85575" url="https://pl.wikipedia.org/wiki?curid=85575" title="Bronisław Dietl">
Bronisław Dietl

Bronisław Dietl (ur. 15 sierpnia 1878 w Rzuchowej w pow. tarnowskim, zm. 24 stycznia 1952 w Poznaniu) – polski urzędnik państwowy, prezydent Torunia w latach 1921–1922, starosta inowrocławski w latach 1922–1929.
Życiorys.
Urodzony w małopolskiej rodzinie ziemiańskiej, był synem Leopolda i Jadwigi z Artwińskich, a stryjecznym wnukiem wybitnego lekarza, profesora i rektora Uniwersytetu Jagiellońskiego Józefa Dietla. Ukończył gimnazjum w Tarnowie. Studiował na Wydziale Prawa i Nauk Politycznych Uniwersytetu Jagiellońskiego. Przez krótki czas pracował w rolnictwie, w dobrach rodzinnych, następnie rozpoczął karierę urzędnika państwowego. Pozostawał w służbie administracyjnej w Namiestnictwie Galicyjskim, w starostwach w Mielcu, Rohatynie, Kołomyi, Przeworsku. 
Od czerwca 1920 był starostą powiatu kolbuszowskiego (inne źródło podało lata 1919–1920), od maja 1921 starostą powiatu śniatyńskiego. W okresie od 1 maja 1921 do 26 kwietnia 1922 był prezydentem Torunia, przyczyniając się w pewnym stopniu do spolszczenia administracji miejskiej. Później zajmował stanowiska starosty grodzkiego w Poznaniu (1922) i starosty powiatowego w Inowrocławiu (1922–1929). Położył liczne zasługi dla rozwoju rolnictwa i kółek rolniczych na Kujawach. Działał społecznie w Towarzystwie Rolniczym Inowrocławsko-Strzelneńskim, Powiatowym Komitecie Charytatywnym w Inowrocławiu, Polskim Komitecie Opieki nad Dzieckiem, Akcji Katolickiej. Od 1929 mieszkał i pracował w Poznaniu, gdzie kierował biurem informacji Poznańskiej Wystawy Krajowej, a tuż przed wybuchem II wojny światowej został zastępcą kierownika Urzędu Wojewódzkiego. Lata okupacji spędził w Jacentowie (powiat opatowski) i w Ostrowie Świętokrzyskim. Po wojnie do 1948 pracował w Wydziale Rolnictwa Państwowych Nieruchomości Ziemskich w Poznaniu.
Odznaczony został m.in. Krzyżem Kawalerskim Orderu Polonia Restituta (2 maja 1923) i Brązowym Krzyżem Zasługi (1938). Zmarł 24 stycznia 1952 w Poznaniu. Został pochowany na Cmentarzu Junikowo w Poznaniu.
Był żonaty od listopada 1923 z Anielą Znaniecką (ur. 18 września 1900 w Łąkocinie koło Inowrocławia), córką Adama, pierwszego polskiego starosty inowrocławskiego, oraz Heleny z Janta-Połczyńskich. Była ona działaczką plebiscytową na Górnym Śląsku, zaangażowaną również w działalność społeczną i charytatywną, nauczycielką szkolnictwa handlowego. Z małżeństwa Dietlów urodziło się dwoje dzieci: córka Barbara (ur. 1925), biochemik, oraz syn Jerzy (ur. 1927), profesor ekonomii na Uniwersytecie Poznańskim i były senator RP.

</doc>
<doc id="85576" url="https://pl.wikipedia.org/wiki?curid=85576" title="Mistrz i Małgorzata">
Mistrz i Małgorzata

Mistrz i Małgorzata (ros. "Ма́стер и Маргари́та") – powieść Michaiła Bułhakowa. Wydana w wersji ocenzurowanej w latach 1966–1967, a w wersji prawie pełnej w roku 1973. Fabułę stanowią losy tytułowych bohaterów, mieszkających w Moskwie lat 30. XX w., a także wpleciona w narrację powieść historyczna (powieść w powieści) o Poncjuszu Piłacie w wielowątkowym powiązaniu z wizytą Szatana w ateistycznym Związku Radzieckim.
Okoliczności powstania powieści.
Pierwsza wersja powieści, zatytułowana "Konsultant z kopytem", powstała w 1928 roku. Jej pierwszy rozdział Bułhakow wysłał do wydawnictwa Niedra, jednak bez większych nadziei na to, że cenzura pozwoli na publikację. Ostatecznie, niezadowolony z rezultatów swojej pracy, zniszczył tę wersję utworu i rozpoczął pisanie od początku. Szczególnie intensywnie pracował od jesieni 1932 roku, nieustannie poprawiając i zmieniając już napisane fragmenty – utwór miał w sumie 6 albo 8 redakcji (dopiero w szóstej wersji utworu pojawił się jego ostateczny tytuł). Pisarz dokonywał korekty i poprawiał powieść aż do swojej śmierci w 1940 roku, nie uzyskując aż do końca zadowalającej go wersji.
Publikacja i odbiór powieści.
Powieść została opublikowana (w wersji ocenzurowanej) po raz pierwszy w miesięczniku „Moskwa” (numery 11/1966 i 1/1967). Pierwsze polskie wydanie, w przekładzie Witolda Dąbrowskiego i Ireny Lewandowskiej, dokonane na podstawie ocenzurowanego wydania radzieckiego, ukazało się w 1969 roku; tego roku w RFN zostało opublikowane pełne wydanie oryginału, gdzie zaznaczono tekst wycięty przez cenzurę, uwzględniany potem w kolejnych polskich wydaniach. Drugie polskie tłumaczenie, autorstwa Andrzeja Drawicza, ukazało się w 1995.
Krytyk literacki, docent w Rosyjskim Państwowym Instytucie Sztuk Scenicznych Nadieżda Dożdikowa zauważa, że przedstawiony w "Mistrzu i Małgorzacie" obraz Jeszui jako nieszkodliwego szaleńca ma swe źródła w literaturze ZSRR lat dwudziestych XX wieku, która podążając za tradycją demitologizacji Jezusa, tworzoną w dziełach Straussa, Renana, Nietzschego, Binet-Sanglégo, wysuwała na plan pierwszy dwa główne motywy – choroby psychicznej i oszustwa. Dopiero na przełomie lat dwudziestych i trzydziestych zwyciężyła w propagandzie ZSRR opcja mitologiczna, czyli negowanie istnienia Jezusa.
Książka znalazła się na liście 100 książek XX wieku według Le Monde.
W Moskwie dwa muzea upamiętniają Michaiła Bułhakowa oraz Mistrza i Małgorzatę. Oba mieszczą się w dawnym domu Bułhakowa przy ulicy Bolszaja Sadowaja nr 10. Od końca lat 80. XX wieku i upadku Związku Radzieckiego budynek stał się miejscem spotkań fanów Bułhakowa, a także moskiewskich grup satanistycznych.
Konstrukcja.
Powieść składa się z 32 rozdziałów. Rozdziały te skonstruowane są za pomocą różnych technik narracyjnych i połączone w sposób przypominający montaż filmowy. Fabuła opiera się na trzech głównych wątkach (pobyt szatana w Moskwie, miłość Mistrza i Małgorzaty, spotkanie Piłata z Jeszuą), wątki te przeplatają się ze sobą i łączą poprzez różnorakie zależności, tworząc nierozerwalną całość, przy czym wątek Poncjusza Piłata jest jednocześnie powieścią w powieści. Powieść korzysta z różnych technik i wzorców literackich – odwołuje się do satyry, powieści kryminalnej, powieści przygodowej, baśni i przypowieści biblijnej. Wykorzystuje też tradycyjne motywy, m.in. czarodziejskiej przemiany, opowieści obłąkanego i kultu szatana.
Streszczenie fabuły.
Akcja powieści przebiega w dwóch płaszczyznach miejsca i czasu. Wątek tytułowy (miłość Małgorzaty Nikołajewny i Mistrza, autora powieści historycznej o Poncjuszu Piłacie) jest snuty i przeplatany z równoczesnym oraz równoważnym wątkiem wizyty Szatana i jego świty w Związku Radzieckim, a większość opisywanych zdarzeń ma miejsce w Moskwie lat 30. XX w. Wątek historyczny (losy Poncjusza Piłata, tytułowego bohatera powieści napisanej przez Mistrza, skupione wokół procesu i kaźni wędrownego proroka Jeszui Ha-Nocri) nawiązuje tematycznie do niektórych wątków biblijnych, ma formę apokryficznej powieści w powieści, osadzonej w Judei (głównie Jerozolima) czasu panowania cesarza Tyberiusza i przedstawianej fragmentarycznie przez różne źródła narracyjne (opowiadanie Szatana, sen Iwana Bezdomnego oraz lektura rękopisu przez Małgorzatę).
Część moskiewska.
Akcja powieści rozpoczyna się na Patriarszych Prudach. Dwóch pisarzy – Michaił Aleksandrowicz Berlioz (przewodniczący organizacji literackiej Massolit) i poeta Iwan Bezdomny – rozmawiają o religii i osobie Jezusa Chrystusa. Do rozmowy włącza się tajemniczy cudzoziemiec, podający się za specjalistę od czarnej magii. Nieznajomy jest przeciwny twierdzeniu obu rozmówców, że Bóg nie istnieje, a już szczególnie oponuje wobec twierdzenia, że nie ma diabła. Opowiada też historię niejakiego Jeszui (opowieść ta stanowi początek tzw. wątku jerozolimskiego). Następnie przepowiada, że jeszcze tego samego dnia Berlioz zginie poprzez dekapitację. Przewodniczący Massolitu opuszcza park, aby telefonicznie zadenuncjować podejrzanego cudzoziemca, jednak po drodze wpada pod tramwaj i zgodnie z przepowiednią, umiera z odciętą głową. Jego towarzysz – Bezdomny rozpoczyna pościg za przybyszem i jego świtą (osobą, poznaną później jako Korowiew i kotem Behemotem); po drodze, w wyniku rozmaitych zdarzeń, m.in. kąpieli w rzece, zostaje pozbawiony ubrania, przez co do siedziby Massolitu udaje się w samej bieliźnie. Tam, z powodu braku odzieży i agresywnego zachowania wobec gości, zostaje uznany za wariata i odesłany do szpitala psychiatrycznego.
Rankiem następnego dnia współlokator Berlioza, Stiepan Bogdanowicz Lichodiejew – dyrektor teatru "Variétés", budzi się w swoim mieszkaniu nr 50 na ulicy Sadowej 302a i odkrywa, że przy jego łóżku siedzi nieznajomy, który przedstawia się jako Woland, profesor zajmujący się czarną magią. Stiopa nie przypomina sobie, żeby poprzedniego dnia podpisał z tym człowiekiem kontrakt na występy w teatrze, jednak potwierdzają to zarówno jego podpis, jak i rozmowa telefoniczna ze współpracownikiem. Następnie w mieszkaniu zjawiają się również towarzysze Wolanda, którzy w tajemniczy sposób przenoszą Lichodiejewa do Jałty, pozbywając się go z mieszkania. Niedługo potem do tegoż mieszkania przybywa niejaki Nikanor Bosy, prezes komitetu blokowego domu przy Sadowej, który rozmawia z Korowiewem, podającym się za asystenta profesora Wolanda. Korowiew wręcza Bosemu łapówkę w zamian za zameldowanie Wolanda wraz ze świtą w mieszkaniu Lichodiejewa i Berlioza. Niedługo potem w mieszkaniu Bosego pojawia się milicja, która znajduje tam dolary zamiast radzieckich rubli wręczonych w postaci łapówki. Ponieważ Bosy podczas aresztowania zachowuje się dziwnie, trafia do szpitala psychiatrycznego.
Wieczorem w teatrze "Variétés" odbywa się pokaz czarnej magii. Korowiew (pod pseudonimem Fagot) obsypuje publiczność deszczem dziesięciorublowych banknotów, a obecnym damom ofiaruje paryskie kreacje i obuwie. Kot Behemot występujący na scenie pozbawia głowy konferansjera. Wkrótce umieszcza ją z powrotem, ale konferansjer jest tak zszokowany, że musi zostać umieszczony w szpitalu psychiatrycznym. Następnego dnia banknoty zebrane przez publiczność spektaklu zamieniają się w różne przedmioty, a ubrania otrzymane przez obecne na przedstawieniu damy wkrótce znikają. Natomiast dyrektor finansowy teatru spotyka się z administratorem "Variétés" i zorientowawszy się, że ma do czynienia z siłą nieczystą, ucieka do Leningradu.
W szpitalu psychiatrycznym Bezdomny poznaje pisarza, przedstawiającego się jako Mistrz, i wysłuchuje jego historii. Mistrz był autorem powieści o Poncjuszu Piłacie i Jeszui. Był z wzajemnością zakochany w niejakiej Małgorzacie, jednak niemożność opublikowania swojej powieści i kłopoty z tego wynikające przywiodły go do szaleństwa, opuścił więc ukochaną, aby nie narażać jej na uczestnictwo w jego upadku, i sam udał się do szpitala psychiatrycznego.
Tymczasem ukochana Mistrza wciąż za nim tęskni. W parku spotyka innego z towarzyszy Wolanda – Asasella, który ofiarowuje jej tajemniczą maść i skłania do nocnego spotkania z tajemniczym cudzoziemcem. Małgorzata opiera się, ale do zgody skłania ją obietnica spotkania z Mistrzem. Po natarciu się maścią Małgorzata zmienia się w czarownicę, leci nad miastem na miotle i niszczy mieszkanie Łatuńskiego, krytyka literackiego, który w największym stopniu odpowiadał za związane z publikacją powieści kłopoty jej ukochanego. Ostatecznie Małgorzata dociera do mieszkania na Sadowej, gdzie u boku Wolanda pełni rolę gospodyni balu u szatana, nazywanego Balem Wiosennej Pełni lub Balem Stu Królów. W nagrodę po balu w mieszkaniu pojawia się Mistrz. Magicznym sposobem Woland odzyskuje też rękopis powieści o Piłacie, mimo że został on wcześniej spalony przez autora. Małgorzata i Mistrz, którzy zapewne nie mogliby odnaleźć się w rzeczywistości, zostają otruci przez Asasella. Jakkolwiek ich cielesne odpowiedniki umierają (Małgorzata w swoim mieszkaniu, Mistrz – w swoim pokoju w szpitalu), oni sami zmartwychwstają. Na czarnych koniach galopują z Wolandem i jego świtą do innego świata, w którym ma na nich czekać wieczny spokój i wieczny dom.
Część jerozolimska.
W wydarzenia moskiewskie wpleciona jest opowieść o biblijnej Jerozolimie. Tam namiestnik Judei, Poncjusz Piłat, ma osądzić oskarżonego o podburzanie ludu Jeszuę. Kapłani żydowscy domagają się wyroku śmierci dla uwięzionego jako dla bluźniercy. Z początku Piłat, po rozmowie z Jeszuą i wysłuchaniu jego nauk o utopii ewangelicznego, pacyfistycznego życia, chce go tylko uwięzić u siebie. Gdy jednak okazuje się, że Jeszua jest też oskarżony o wypowiedzi przeciwko cesarzowi, skazuje go na śmierć. Jednocześnie ma nadzieję, że Jeszua zostanie ułaskawiony zgodnie z obyczajem święta Paschy. Arcykapłan Kajfasz decyduje się jednak na ułaskawienie innego przestępcy i podtrzymuje wyrok śmierci dla Jeszui oraz dwóch innych aresztowanych – Dismasa i Gestasa. Powodem tego są obawy arcykapłana o nauki Jeszui, które mogą doprowadzić do zamieszek. Jeszua prowadzony jest na Golgotę, gdzie ma być ukrzyżowany. W ukryciu towarzyszy mu jego uczeń, Mateusz Lewita, który podejmuje nieudane próby zabicia mistrza, aby oszczędzić mu cierpień na krzyżu. Nie udaje mu się to, jednak Jeszua zostaje wybawiony od męki, dzięki zadanemu mu przez żołnierza rzymskiego ciosowi włócznią w serce. Rozpoczyna się gwałtowna burza. Mateusz potajemnie zdejmuje ciało Jeszui z krzyża. Tymczasem Piłat ma wyrzuty sumienia z powodu śmierci Jeszui. W zawoalowanej rozmowie zleca Afraniuszowi, szefowi tajnej służby, zamordowanie Judy z Kiriatu, który doprowadził do aresztowania Jeszui.
Postacie.
Imiona, nazwiska i pseudonimy postaci podano za pierwszym tłumaczeniem polskim I. Lewandowskiej i W. Dąbrowskiego.

</doc>
<doc id="85578" url="https://pl.wikipedia.org/wiki?curid=85578" title="Stefan Michałek">
Stefan Michałek

Stefan Michałek (ur. 13 maja 1888 w Nowym Mieście nad Drwęcą, zm. 17 stycznia 1955 w Warszawie) – adwokat polski, działacz społeczno-polityczny, prezydent Torunia w latach 1922–1924.
Życiorys.
Był synem adwokata i notariusza Bolesława (1849–1924) oraz nauczycielki i działaczki społecznej w Nowym Mieście Melanii z domu Boye (1849–1931). Po ukończeniu gimnazjum w Brodnicy studiował prawo i ekonomię na uniwersytetach w Bonn, Monachium i Królewcu. Pod koniec stycznia 1920 przybył do Torunia i objął stanowisko sędziego Sądu Okręgowego. 1 lutego 1922 Rada Miejska wybrała go na prezydenta miasta. Obowiązki te pełnił od 27 kwietnia 1922 do 8 sierpnia 1924. Zrezygnował z tej funkcji 31 stycznia 1924. Był wiceprezesem powstałego 19 maja 1922 Koła Miast Pomorza oraz pierwszym prezesem założonego 28 maja 1923 między innymi z jego inicjatywy Towarzystwa Miłośników Torunia. Od 1926 roku do wybuchu II wojny światowej był wraz z Alfredem Dziedziulem współwłaścicielem bardzo dobrze prosperującej Cegielni "Saturn" w Chełmnie.
Związany z endeckim Obozem Wielkiej Polski, w marcu 1928 wybrany został z listy Związku Ludowo-Narodowego na Sejm RP II kadencji, ale już po kilku miesiącach złożył mandat. Był wieloletnim (także po II wojnie światowej) dziekanem Pomorskiej Izby Adwokackiej w Toruniu. W latach 1946–1949 wykładał prawo cywilne na Uniwersytecie Mikołaja Kopernika.
Z małżeństwa z Heleną z Dzięgielewskich miał dwóch synów, zaginionego w czasie II wojny światowej Witolda (ur. 1921) oraz krytyka filmowego Bolesława (1925–1997), a także córkę Hannę Marię, po mężu Moricca (1933-2014), lekarkę osiadłą we Włoszech.
Spoczywa na cmentarzu Powązkowskim w Warszawie (kwatera 124, rząd 4, grób 10).
Upamiętnienie.
22 lutego 2018 Rada Miasta Torunia nadała rondu u zbiegu ulic Ślaskiego i Konstytucji 3 Maja (Na Skarpie) jego imię.

</doc>
<doc id="85580" url="https://pl.wikipedia.org/wiki?curid=85580" title="Hazard">
Hazard

Hazard – wszystkie gry o pieniądze lub inne dobra, w których o wygranej w wymiarze losowym decyduje przypadek lub algorytm naśladujący wyniki losowe. Wyraz „hazard” pochodzi z języka arabskiego: „az-zahr” znaczy „kostka” lub „gra w kości”. Angielskie słowo „hazard" oznacza „ryzyko".
Najbardziej znanymi miejscami z uprawiania hazardu są: Las Vegas w Ameryce Północnej, Monte Carlo w Monako oraz Makau w Azji.
Historia.
Hazard był obecny we wszystkich starożytnych cywilizacjach. O wartościowe rzeczy i niewolników grano w Chinach już około 2300 lat p.n.e., w Tebach około 1500 lat p.n.e. Dowody na gry hazardowe są obecne m.in. w inskrypcjach na piramidzie Cheopsa oraz w Biblii, według której rzymscy żołnierze grali o szaty konającego na krzyżu Chrystusa.
Prawo rzymskie traktowało długi z gry jako zobowiązania naturalne.
Znane do dziś oczko i poker zostały wymyślone w Chinach. Pieniądze, którymi pierwotnie odbywała się rozgrywka, przekształciły się tam w karty. Karty z wzorami dywanów dotarły w XIII wieku do Włoch i Hiszpanii. Tam dodano następnie figury odwołujące się do postaci władców i dworzan: król, dama, walet i joker.
W czasach nowożytnych i współczesnych hazard szybko spopularyzował się na obszarze zwłaszcza Stanów Zjednoczonych. Tam również najwcześniej zaczęto wykorzystywać oficjalne dochody z kasyn i loterii do finansowania inwestycji publicznych. Na początku XX wieku, po krótkim okresie delegalizacji, kolejne stany znosiły zakazy prowadzenia loterii. W 1931 roku zalegalizowano kasyna w Nevadzie.
Współcześnie.
W USA w 2004 roku obrót kasyn wyniósł 47,3 mld dolarów. Według analiz PricewaterhouseCoopers (firmy doradztwa finansowego), w 2009 roku wzrósł do poziomu 64,1 miliarda dolarów. W Europie najwięcej na grę wydają (dane z 2004 r.) Francuzi – 2,5 miliarda euro oraz Niemcy i Brytyjczycy – po około 1 miliarda euro.
W krajach muzułmańskich hazard jest zabroniony, lecz Indonezja dopuszcza go na wyspie Batam. W Japonii funkcjonuje 200 tys. nielegalnych kasyno-barów, zwanych „shantis”. Oficjalnie w całej Azji obrót „przemysłu hazardowego” to 8,8 miliarda dolarów, z czego połowę przynosi Makau. Już w II połowie XIX wieku Makau żyło z podatków płaconych przez 2 tys. kasyn.
Hazard w Polsce.
Urządzanie i prowadzenie działalności hazardowej Polsce reguluje "ustawa z dnia 19 listopada 2009 r. o grach hazardowych". Określa ona katalog gier hazardowych, które są w Polsce dozwolone, oraz miejsce i warunki ich urządzania. Do ustawowego katalogu gier należą:
W 2005 roku w Polsce kasyna gry prowadziło 5 podmiotów, salony gier na automatach – 13, a zakłady wzajemne 8 podmiotów.
Ogółem wydano w Polsce na hazard w 2005 kwotę blisko 6,5 mld zł, w tym na gry liczbowe 2,34 mld zł; na grę na automatach o niskich wygranych 1,34 mld zł; w salonach gier na automatach 1,04 mld zł; w kasynach gry 960 mln zł; na zakłady wzajemne 660 mln zł; loterie pieniężne 70 mln zł zł; w salonach bingo 8 mln zł.
Do budżetu państwa z tytułu opodatkowania hazardu w 2005 wpłynęło ponad 805 mln zł.
Hazard w Internecie określany jest terminem „e-hazard” lub „hazard online”. Po aferze hazardowej wprowadzono nowe regulacje, których przedmiotem są również gry losowe w internecie, zaś ich organizacja bez licencji Ministerstwa Finansów jest zabroniona. W rezultacie większość serwisów organizujących tego typu rozgrywki przeniosła się poza granice Polski i kontynuuje świadczenie usług za pomocą internetu. Na grze w ruletkę, „jednorękiego bandytę” lub gry dostępne w Internecie. Obecnie (2021) korzystanie z zagranicznych kasyn internetowych jest w Polsce zabronione. Istotną częścią mechanizmu uzależnienia jest nieprzewidywalność wygranej. Hazardziści wierzą, że mają wpływ na wynik gry, o którym w rzeczywistości decyduje przypadek. Uzależnienie od hazardu często współwystępuje z innymi uzależnieniami, na przykład od alkoholu czy narkotyków.
W grudniu 2016 roku zostały wprowadzone poprawki do ustawy hazardowej. Ustawa weszła w życie dnia 1 kwietnia 2017 roku. Od tego dnia w Polsce mogą operować tylko strony, które posiadają polską licencję. Licencja dotyczy jedynie zakładów sportowych, gry kasynowe będą znajdować się pod rządowym monopolem. Oznacza to, że wyłączność na prowadzenie kasyna online w Polsce ma jej rząd, który przez Premiera RP powierzył to zadanie Totalizatorowi Sportowemu.
Wśród najważniejszych zapisów nowej ustawy znalazł się rejestr domen nieposiadających polskiej licencji. Domeny te mają być blokowane przez dostawców usług internetowych dla osób łączących się z terytorium Polski. Za brak blokady zgłoszonej strony grożą kary do 500 tysięcy złotych. Ustawa zobowiązuje wszystkie banki i pośredników finansowych do blokowania wszelkich operacji na rzecz nielegalnych firm bukmacherskich. Wymagane jest specjalne pozwolenie na organizowanie turniejów pokera poza kasynami, a wygrane są wysoko opodatkowane. Automaty hazardowe mogą znajdować się poza kasynami ale tylko w punktach prowadzonych przez spółkę skarbu państwa. 
Grami na automatach są gry na urządzeniach mechanicznych, elektromechanicznych lub elektronicznych, w tym komputerowych oraz gry odpowiadające zasadom gier na automatach urządzane przez sieć Internet o wygrane pieniężne lub rzeczowe, w których gra zawiera element losowości .
Od grudnia 2018 roku gracze z Polski mogą korzystać z usług Total Casino, które jest jedynym legalnym kasynem internetowym w kraju, prowadzonym przez wspomniany Totalizator Sportowy, czyli operatora należącego do Skarbu Państwa.
W dniu 11 lutego 2022 r. na oficjalnej stronie podatki.gov.pl Urzędu Skarbowego ukazał się aktualny wykaz stron internetowych działających legalnie w Polsce.
Uzależnienie od hazardu.
Hazard może być formą uzależnienia, według ICD-10 – F63.0 patologiczny hazard to zaburzenie nawyków i kontroli impulsów, które w USA w latach 1999-2007 było przyczyną 1 zgonu. W badaniu z 2004 roku 12% leczących się uzależnionych hazardzistów przyznało się do próby samobójczej wynikłej z hazardu
Uzależnienie od hazardu rozwija się stopniowo. Zazwyczaj można wyróżnić poniższe etapy:
Pomoc dla uzależnionych.
Obecnie uzależnienie od hazardu leczy się, stosując terapię poznawczo-behawioralną, terapię uzależnień oraz farmakoterapię. Istnieją również liczne społeczności wsparcia dla osób uzależnionych, nazywane grupami Anonimowych Hazardzistów. Powstało wiele programów oraz aplikacji na telefon wspomagających walkę z uzależnieniem: Gamblock, Gamban oraz polski Nałogometr.
Hazard w kulturze religijnej.
Kalwinizm uznaje granie w gry hazardowe za grzech, a Kościół Jezusa Chrystusa Świętych w Dniach Ostatnich i Świadkowie Jehowy surowo zakazują uprawiania hazardu.

</doc>
<doc id="85581" url="https://pl.wikipedia.org/wiki?curid=85581" title="Leon Raszeja">
Leon Raszeja

Leon Raszeja (ur. 26 czerwca 1901 w Chełmnie, zm. 9 września 1939 w Lublinie) – polski prawnik i działacz społeczno-polityczny, prezydent Torunia w latach 1936–1939.
Życiorys.
Urodził się 26 czerwca 1901 Chełmnie w rodzinie urzędnika pocztowego Ignacego i Marii z domu Cichoń. Brat Franciszka i Maksymiliana. Absolwent gimnazjum klasycznego w Chełmnie, gdzie był członkiem Towarzystwa Tomasza Zana. Studia rozpoczął na Uniwersytecie Jagiellońskim, a skończył na Uniwersytecie Poznańskim. Należał do Polskiej Korporacji Akademickiej Baltia. W przeprowadzonych 10 czerwca 1936 wyborach Rada Miejska Torunia powierzyła mu stanowisko prezydenta miasta. Kontynuował i rozwijał modernizację i rozbudowę Torunia, zapoczątkowaną przez Antoniego Bolta. Obok wojewody pomorskiego Władysława Raczkiewicza był gorącym rzecznikiem idei utworzenia Wielkiego Pomorza i praw Torunia do zachowania stolicy, w czasie rozpatrywanych wówczas projektów granic niektórych województw. 11 listopada 1937 został odznaczony Krzyżem Kawalerskim Orderu Odrodzenia Polski. Był członkiem Wydziału Wykonawczego Pomorskiego Wojewódzkiego Komitetu Funduszu Obrony Narodowej w Toruniu w 1938.
Po wybuchu II wojny światowej, 4 września powołał Miejską Straż Obywatelską oraz wyznaczył na swojego zastępcę Artura Szulca. Od 4 do 6 września prowadził ewakuację władz miejskich. Przebywając w Lublinie, 9 września Raszeja zginął podczas nalotu. Leon Raszeja spoczął na cmentarzu wojskowo-komunalnym (kwatera obrońców z września 1939) w kompleksie cmentarnym przy ulicy Lipowej w Lublinie, po wojnie zwłoki przeniesiono na Cmentarz komunalny Junikowo w Poznaniu (pole AZ kwatera 2-P2-124).

</doc>
<doc id="85584" url="https://pl.wikipedia.org/wiki?curid=85584" title="Awatara">
Awatara

Awatara (także Awatar) (dewanagari अवतार, transliteracja "avatāra", ang. "avatara", "zstąpienie", "zejście, inkarnacja”) – w hinduizmie wcielenie (inkarnacja) bóstwa, które zstępuje z nieba na ziemię w postaci śmiertelnej – ludzkiej, zwierzęcej lub hybrydalnej).
Historia.
Początki tej koncepcji sięgają już Wed, jednakże klasyczna koncepcja wiąże się przede wszystkim z Wisznu i formuje się dopiero w Puranach.
Występowanie.
Idea awatary jest doktryną przeważnie wisznuicką i odgrywa największą rolę w wisznuizmie. Niemniej jednak idea awatar Śakti występuje także w śaktyzmie. Również wielu smartystów wierzy w awatary. W śiwaizmie doktryna awatar Śiwy jest na ogół nieobecna, niemniej w niektórych odłamach czy nurtach religijnych niektórzy święci uważani są za awatary Śiwy. W hinduizmie spotykane są też wierzenia na temat awatar innych dewów np. Ganeśi czy Waju.
Dziesięć Awatar Wisznu.
Najbardziej czczeni spośród wyżej wymienionych awatarów są Rama i Kryszna.

</doc>
<doc id="85588" url="https://pl.wikipedia.org/wiki?curid=85588" title="Karabin automatyczny">
Karabin automatyczny

Karabin automatyczny (pot. "szturmowy") – karabin stanowiący lekką broń indywidualną, przystosowany do prowadzenia ognia ciągłego. Spopularyzowany po II wojnie światowej, współcześnie najpopularniejszy typ podstawowego karabinu wojskowego.
Historia.
I wojna światowa.
Jeszcze przed I wojną światową poszukiwano broni mogącej łączyć siłę ognia ręcznego karabinu maszynowego, z mobilnością karabinu powtarzalnego. Jednym z pierwszych udanych karabinów automatycznych był prototyp opracowany przez włoskiego oficera Amerigo Cei-Rigotti w latach 1895–1900, jednak nie został on przyjęty do uzbrojenia.
W 1916 r. w Armii Imperium Rosyjskiego wprowadzono pierwszy seryjnie produkowany karabin automatyczny (karabin Fiodorowa). Nowa konstrukcja była na tyle lekka, iż mogła być obsługiwana przez pojedynczego żołnierza, a jednoczesne zastosowanie stosunkowo słabego japońskiego naboju karabinowego (6,5 × 50 mm SR) umożliwiało kontrolowanie broni przy strzelaniu seriami bez konieczności stosowania podpory. Karabin został jednak użyty jedynie w niewielkiej ilości w czasie wojny, a ze względu na zasilanie nietypową amunicją został wkrótce wycofany z uzbrojenia.
II wojna światowa.
Po I wojnie światowej, podstawowe uzbrojenie indywidualne żołnierzy nadal stanowiły karabiny i karabinki powtarzalne, uzupełniane dodatkowo przez pistolety maszynowe. W latach 30 XX wieku w ZSRR podjęto kolejną próbę opracowania karabinu automatycznego, tym razem dostosowanego do znacznie silniejszego standardowego rosyjskiego naboju karabinowego – 7,62 × 54 mm R. Nowo powstały karabin AWS-36 okazał się jednak konstrukcją wyjątkowo zawodną, a zastosowanie silniejszego naboju znacząco utrudniało kontrolowanie broni przy ogniu ciągłym. W wyniku negatywnych doświadczeń, karabiny AWS zostały wycofane z uzbrojenia, a rosyjscy projektanci skupili się na opracowywaniu karabinów samopowtarzalnych.
W trakcie II wojny światowej armia niemiecka (Wehrmacht) gromadziła raporty z frontu, których analiza mogła okazać się przydatna do wypracowania nowych taktyk oraz modyfikacji używanego wyposażenia i uzbrojenia. W wyniku wojennych doświadczeń zauważono, że większość walk pomiędzy piechotą toczyła się na dystansach nie przekraczających 400 m. Wyciągnięto z tego faktu prosty wniosek, iż dotychczas użytkowane karabiny powtarzalne zasilane silną amunicją karabinową (teoretycznie mogące razić przeciwnika nawet powyżej 1000 m), zapewniają osiągi przekraczające praktyczne zapotrzebowanie. Zastosowanie w to miejsce słabszej i lżejszej amunicji, pozwoliłoby na oszczędności finansowe i materiałowe, a także umożliwiłoby żołnierzom przenoszenie jej większego zapasu. Co istotne, broń zasilana taką amunicją mogłaby być mniejsza, lżejsza a dzięki zmniejszeniu odrzutu również – samoczynna. Bronią pozornie spełniającą te warunki wydawać by się mogły pistolety maszynowe. Mimo iż ta automatyczna broń świetnie sprawdzała się w walce na krótkich dystansach, to na odległościach przekraczających 100–200 m stawała się już zupełnie bezużyteczna, ponieważ słaba amunicja pistoletowa nie zapewniała dostatecznego zasięgu i celności.
W związku z tym zrodziła się potrzeba zaprojektowania amunicji będącej rozwiązaniem pośrednim pomiędzy nabojem karabinowym a pistoletowym, a co za tym idzie wprowadzeniem ręcznej broni automatycznej o konstrukcji podobnej do pistoletu maszynowego, mającej jednak znacznie większy zasięg i celność. Odpowiedzią na te zapotrzebowania było wprowadzenie nowego rodzaju amunicji: naboju pośredniego – 7,92 × 33 mm Kurz, który powstał poprzez skrócenie łuski dotychczas używanego naboju karabinowego – 7,92 × 57 mm Mauser.
Niebawem dla nowego rodzaju amunicji opracowano również nową broń – karabinki automatyczne MKb 42, które stały się pierwszą na świecie bronią tej klasy wykorzystującą amunicję pośrednią, stanowiąc jednocześnie przełomowy krok w rozwoju broni strzeleckiej. Konstrukcja Mkb 42 była nadal rozwijana w czasie wojny, aż do powstania wersji ostatecznej, która została włączona do masowej produkcji jako StG 44 ("Sturmgewehr 44"). Masowe wykorzystanie StG 44 w czasie wojny wykazało sensowność założeń przyświecających opracowaniu tego typu broni, co w konsekwencji doprowadziło do rosnącej popularyzacji karabinków automatycznych zasilanych amunicją pośrednią już po II wojnie światowej. Jednocześnie niemiecka nazwa "Sturmgewehr" stała się popularnym określeniem dla tej nowej klasy broni na świecie (pol. "karabin szturmowy"; ang. "assault rifle"; fr. "fusil d’assault"; hiszp. "fusil de asalto" etc.).
Po II wojnie światowej.
Po II wojnie światowej, szczególną popularność zdobył radziecki karabinek automatyczny AK (zasilany nabojem pośrednim 7,62 × 39 mm wz. 43), który wraz z jego wersjami rozwojowymi, jak i odmianami regionalnymi, stał się podstawową bronią strzelecką państw bloku wschodniego. Niezawodność, prostota obsługi, jak i niskie koszty produkcji sprawiają, że broń oparta konstrukcyjnie na AK, jest nadal wykorzystywana przez wiele państw świata (np. AK-74 w Rosji czy wz. 96 Beryl w Polsce).
Na zachodzie początkowo również planowano wprowadzenie karabinków automatycznych zasilanych amunicją pośrednią (brytyjski prototypowy EM-2), jednak ze względu na silną pozycję USA w NATO i faworyzowanie przez nich amunicji karabinowej, prac tych zaniechano, koncentrując się na karabinach wykorzystujących amunicję 7,62 × 51 mm NATO: samopowtarzalnych (np. M14, L1A1), ale również automatycznych (np. FN FAL, CETME B, HK G3). Stosowanie amunicji karabinowej w indywidualnej automatycznej broni strzeleckiej obarczone było jednak poważnymi problemami – duży odrzut utrudniał kontrolowanie broni przy strzelaniu seriami na czym cierpiała celność. W związku z tym, jak i z powodu popularności amunicji pośredniej w bloku wschodnim, również w NATO wprowadzono w końcu własny wariant naboju pośredniego – 5,56 × 45 mm, który początkowo zastosowano w amerykańskim karabinku automatycznym M16, a następnie w szeregu innych konstrukcji (np. M4, CETME L, FAMAS, L85, G36).
Współcześnie karabiny i karabinki automatyczne stanowią podstawowe indywidualne uzbrojenie strzeleckie w większości armii świata.
Nazewnictwo.
Problematycznym aspektem wiążącym się z tą klasą broni strzeleckiej jest duża dowolność, rozbieżność a nawet sprzeczność nazewnictwa stosowanego wobec niej w poszczególnych państwach (zarówno wśród bronioznawców, jak i wojskowych), na przestrzeni lat.
Ujęcie historyczne.
Najpoważniejszy problem stanowiła początkowo próba klasyfikacji ręcznej broni samoczynnej zasilanej nabojem pośrednim, która jako konstrukcja nowatorska i nietypowa nie pasowała jednoznacznie do żadnej kategorii w stosowanej ówcześnie typologii. W czasie II wojny światowej wobec tej klasy broni Niemcy stosowali początkowo nazwę „karabinek maszynowy” (niem. "maschinenkarabiner"), następnie postanowiono sklasyfikować ją jako „pistolet maszynowy” (niem. "maschinenpistole"), a ostatecznie na jej potrzeby stworzono nową klasę – „karabin szturmowy” (niem. "sturmgewehr").
Podobne problemy z nazewnictwem i klasyfikacją występowały również w innych państwach. Przykładowo czechosłowacki karabinek automatyczny Sa vz. 58 klasyfikowano jako „pistolet maszynowy” (czes. "samopal"), tak samo jak rumuński PM Md. 1963 (rum. "pistolul-mitralieră"). Analogicznie w Polsce do lat 60 XX w. radzieckie karabinki AK również klasyfikowano jako „pistolety maszynowe” (7,62 mm pmK – 7,62 mm pistolet maszynowy Kałasznikowa). Z czasem upowszechniło się klasyfikowanie tego typu broni w kategoriach „karabinów” lub „karabinków”, jednak ze względu na różnorodność stosowanych systemów nazewnictwa w poszczególnych państwach, są one względem siebie najczęściej rozbieżne bądź pokrywają się jedynie częściowo.
Ujęcie współczesne.
Terminologia polskojęzyczna.
Istotnym problemem w terminologii stosowanej w Polsce jest samo pojęcie „karabin automatyczny”, do którego (definicyjnie) zaliczane są zarówno karabiny zdolne do prowadzenia ognia ciągłego (samoczynne i samoczynno-samopowtarzalne) jak i wyłącznie ognia pojedynczego (samopowtarzalne). W praktyce aby uniknąć mylenia ze sobą tych osobnych klas broni określenie „karabin automatyczny” zaczęto stosować wyłącznie do karabinów samoczynnych i samoczynno-samopowtarzalnych (dla odróżnienia ich od samopowtarzalnych).
Popularnie tę klasę broni nazywa się również „karabinem szturmowym”, jednak ma to charakter potoczny i powstało jako bezpośrednie tłumaczenie z pierwotnej nazwy stworzonej w armii niemieckiej w czasie II wojny światowej (niem. "sturmgewehr"). Mimo, iż nazwa ta nie występuje oficjalnie w nomenklaturze wojskowej, Wojsko Polskie stosuje nazwę „karabin szturmowy” wobec wprowadzonego w latach 90 XX w. kbs. wz. 96 „Beryl”, paradoksalnie łamiąc tym samym opracowywaną przez siebie terminologię.
W praktyce więc, nazwy „karabin automatyczny” i „karabin szturmowy” traktowane są jako synonimy odnoszące się do tej samej klasy broni obejmującej karabiny samoczynne i samoczynno-samopowtarzalne.
Innym problematycznym i kontrowersyjnym aspektem związanym z tą klasą broni jest rozróżnianie karabinu automatycznego od karabinka automatycznego. W zależności od przyjmowanej terminologii definiowanych pod względem gabarytów lub rodzaju stosowanej amunicji (szerzej na ten temat zob. karabinek).
Terminologia anglojęzyczna.
Jako przykład odmiennego systemu klasyfikacji i nazewnictwa (nie pokrywającego się z systemem polskim, oraz uwzględniającego inne cechy broni) może posłużyć terminologia anglojęzyczna, gdzie wyróżnia się odpowiednio:
Karabinki automatyczne w Wojsku Polskim.
Produkcji krajowej:
Importowane:

</doc>
<doc id="85593" url="https://pl.wikipedia.org/wiki?curid=85593" title="Mały Wóz">
Mały Wóz



</doc>
<doc id="85594" url="https://pl.wikipedia.org/wiki?curid=85594" title="Vejle Amt">
Vejle Amt

Vejle Amt to jedno z 13 duńskich województw istniejących w latach 1970-2006. Województwo to położone było we wschodniej Jutlandii. Województwo to zostało utworzone 1 kwietnia 1970 na mocy reformy podziału administracyjnego Danii, zaś zlikwidowane podczas kolejnej reformy z 2007. Jego obszar został wówczas podzielony między dwa nowe regiony administracyjne: Jutlandia Środkowa i Dania Południowa. Miasto Vejle zostało stolicą tego ostatniego.
Gminy:

</doc>
<doc id="85595" url="https://pl.wikipedia.org/wiki?curid=85595" title="Bolko II świdnicki">
Bolko II świdnicki



</doc>
<doc id="85596" url="https://pl.wikipedia.org/wiki?curid=85596" title="Zamek w Kliczkowie">
Zamek w Kliczkowie

Zamek Kliczków – zamek znajdujący się we wsi Kliczków (gm. Osiecznica, pow. bolesławiecki, woj. dolnośląskie).
Na Zamku w Kliczkowie znajdują się teksty propagandowe datowane na lata 40. XX w.
W kulturze popularnej.
W 2016 Zamek w Kliczkowie stał się sceną serialu "Komisja morderstw".

</doc>
<doc id="85597" url="https://pl.wikipedia.org/wiki?curid=85597" title="Ribe">
Ribe

Ribe – miasto położone w południowo-zachodniej Jutlandii w Danii. Ribe, uważane za najstarsze (obok Hedeby) duńskie miasto, położone jest w regionie Dania Południowa (d. w okręgu Ribe Amt), w gminie Esbjerg (d. Ribe).
Geografia.
Ribe leży w południowo-zachodniej Jutlandii, ok. 52 km na zachód od Haderslev i ok. 60 km na północ od granicy Danii z Niemcami. Przez miasto przepływa rzeczka Ribeå, która uchodzi do Zatoki Fanø (Morze Północne), kilka kilometrów na zachód od miasta.
Historia.
Średniowiecze
Ribe jest jednym z najstarszych miast Skandynawii. Było wzmiankowane po raz pierwszy ok. 860, kiedy biskup Ansgar rozpoczął tutaj budowę kościoła. Ribe musiało w tamtych czasach być już znacznym ośrodkiem miejskim i handlowym. Od 948 Ribe było siedzibą biskupstwa. Niemal od początków swego istnienia miasto utrzymywało kontakty handlowe z Anglią, Fryzją i północnymi Niemcami, co stanowiło podstawę egzystencji mieszkańców i zamożności miasta. Było to też powodem obcych najazdów łupieskich: w 1043 Ribe zostało splądrowane przez Słowian połabskich, a w 1156 przez Sasów pozostających w służbie króla Swena III. Wielokrotnie Ribe było trawione przez pożary, w latach: 1176, 1242, 1258, 1271, 1272, 1301 i 1402. Ponadto znaczne straty spowodowała wielka powódź w 1362 i epidemia dżumy w 1350. Pomimo tych kataklizmów Ribe rozwijało się dynamicznie przez całe średniowiecze i pod koniec tego okresu liczyło ok. 5000 mieszkańców. W 1145 założono tutaj najstarszą w Danii szkołę katedralną. W średniowieczu miasto było ośrodkiem monastycznym i siedzibą królów Danii, którzy posiadali tutaj zamek, oraz ważnym centrum handlowym, szczególnie w XIII w. W 1228 powstał tutaj klasztor dominikanów, a w kilka lat później prawdopodobnie pierwszy i najstarszy klasztor franciszkanów w Danii. Ribe odgrywało w tamtych czasach także rolę miasta tranzytowego dla trzody, win, odzieży i zboża przesyłanych między Danią a Niemcami. W średniowieczu Ribe otrzymało wiele przywilejów królewskich, najstarszy zachowany pochodzi z ok. 1202-14, zwalniał mieszkańców od ceł i innych opłat za handel na terytorium całego kraju. W 1269 na sejmie w Nyborgu król Eryk V nadał Ribe nowe prawa miejskie. Wagę Ribe jako ośrodka władzy królewskiej podkreśliła koronacja króla Krzysztofa III w miejscowej katedrze w 1443. Z tej okazji odbył się tutaj wielki turniej rycerski. Miasto było również widownią innych wydarzeń związanych z życiem duńskich monarchów: w 1407 odbył się tutaj ślub siostry króla Eryka pomorskiego, Katarzyny z Janem bawarskim, a w 1460 dokonano tu elekcji króla Chrystiana I na księcia Szlezwiku. 
Czasy poreformacyjne
Pomimo wielu nowych przywilejów handlowych (1550, 1560, 1596, 1661) od ok. 1600 Ribe zaczęło powoli tracić swoje znaczenie najważniejszego ośrodka handlowego kraju, co związane było m.in. ze zmianą szlaków handlowych i upadkiem znaczenia lokalnego portu. Inwazje obcych wojsk na Danię podczas wojen w XVII w. doprowadziły miasto do zupełnego upadku w latach 1657-1660. Liczba mieszkańców wykazywała tendencje spadkowe: ok. 1591 Ribe liczyło ok. 4500 mieszkańców, w 1641 już tylko ok. 3500, a po wojnach ze Szwecją (1672) tylko 1939 osób. Na dodatek miasto spłonęło doszczętnie w 1580, a do spadku populacji przyczyniły się również wielkie epidemie w latach 1539, 1565, 1579 i 1602. Epidemia w 1659 zebrała żniwo w ilości 900 osób. Ribe utraciło pozycję rezydencji królewskiej na rzecz Koldyngi, a miejscowy zamek królewski powoli popadł w ruinę i został ostatecznie rozebrany w 1685. Pamiętnym zdarzeniem w historii Ribe była powódź w dniach 11-12 października 1634 roku, gdy poziom wody sięgnął 6,1 metra. Kolejne powodzie związane z okresowym podnoszeniem się poziomu morza i sztormami, doprowadziły do sporych zniszczeń w mieście w latach 1718 i 1720. XVIII w. zaznaczył się jako okres szczególnej stagnacji gospodarczej, powodując dalszy spadek liczby mieszkańców i znaczenia miasta (w 1769 do 1827 osób, w 1801 nieznaczny wzrost do 1994 osób). W połowie XVIII w. Ribe stało się miastem garnizonowym. Podczas wojen napoleońskich miasto zostało w 1808 zajęte przez wojska francuskie i hiszpańskie, a w 1814, na krótko, przez oddziały kozackie.
Czasy najnowsze
Długoletni okres stagnacji gospodarczej dobiegł końca w I ćwierci XIX w. Po wielkim kryzysie rolnym w latach 20. XIX w. i rozbudowie sieci dróg nastąpiło pewne ożywienie gospodarcze. Jednak utrata Szlezwiku przez Danię na rzecz Prus w 1864 w szczególny sposób zminimalizowała rolę jaką Ribe niegdyś odgrywało. Miasto zostało odcięte od naturalnego zaplecza gospodarczego i stało się jedynie punktem granicznym między Danią i pruskim Szlezwikiem, a rolę ważnego ośrodka handlowego przejął pobliski Esbjerg, gdzie zbudowano nowy port w 1868. To wydarzenie jeszcze bardziej zepchnęło Ribe na pozycje marginalne. Liczba ludności rosła powoli: z 2984 osób w 1850 do 4243 osób w 1901. W połowie XIX w. nastąpił powolny rozwój drobnej wytwórczości. W 1875 Ribe uzyskało połączenie kolejowe z resztą kraju. Rozwój gospodarczy postępował na pocz. XX w., lecz znacznie wolniej niż w innych miastach regionu. Pewne ożywienie gospodarcze nastąpiło dopiero po odzyskaniu przez Danię południowej Jutlandii w 1920. W latach 1940-1945 Ribe zostało okupowane przez wojska niemieckie, stając się dla Wehrmachtu ważnym punktem komunikacyjnym. W 1944 dokonano tutaj aktów sabotażu kolejowego, utrudniając ruchy transportów niemieckich. W 1960 w Ribe mieszkało 7809 osób. W ostatnich latach swój rozwój miasto zawdzięcza przede wszystkim turystyce.
Zabytki i inne atrakcje.
Ribe jest położone na terenach podmokłych. Stare miasto zachowało średniowieczny charakter. Jest otoczone fosą, uliczki są wąskie i brukowane. W mieście zachowanych jest wiele zabytkowych budynków, szczególnie budowanych z pruskiego muru. Wiele z nich ma status zabytków. Najbardziej znane zabytki miasta to:
Gospodarka.
W mieście rozwinął się przemysł spożywczy oraz włókienniczy.
Herb Ribe.
Herb Ribe w widoczny sposób odzwierciedla historię miasta. Dwudzielny w słup w polu srebrnym (w praktyce w białym) w słup trzy lwy błękitne w koronach złotych. Zostały one zapożyczone z herbu Danii i były symbolem przynależności miasta do Królestwa Danii i królewskiego charakteru grodu, będącego niegdyś siedzibą władców kraju i miastem granicznym pomiędzy Królestwem Danii i Ks. Szlezwiku. Drugie pole herbu przedstawia czerwoną fasadę miejscowej katedry, będącej symbolem miasta ze złotymi krzyżami na wieżach Mariackiej i Mieszczańskiej, oraz na portyku. Herb powstał przed 1295 r., a oficjalnie został zatwierdzony w 1938 r.
Inne.
W mieście znajdują się również: VUC (centrum kształcenia dorosłych), gimnazjum (szkoła katedralna) oraz szkoła handlowa.
Ribe leży na trasie Europejskiego Szlaku Gotyku Ceglanego. W mieście znajduje się stacja kolejowa Ribe.

</doc>
<doc id="85602" url="https://pl.wikipedia.org/wiki?curid=85602" title="Plan Worek">
Plan Worek

Plan Worek – opracowany w 1939 roku plan operacyjny polskich okrętów podwodnych przewidziany na wypadek wojny z Niemcami. Podstawowym założeniem planu była obrona Helu przed spodziewanym niemieckim desantem morskim na Rejon Umocniony Hel jako główną bazę morską floty. Praktyka pierwszych dni wojny potwierdziła nierealność założeń planu. Oparty na niemieckim planie dookrężnej obrony Helu z czasów I wojny światowej, miał charakter wybitnie defensywny i pasywny. Przystąpienie do jego realizacji uniemożliwiło wykorzystanie zalet i możliwości okrętów podwodnych na wodach płytkich oraz wykonywanie zadań, do których były na Bałtyku predestynowane. W wyniku rozmieszczenia na przewidzianych planem pozycjach na małym obszarze w bezpośredniej strefie przybrzeżnej i pozbawienia ich aktywnej roli ofensywnej, wszystkie polskie okręty podwodne były wykrywane, śledzone i atakowane przez niemieckie jednostki nawodne i lotnictwo, a incydentalnie także przez U-Booty. Wszystkie zostały też uszkodzone. Błędne założenia tego planu leżały u podstaw całkowitego niepowodzenia polskich działań podwodnych w ramach wojny obronnej 1939 roku.
Założenia.
Na polecenie dowódcy floty, wiosną i latem 1939 roku dowódca Dywizjonu Okrętów Podwodnych kmdr por. Aleksander Mohuczy opracował wraz ze swoim sztabem dwa warianty planu operacyjnego użycia podległych sobie jednostek na wypadek wojny z Niemcami. Pierwszy z nich zakładał gwiaździste rozmieszczenie okrętów podwodnych wokół Półwyspu Helskiego i zachodniej części Zatoki Gdańskiej, celem obrony dostępu do Helu. Ów zamiar taktyczny dowódcy dywizjonu opatrzono kryptonimem „Worek”. Według drugiego planu operacyjnego o nazwie „Burza”, którego założeniem było zwalczanie konwojów niemieckich między Świnoujściem a Prusami Wschodnimi, trzy okręty podwodne typu "Wilk" miały postawić aktywne zagrody minowe na południowym Bałtyku między Rozewiem a Bornholmem i Oderbank, a trawersem Świnoujścia. Jeden z okrętów typu "Orzeł" miał znajdować się w Zatoce Gdańskiej na wysokości Piławy, drugi zaś w rezerwie gotowy do natychmiastowego wyjścia w morze po wykryciu nieprzyjaciela.
Krótko przed wybuchem wojny dowódca floty zatwierdził jako obowiązujący na wypadek wojny plan „Worek”. Przygotowany przez dowództwo dywizjonu plan „Worek”, wraz z komplementarnym planem „Rurka”, został sygnowany 24 sierpnia 1939 roku przez dowódcę floty admirała Józefa Unruga. Tym samym, przyjmując właśnie ten wariant działań, dowództwo floty zrezygnowało z ofensywnego wykorzystania okrętów podwodnych, polegającego na samodzielnym poszukiwaniu celów, swobodnym manewrowaniu i atakowaniu okrętów i transportowców przeciwnika. Wpływ na to miał zapewne rozkaz nie pojmującego spraw morskich marszałka Edwarda Rydza-Śmigłego do kontradmirała Świrskiego z 26 lipca 1939 roku, w którym nakazywał „przeszkadzać w komunikacji morskiej między Rzeszą a Prusami Wschodnimi, bronić Helu jako zasadniczej bazy dla Marynarki Wojennej, bronić Gdyni”. Narzucona w jakimś stopniu strategia opierała się na słusznym skądinąd założeniu, że bazy są niezbędne skutecznego do działania floty, jednak w specyficznych warunkach wojny z Niemcami w 1939 roku, ich obrona przekraczała możliwości floty, zaś Hel i Gdynia nie były twierdzami morskimi. Generalny Inspektor Sił Zbrojnych dał się jednak przekonać kontradmirałowi Świrskiemu do wysłania trójki niszczycieli do Wielkiej Brytanii, z zastrzeżeniem, iż ORP „Wicher” i „Gryf” mają pozostać w kraju.
Plan operacyjny ustalał cele działania polskich okrętów podwodnych na wypadek wojny z III Rzeszą, jednostki niezbędne do jego wykonania, a także zasady ich działania. Założeniem planu było przeciwdziałanie niemieckiemu desantowi na Rejon Umocniony Hel jako główną bazę floty. Celem uniemożliwiania ataku na Hel od strony morza postanowiono o utworzeniu złożonej z pięciu okrętów podwodnych „stałej zagrody” na przedpolu bazy, wokół Półwyspu Helskiego i zachodniej części Zatoki Gdańskiej, w ściśle określonych sektorach dozorowania. W myśl planu, zadaniem polskich jednostek podwodnych było wykonywanie w ich sektorach ataków torpedowych na większe okręty ostrzeliwujące Hel z maksymalnych odległości, lub na okręty wsparcia ogniowego podczas próby wysadzenia desantu na półwyspie.
Rozmieszczenie.
Uzupełnieniem planu Worek był opracowany i podpisany przez dowódcę DOP rozkaz „Sygnałowy 1", który przydzielał sektory operacyjne okrętów podwodnych ORP Sęp, Ryś, Żbik, Wilk oraz Orzeł na przedpolu bazy Hel oraz wskazywał miejsca ładowania baterii akumulatorów. Rozkaz określał również seanse łączności na falach krótkich (KF) i falach długich (DF) w relacji okręt-brzeg. Mimo że zachowało się bardzo niewiele dokumentów z tamtego czasu, należy przyjąć, że dokumenty operacyjne planu Worek musiały zawierać „mapę kwadratów”, czyli mapę Bałtyku podzieloną na ponumerowane kwadraty oraz „szablony”, które pozwalały w oparciu o podane punkty geograficzne i kurs wykreślić na mapie sektor działania okrętu
Sektor okrętu ORP „Orzeł” znajdował się wewnątrz Zatoki Gdańskiej – w Zatoce Puckiej – obejmował obszar do linii Jastarnia – ujście Wisły. Na wschód od tej linii miał operować ORP „Wilk” – w sektorze numer 27. Pozostałe trzy okręty otrzymały sektory na północ od Mierzei Helskiej; ORP „Sęp” między południkami latarni morskiej Stilo od zachodu i 18°30′ od wschodu, na północy zaś równoleżnikiem 55°12′, 5 do 10 mil morskich na północ od Rozewia, zaś ORP „Żbik” (sektor 50) i ORP „Ryś” (sektor 35) w kierunku południowo-wschodnim od sektora „Sępa”.
Celem uniknięcia wzajemnych nieporozumień, każda z jednostek otrzymała oddzielne sektory dla nocnego ładowania akumulatorów. ORP „Sęp” mógł ładować akumulatory w swoim sektorze – dopuszczono jednak opuszczenie w tym celu sektora, nie dalej jednak niż do 55°25′N, czyli 13 mil morskich na północ od granicy sektora. ORP „Orzeł” miał wyznaczone miejsce ładowania w zachodniej części Zatoki Puckiej, „Wilk” na redzie Helu, „Żbik” i „Ryś” – na północny wschód od swoich sektorów. Jednostkom typu "Wilk" wyznaczono sektory według szyfrowanego schematu, natomiast okrętom typu "Orzeł" sektory wyznaczono współrzędnymi geograficznymi. Wszystkie jednostki otrzymały informacje o akwenach zagrożonych własnymi minami w kopercie oznaczonej jako „Rurka”. Właściwy rozkaz „Rurka” składał się z trzech części „Rurka Anna”, „Rurka Baran”, „Rurka Cal”, które dotyczyły postawienia zagród minowych w rejonach o określonych współrzędnych geograficznych. Zagrody minowe wraz z okrętami podwodnymi w przypisanych sektorach, stanowić miały możliwie szczelną osłonę półwyspu. Stawianie min mogło jednak odbyć się wyłącznie na rozkaz z lądu.
Zasady prowadzenia walki.
Działania miały obejmować wykonywanie ataków torpedowych na wojenne okręty niemieckie ostrzeliwujące Hel lub biorące udział w desancie. Zgodnie z zasadami prawa międzynarodowego, atak na statki był – według planu – dozwolony wówczas, gdy jednostka byłaby uzbrojona lub płynęła w konwoju. W innych przypadkach należało zapewnić załodze możliwość ewakuacji, co zmuszało atakujący okręt do wynurzenia i narażało go na wykrycie oraz zniszczenie.
Realizacja.
Do realizacji planu przystąpiono jeszcze w dniu 1 września 1939 roku. W kilka godzin po ataku III Rzeszy na II Rzeczpospolitą Polską drogą radiową rozkazano dowódcom polskich okrętów podwodnych otwarcie kopert zawierających plan działania o kryptonimie „Worek”. Najpóźniej, bo pod wieczór 1 września, do swego odległego sektora przybył ORP „Sęp”. Wszystkie okręty dokonały kilku prób ataku na siły wroga, jednak wobec przewagi nieprzyjaciela i silnego zagrożenia ze strony niemieckiego lotnictwa były one zupełnie bezskuteczne. Polskie okręty były wielokrotnie atakowane bombami głębinowymi.
Skuteczność działania polskich okrętów została poważnie ograniczona ze względu na usunięcie z nich aparatury nasłuchowej, przez co pozostawały one narażone na przypadkowy kontakt z przeciwnikiem np. przy wynurzeniach. Dodatkowym ograniczeniem był zakaz atakowania mniejszych okrętów, rzekomo spowodowany relacją kosztów torped do wartości atakowanego celu.
W wyniku tego jedynie ORP „Sęp” wykonał nieudany atak na niemiecki niszczyciel. Rozkaz ataku na niemieckie pancerniki dla ORP „Orzeł” nie dotarł z powodu zanurzenia okrętu. W wyniku zaminowania akwenów przez polskie okręty (ORP „Żbik”, „Ryś” i „Wilk”) zatonął trałowiec M-85 na północ od Helu pod koniec obrony tego portu.
Wobec braku możliwości dokonania skutecznych ataków, ciągłego nękania przez wrogie lotnictwo i okręty oraz rosnącej liczby usterek technicznych, dowódcy kolejnych jednostek decydowali się na opuszczenie swych sektorów i tym samym przerwanie realizacji planu „Worek”. ORP „Ryś”, „Sęp” oraz „Żbik” zostały internowane przez Szwecję. ORP „Orzeł” został przejściowo internowany w Estonii, jednak po ucieczce przedostał się do Anglii. ORP „Wilk” dopłynął do Anglii po opuszczeniu Morza Bałtyckiego.
Większość polskich okrętów została zgłoszona przez Niemców jako zatopione. Wynikało to z tego, że były atakowane przez U-Booty torpedami z zapalnikami magnetycznymi. Wadliwe ich działanie powodowało przedwczesny wybuch, dając tym samym możliwość ucieczki polskim jednostkom. Na podstawie śladów m.in. plam ropy, części wyposażenia itp. błędnie raportowano zniszczenie okrętów.

</doc>
<doc id="85605" url="https://pl.wikipedia.org/wiki?curid=85605" title="Ringkøbing">
Ringkøbing

Ringkøbing – miasto w zachodniej Jutlandii, w Danii. Miasto znajduje się w regionie Jutlandia Środkowa (d. w okręgu Ringkjøbing Amt), w gminie Ringkøbing-Skjern (d. Ringkøbing).

</doc>
<doc id="85606" url="https://pl.wikipedia.org/wiki?curid=85606" title="Ringkobing">
Ringkobing



</doc>
<doc id="85607" url="https://pl.wikipedia.org/wiki?curid=85607" title="Ringkoebing">
Ringkoebing



</doc>
<doc id="85612" url="https://pl.wikipedia.org/wiki?curid=85612" title="Yasir Arafat">
Yasir Arafat



</doc>
<doc id="85618" url="https://pl.wikipedia.org/wiki?curid=85618" title="Wspólnota Narodów">
Wspólnota Narodów

Wspólnota Narodów (ang. "The Commonwealth" lub "Commonwealth of Nations") – organizacja międzynarodowa zrzeszająca 56 niepodległych państw, której celem jest współpraca na rzecz rozwoju, demokracji i pokoju.
Organizacja została ustanowiona w 1931 roku na mocy Statutu Westminsterskiego jako Brytyjska Wspólnota Narodów ("British Commonwealth of Nations"), zwana także Wspólnotą Brytyjską ("British Commonwealth"). Członkami założycielskimi były Wielka Brytania oraz sześć dominiów brytyjskich – Kanada, Australia, Nowa Zelandia, Południowa Afryka, Nowa Fundlandia oraz Irlandia. Pod obecną nazwą organizacja funkcjonuje od 1949 roku; wówczas to warunkiem członkostwa przestało być uznawanie monarchy brytyjskiego za głowę państwa, a podkreślona została pełna niezależność państw członkowskich od Wielkiej Brytanii. W okresie dekolonizacji dawnego imperium brytyjskiego do Wspólnoty przystępowały kolejne państwa, znajdujące się wcześniej pod zwierzchnictwem brytyjskim. Proces ten zapoczątkowany został w 1947 roku wraz z przystąpieniem Indii i Pakistanu, a trwał niemal do końca XX wieku. Członkostwo w organizacji jest dobrowolne, niektóre byłe kolonie do niej nie przystąpiły (m.in. Mjanma), a na przestrzeni lat kilka państw ją opuściło (m.in. Irlandia), część w późniejszym czasie powróciła (m.in. Południowa Afryka). Niemal wszystkie państwa członkowskie stanowiły w przeszłości część imperium brytyjskiego, wyjątkiem są jedynie Mozambik, Rwanda, Togo i Gabon.
Część państw członkowskich Wspólnoty Narodów – tak zwane "commonwealth realms" – uznaje brytyjskiego monarchę za głowę swojego kraju, jednak większość z nich to republiki, w których głową państwa jest prezydent, a niektóre mają własne monarchie. Król Karol III jest wszędzie traktowany jako Głowa Wspólnoty Narodów.
Terytoria członkowskie nie mają wobec siebie żadnych zobowiązań prawnych. Łączy je język, historia, kultura, a także deklarowane wartości jak: demokracja, prawa człowieka i rządy prawa. Przymioty te zawarte są w Karcie Wspólnoty Narodów i promowane są przez Igrzyska Wspólnoty.
Państwa członkowskie.
W 2022 roku Wspólnota Narodów liczyła 56 państw członkowskich zamieszkanych przez 2,5 mld ludzi (blisko 1/3 populacji świata). 32 spośród nich to „małe państwa”, definiowane przez organizację jako państwa o liczbie mieszkańców nie przekraczającej 1,5 mln, bądź nieco większe lecz o podobnym uwarunkowaniu geopolitycznym, w tym liczne państwa wyspiarskie.
W nawiasach podano rok przystąpienia.

</doc>
<doc id="85621" url="https://pl.wikipedia.org/wiki?curid=85621" title="Valentin Trotzendorf">
Valentin Trotzendorf



</doc>
<doc id="85624" url="https://pl.wikipedia.org/wiki?curid=85624" title="Karakol (taktyka walki)">
Karakol (taktyka walki)

Karakol (franc. "caracole") – taktyka walki jazdy stosowana od drugiej połowy XVI do połowy XVII wieku, polegająca na cyklicznym ostrzeliwaniu przeciwnika bronią strzelecką przez kolejne szeregi kawalerzystów. Odpowiednik kontrmarszu stosowanego w piechocie.
Historia.
Rozwój broni palnej doprowadził do zmniejszenia znaczenia kawalerii w zachodnioeuropejskich armiach XVI wieku. Jej udział liczbowy spadł w połowie wieku do 1/10 liczebności armii polowych. Atak ciężkiej jazdy, uformowanej w tradycyjnym, luźnym szyku uderzeniowym, prowadzony kłusem, nie mógł doprowadzić do przełamania czworoboków uzbrojonej w arkebuzy, muszkiety i piki piechoty. W kawalerii zaczęły dominować lżej uzbrojone oddziały (rajtaria, arkebuzerzy), których głównym narzędziem walki była broń palna. Taktyka walki jazdy upodobniła się do stosowanego przez piechotę kontrmarszu. Nowy sposób walki polegał na ostrzale z broni palnej. W tym celu jazda podjeżdżała w kilkunastoszeregowym szyku jak najbliżej nieprzyjaciela. Trzy pierwsze luźno rozstawione szeregi oddawały strzał z pistoletu (puffer) z jednej ręki, po czym kawalerzyści obracali się w miejscu i oddawali strzał z drugiej ręki (żołnierze z drugiego i trzeciego szeregu strzelali pomiędzy lukami). Następnie wycofywały się, a w ich miejsce wchodziły następne trzy szeregi. Ten sposób walki, z wieloma wariantami, nazwany został karakolem, od francuskiego słowa oznaczającego spiralę, serpentynę. 
Obok klasycznej postaci karakolu istniały liczne jego odmiany. Najczęściej stosowano jeszcze trzy, mianowicie karakol prosty, tzw. ślimak, oraz karakol protestancki.
Karakol prosty stanowił kawaleryjską odmianę kontrmarszu stosowanego przez piechotę. Oddział podjeżdżał jak najbliżej przeciwnika, po czym pierwszy szereg oddawał strzały w podobny sposób, jak przy klasycznym karakolu i wycofywał się na tył formacji. Wówczas strzały oddawał drugi szereg itd.
Ślimak stosowany był chętnie przez arkebuzerów, a także przez polskie chorągwie kozackie na początku XVII w. Był podobny do karakolu prostego, lecz strzelano nie szeregami, ale rzędami. Skrajny rząd (najczęściej lewy) ruszał w kierunku przeciwnika, w jego pobliżu wykonywał zwrot w prawo, oddawał strzał (czasem po kolejnym zwrocie drugi) i objeżdżając własny oddział dookoła wracał na swoje miejsce.
Połączeniem uproszczonego ślimaka z prostym karakolem był tzw. karakol protestancki. Polegał on na tym, że cała formacja zbliżała się do przeciwnika. Po zatrzymaniu pierwszy rząd wykonywał zwrot i oddawał strzał (zwykle tylko jeden). Potem pierwszy rząd zwracał się ponownie frontem do nieprzyjaciela, a cały oddział zakręcał w lewo, przejeżdżając swoją prawą flanką przed frontem nieprzyjaciela. Wówczas strzelał prawy rząd. Manewr można było na tym zakończyć, lecz niekiedy po drugiej salwie kontynuowano go, tak aby obrócić oddział lewą flanką do frontu przeciwnika i aby lewy rząd również mógł oddać strzał. Zaletą tej metody było to, że manewr mogli wykonać nawet słabo wyszkoleni żołnierze. Natomiast miał też on poważną wadę, jaką było defilowanie całego oddziału bokiem do frontu przeciwnika i wystawianie się na jego uderzenie na białą broń.
Istotą walki było maksymalne wykorzystanie ognia broni palnej, utworzenie wyłomu w szeregach nieprzyjaciela i pogłębienie go przy pomocy ataku na broń białą. Liczebność jazdy w armiach wzrosła do prawie połowy stanów liczbowych.
Ten sposób walki uległ zmianie pod wpływem porażek doznawanych w bitwach z jazdą polską, szczególnie husarią, stosującą taktykę impetycznej szarży przeprowadzanej galopem i cwałem. W latach dwudziestych XVII w. Gustaw Adolf dokonał w armii szwedzkiej zmiany taktyki walki kawalerii na bardziej dynamiczną, co było jednym z powodów zwycięstw szwedzkich w wojnie trzydziestoletniej. Za jego przykładem poszli dowódcy innych armii zachodnioeuropejskich.
Skuteczny sposób współdziałania rajtarskiego karakolu z husarską szarżą zastosowali Polacy w bitwie pod Gniewem w 1626 r. Atak husarii na piechotę szwedzką (po kilku niepowodzeniach) powiódł się, gdy został połączony z wykonanym jednocześnie przez rajtarów Mikołaja Abrahamowicza swego rodzaju karakolem. Dla jego przeprowadzenia polski dowódca, prowadzący swych rajtarów w drugim rzucie, wykorzystał przerwę w ugrupowaniu husarii. Galopem zrównał się z husarią (jeszcze nierozpędzoną), wykonał pojedynczy napad ogniowy na piechotę (po krótkim zwrocie w prawo), po czym ponownie korzystając z przerwy między husarzami ukrył się za nimi. Ponieważ piechota oczekiwała z otwarciem ognia na uderzenie husarii, nie przeciwdziałała akcji rajtarów. Poniesione przez piechotę straty i efekt psychologiczny karakolu znacznie ułatwiły husarii skuteczne uderzenie. 
Wcześniej, w trakcie tej samej bitwy, Abrahamowicz także wykonał ze swoimi rajtarami karakol (w starciu ze szwedzką rajtarią). I ten manewr był przeprowadzony niestandardowo. Mianowicie po oddaniu dwóch salw pistoletowych jego żołnierze nie wycofali się, lecz od razu uderzyli na białą broń, skutecznie rozbijając Szwedów. 

</doc>
<doc id="85625" url="https://pl.wikipedia.org/wiki?curid=85625" title="Jasień (Beskid Wyspowy)">
Jasień (Beskid Wyspowy)

Jasień (ok. 1063 m n.p.m.) – trzeci co do wysokości szczyt w Beskidzie Wyspowym (po Mogielicy i po Ćwilinie). Niektóre źródła podają wysokość 1052 m, co odpowiada wysokości niższego i mniej wybitnego zachodniego wierzchołka. Jego południowe stoki należą do wsi Lubomierz, północne do wsi Półrzeczki.
Topografia.
Główny grzbiet Jasienia biegnie od Krzystonowa (1012 m) do Kiczory zwanej też Kobylicą (901 m). Jasień ma dwa wierzchołki: właściwy (1063 m) oraz znajdujący się na północ od niego niższy, zwany Kutrzycą (1051 m). Pomiędzy nimi znajduje się widokowa polana Skalne, na której stoi jeden z nielicznych w Beskidzie Wyspowym szałasów. Od głównego wierzchołka w południowym kierunku poprzez Miznówkę, Przełęcz Przysłopek i Myszycę do przełęczy Przysłop (750 m) odchodzi boczny grzbiet, którym Beskid Wyspowy łączy się z Gorcami. Przez Jasień przebiega dział wodny między zlewniami Dunajca i Raby. W zlewni Dunajca znajdują się potoki spływające z jego północnych stoków: Łososina i Upleziowy Potok, w zlewni Raby są potoki spływające ze stoków południowych: Potok Dudów i Potok na Piekle.
Polany.
W okresie przeludnienia Podhala (druga połowa XIX w. do końca II wojny światowej) pod uprawę lub pasterstwo wykorzystywano każdy nadający się do tego skrawek ziemi. Na Jasieniu w wielu miejscach las wyrąbano pod polany. Z czasem w całych Beskidach uprawa ziemi, a później również pasterstwo na wyżej położonych obszarach, z kiepską drogą dojazdową stały się nieopłacalne. Polany samorzutnie zarastają lasem, niektóre są zalesiane. Wskutek tego zmniejsza się różnorodność biologiczna i atrakcyjność turystyczna – duże polany lub małe, ale znajdujące się na szczytach lub grzbietach gór, są bowiem doskonałymi punktami widokowymi. Na Jasieniu ostały się jeszcze m.in. takie polany: Polana Skalne, Łąki, Polana Folwarczna, Stasiówka, Hanulówka, Pustki, Polana Okolczyska, Polana nad Jamnym. Stopniowo zarastają lasem.
Na polanach Jasienia wiosną zakwitają krokusy. Jasień jest jednym z niewielu miejsc Beskidzie Wyspowym, gdzie jeszcze spotkać można te rośliny. Liczniej od krokusów wiosną na polanach Jasienia zakwita śnieżyczka przebiśnieg.
Opis masywu Jasienia.
Na grzbiecie Jasienia znajdują się wychodnie skalne, z których w zimie schodzą niewielkie lawiny. Północno-wschodnie strome zbocza Jasienia poryte głębokimi wąwozami potoków stanowią jedne z najbardziej dzikich i niedostępnych ostępów Beskidu Wyspowego. Północne zbocza są bardziej strome od południowych. Zwarte połacie lasu znajdują się powyżej 700–800 m n.p.m. Dolną część stoków porasta las jodłowo-świerkowy, górną i wierzchołkową część las bukowy. Z właściwego szczytu Jasienia, na którym znajduje się tylko niewielka, zarastająca polanka, widoki ograniczone są drzewami, natomiast bardzo rozległe widoki rozciągają się z dwóch polan na jego grzbiecie. Z Polany Skalne widać Mogielicę z jej olbrzymią Polaną Stumorgową, a na prawo od niej Cichoń, Ostrą, Modyń, Halę, Wysoki Wierch i Kiczorę Kamienicką z masztem przekaźnikowym oraz Gorce i Pieniny. Z polany Łąki na stoku łączącym Jasień z Kobylicą (przy zielonym szlaku) widoki obejmują Beskid Makowski oraz szczyty Beskidu Wyspowego (od lewej): Lubogoszcz, Lubomir i Łysina, Kamiennik Południowy, Wierzbanowska Góra i znajdujący się blisko potężny Ćwilin.

</doc>
<doc id="85627" url="https://pl.wikipedia.org/wiki?curid=85627" title="Su-17">
Su-17

Su-17 (oraz jego wersje eksportowe Su-20 i Su-22), oznaczenie NATO "Fitter" – jednomiejscowy samolot myśliwsko-bombowy, średniopłat o zmiennej geometrii skrzydeł – kąt skosu regulowany skokowo w zakresie od +28° do +68°, konstrukcja metalowa półskorupowa, podwozie chowane w locie z kółkiem przednim, kabina hermetyzowana z fotelem katapultowym. Zaprojektowany w biurze konstrukcyjnym Pawła Suchoja, produkowany w ZSRR. Wszedł do służby w 1970 roku. Obecnie używany jest przez 5 państw: Polskę, Angolę, Syrię, Wietnam i Jemen.
Historia i rozwój.
Samoloty doświadczalne.
Na początku lat 60 XX w. w biurze konstruktorskim Suchoja podjęto prace nad poprawą właściwości startu i lądowania, oraz udźwigu uzbrojenia samolotu myśliwsko-bombowego Su-7. Wstępne prace zaowocowały wyposażeniem Su-7 w startowe silniki rakietowe i spadochron hamujący, jednak nie przyniosło to wystarczających rezultatów. W roku 1963 rozpoczęły się prace nad samolotem eksperymentalnym S-22I (inaczej Su-7IG). S-22I zachował wszystkie elementy konstrukcyjne Su-7 oprócz skrzydła, które otrzymało ruchome końcówki. Takie rozwiązanie umożliwiło pozostawienie niezmienionej konstrukcji podwozia, a także zapewniło niewielkie przemieszczenie środka parcia aerodynamicznego. S-22I został oblatany 2 sierpnia 1966. Początkowo skrzydło można było ustawiać jedynie w dwóch skrajnych położeniach, później zastosowano układ hydrauliczno-mechaniczny GMP22, który umożliwiał ustawienie skrzydła w dowolnym położeniu między 30° a 63°. Pomimo wzrostu masy skrzydła i mniejszego zapasu paliwa, niż w wyjściowym Su-7, zasięg samolotu zwiększył się, dzięki lepszym własnościom aerodynamicznym.
W 1968 roku zbudowano kolejny prototyp, S-32. W samolocie tym dodano owiewkę łączącą kabinę ze statecznikiem pionowym, zastosowano otwieraną do góry osłonę kabiny pilota, zamiast odsuwanej do tyłu, przebudowano niektóre instalacje oraz zamontowano na każdym skrzydle dwie belki do podwieszania uzbrojenia. Samolot wyposażony był w silnik Lulka AL-7F-1-250 o ciągu 94,1 kN.
Produkcja seryjna.
Pierwszy seryjny egzemplarz S-32 wystartował 1 lipca 1969, a w 1970 roku rozpoczęto produkcję samolotu pod nazwą Su-17. W porównaniu z prototypem, wariant seryjny został doposażony w autopilota, uzbrojenie strzeleckie, a także zyskał możliwość przenoszenia kierowanego pocisku rakietowego Ch-23. Wyposażenie samolotu stanowił radiodalmierz SRD-5, celownik ASP-5, system lądowania przyrządowego RSBN-2S i stacja ostrzegawcza Syrena. Generalnie większość wyposażenia pochodziła z Su-7. Wyprodukowano jedynie kilkadziesiąt egzemplarzy tej wersji.
W 1972 roku rozpoczęła się produkcja wariantu Su-17M. Zyskał on nowy silnik Lulka AL-21F3 o ciągu 109,8 kN z dopalaniem. Silnik ten był także mniejszy i lżejszy od poprzednika (Tumański R-29), oraz cechował się mniejszym jednostkowym zużyciem paliwa. Ponadto zastosowano cztery podkadłubowe punkty podwieszeń w miejscu dotychczasowych dwóch. Mniejszy silnik umożliwił zwiększenie pojemności wewnętrznych zbiorników paliwa, dzięki czemu zasięg samolotu wzrósł o 60–80% w stosunku do Su-17. Z kadłuba samolotu zniknęły także charakterystyczne dla Su-7 pręgi. Wyposażenie samolotu uzupełniono o system radionawigacji RSBN-5S. W latach 1973–1974 na Su-17M testowano nowe modele uzbrojenia rakietowego: Ch-25, Ch-29 i Ch-28, które z czasem weszły do uzbrojenia kolejnych wersji tego samolotu. W toku użytkowania przystosowano Su-17M do przenoszenia zasobników rozpoznawczych, a w 1974 umożliwiono przenoszenie zasobnika z laserową stacją podświetlania celów "Prożektor", która służyła do naprowadzania pocisków Ch-25 i Ch-29. Opracowano także wersję eksportową, oznaczoną Su-20, która od pierwowzoru różniła się uproszczonym wyposażeniem i brakiem niektórych typów uzbrojenia. Wariant ten wszedł na uzbrojenie m.in. Polski, Algierii, Egiptu, Syrii i Iraku. Su-17M i Su-20 były produkowane w КнААПО w latach 1972–1975.
Główną bolączką Su-17M było ubogie wyposażenie awioniczne i brak zaawansowanego uzbrojenia kierowanego klasy powietrze-ziemia. Niedostatki te miały być usunięte w wersji Su-17M2, której produkcja rozpoczęła się w roku 1975. Wyposażenie tej wersji wzbogacono o dalmierz laserowy Fon-1400, nowy celownik ASP-17, dopplerowski miernik prędkości i kąta znoszenia DISS-7, bezwładnościowy system kursu i pionu IKW-8 i system radionawigacji bliskiego zasięgu RSBN-6S. Przód kadłuba został wydłużony o 200 mm. Wersja eksportowa Su-17M2 została oznaczona Su-22. Samoloty tej wersji były eksportowane do Iraku, Peru, Libii, Jemenu i Angoli. Samoloty eksporotwe zyskały także możliwość przenoszenia kierowanych pocisków rakietowych K-13
W 1976 roku rozpoczęła się produkcja samolotu szkolno-treningowego Su-17UM. Wersja ta, oprócz zdwojonej kabiny charakteryzowała się opuszczonym dla poprawienia widoczności przodem kadłuba, co nadawało samolotowi charakterystyczną garbatą sylwetkę. Wyniki prób okazały się na tyle dobre, że nową konstrukcję kadłuba zastosowano również w samolotach bojowych, począwszy od wariantu Su-17M3.
Produkcja seryjna Su-17M3 rozpoczęła się w 1976 roku. Samolot został wyposażony w nowy fotel katapultowy K-36DM, zapas paliwa zwiększył się o 260 kg. Dzięki modyfikacji kadłuba, kabina pilota stała się szersza i wygodniejsza. Dalmierz laserowy "Fon" zamieniono na stację laserową "Klon", która pełni funkcję dalmierza, ale również podświetla cele dla rakiet i bomb naprowadzanych laserowo. W skład uzbrojenia Su-17M3 weszły wszystkie radzieckie taktyczne rakiety kierowane powietrze-ziemia. Su-17M3 został wyposażony w system nawigacyjny KN-23 łączący w całość systemy RSBN-6S, DISS-7, IKW-8 i system sygnałów powietrznych SWS. KN-23 umożliwia automatyczne prowadzenie samolotu po zaprogramowanej trasie i sprowadzenie samolotu do lądowania do wysokości 50 m nad lotnisko zaprogramowane, lub dowolne posiadające odpowiednie urządzenia. Produkowano także wersję eksportową, oznaczoną Su-22M, oraz szkolną, oznaczoną Su-17UM3.
W 1978 roku ukończono prace nad kolejnym wariantem, oznaczonym Su-17M4 (wersja eksportowa została oznaczona Su-22M4). Samolot został wyposażony w radiowy system dalekiej nawigacji RSDN-10, oraz system nawigacyjno-celowniczy PrNK-54 z komputerem Orbita-20-22 umożliwiający automatyczne wyprowadzenie samolotu nad cel i zrzut bomb bez konieczności kontaktu wzrokowego pilota z celem. W trakcie prac nad samolotem stwierdzono, że zanikła jego funkcja myśliwska, w związku z czym zrezygnowano z regulowanych wlotów powietrza i ograniczono prędkość samolotu do 1,75 Ma. Samolot był produkowany w latach 1980–1990 i eksportowany m.in. do Polski, Czechosłowacji, NRD i Afganistanu
Wykorzystanie bojowe.
Wojna w Afganistanie.
W trakcie radzieckiej interwencji w Afganistanie Su-17 był wykorzystywany zarówno przez Radzieckie Siły Powietrzne, jak i przez rządowe wojska afgańskie.
Wysoko położone lotniska, gorący klimat i duże zapylenie powodowały różne problemy eksploatacyjne. Rozbieg i dobieg samolotu był półtorakrotnie dłuższy, niż normalnie, lądowania często kończyły się przebiciem opon, lub zapłonem hamulców. Częste były awarie awioniki. Silnik natomiast okazał się odporny zarówno na pył zasysany z powietrzem, jak i na zanieczyszczone pyłem paliwo. W 1985 roku poziom gotowości bojowej floty Su-17 przewyższał poziom gotowości bojowej Su-25 i helikopterów. Samolot okazał się słabo przystosowany do realiów wojny w Afganistanie, ze względu na wysokie prędkości podczas ataku, niską zwrotność i konieczność operowania poza zasięgiem artylerii przeciwlotniczej.
Pojawienie się w rękach Mudżahedinów przenośnych przeciwlotniczych zestawów rakietowych zmusiło Su-17 do operowania na jeszcze większych wysokościach. W toku działań Su-17 zostały wyposażone w automatyczne wyrzutnie pułapek termicznych. Ten fakt, oraz ulepszona taktyka użycia, sprawiły, że w 1985 roku został zestrzelony tylko jeden sowiecki Su-17.
Su-17 działały na wysokości 3,5–4 km, używając głównie uzbrojenia bombowego, podczas gdy precyzyjne uderzenia były wykonywane przez Su-25.
Pierwsza wojna czeczeńska.
Su-17M3 i Su-17M4 wykorzystywane były w trakcie pierwszej wojny czeczeńskiej do zadań rozpoznawczych i uderzeniowych.
Angola.
W latach 1982–1983 Angola otrzymała 12 Su-22. Samoloty te zostały użyte w walkach przeciwko UNITA. Jeden został prawdopodobnie zestrzelony w 1987 roku, kolejny został zestrzelony 6 listopada 1994 podczas ataku na Huambo.
Libia.
Dwa libijskie Su-22M "Fitter-J" zostały zestrzelone przez dwa F-14 US Navy w wyniku incydentu w zatoce Wielka Syrta. Zdarzenie miało miejsce 19 sierpnia 1981. Jeden z Su-22M odpalił (prawdopodobnie przypadkowo) rakietę K-13 w kierunku jednego z F-14 z odległości ok. 300 m. Obydwa Su-22M zostały zestrzelone rakietami AIM-9 Sidewinder
Do połowy marca 2011 Su-22 były również wykorzystywane przez libijskich lojalistów w walkach z rebeliantami
Irak.
Irackie Su-20 i Su-22 były wykorzystywane w trakcie wojny iracko-irańskiej w latach 1980–1988. 23 zostały zestrzelone przez irańskie F-14 a kolejne 18 przez F-4.
W trakcie pierwszej wojny w Zatoce Perskiej, dwa Su-20 zostały zestrzelone przez myśliwce F-15 należące do USAF. Znaczna część irackich Su-20 i Su-22 została zniszczona na ziemi, bądź ewakuowana do Iranu. Kolejne dwa zostały zestrzelone 15 i 22 marca 1991 podczas operacji Provide Comfort mającej na celu ochronę kurdyjskich uchodźców.
Syria.
Siły Powietrzne Syrii wykorzystują Su-22 w działaniach w ramach wojny domowej. Dziesięć z nich zostało przekazanych przez Iran już w trakcie konfliktu. 18 czerwca 2017 roku jeden syryjski Su-22 został strącony przez amerykańskiego Super Horneta.
Su 20 w Polsce.
Pierwszą i jedyną jednostką Wojska Polskiego, która została wyposażona w Su 20, była 7 Brygada Lotnictwa Bombowo-Rozpoznawczego w Powidzu. Wskutek zmian struktury wojsk lotniczych, brygada później była przeformowana w pułk, a następnie w eskadrę, jednak macierzystą bazą Su-20 był zawsze Powidz. Pierwsze 6 egzemplarzy Su-20 trafiło do Polski w 1974 roku. 22 lipca tegoż roku zostały zaprezentowane na defiladzie w Warszawie z okazji XXX lecia PRL. Reszta dotarła w 1976 roku. Polsce dostarczono ogółem 27 egzemplarzy, w tym kilka w wersji rozpoznawczej. 27. samolot otrzymano jako rekompensatę za samolot utracony. Używane były do lutego 1997 roku. Polskie lotnictwo było jedynym, poza krajem producenta, użytkownikiem samolotu w Układzie Warszawskim. Obecnie 13 samolotów pełni rolę eksponatów ustawionych na terenie jednostek wojskowych, w miejscach publicznych i krajowych muzeach.
Su-22 w Polsce.
Na przełomie lat 80 XX w. i 90 XX w., Polska zakupiła 90 maszyn operacyjnych w wersji Su-22M4 oraz 20 maszyn szkolno-bojowych w wersji Su-22UM3K. Pierwszy Su-22 (wersja M4, numer 3005) wylądował w Polsce 28 sierpnia 1984 roku.
W latach 90 XX w. polskie Su-22 nie przechodziły istotniejszej modernizacji, jedynie doposażono je w nowe systemy nawigacyjne i zwiększające bezpieczeństwo lotów (lampy antykolizyjne, odbiorniki systemów TACAN i VOR/ILS, odbiornik cywilnego systemu GPS Trimble, transponder systemu identyfikacji swój-obcy "Supraśl").
Aktualnie jedynym miejscem stacjonowania Su-22 jest 21 Baza Lotnictwa Taktycznego w Świdwinie. W 2012 roku Ministerstwo Obrony Narodowej ogłosiło, że zostaną one wycofane ze służby do 2014 roku. W czerwcu 2012 roku, MON przedstawiło swoje plany: zamiast samolotów załogowych, w miejsce Su-22 wprowadzone zostaną UCAV. Planowana ich liczba to 30 jednostek.
Ponad połowę ze 110 Su-22 wycofano w latach 1999–2005. W 1999 roku stan tych maszyn wynosił 98 sztuk jedno- i dwumiejscowych. 19 sierpnia 2003 doszło do omyłkowego zestrzelenia samolotu (nr. boczny 9307) nad poligonem w Ustce przez zestaw 2K11 Krug. W 2005 roku stan tych maszyn to już tylko 48 sztuk, a w 2012 roku – 32. W lutym 2014 roku Minister Obrony Narodowej Tomasz Siemoniak obwieścił, że samoloty Su-22 pozostaną na wyposażeniu Sił Powietrznych dłużej, niż wcześniej planowano. Podjęto decyzję o modernizacji 18 samolotów (w tym sześciu dwumiejscowych) w WZL-2 w Bydgoszczy, tak aby umożliwić i pełnienie służby przez kolejne dziesięć lat.
Decyzja o pozostawieniu ich w służbie spowodowana jest odłożeniem w czasie zakupu nowego samolotu szturmowego dla Sił Powietrznych. Ostatecznie podjęto decyzję o weryfikacji stanu technicznego i remoncie 12 jednomiejscowych Su-22M4 i 4-6 Su-22UM3K, co przedłuży ich służbę o dalsze 10 lat. Umowę na remont pierwszych sześciu w WZL-2 w Bydgoszczy zawarto 9 lutego 2015. Z przyczyn ekonomicznych nie zdecydowano się na modernizację samolotów, oprócz instalacji dodatkowej radiostacji RS-6113-2 C2M produkcji Unimor Radmor z anteną płetwową na grzbiecie oraz zmiany rosyjskich opisów przyrządów na standardowe w NATO anglosaskie. Remontowane samoloty ponadto otrzymują nowe malowanie kamuflażowe w odcieniach szarości. Nieremontowane samoloty mają być wycofane do 2018 roku. Obecnie samoloty Su-22 są już przestarzałe, nie dysponując środkami bojowymi pozwalającymi na precyzyjne rażenie celów naziemnych, oraz nowoczesnymi systemami samoobrony.
Wersje samolotu.
W 1966 roku powstało rozwinięcie samolotu Su-7B. Prototyp otrzymał oznaczenie Su-7IB. Od Su-7B różnił się zmienną geometrią skrzydeł.
W muzeach.
Su-20.
Samoloty Su-20 są eksponowane w następujących muzeach:
Su-22.
Samoloty Su-22 są eksponowane w następujących muzeach:

</doc>
<doc id="85628" url="https://pl.wikipedia.org/wiki?curid=85628" title="Bolko II Mały">
Bolko II Mały

Bolko (Bolesław) II Mały (świdnicki) (ur. między 1309 a 1312 rokiem, zm. 28 lipca 1368) – książę świdnicki od 1326, jaworski od 1346, łużycki od 1364 roku, książę na połowie Brzegu i Oławy od 1358, książę siewierski od 1359, książę na połowie Głogowa i Ścinawy od 1361 roku. Ostatni niezależny książę piastowski na Śląsku.
Genealogia i początek rządów.
Bolko II był najstarszym synem księcia świdnickiego Bernarda i Kunegundy, córki króla, Władysława Łokietka. Przydomek Mały otrzymał jeszcze w źródłach mu współczesnych, na skutek dość niskiego wzrostu. Udzielną władzę w przysługującym mu po ojcu księstwie świdnickim objął zapewne jeszcze w 1326 roku, choć początkowo znajdował się pod opieką stryjów: księcia Ziębic Bolka II i księcia Jawora Henryka i matki, Kunegundy.
Próby zabezpieczenia niepodległości księstwa.
Linię polityczną jego rządów od początku wyznaczało twarde stanie na straży niezależności względem potężnych sąsiadów, zwłaszcza zaś wobec króla czeskiego, Jana Luksemburskiego. Do pierwszej poważnej próby sił między księciem świdnickim a królem czeskim doszło już w 1329 roku. Po akcji militarnej i politycznej Jana Luksemburskiego tylko najbliższa rodzina Bolka odmówiła złożenia hołdu lennego – jego stryjowie i szwagier Bolka, książę głogowski, Przemko. Książę świdnicki nie czuł się wtedy jeszcze na siłach zbrojnie walczyć o zachowanie swojej pozycji, tak więc zdecydował się udać na dwór węgierski, Karola Roberta, by tam bronić niepodległości swojego władztwa. Następnie w krótkim czasie nawiązał kontakty z królem polskim, Władysławem Łokietkiem (swoim dziadkiem), by w sierpniu 1329 roku udać się do Włoch, do obozu Ludwika Bawarskiego. Częste podróże Bolka II, oprócz chęci zabezpieczenia swojego księstwa przed zakusami Luksemburgów, miały także i ukryte znaczenie: doprowadzenie do pokoju i zawarcia sojuszu skierowanego przeciw królowi czeskiemu między Wittelsbachami a Władysławem Łokietkiem.
Wyprawa Jana Luksemburskiego na Śląsk w 1331 roku.
Szeroko zakrojona akcja dyplomatyczna ostatecznie nie zabezpieczyła wystarczająco niezależności księstwa Bolka. W 1331 roku nastąpiła wyprawa Jana Luksemburskiego na Śląsk, co było częścią większej akcji władcy czeskiego zorganizowanej razem z zakonem krzyżackim przeciwko królowi polskiemu, Władysławowi Łokietkowi. O postawie Bolka w czasie tego konfliktu skądinąd nie wiemy nic, ale zadziwiają okoliczności spóźnienia się władcy czeskiego pod umówiony z Krzyżakami Kalisz. Otóż Jan został zmuszony do zaangażowania większości swoich sił do uspokojenia sytuacji na Śląsku, oblegając i zdobywając najpierw należący do dzierżaw Bolka gród w Niemczy, by udać się w końcu pod Głogów, gdzie pozbawił oprawy wdowiej (otrzymanej po śmierci księcia głogowskiego Przemka, która notabene nastąpiła nie bez podejrzenia otrucia z inspiracji Luksemburgów) siostrę Bolka, Konstancję (do spadku po Przemku aspiracje swoje zgłosił także książę świdnicki, wobec jednak wcielenia Głogowa do Korony Czeskiej nie zostały one zaspokojone).
Hołd lenny Bolka Ziębickiego.
W 1336 roku nastąpił kolejny wyłom w niezależnej polityce najbliższych krewnych Bolka – hołd lenny złożył stryj księcia świdnickiego, Bolko II ziębicki, skuszony oddaniem mu w dożywotnie władanie ziemi kłodzkiej. Inną przyczyną było zawarcie umów polsko-czeskich w Trenczynie i Wyszehradzie w 1335 roku, w których król, Kazimierz III Wielki rezygnował (wprawdzie nie ostatecznie) z praw do księstw śląskich, ale tylko tych, które już wcześniej były lennami czeskimi.
Sojusz z Wittelsbachami, Polską i Węgrami.
W następnych latach Bolko II kontynuował politykę współpracy z królami polskim Kazimierzem III Wielkim i węgierskim, Karolem Robertem, a od 1342 roku Ludwikiem. W 1338 roku, w celu zwiększenia swojej międzynarodowej pozycji, Bolko II zdecydował się na ślub z Agnieszką, pochodzącą z rywalizujących z Luksemburgami, Habsburgów. Owocem ścisłej współpracy było zawarcie niezwykle korzystnego układu handlowego, otwierającego drogę kupcom z księstwa świdnickiego na opanowywaną przez króla polskiego, Kazimierza, Ruś Halicką. 1 stycznia 1345 roku, dzięki pośrednictwu Bolka, został oficjalnie zawarty sojusz Wittelsbachów z królami Kazimierzem Wielkim i Ludwikiem Węgierskim.
Wojna Kazimierza Wielkiego o Śląsk (1345–1348).
Powstały w ten sposób obóz antyluksemburski miał okazję sprawdzić się już wiosną tego samego roku, kiedy po uwięzieniu przez króla polskiego, Kazimierza III. Wielkiego wracającego z Malborka Karola, syna Jana Luksemburskiego, ten ostatni zdecydował się skończyć wreszcie z niezależnością świdnickiego Piasta. Układu sojuszniczego dochowali wiernie królowie polski i węgierski, wkraczając w maju 1345 roku na Śląsk, co wobec konieczności podziału wojsk czeskich umożliwiło Bolkowi wytrzymać oblężenie przez nie Świdnicy. Umowy nie dotrzymał za to cesarz Ludwik Wittelsbach, który szybko zawarł separatystyczny pokój. Wojna toczyła się ze zmiennym szczęściem, bez większych sukcesów żadnej ze stron (na froncie świdnickim, nie udało się uniknąć pewnych strat, jeszcze w 1345 roku Bolko utracił bowiem twierdzę w Kamiennej Górze, którą udało mu się odzyskać dopiero trzy lata później). Wkrótce wojna utknęła jednak w martwym punkcie, zwłaszcza wobec śmierci w 1346 roku Jana Luksemburskiego, a rok później Ludwika Wittelsbacha (Jan przepojony ideałami rycerskimi zginął na wojnie angielsko-francuskiej w bitwie pod Crecy). Bolko wtedy, pomimo wcześniejszego nieudzielenia mu pomocy przez Ludwika, zaangażował się w poparcie dla synów zmarłego cesarza, niemogących sobie poradzić z przejęciem Brandenburgii. 22 listopada w 1348 roku w Namysłowie doszło do zawarcia pokoju. Bolko II z nieznanych powodów w konferencji pokojowej nie uczestniczył, a jego interesy reprezentował tam Kazimierz Wielki. Do ostatecznego unormowania stosunków księcia świdnickiego z nowym cesarzem rzymskim i królem czeskim Karolem IV doszło jednak dopiero w wyniku arbitrażu Albrechta Habsburga 16 sierpnia 1350 roku.
Pokój w Namysłowie (1348) i ugoda z Karolem IV Luksemburskim (1353).
Po zawarciu pokoju w Namysłowie w 1348 roku dotychczasowa wybitnie antyluksemburska polityka Bolka straciła rację bytu. Książę świdnicki rozpoczął więc proces zbliżania się do Karola IV, nie rezygnując przy tym z dobrych stosunków z Kazimierzem Wielkim i Ludwikiem Węgierskim. 13 grudnia 1350 roku, nie mając męskiego potomka, Bolko II zadecydował się wydać swoją bratanicę Annę (córkę Henryka II) za mąż za syna cesarza, zobowiązując się po swojej bezpotomnej śmierci przekazać całość swojego dziedzictwa potomstwu młodych oblubieńców (z zachowaniem jednak dożywocia w formie oprawy wdowiej żonie Bolka, Agnieszce Habsburżance). Umowa wobec rychłej śmierci syna Karola IV stała się jednak nieaktualna. Mimo to cesarz postanowił nie rezygnować z próby pokojowego zawładnięcia dziedzictwem Bolkowym, proponując siebie jako kandydata na małżonka Anny. Do zawarcia umowy ślubnej doszło na zjedzie monarchów w Wiedniu w 1353 roku i jeszcze tego samego roku Anna została koronowana na królową czeską i cesarzową rzymską.
Współpraca z Luksemburgami. Rozszerzanie granic księstwa.
Polityka ścisłej współpracy z Karolem IV Luksemburskim przyniosła Bolkowi II bardzo szybko duże profity w postaci rozszerzenia terytorium księstwa. Jeszcze w 1346 roku zmarł bezpotomnie stryj Bolka, książę jaworski Henryk I. Wobec braku następców całość swojego dziedzictwa przekazał księciu świdnickiemu, co podniosło znacznie rangę posiadłości Bolka. Faktyczny rozrost terytorialny księstwa nastąpił dopiero po 1356 roku, kiedy dzięki gospodarności księcia świdnickiego i zgromadzeniu dużej ilości funduszy mógł Bolko zająć się wykupywaniem zastawów od z reguły mocno zadłużonych książąt śląskich. W ten sposób Bolko stał się właścicielem od 1358 roku Złotego Stoku ["Reichenstein"] w księstwie ziębickim z kopalniami złota, oraz połowy księstwa brzeskiego i oławskiego, wykupionego z rąk Wacława I legnickiego, a w 1359 roku z ramienia Karola IV otrzymał grody na pograniczu czesko-śląskim z Frydlantem na czele, oraz wykupił od książąt cieszyńskich za 2300 grzywien srebra księstwo siewierskie. Wreszcie w 1368 roku wykupił od księcia Ziębic Kąty Wrocławskie. Dobre stosunki z Karolem IV umożliwiły Bolkowi załatwienie nierozwiązanego od 1331 roku problemu schedy po księciu głogowskim Przemku. W 1360 roku cesarz uznał prawa do tego księstwa wdowie po Przemku, a siostrze Bolka Konstancji. Stan ten utrzymał się krótko, gdyż już rok później wobec śmierci Konstancji Karol IV nadał w dożywotnie władanie w połowie księstw głogowskiego i ścinawskiego Bolkowi II. Największym nabytkiem okazało się jednak nabycie razem z Karolem 14 kwietnia 1364 roku za ogromną sumę 21 000 grzywien srebra dożywotnich praw do zarządzania Łużycami, dzięki czemu Bolko stał się ważnym partnerem w układach politycznych w Europie.
Bolko II arbitrem w sporach monarchów europejskich.
Jego elastyczność polityczna została już zresztą doceniona wcześniej, kiedy w 1363 roku został zaproszony razem z królem polskim do rozstrzygnięcia sporu między Rudolfem IV Założycielem i Ludwikiem Andegaweńskim, co było zresztą prologiem do zjazdu monarchów w Krakowie w roku następnym, gdzie zresztą również Bolko był obecny. Bolko goszcząc na swym dworze mnicha Wawrzyńca Blumenaua doradzał za jego pośrednictwem biskupom magdeburskim.
Śmierć i następstwo.
Bolko II Mały zmarł 28 lipca 1368 roku i został pochowany w klasztorze cystersów w Krzeszowie, gdzie do dzisiejszego dnia zachował się jego nagrobek tumbowy. Rzeźba zmarłego naturalnej wielkości, na której ubrany jest w zbroję współczesnego mu typu, w lewej ręce trzyma tarczę ze śląskim orłem, w prawej mizerykordię. Głowa nakryta książęcą czapką seniora spoczywa na hełmie garnkowym. Pod stopami pies, lwiątko i tarcza herbowa. Trzy płaskorzeźbione figurki na boku tumby przedstawiają giermka, księdza i kupca.
Księstwo świdnicko-jaworskie dostało się, jako oprawa wdowia w ręce księżnej, Agnieszki Habsburskiej. Po jej śmierci w 1392 roku zostało połączone z Koroną Czeską jako wiano bratanicy Bolka II, księżniczki Anny świdnickiej, żony króla czeskiego i cesarza rzymskiego Karola IV.
Bolko II Mały w literaturze.
Panowanie Bolka II Małego opisane zostało w obszernej powieści Władysława Jana Grabskiego "Rapsodia świdnicka," ukończonej w 1953 r., a wydanej dwa lata później wskutek przetrzymania przez cenzurę. W powieści tej pojawia się motyw istnienia rzekomego syna księcia, również imieniem Bolesław, który miał zginąć w dzieciństwie (w 1347 r.) w niejasnych okolicznościach, zabity uderzeniem cegły przez dworskiego błazna Jakuba Tau. Jest to nieudokumentowana historia powtarzana w niemieckojęzycznych legendach; istnienie książęcia wspomina tylko jeden kronikarz, nie wymieniając nawet jego imienia. Bolko II Mały zmarł bezpotomnie (istnienie jego córki o imieniu Elżbieta również jest niepewne).
W XVIII wieku istnienie rzekomego Bolka III było jednak traktowane jako fakt, a w Mauzoleum Piastów Śląskich w Krzeszowie, w którym pochowany jest Bolko II, umieszczono epitafium poświęcone śmierci książęcia.
W 2018 nakładem Oficyny Wydawniczej Atut z Wrocławia wydano powieść "Jaworowi Ludzie (Rzecz o czasach Bolka II świdnickiego)" autorstwa Joanny Żak-Bucholc, opartą na autentycznych wydarzeniach z epoki oraz historycznych postaciach z otoczenia księcia. W roku autorka wydała kontynuację powieści w kolejnym tomie, "Jaworowi ludzie II (Rzecz o czasach księżnej Agnieszki)," gdzie losy bohaterów powieści przeplatają się z historią panowania na Śląsku żony Bolka II – księżnej Agnieszki, która po śmierci męża w 1368 roku otrzymała księstwo jako oprawę wdowią.
W 2021 nakładem Wydawnictwa Literatura ukazała się książka dla młodzieży Grażyny Bąkiewicz "Bolko Mały", której bohaterem jest książę świdnicki.

</doc>
<doc id="85631" url="https://pl.wikipedia.org/wiki?curid=85631" title="Su-20">
Su-20



</doc>
<doc id="85632" url="https://pl.wikipedia.org/wiki?curid=85632" title="Su-22">
Su-22



</doc>
<doc id="85633" url="https://pl.wikipedia.org/wiki?curid=85633" title="Suchoj Su-17">
Suchoj Su-17



</doc>
<doc id="85634" url="https://pl.wikipedia.org/wiki?curid=85634" title="Suchoj Su-20">
Suchoj Su-20



</doc>
<doc id="85635" url="https://pl.wikipedia.org/wiki?curid=85635" title="Suchoj Su-22">
Suchoj Su-22



</doc>
<doc id="85640" url="https://pl.wikipedia.org/wiki?curid=85640" title="Hymn Chińskiej Republiki Ludowej">
Hymn Chińskiej Republiki Ludowej

Marsz ochotników () – hymn państwowy Chińskiej Republiki Ludowej. Autorem tekstu jest Tian Han, muzykę skomponował Nie Er. Pierwszy raz został wykonany w 1934 w Szanghaju.
Historia.
"Marsz Ochotników" został napisany przez Tian Hana w roku 1934. Popularne historie sugerują jednak, że Tian Han napisał hymn po aresztowaniu go w Szanghaju i wtrąceniu do kuomintangowskiego aresztu. Pieśń ta, z niewielkimi zmianami, została użyta jako muzyka przewodnia w patriotycznym filmie "Feng Yun Er Nü". Była także jedną z wielu pieśni, które były wykonywane w tajemnicy jako część antyjapońskiego oporu.
Pieśń ta, jako hymn, pierwszy raz została użyta na międzynarodowej konferencji w Pradze w lutym 1949. W tym czasie Pekin dostał się pod kontrolę komunistów w wojnie domowej.
W czerwcu 1949 Komunistyczna Partia Chin powołała komitet, który miał zadecydować o oficjalnym hymnie państwowym Chińskiej Republiki Ludowej. Pod koniec sierpnia wpłynęło 6926 propozycji. "Marsz Ochotników" został zaproponowany przez malarza Xu Beihonga i niemal jednogłośnie poparty przez członków komitetu, jednak kontrowersje wzbudzał trzeci wers, który w obecnym brzmieniu został zasugerowany przez Zhou Enlaia. Zmiany te uzyskały poparcie Mao Zedonga, i 27 września 1949 pieśń została tymczasowym hymnem państwowym, kilka dni przed proklamowaniem ChRL.
Podczas rewolucji kulturalnej, Tian Han został uwięziony, a używanie tekstu "Marszu Ochotników" zostało zakazane. W tym okresie, obok hymnu państwowego często była wykonywana pieśń Wschód jest czerwony (东方红, "Dōngfāng Hóng").
W roku 1978 zostały przyjęte nowe słowa Marsza Ochotników; nie były jednak one zbyt popularne oraz powodowały często pomyłki. 4 grudnia 1982 Ogólnochińskie Zgromadzenie Przedstawicieli Ludowych przywróciło oryginalne słowa hymnu.
Przyjęta w 2004 r. poprawka do konstytucji ustanowiła "Marsz Ochotników" oficjalnym hymnem ChRL. Hymn jest tam wymieniony zaraz po fladze narodowej.
Mimo popularności wśród nacjonalistów podczas wojny chińsko-japońskiej, pieśń ta była zakazana na zajętej przez Kuomintang wyspie Tajwan do lat 90.
Hymn został pierwszy raz wykonany w Hongkongu po przekazaniu tego terytorium ChRL w roku 1997, oraz na Makau w 1999.
Użycie hymnu w Makau jest określone przez Prawo nr 5/1999 od 20 grudnia 1999. Artykuł 7. tego prawa wymaga, żeby hymn państwowy był wykonywany dokładnie jak w zapisie nutowym podanym w Załączniku 4. i zabrania zmiany tekstu. Celowe nieprzestrzeganie tych przepisów podczas wykonywania hymnu jest traktowane jako przestępstwo i zagrożone karą więzienia do lat 3. lub grzywny w wymiarze do 360. Zapis nutowy z załącznika nie zawiera słów w wersji portugalskiej, mimo że język portugalski jest jednym z języków urzędowych.
Hymn jest napisany w chińskim mówionym.

</doc>
<doc id="85642" url="https://pl.wikipedia.org/wiki?curid=85642" title="Marsz ochotników">
Marsz ochotników



</doc>
<doc id="85643" url="https://pl.wikipedia.org/wiki?curid=85643" title="Prawa zwierząt">
Prawa zwierząt

Prawa zwierząt – idea, zgodnie z którą zwierzęta mają fundamentalne interesy lub prawa, które powinny być uszanowane tak samo, jak to się dzieje w przypadku podstawowych, analogicznych interesów ludzi. Według Encyklopedii Britannica, prawa zwierząt to moralne lub legalne prawa przypisywane zwierzętom, zazwyczaj ze względu na złożoność ich życia w sferze poznawczej, emocjonalnej i społecznej oraz ich zdolności do odczuwania fizycznego bądź emocjonalnego bólu lub przyjemności. Do zasadniczych praw zwierząt zalicza się najczęściej prawo do życia i prawo do wolności od cierpienia. Filozofowie uznający konieczność zmiany stosunku człowieka do zwierząt innych niż ludzie prezentują dużą różnorodność poglądów – od protekcjonizmu Petera Singera wyrastającego z filozofii utylitarystycznej, przez podejście oparte na niezbywalnych prawach preferowane przez Toma Regana do abolicjonizmu prezentowanego przez takich myślicieli jak np. Gary L. Francione.
Pomimo wielu różnic w ruchu praw zwierząt istnieje daleko idąca zgoda, że zwierzęta powinny być traktowane jako osoby i włączone do moralnej wspólnoty; że nie powinny być traktowane jak przedmioty, ale jak podmioty; że nie powinny być zabijane na pożywienie, wykorzystywane w eksperymentach medycznych czy rozrywce. Bardzo często praktycznym skutkiem przyjęcia idei praw zwierząt jest przejście na wegetarianizm lub weganizm.
Idea praw zwierząt zyskuje na uznaniu w świecie akademickim, co przejawia się uwzględnianiem ich w zajęciach z filozofii i etyki stosowanej. W 2010 roku w samych tylko Stanach Zjednoczonych i Kanadzie prawa zwierząt były wykładane w 125 szkołach prawniczych.
Krytycy idei praw zwierząt argumentują, że zwierzęta nie są zdolne do pojęcia umowy społecznej ani dokonywanie wyborów moralnych i z tego powodu nie mogą być postrzegane jako osoby ani też nie przysługują im żadne prawa. Przedstawicielem takiego poglądu był m.in. brytyjski filozof Roger Scruton, który twierdził, że skoro zwierzęta nie mają obowiązków, to nie przysługują im także prawa.
Stanowisko pośrednie zajmują głosiciele idei dobrostanu zwierząt ("animal welfare"), którzy uważają, że w samym wykorzystywaniu zwierząt jako zasobów nie ma nic fundamentalnie złego, o ile nie wiąże się ono z niepotrzebnym cierpieniem. Przykładem praktycznego zastosowania tego stanowiska są obowiązujące w wielu krajach przepisy mające na celu zapobieżenie okrucieństwu wobec zwierząt.
Zarys idei.
Prawa zwierząt opierają się na twierdzeniu, że zwierzęta są istotami czującymi, zdolnymi docenić wartość swojego życia i z tego względu należą im się prawa, które chroniłyby ich autonomię. Idea praw zwierząt odrzuca teorię mówiącą o użytkowej roli zwierząt, głoszącą, iż istniejące one po to, by służyć człowiekowi. Prawa zwierząt są terminem często mylonym z "opieką nad zwierzętami", której istotą jest ochrona zwierząt przed cierpieniem.
Zwolennicy filozofii praw zwierząt zakładają zrównanie ludzi ze zwierzętami, jednak nie we wszystkich dziedzinach życia. Nie postulują np. nadania praw wyborczych zwierzętom, ale silnie podkreślają konieczność stopniowego powstrzymania wykorzystywania zwierząt jako środka do wytwarzania produktów spożywczych, ubioru, a także do rozrywki, naukowych badań czy jakiegokolwiek innego celu w sposób, który prowadziłby do rozporządzania nimi.
Religie a prawa zwierząt.
Chrześcijańskie dyskusje na temat praw zwierząt często odwołują się do dwóch fragmentów z Księgi Rodzaju. I tak przeciwnicy idei praw zwierząt opierający swoje przekonania na gruncie religijnym wskazują na Przymierze zawarte przez Boga z Noem, w którym zezwala on na jedzenie mięsa: „wszelkie zaś zwierzę na ziemi i wszelkie ptactwo powietrzne niechaj się was boi i lęka. Wszystko, co się porusza na ziemi i wszystkie ryby morskie zostały oddane wam we władanie. Wszystko, co się porusza i żyje, jest przeznaczone dla was na pokarm, tak jak rośliny zielone, daję wam wszystko”. Podkreśla się też, że Jezus Chrystus nie był wegetarianinem. Z kolei zwolennicy idei praw zwierząt powołują się na zapis w pierwszym rozdziale Księgi Rodzaju, gdzie opisany jest stan pierwotnej doskonałości tuż po stworzeniu. „I rzekł Bóg: «Oto wam daję wszelką roślinę przynoszącą ziarno po całej ziemi i wszelkie drzewo, którego owoc ma w sobie nasienie: dla was będą one pokarmem. A dla wszelkiego zwierzęcia polnego i dla wszelkiego ptactwa w powietrzu, i dla wszystkiego, co się porusza po ziemi i ma w sobie pierwiastek życia, będzie pokarmem wszelka trawa zielona». I stało się tak. A Bóg widział, że wszystko, co uczynił, było bardzo dobre”. Taki właśnie był pierwotny zamysł Stwórcy i do niego powinniśmy się odwoływać w pierwszej kolejności – argumentują chrześcijańscy wegetarianie. Dodają też, że przesłanie Nowego Testamentu podkreśla znaczenie miłosierdzia i konieczność wprowadzania pokoju z całym stworzeniem. W II połowie XX wieku coraz mocniej w myśli chrześcijańskiej zaczęto wskazywać na obowiązki człowieka względem innych istot niż ludzie. Papież Jan Paweł II w encyklice „Sollicitudo rei socialis” napisał:
Znacznie bardziej stanowczo wypowiada się na temat obowiązku chrześcijańskiego wegetarianizmu prof. teologii na University of Oxford, dyrektor Oxford Centre for Animal Ethics, anglikański duchowny Andrew Linzey.
Stosunkiem człowieka do zwierząt zajmowały się też buddyzm, hinduizm, dżinizm i islam. Buddyzm i hinduizm głosiły zasadę ahinsy – nakazującej poszanowanie wszelkiego życia, zalecającej niezabijanie i niezadawanie obrażeń cielesnych żadnym istotom żywym: ludziom, zwierzętom, a w dżinizmie także roślinom i Ziemi. Ahinsa jest powiązana z koncepcją reinkarnacji, która głosi, że ludzie mogą po śmierci wcielić się z inne byty, w tym np. zwierzęta. Wszystko zależy od karmy, na którą może wpłynąć też sposób traktowania zwierząt.
Filozofia buddyzmu charakteryzuje człowieka jako jeden tylko z wielu gatunków istot żywych i nie przyznaje ludziom żadnych szczególnych uprawnień do eksploatowania świata roślinnego i zwierzęcego. Sprzeciwia się zdecydowanie tym nurtom filozofii zachodniej, które usiłują usprawiedliwiać agresywną dominacje człowieka nad przyrodą.
Z kolei islam dopuszcza zabijanie zwierząt, ale robienie tego bez przyczyny lub w sposób okrutny jest zakazane. Z drugiej strony rytualny ubój dokonuje się bez znieczulenia, przy pełnej świadomości zwierzęcia. Koran wprowadza też ograniczenia dotyczące spożywania mięsa poszczególnych zwierząt: „Zakazane wam jest: padlina, krew i mięso świni; to, co zostało poświęcone na ofiarę w imię czegoś innego niż Boga; zwierzę zaduszone, zabite od uderzenia, zabite na skutek upadku, zabite na skutek pobodzenia i to, które pożerał dziki zwierz – chyba że zdołaliście je zabić według rytuału – i to, co zostało ofiarowane na kamieniach”.
Pozycja zwierząt w społecznościach plemiennych.
W wielu społecznościach plemiennych status zwierząt był (lub jest) porównywalny do statusu ludzi. U Ifugao, grupy etnicznej żyjącej na Luzonie, zwierzęta domowe traktowane są jak członkowie gospodarstwa domowego. Zabicie zwierzęta traktowane jest analogicznie do zabicia człowieka. Podobnie w plemieniu Komanczów traktowane było zabicie konia. Pociągało ono za sobą krwawą zemstę.
Historia praw zwierząt w społeczeństwach zachodnich.
Starożytność.
Debata na temat tego, jak ludzie powinni traktować zwierzęta, nie zaczęła się w połowie XX wieku, ale znacznie wcześniej – można prześledzić jej historię aż od starożytności. Idea wykorzystywania zwierząt przez ludzi na pożywienie, dla ubioru czy w rozrywce ma w kulturze europejskiej kilka źródeł. Po pierwsze, w opartym na teologii chrześcijańskiej stwierdzeniu, że istnieje uświęcona hierarchia, a ludzie mają panować nad zwierzętami. Choć taki obraz człowieka-władcy absolutnego przetrwał stulecia, w XX wieku został zakwestionowany przez takich teologów jak np. Andrew Linzey, były profesor teologii na University of Oxford. Od starożytności obowiązywał też pogląd, że zwierzęta są gorsze, bo nie potrafią rozumować, nie używają języka (poglądy zakwestionowane w XX i XXI wieku) i w związku z tym należy przywiązywać do ochrony ich interesów mniejszą lub zgoła żadną wagę. Do negowania obowiązków człowieka wobec zwierząt doprowadziło też przekonanie, że pojedyncze zwierzęta nie posiadają swojej tożsamości, np. że konkretna świnia czy konkretny koń nie są odrębnymi indywiduami, posiadającymi indywidualną osobowość, a jedynie przykładami jednostkowymi zwierzęcia należącego do danej klasy (w tym przypadku świń czy koni). To z kolei doprowadziło do stwierdzenia, że wykorzystywanie pojedynczych zwierząt jest dopuszczalne, o ile nie jest zagrożony gatunek jako całość.
Spośród filozofów starożytnych problemem relacji ludzi i zwierząt zajmował się Pitagoras. Argumentował on, że zwierzętom należy się szacunek i ochrona, ponieważ one i ludzie mają taką samą duszę, która jest nieśmiertelna i podlega transmigracji (gr. metempsychoza). Pitagoras sam był wegetarianinem. Wykupował też ponoć zwierzęta po to, żeby wypuścić je na wolność.
Na sytuacji zwierząt na wiele wieków zaciążył pogląd Arystotelesa. Arystoteles głosił teorię hierarchii bytów. I tak rośliny istniały po to, żeby być zjadane przez zwierzęta; zwierzęta z kolei istnieją na użytek człowieka. W przeciwieństwie do niektórych filozofów nie uważał on, że zwierzęta i ludzi dzieli nieprzekraczalna jakościowa granica, a raczej, że jest to granica ilościowa. Jednak odmawiał im racjonalności i moralnej równości. „Rośliny istnieją dla zwierząt, zwierzęta zaś dla człowieka, a mianowicie oswojone ze względu na usługi i pożywienie, spośród dzikich zaś, jeśli nie wszystkie, to przecież największa część, ze względu na pożywienie i pewną pomoc, by można z nich mieć i odzież, i inne rzeczy użyteczne. Jeśli więc natura nic nie stwarza bezcelowo i bezużytecznie, to musiała wszystko to stworzyć dla ludzi” – pisał w "Polityce" Stagiryta. Arystoteles twierdził, że wszystkie istoty pozbawione zdolności kontemplacyjnej stoją niżej od człowieka, który jest bezpośrednio spokrewniony z Bogiem, a życie roślinne i zwierzęce istnieć może tylko w celu zabezpieczenia życia człowieka.
Z Arystotelesem nie zgadzał się jego uczeń i przyjaciel – Teofrast. Według niego powinniśmy zaprzestać jedzenia mięsa, bo zabijanie zwierząt ograbia je z życia i dlatego jest niesprawiedliwe. Twierdził też, że zwierzęta potrafią rozumować i odczuwać tak, jak ludzie. W kulturze zachodniej to jednak poglądy Arystotelesa okazały się zwycięskie, tym bardziej że współgrały z chrześcijańską koncepcją hierarchii bytów.
Cyceron dowodził, że na ludziach nie ciąży obowiązek ochrony zwierząt, wszak nie są one istotami racjonalnymi.
Średniowiecze.
W chrześcijaństwie dominuje pojęcie człowieka-korony stworzenia i koncepcja hierarchii bytów przejęta przez św. Tomasza z Akwinu od Arystotelesa. „Otóż taki jest porządek w świecie, że rzeczy mniej doskonałe służą bytom doskonałym (...). Tak więc rzeczy, które tylko żyją, czyli rośliny, służą za pokarm zwierzętom, zwierzęta zaś są dla ludzi” – pisze Akwinata w „Sumie teologicznej”. Takie myślenie charakteryzowało średniowieczną myśl Zachodnią. Choć kilku myślicieli chrześcijańskich – w tym np. św. Franciszek z Asyżu – podkreślało obowiązek traktowania zwierząt z szacunkiem ze względu na to, iż są one częścią stworzenia chcianą przez Boga, ich poglądy pozostały na marginesie. Dominującą kategorią była kategoria absolutnego panowania człowieka nad zwierzętami, a nie (zyskująca w ostatnich dziesięcioleciach coraz większą popularność) kategoria troskliwego i opiekuńczego namiestnictwa z woli Boga. Warto zwrócić uwagę, że nawet św. Franciszek – uważany za największego przyjaciela zwierząt w teologii chrześcijańskiej – nie był wegetarianiem, a i dziś Kościół nie propaguje takiej postawy.
XVII wiek.
Zwierzęta jako "automata".
W XVII wieku wielki wpływ na ówczesną filozofię wywarł Kartezjusz. Jego "Medytacje o pierwszej filozofii" ("Meditationes de prima philosophia") wydane w 1641 roku, aż do XX wieku wywierały ogromny wpływ na traktowanie zwierząt przez ludzi. Kartezjusz zaproponował mechanistyczną teorię wszechświata i sprowadził zwierzęta do roli automatów ("automata").
Rozum dla Kartezjusza był oddzielną substancją, elementem wykraczającym poza fizyczną rzeczywistość (dualizm kartezjański). Ponieważ zdaniem Kartezjusza zwierzęta go nie posiadają, to są tylko automatami – istotami nieposiadającymi duszy, działającymi automatycznie, niemyślącymi. Mogą widzieć, słyszeć i czuć, ale nie są w żaden sposób świadome. Nie czują też bólu ani cierpienia. Do tego bowiem potrzebny byłby rozum, którego nie mają. Z tego też powodu zwierzęta nie cierpią (gdy zadaje im się ból), a jedynie automatycznie reagują na bodziec zewnętrzny; nie używają języka, a jedynie wydają dźwięki.
Pierwsze prawa chroniące zwierzęta w krajach anglojęzycznych.
XVII wiek to także okres, kiedy pojawiły się pierwsze ustawy zakazujące okrucieństwa wobec zwierząt. Jak pisze Richard D. Ryder, przełom nastąpił w Irlandii w 1635 roku. Wtedy to zakazano znęcania się nad owcami i zaprzęgania koni do pługów za ogon. W tym samym roku, gdy wydano „Medytacje” Kartezjusza, w Ameryce Północnej w Massachusetts Bay Colony przyjęto prawo zakazujące „tyranii i okrucieństwa” w stosunku do zwierząt przetrzymywanych na użytek człowieka. Stało się do dzięki Nathanielowi Wardowi, prawnikowi, purytańskiemu duchownemu, absolwentowi University of Cambridge. Podobne przepisy purytanie przegłosowali także w Wielkiej Brytanii. Ustawy dające pierwszą prawną ochronę zwierzętom w Anglii wprowadzono za czasów rządów Olivera Cromwella podczas angielskiej wojny domowej. Cromwell nie lubił krwawych sportów, w szczególności walk kogutów, psów i szczucia byków. Dla wielu purytanów powiązane one były z hazardem, pijaństwem i lenistwem i jako takie potępiane. Jednak zakazano tych praktyk nie tylko ze względu na ludzką moralność, ale także ze względu na reinterpretację w nowym świetle biblijnej Księgi Rodzaju. Jak pisze Katheen Kete, część z nich rozumiała panowanie w kategoriach odpowiedzialnego namiestnictwa, a nie władzy absolutnej. Prawa uchwalone przez Cromwella zostały uchylone po restauracji Stuartów, gdy na tronie zasiadł Karol II. Szczucie byków było legalne przez następne 162 lata, do 1822 roku.
1693 – John Locke.
Pod koniec XVII wieku John Locke sprzeciwił się okrutnemu traktowaniu zwierząt, ale tylko z powodu negatywnych następstw, jakie pociąga ono dla ludzi. Jednak w przeciwieństwie do Kartezjusza w swoich „Myślach o wychowaniu” z 1693 zawarł tezę, że zwierzęta czują i że niepotrzebne zadawanie im cierpienia jest moralnie złe. Złe jest jednak ze względu na właściciela zwierzęcia, który może ponieść straty z tego tytułu bądź też ze względu na szkodę, jaką czyni sobie osoba postępująca w ten sposób. Podczas dyskusji na temat wychowania dzieci napisał on, że „torturowanie bądź zabijanie [przez nie] zwierząt utwardzi ich umysły nawet w stosunku do ludzi”.
Wiek XVIII.
Rousseau – pewność co do świadomości, ale nie co do rozumności.
Jean-Jacques Rousseau (1712–1778) w „Rozprawie o pochodzeniu i podstawach nierówności” z 1754 roku stwierdził, że zwierzęta powinny być objęte prawem naturalnym; nie dlatego, że są rozumne, ale dlatego, że są świadome: „[Tutaj] kończymy długie kłótnie dotyczące uczestnictwa zwierząt w prawie naturalnym: bo jest jasne, że będąc pozbawionymi inteligencji i wolności, nie mogą rozpoznać prawa; skoro jednak uczestniczą w pewnej mierze w naszej naturze, w wyniku zdolności do odczuwania, którą są obdarzone, powinny mieć udział w prawie naturalnym; zatem ludzkość ma pewnego rodzaju obowiązki nawet w stosunku do zwierząt”.
Kant – człowiek celem, zwierzęta środkiem.
Immanuel Kant (1724–1804), podobnie jak Locke, sprzeciwił się twierdzeniu, że ludzie mają obowiązki w stosunku do zwierząt. Dla Kanta okrucieństwo wobec zwierząt było złe wyłącznie z tego powodu, że jest ono też złe dla ludzkości jako takiej. Argumentował on w 1785 roku, że ludzie mają obowiązki tylko w stosunku do ludzi i że okrucieństwo wobec zwierząt jest sprzeczne z obowiązkiem człowieka wobec niego samego, bo tłumi w nim uczucie sympatii dla cierpienia i w związku z tym osłabia naturalną tendencję, która jest bardzo przydatna w moralności w stosunku do innych ludzi. „Zwierzęta są tylko środkiem do celu. Celem jest człowiek” – napisał Kant.
1789 – Benthamowski przełom.
Wśród powszechnych poglądów uznających podrzędny status zwierząt, wyjątkowością odznaczało się stanowisko Jeremy’ego Benthama – jednego z ojców współczesnego utylitaryzmu. Choć wyraźnie sprzeciwiał się koncepcji praw naturalnych, idąc za Rousseau, argumentował, że to zdolność do odczuwania cierpienia, a nie rozumność, powinna być wyznacznikiem tego, w jaki sposób traktujemy inne istoty. W 1789 roku napisał słynne słowa, odnosząc się do faktu, że Francuzi znieśli u siebie niewolnictwo, a w brytyjskich koloniach wciąż ono obowiązywało:
„Oby nadszedł dzień, gdy reszta żywych stworzeń otrzyma prawa, których mogła pozbawić ich tylko ręka tyranii. Francuzi już doszli do tego, że nic nie usprawiedliwia pozostawienia bez ratunku ludzkiej istoty, dlatego tylko, że ma czarną skórę, na łaskę i niełaskę kata. Oby na nadszedł dzień, gdy wszyscy uznają, iż liczba nóg, włochatość skóry lub to, jakie zakończenie ma os sacrum, nie są również argumentami przekonywającymi, aby wolno było doznającą uczuć istotę wydać na męczarnie. Ze względu na co można by wytyczyć nieprzekraczalną granicę? Byłożby to ze względu na zdolność do rozumowania lub może dar mowy? Jednakże dorosły koń lub pies jest bez porównania rozumniejszym i zdolniejszym do porozumiewania się zwierzęciem od dziecka mającego dzień czy tydzień, czy nawet miesiąc życia. Przypuśćmy jednak, że jest inaczej. Co by to pomogło? Należy pytać nie o to, czy zwierzęta mogą rozumować ani czy mogą mówić, lecz czy mogą cierpieć?”
1792 – Thomas Taylor.
Pomimo głosów Rousseau i Benthama pomysł, że zwierzęta mogą posiadać prawa, pozostawał dla większości myślicieli absurdalny. Gdy brytyjska feministka Mary Wollstonecraft (1759–1797) opublikowała „Wołanie o prawa kobiety” (1792), do kontrataku przystąpił znany filozof z Cambridge Thomas Taylor (1758–1835). Opublikował on anonimowo w odpowiedzi „Vindication of the Rights of Brutes”, opierając się na argumentacji reductio ad absurdum. Taylor wziął argumenty Wollstonecraft i te zawarte w „Prawach człowieka” Thomasa Paine’a, wskazywał na ich podobieństwo i (niedorzeczne jego zdaniem) wnioski, do których one prowadzą. Gdyby przyjąć twierdzenia feministki i jednego z ojców-założycieli Stanów Zjednoczonych i zastosować je do zwierząt – stwierdził Taylor – trzeba by dojść do konkluzji, że nie tylko kobiety, ale i zwierzęta posiadają „wewnętrzną i prawdziwą godność i wartość” i powinny mieć prawa (w tym np. prawa wyborcze). Taki wniosek był – zdaniem Anglika – zupełnie absurdalny. Skoro więc konkluzja, do której doszło się w wyniku argumentacji, jest błędna, to i sama argumentacja dotycząca feminizmu jest błędna.
Odpowiedź na zarzut Taylora nie nastręcza jednak – jak uważa australijski etyk Peter Singer – większego problemu. Prawa kobiet postulowane przez feministki nie mogłyby być rozszerzone na zwierzęta – argumentuje Singer. Kobiety, w przeciwieństwie do zwierząt, są zdolne do podejmowania racjonalnych decyzji i dlatego, w przeciwieństwie do zwierząt, powinny posiadać wpływ na rządy. Z drugiej strony, choć nie-ludziom nie powinny przysługiwać prawa wyborcze, nie oznacza to wcale, że nie powinny im przysługiwać żadne prawa. O ile bowiem zwierzęta nic by nie zyskały na przyznaniu im praw wyborczych, o tyle bez wątpienia prawo do życia i wolności od okrucieństwa jest w ich interesie. I nie ma – podkreśla Australijczyk – żadnej znaczącej różnicy między zwierzętami i ludźmi w tej kwestii, która pozwoliłyby nam na przyznanie podstawowych praw wszystkim ludziom, a odmówienie ich wszystkim zwierzętom.
Wiek XIX.
Wiek XIX to wiek ożywionego zainteresowania ochroną zwierząt, szczególnie w Anglii. Debbie Legge i Simon Brooman w książce „Law Relating To Animals” napisali, że klasy wykształcone zaczęły zwracać uwagę na stosunek do osób starszych, potrzebujących, dzieci i chorych psychicznie, a to zainteresowanie zostało rozszerzone na „nie-ludzi”. Przed nastaniem XIX wieku dochodziło już do procesów z powodu złego traktowania zwierząt, ale tylko i wyłącznie z powodu szkód, których doznało zwierzę traktowane jako czyjaś własność, przedmiot należący do innego człowieka. I tak na przykład w 1793 roku John Cornish nie został skazany za okaleczenie konia (wyrwanie mu języka), bo sędzia uznał, że byłoby to możliwe dopiero, gdyby udowodniono istnienie bezpośredniego zamiaru zaszkodzenia właścicielowi konia ("malice").
Od początku XIX wieku miało miejsce w Anglii kilka prób wprowadzenia prawa chroniącego dobrostan lub prawa zwierząt. W 1800 roku sir William Pulteney optował za zakazaniem szczucia byków, jednak spotkał się ze sprzeciwem sekretarza ds. wojny Williama Windhama, który twierdził, że tego typu prawo byłoby wymierzone przeciwko klasie pracującej. Dwa lata później brytyjski filantrop i przywódca ruchu abolicjonistycznego William Wilberforce ponownie napotkał na opór Windhama, który argumentował, że prawo było wspierane przez metodystów i jakobitów, którzy chcieli „zniszczyć staroangielski charakter poprzez zakazanie wszystkich wiejskich sportów”. Drugi argument brzmiał następująco: byki biorące udział w krwawej rozrywce wcale nie mają nic przeciwko niej. W 1809 roku Lord Erskine zaproponował ustanowienie prawa chroniącego bydło i konie przed złośliwym okaleczaniem, celowym okrucieństwem i biciem. Ta propozycja również spotkała się z protestem Windhama i sprzeciwem Izby Lordów, która wykpiła Erskine’a naśladując miauczenie kotów i pianie koguta. Prace Karola Darwina stały się wybitnym wyrazem idei uczestnictwa człowieka w przyrodzie. Jego tezy miały przełomowe znaczenie. Przede wszystkim ukazał człowieka jako kontynuatora niższych form życia, będących składnikami przyrody. Zaprzeczał stanowczo, aby procesy ewolucji człowieka odróżniały go w zdecydowany sposób od ewolucji form życia zwierzęcego. Darwinowska teoria ewolucji podważyła nadrzędność miejsca człowieka w przyrodzie. Ukazała liczne paralele między egzystencją ludzką a życiem istot zwierzęcych. Odsłaniała tajniki wielowątkowości ludzkiego życia. Podkreślała kompleksowość czynników oddziałujących wzajemnie na siebie w świecie biologicznym. Badania Darwina uzasadniły doniosłość związków organizmów żywych z ich środowiskiem naturalnym i przygotowały mocny grunt dla rozwoju ekologii.
1821 – Ustawa Martina.
W 1821 roku z projektem ustawy o ochronie koni wystąpił członek parlamentu pułkownik Richard Martin (1754–1834). Jednak wyśmiano go w Izbie Gmin, argumentując, że wkrótce zaproponuje przyznanie praw osłom, psom i kotom. Martin nie pogodził się z porażką i rok później dopiął swego – doszło do przyjęcia „An Act to prevent the cruel and improper Treatment of Cattle”, zwanej także "ustawą Martina" (weszła ona w życie w 1822 roku). Był to pierwszy w świecie anglojęzycznym znaczący i stosowany w praktyce dokument dotyczący ochrony zwierząt. Zgodnie z nim za „bicie, znęcanie się lub jakiekolwiek niewłaściwe traktowanie konia, klaczy, wałacha, muła, osła, wołu, krowy, jałówki, młodego wołu, owcy albo innego bydła” groziło do 5 funtów grzywny albo do 2 miesięcy więzienia.
Legge i Brooman twierdzą, że swój sukces ustawa zawdzięcza osobowości Martina, który nie zwracał uwagi na kpiny Izby Gmin i którego poczucie humoru zwróciło uwagę na problem. Sam Martin wniósł też do sądu pierwsze oskarżenie na podstawie tej ustawy i doprowadził do aresztowania brytyjskiego obywatela Billa Burnsa oskarżonego o bicie osła. Widząc, że sędziowie są znudzeni wniesioną sprawą, przyprowadził osła do gmachu sądu i pokazał obrażenia, jakich doznało zwierzę. Burnesa ukarano grzywną i został on pierwszą osobą skazaną za okrucieństwo wobec zwierząt. Gazety pełne były wtedy żartów na temat procesu. Powstał też wtedy obraz przedstawiający osła w sądzie, który dziś wisi w kwaterze głównej Królewskiego Towarzystwa Zapobiegania Okrucieństwu Wobec Zwierząt (RSPCA) w Londynie.
Inne kraje poszły za przykładem angielskim i również zaczęły wprowadzać w życie ustawy dotyczące zwierząt. W 1822 roku nowojorski sąd uznał, że celowe okrucieństwo wobec zwierząt jest występkiem w rozumieniu common law. W 1850 roku Jacques Delmas de Gramont doprowadził do przyjęcia ustawy ("Loi Grammont"), która zakazywała okrucieństwa wobec zwierząt domowych i doprowadziła do wieloletniego sporu na temat tego, czy byki należy uznawać za zwierzęta domowe w kontekście walk byków. W 1859 roku ustawy chroniące zwierzęta przed okrucieństwem przegłosowano w stanie Waszyngton, w 1866 roku w stanie Nowy Jork, w 1866 w Kalifornii, a w 1889 roku na Florydzie. W 1835 roku, po serii poprawek ustawa Martina rozszerzyła swój zasięg, przekształcając się w "Cruelty to Animals Act" – podstawową ustawę chroniącą zwierzęta na terenie Anglii. Zakazywała ona również walk kogutów i psów. Kolejne poprawki wprowadzano w 1849, 1876 roku i 1911 roku. Obecnie w Wielkiej Brytanii obowiązuje "The Animal Welfare Act" z 2006 roku.
1824 – Powstanie Towarzystwa Zapobiegania Okrucieństwu wobec Zwierząt (RSPCA).
Richard Martin wkrótce po wprowadzeniu w życie „An Act to prevent the cruel and improper Treatment of Cattle” zdał sobie sprawę, że sądy nie traktują jej przepisów wystarczająco poważnie i nie wymuszają jej przestrzegania. Wtedy to kilku członków brytyjskiego parlamentu zdecydowało się stworzyć towarzystwo, które wnosiłoby sprawy przed sądy na podstawie nowego prawa. 16 czerwca 1824 dzięki wielebnemu Arthurowi Broomowi, wikariuszowi parafii Bromley-by-Bow, w kawiarni Old Slaughter’s Coffee House przy St. Martin’s Lane w Londynie doszło do historycznego spotkania. Uczestniczyli w nim m.in. członkowie parlamentu: Richard Martin, Sir James Mackintosh, Sir Thomas Buxton, William Wilberforce i Sir James Graham. Sformowali wtedy Towarzystwo Zapobiegania Okrucieństwu wobec Zwierząt ("Society for the Prevention of Cruelty to Animals", SPCA). W 1840 roku królowa Wiktoria, przeciwniczka wiwisekcji, przemianowała je na Królewskie Towarzystwo Zapobiegania Okrucieństwu wobec Zwierząt. Jest to najstarsza i największa tego typu organizacja na świecie. Podobne organizacje zaczęły powstawać również w innych krajach. Drugą organizacją było założone w 1864 warszawskie Towarzystwo Opieki nad Zwierzętami. W 1866 założono Amerykańskie Towarzystwo Zapobiegania Okrucieństwu wobec Zwierząt (ASPCA).
Neil Molland pisze, że w 1824 roku abolicjonistka Catherine Smities założyła młodzieżówkę w ramach SPCA nazwane "Bands of Mercy" (Towarzystwa Miłosierdzia) i zorganizowane na kształt młodzieżówek Towarzystwa Wstrzemięźliwości. Jego celem było uczenie dzieci szacunku wobec zwierząt. Jak pisze Molland, część członków tych grup zaangażowała się znacznie bardziej, niż było to zamiarem Smities, stosując akcje bezpośrednie wymierzone w myśliwych (np. uszkadzanie ich broni). Jednak zdaniem Kima Stallwooda nie ma na to dostatecznych dowodów. Niezależnie od tego czy to prawda czy fałsz, w 1972 roku Ronnie Lee postanowił ożywić pomysł młodzieżówek i powołał nieformalną organizację Band of Mercy, której celem było utrudnianie życia myśliwym m.in. poprzez wybijanie szyb w samochodach czy niszczenie opon. W 1976 roku część członków Band of Mercy utworzyła Animal Liberation Front (ALF), radykalną grupę walczącą o prawa zwierząt, angażującą się przede wszystkim w akcje bezpośrednie. ALF często działa wbrew prawu, m.in. dokonując włamań do laboratoriów, gdzie dokonuje się testów na zwierzętach bądź uwalniając je z ferm futrzarskich, hodowlanych lub ubojni.
1824 – Rozwój idei praw zwierząt.
Od lat 20. XIX wieku obserwujemy wzrost zainteresowania ideą, że nie tylko ludzie mogą i powinni posiadać prawa. W 1824 roku Lewis Gompertz, jeden z uczestników pierwszego spotkania SPCA, wydał pracę „Moral Inquiries on the Situation of Man and of Brutes”, w której argumentował, że każde żyjące stworzenie, człowiek czy zwierzę, ma większe prawo do korzystania ze swojego ciała niż ktokolwiek inny i że jest naszym obowiązkiem upowszechniać dobrostan i szczęście wszystkich stworzeń. W 1879 roku Edward Nicholson argumentował w „Rights of an Animal”, że zwierzęta mają takie samo naturalne prawo do życia i wolności jak ludzie. Ostro sprzeciwił się Kartezjańskiemu mechanicyzmowi, według którego zwierzęta pozbawione są świadomości. Inni pisarze tego okresu, którzy poruszali problem praw zwierząt to m.in. John Lewis, Edward Evans i J. Howard Moore.
1839 – Schopenhauer.
Rozwój koncepcji praw zwierząt w Wielkiej Brytanii spotkał się z silnym wsparciem niemieckiego filozofa Arthura Schopenhauera (1788–1860). Pisał on m.in., że: "„już i w Europie budzi się poczucie praw, z jakich powinny korzystać zwierzęta, i rozwija się w miarę tego, jak bledną i zanikają dziwaczne idee, [które twierdzą], że świat zwierzęcy istnieje tylko dla pożytku i przyjemności człowieka”". Niemiec był zachwycony rozwojem ochrony prawnej zwierząt w Anglii i sprzeciwiał się dominującej w tamtym czasie idei Immanuela Kanta, że okrucieństwo wobec zwierząt jest złe tylko o tyle, o ile przyczynia się do zdziczenia człowieka. "„Ponieważ moralność chrześcijańska [...] zwierząt nie uwzględnia, więc też etyka filozoficzna ogłasza je natychmiast za będące poza prawem, za zwyczajne „rzeczy”, za proste środki służące do określonych celów, a więc do wiwisekcji, polowania "par force", do walki byków, wyścigów, bicia na śmierć koni zaprzężonych do wozu naładowanego kamieniami i nie dającego się poruszyć z miejsca itp. Hańba takiej etyce parjów, czandalów, mlekhów, etyce, która zapoznaje wieczną istotę, blaskiem pełnym niezgłębionego wyrazu jaśniejącą we wszystkim co żyje, istnieje, i błyszczącą we wszystkich oczach, które oglądają światło dzienne.”" – pisał Schopenhauer. Jego poglądy zatrzymały się tuż przed granicą wyznaczającą wegetarianizm – uważał on, że jeśli tylko śmierć zwierzęcia była szybka, ludzie cierpieliby bardziej, nie zjadając zwierząt, niż zwierzęta cierpiałyby będąc zjadanymi.
Powstanie ASPCA (1866) i SPALV (1875).
Pierwszą organizacją broniącą praw zwierząt w Stanach Zjednoczonych była The American Society for the Prevention of Cruelty to Animals (ASPCA), założona przez działacza na rzecz praw dzieci Henry’ego Bergha w 1866 roku. Berg, mianowany przez Abrahama Lincolna na stanowisko dyplomatyczne w Rosji, był zaszokowany tym, jak w cesarstwie traktowane są zwierzęta. Po konsultacjach z prezesem RSPCA w Londynie i powrocie do Stanów Zjednoczonych postanowił głośno opowiedzieć się przeciwko walkom byków, walkom kogutów i biciu koni. Napisał też deklarację praw zwierząt („Declaration of the Rights of Animals”) i w 1866 roku przekonał nowojorską legislaturę stanową do przyjęcia praw chroniących zwierzęta oraz do przekazania ASPCA uprawnień do jej egzekwowania. Do końca XIX wieku powstało wiele podobnych inicjatyw. Jedną z najważniejszych była pierwsza na świecie organizacja antywiwisekcyjna – Society for the Protection of Animals Liable to Vivisection, SPALV (później przemianowana na National Anti-Vivisection Society). Powstała ona w 1875 roku z inicjatywy feministki irlandzkiego pochodzenia Frances Power Cobbe. Tuż przed końcem wieku, z inicjatywy Cobbe, podobną organizację stworzyli Brytyjczycy (działająca do dziś The British Union for the Abolition of Vivisection, BUAV, 1898).
1894 – Henry Salt i „przełom epistemologiczny”.
W 1894 roku Henry Salt, były wykładowca w Eton College i twórca Humanitarian League – organizacji lobbującej za zakazem polowań, dokonał, mówiąc słowami Keitha Testera z University of Portsmouth, „przełomu epistemologicznego”. Było nim dzieło zatytułowane „Animals’ Rights: Considered in Relation to Social Progress” („Prawa zwierząt: Rozpatrywane w relacji do postępu społecznego”). Salt pisał, że celem eseju jest ustanowienie zasady praw zwierząt na trwałym fundamencie i pokazanie, że zasada ta leży u podstaw różnych działań filantropów-reformatorów. Według Salta do tej pory koncesje na rzecz "ius animalium" czynione były przy ciągłym postrzeganiu zwierząt raczej jako przedmiotów niż jako nosicieli praw. „Nawet najbardziej postępowi zwolennicy praw zwierząt – zauważył Salt – wzdragali się przed przyjęciem jedynego argumentu, który jest ostatecznie wystarczający: założenia, że zwierzęta, podobnie jak ludzie, choć oczywiście w znacznie mniejszym stopniu, są jednostkami, indywiduami i z tego powodu sprawiedliwość domaga się, aby przyznać im „ograniczoną wolność”, o której wspominał Herbert Spencer.” Według Salta nie ma sensu mówić o prawach zwierząt, jeśli wciąż myślimy, że powinniśmy podporządkować te prawa prawom przysługującym ludziom i jeśli jesteśmy przekonani, że życie człowieka ma większą wartość moralną czy szczytniejszy cel.
„Stanowisko, że życie zwierzęcia nie ma moralnego znaczenia, należy do klasy poglądów, która nie może być zaakceptowana przez postępowego filantropa w dzisiejszych czasach – to całkowicie arbitralne założenie, stojące w sprzeczności z naszym instynktem, z naszą najlepszą wiedzą i absolutnie zabójcze (…) dla jakiejkolwiek pełnej realizacji praw zwierząt. Jeśli kiedykolwiek zamierzamy oddać sprawiedliwość rasom niższym, musimy wyzbyć się przestarzałego twierdzenia o istnieniu „wielkiej przepaści” pomiędzy nimi a ludzkością i musimy uznać wspólną więź ludzkości, która jednoczy wszystkie żyjące istoty w jednym, uniwersalnym braterstwie”.
Sam Salt był wegetarianinem z powodów etycznych, przeciwnikiem wiwisekcji, pacyfistą i przyjacielem Mahatmy Gandhiego.
Późne lata 90. XIX wieku – Sprzeciw wobec antropomorfizmu.
Jak wskazuje Richard Ryder stanowisko dotyczące stosunków człowiek-zwierzęta zaczęło się usztywniać pod koniec lat 90. XIX wieku, kiedy w środowisku naukowym upowszechniło się przekonanie, że antropomorfizm, czyli przypisywanie cech ludzkich innym istotom, jest stanowiskiem nienaukowym. Zwierzęta powinny być badane i oceniane wyłącznie na podstawie ich cech fizycznych, bez – jak to określił w 1927 roku Iwan Pawłow – odwoływania się do „fantastycznych spekulacji co do istnienia [u zwierząt] jakichkolwiek możliwych stanów subiektywnych”. Stanowisko to wracało więc do mechanicystycznego poglądu Kartezjusza, zgodnie z którym nie-ludzie byli pozbawionymi racjonalności i świadomości mechanizmami podobnymi do zegarków.
XX wiek.
1933 – "Tierschutzgesetz".
W Niemczech, po dojściu do władzy w styczniu 1933 partia nazistowska ustanowiła ona najbardziej kompleksowy zbiór praw ochrony zwierząt w Europie. Według Kathleen Kete była to pierwsza znana historii, podjęta przez jakiś rząd próba przełamania granic pomiędzy gatunkami, odejścia od tradycyjnego podziału na ludzi i zwierzęta. Ludzie jako gatunek utracili swój nadrzędny status. Na szczycie hierarchii stanęli aryjczycy, za nimi wilki, orły, świnie, a na samym dole Żydzi, na równi ze szczurami. Kete twierdzi, że była to najgorsza możliwa odpowiedź na pytanie o to, jak powinny wyglądać stosunki pomiędzy nami a innymi gatunkami.
24 listopada 1933 wprowadzono ustawę o ochronie zwierząt – "Tierschutzgesetz". Adolf Hitler zapowiedział kres okrucieństwu wobec zwierząt: „Im neuen Reich darf es keine Tierquälerei mehr geben”. („W nowej Rzeszy nie będzie więcej dopuszczalne okrucieństwo wobec zwierząt”). Po niej zostały uchwalone kolejne: 3 czerwca 1934 Reichsjagdgesetz zakazującą polowań; 1 czerwca 1935 Naturschutzgesetz, kompleksowo traktującą sprawy środowiska naturalnego. 13 listopada 1937 wprowadzono prawo regulujące transport samochodowy zwierząt, a 8 września 1938 podobne, dotyczące ich przewozu kolejowego. Został określony najmniej bolesny sposób podkucia konia, a także poprawna metoda przyrządzania homara, wykluczająca ugotowanie go żywcem. Niektórzy wyżsi rangą naziści, w tym Hitler, Rudolf Heß, Joseph Goebbels i Heinrich Himmler, okresowo powstrzymywali się od spożywania mięsa, choć według większości doniesień nie przestrzegali takiej diety zbyt ściśle. Nie czynili tego bynajmniej z pobudek etycznych, a raczej propagandowych bądź zdrowotnych.
Na krótko przed wprowadzeniem "Tierschutzgesetz" wiwisekcja została najpierw zakazana, a potem ograniczona. Eksperymenty na zwierzętach postrzegano jako element „żydowskiej nauki” i „internacjonalistycznej” medycyny, wskazujący na istnienie jakiegoś mechanistycznego umysłu, traktującego naturę jako coś, co należy zdominować, a nie szanować. Hermann Göring, zgodnie z życzeniem Hitlera, ustanowił zakaz wiwisekcji 16 sierpnia 1933, jednak osobisty lekarz Hitlera, doktor Theo Morell, podobno przekonał go, iż nie leżało to w interesie niemieckich badań naukowych, zwłaszcza badań obronnych. W związku z tym zakaz został skorygowany trzy tygodnie później, 5 września 1933. Ustalono osiem warunków, pod którymi przeprowadzanie testów na zwierzętach było dozwolone, zalecając przy tym ograniczanie bólu i eksperymentów zbędnych. Naczelne, konie, psy oraz koty zostały objęte szczególną ochroną, a pozwolenia na wykonywanie wiwisekcji miały być wydawane instytucjom, nie pojedynczym osobom. Zdjęcie całkowitego zakazu zostało uzasadnione następująco: „Jest prawem każdej społeczności, by, kiedy to konieczne, poświęcić jednostki dla dobra ogółu”. Eksperymenty medyczne były później przeprowadzane w obozach koncentracyjnych, zwłaszcza w Auschwitz przez doktora Josefa Mengele, na Żydach i romskich dzieciach, a także na innych ludziach uznawanych za gorszych, włączając w to jeńców wojennych. Jednak osoby te były często w tak złym stanie zdrowotnym, że badacze obawiali się o wiarygodność uzyskiwanych wyników doświadczeń. Powtarzano je więc na zwierzętach. Przykładowo, doktor Hans Nachtheim wywoływał epilepsję u dorosłych i dzieci bez ich zgody poprzez wstrzyknięcie im pentetrazolu, a następnie ponawiał próby na królikach.
Po 1945 roku – wzrost wykorzystywania zwierząt.
Pomimo rozprzestrzeniania się ustawodawstwa na temat ochrony zwierząt, samym zwierzętom nadal nie przysługiwały żadne prawa podmiotowe. Według Debbie Legge ówczesna legislacja odwoływała się w tym zakresie do interesu ludzkiego. Na przykład ustanowienie kar za okrucieństwo wobec zwierząt miało służyć ochronie ludzkiej wrażliwości lub praw własności. Nadmierna eksploatacja łowisk oznaczała szkodzenie środowisku życia człowieka; polowania prowadzące do wyginięcia gatunków uniemożliwiały cieszenie się nimi przyszłym pokoleniom; kłusownictwo przynosiło straty finansowe właścicielom zwierząt i tak dalej. Pomimo zainteresowania tematem dobrostanu zwierząt w poprzednim stuleciu, ich sytuacja uległa pogorszeniu w XX wieku, zwłaszcza po II wojnie światowej. Objawem tego był między innymi wzrost liczby zwierząt wykorzystywanych w eksperymentach – w Wielkiej Brytanii. Wynosiła ona 300 w 1875, 19084 w 1903, a w 2005 około 2,8 miliona (50–100 milionów na całym świecie). Dla Stanów Zjednoczonych szacuje się ją na 10–100 milionów rocznie. Jednak głównym powodem pogorszenia sytuacji zwierząt było uprzemysłowienie chowu, które doprowadziło do wyhodowania i zabicia w celach konsumpcyjnych miliardów zwierząt, na skalę niemożliwą do osiągnięcia przed wojną.
Lata 60. – Utworzenie Oxford Group.
Niewielka grupa intelektualistów, skupiona głównie na University of Oxford, nazywana dziś Oxford Group (Grupa Oksfordzka), zaczęła postrzegać wykorzystywanie zwierząt jako niedopuszczalną eksploatację. W 1964 Ruth Harrison opublikowała książkę pod tytułem „Animal Machines” („Zwierzęta-maszyny”), w której krytykowała chów przemysłowy i która wywarła niemały wpływ na opinię publiczną. Psycholog Richard D. Ryder, członek Oxford Group, jako źródło swego zainteresowania sprawą wskazuje artykuł zamieszczony w gazecie „Sunday Times” w 1965 przez pisarkę Brigid Brophy, pod tytułem „The Rights of Animals” („Prawa zwierząt”, tytuł wzorowany na „Prawach człowieka” Thomasa Paine’a z 1791). Nie zdarzyło się przedtem, by tak znacząca gazeta poświęciła tyle uwagi temu zagadnieniu.
Brophy pisała: "Relacje Homo sapiens z innymi zwierzętami związane są z nieustannym wyzyskiem. Wykorzystujemy ich pracę, zjadamy je i ubieramy się w nie. Używamy ich dla zaspokojenia naszych przesądów – w przeszłości ofiarowywaliśmy je naszym bogom i wypruwaliśmy ich wnętrzności, by przewidzieć przyszłość; dziś ofiarujemy je nauce i eksperymentujemy na tych wnętrznościach, w nadziei – a właściwie licząc na cud – że dzięki temu uda nam się choć odrobinę lepiej poznać teraźniejszość... Wydaje nam się niewiarygodne, że greccy filozofowie mogli tak wnikliwie zgłębiać pojęcie dobra i zła, a mimo tego nigdy nie dostrzec, jak niemoralne jest niewolnictwo. Być może za 3000 lat będzie wydawało się równie niewiarygodne, że nie dostrzegaliśmy niemoralności dokonywanego przez nas ciemiężenia zwierząt."
Robert Garner uważa, że artykuły autorstwa Harrison i Brophy spowodowały wybuch zainteresowania stosunkami pomiędzy ludźmi i zwierzętami, co nazywa „nową moralnością”. Z kolei Rydera poruszyły przypadki, których był świadkiem jako badacz w laboratoriach w Wielkiej Brytanii i USA. W przypływie, jak sam mówi, „spontanicznej erupcji oburzenia”, napisał do gazety „The Daily Telegraph” kilka listów, które zostały opublikowane 7 kwietnia, 3 maja i 20 maja 1969. Po przeczytaniu ich Brophy skontaktowała Rydera z oksfordzkimi filozofami Stanleyem i Roslind Godlovitchami oraz Johnem Harrisem, którzy pracowali nad książką o traktowaniu zwierząt. Ryder, Brophy i Harrison mieli swój udział w jej stworzeniu. Została wydana w 1971 pod tytułem „Animals, Men and Morals: An Inquiry into the Maltreatment of Non-humans” („Zwierzęta, ludzie i moralność: wgląd w znęcanie się nad nie-ludźmi”). W tym samym roku opublikowano esej Rosalind Godlovitch „Animal and Morals”. W 1970 Ryder w samodzielnie wydanej ulotce sformułował pojęcie gatunkowizmu ("speciesism") – na które wpadł podczas kąpieli – określające przypisywanie wartości interesom danych stworzeń wyłącznie na podstawie ich przynależności do konkretnego gatunku. Termin ten przyjął się na dobre po użyciu go przez Petera Singera w książce „Animal Liberation” („Wyzwolenie zwierząt”) z 1975. W 1989 został zamieszczony w słowniku Oxford English Dictionary.
1975 – Publikacja „Wyzwolenia zwierząt”.
W 1970 w Oxfordzie, podczas lunchu ze studentem i wegetarianinem Richardem Keshen, australijski filozof Peter Singer zdał sobie sprawę, że zjadając zwierzęta, przyczynia się do ucisku innych gatunków. Keshen przedstawił go Godlovitchom. Singer i Rosalind spędzali wspólnie całe godziny, dopracowując poglądy. Singer napisał także recenzję książki Godlovitchów dla The New York Review of Books z 5 kwietnia 1973. Recenzja ta dała początek „Wyzwoleniu zwierząt”, które weszło do kanonu tekstów związanych z ruchem na rzecz praw zwierząt. Singer oparł swoje argumenty na zasadach utylitaryzmu – poglądu, który, mówiąc ogólnie, uznaje postępowanie za słuszne, jeżeli prowadzi ono do jak największego szczęścia jak największej liczby jednostek (zwrot ten jako pierwszy sformułował Jeremy Bentham w 1776). Filozof wskazywał na wyraźne podobieństwa pomiędzy wyzwoleniem kobiet a wyzwoleniem zwierząt.
Choć uważa się za obrońcę praw zwierząt, Singer używa terminu "prawo" ("right") jako „prowizorycznego określenia na ochronę, którą zapewniamy wszystkim członkom naszego gatunku”. Jego prace nie zawierają teorii tych. Odrzuca pogląd, jakoby ludzie i nieludzie mieli jakiekolwiek prawa naturalne i moralne. Zamiast tego proponuje jednakowe rozpatrywanie interesów stron, twierdząc, że nie ma żadnych logicznych, moralnych ani biologicznych powodów, by przyjmować, iż naruszenie podstawowych interesów człowieka – na przykład niedoświadczanie cierpienia – różni się w jakikolwiek moralnie istotny sposób od naruszenia podstawowych interesów nieczłowieka. Singer podziela stanowisko angielskiego filozofa Henry’ego Sidgwicka (1838–1900), który pisał: „Dobro dowolnej jednostki nie jest w żadnym stopniu ważniejsze z punktu widzenia (…) Wszechświata od dobra dowolnej innej jednostki”.
Opublikowanie „Wyzwolenia zwierząt” wywołało gwałtowny wzrost naukowego zainteresowania zagadnieniem praw zwierząt. Tom Regan stwierdził w 2001, że filozofowie napisali więcej na ten temat w ciągu ostatnich 20 lat niż w ciągu poprzednich 2000. Robert Garner donosi, że sporządzony przez Charlesa Magela w 1989 obszerny wykaz literatury z tej dziedziny „Keyguide to Information Sources in Animal Rights” („Przewodnik po źródłach informacji o prawach zwierząt”) zawiera 10 stron dotyczących materiałów sprzed 1970, a z zakresu lat 1970–1989 już 13 stron.
1976 – Powstanie Animal Liberation Front.
Równolegle z Oxford Group, która miała charakter bardziej intelektualny, rozwijał się również angielski aktywizm polityczny dotyczący praw zwierząt. Brytyjski student prawa, Ronnie Lee, założył w Luton w 1971 grupę skierowaną przeciwko polowaniom, nazwaną później Band of Mercy (Grupa Miłosierdzia), za XIX-wiecznym młodzieżowym skrzydłem RSPCA. Jej członkowie atakowali pojazdy myśliwych, dziurawiąc ich opony i wybijając szyby, nazywając to „aktywnym współczuciem”. W listopadzie 1973 dokonali swego pierwszego podpalenia, podkładając ogień pod laboratorium badawcze firmy Hoechst Pharamaceuticals w pobliżu Milton Keynes. Grupa przyznała się do tego czynu, przedstawiając się prasie jako „pokojowa organizacja partyzancka działająca na rzecz wyzwolenia zwierząt spod wszelkich form okrucieństwa i prześladowania z rąk ludzkości”.
W sierpniu 1974 Lee i jeden z aktywistów zostali skazani na 3 lata więzienia. Zwolniono ich warunkowo po 12 miesiącach. W 1976 zebrał pozostałych członków Grupy wraz z kilkoma nowymi, w sumie 30 osób, by założyć nowy ruch. Nazwał go Animal Liberation Front (w tłumaczeniu: Front Wyzwolenia Zwierząt; pod tą nazwą działa jednak polski odpowiednik ALF), mając nadzieję, że nazwa ta będzie „prześladować” tych, którzy wykorzystują zwierzęta.
ALF jest obecnie aktywny w 38 krajach, działając jako ruch oporu bez wyznaczonego przywódcy. Aktywiści postrzegają się jako współczesny odpowiednik Underground Railroad, XIX-wiecznej sieci pomocy uciekającym z niewoli niewolnikom ze Stanów Zjednoczonych do Kanady. Zwierzęta przechwycone przez komórki ALF z hodowli i laboratoriów przekazywane są życzliwym lekarzom weterynarii, a następnie trafiają do bezpiecznych domów lub schronisk. Niektórzy aktywiści posuwają się w swej działalności do gróźb, zastraszania i podpaleń, co spowodowało utratę przychylności opinii publicznej dla ruchu.
Zdecentralizowany model aktywizmu stwarza duży problem dla służb egzekwujących prawo, którym trudno jest infiltrować komórki i sieci ALF, ponieważ zwykle tworzone są przez grupki dobrych znajomych. W 2005 Departament Bezpieczeństwa Krajowego Stanów Zjednoczonych pokazał, jak poważnie traktuje ALF, umieszczając ją na liście krajowych zagrożeń terrorystycznych.
Taktyką bardziej radykalnych aktywistów ALF budzi także głęboką niechęć niektórych obrońców praw zwierząt, na przykład Singera, dla których ruch na rzecz praw zwierząt powinien odznaczać się wzorową moralnością, co jest niemożliwe do osiągnięcia, gdy inni w imię tej samej idei wysadzają budynki i narażają swe życie. Aktywiści ALF odpierają tę krytykę, twierdząc, jak to ujęła szefowa PETA Ingrid Newkirk, że „myśliciele mogą przygotowywać rewolucje, ale to bandyci muszą je przeprowadzać”.
1980 – Henry Spira i „reintegrujące zawstydzenie”.
Henry Spira, były marynarz i działacz na rzecz praw obywatelskich, stał się najbardziej znaczącym ze współczesnych obrońców praw zwierząt w Stanach Zjednoczonych. Jako zwolennik stopniowych przemian, zaproponował ideę „reintegrującego zawstydzenia”. Polega ona na stworzeniu pewnej relacji pomiędzy grupą obrońców praw zwierząt a firmą postrzeganą przez nich jako źle traktującą zwierzęta. W wyniku powstania tej relacji grupa obrońców praw zwierząt uzyskiwałaby możliwość koncesjonowania różnych praktyk wykorzystujących zwierzęta, lub wstrzymywania ich. Jego pierwsza kampania z 1976 skierowana była przeciwko Amerykańskiemu Muzeum Historii Naturalnej, gdzie dokonywano eksperymentów na kotach. W jej wyniku udało się doprowadzić do ich zakończenia. Największym i najsłynniejszym jego osiągnięciem było przekonanie w 1980 koncernu kosmetycznego Revlon do rezygnacji ze stosowania testu Draize’a, polegającego na zakraplaniu oczu królików składnikami kosmetyków, by sprawdzić ich toksyczność. Spira zamówił w kilku gazetach pełnostronicowe reklamy, przedstawiające królika z oczami zaklejonymi plastrem, pytające: „Ile królików Revlon oślepia dla piękna?” Revlon zaprzestał testowania kosmetyków na zwierzętach i ofiarował pieniądze na rzecz wzniesienia Center for Alternatives to Animal Testing (Centrum na rzecz Alternatyw Testów na Zwierzętach). W ślad za nim poszli inni przewodni producenci kosmetyków.
Spira znalazł wielu naśladowców pośród organizacji na rzecz praw zwierząt, np. PETA (People for the Ethical Treatment of Animals). Podnoszą się jednak głosy krytyki ze strony abolicjonistycznej części ruchu, w tym Gary’ego Francione’a. Według tych działaczy upodabnia to ruch do XIX-wiecznych stowarzyszeń na rzecz poprawy warunków życia zwierząt, czyniąc aktywistów „nowymi welfarystami” albo protekcjonistami, zamiast faktycznymi obrońcami interesów zwierząt. Krytycy twierdzą, że takie podejście cofa ruch do jego korzeni, a nie przybliża do zmiany paradygmatu oczekiwanej przez abolicjonistów, gdzie ludzie przestaliby postrzegać zwierzęta jako swą własność, zamiast tylko postrzegać je jako własność, z którą należy się dobrze obchodzić.
XXI wiek.
Prawa zwierząt w systemach prawnych.
W styczniu 2008 Sąd Najwyższy w Austrii orzekł, że szympans Matthew Hiasl Pan nie jest osobą, po tym, jak Association Against Animal Factories (Stowarzyszenie Przeciwko Fabrykom Zwierząt) dążyło do nadania mu takiego statusu po tym, jak jego opiekunowie zbankrutowali. Matthew został schwytany jako maluch w Sierra Leone w 1982, a następnie przemycony do Austrii w celu przeprowadzania na nim eksperymentów farmaceutycznych. Skonfiskowały go jednak austriackie służby celne i trafił do schroniska. Spędził tam 25 lat, jednak grupa prowadząca schronisko zbankrutowała w 2007. Darczyńcy oferowali pomoc dla szympansa, jednak według obowiązującego prawa tylko osoba może być adresatem darowizny, przez co wszelkie pieniądze ofiarowane na rzecz Matthew byłyby zaliczane na poczet długów schroniska. Stowarzyszenie odwołało się do Europejskiego Trybunału Praw Człowieka. Prawnik wnioskujący o nadanie statusu osoby, Eberhart Theuer, poprosił o wyznaczenie szympansowi prawnego opiekuna oraz nadanie mu czterech praw: do życia, do ograniczonej swobody poruszania się, do bezpieczeństwa i do posiadania własności prywatnej.
W czerwcu 2008 w Hiszpanii po raz pierwszy w historii przyjęto rezolucję o rozszerzeniu praw naczelnych. Parlamentarna Komisja ds. Środowiska zaleciła nadanie szympansom, gorylom i orangutanom prawa do niebycia wykorzystywanym w eksperymentach medycznych i cyrkach, a także zakazanie zabijania małp człekokształtnych, poza przypadkami obrony własnej. Wszystko to w oparciu o Great Ape Project Petera Singera. Propozycja Komisji nie uzyskała jeszcze mocy prawnej.
W styczniu 2010 zespół naukowców ogłosił wyniki badań, według których delfiny ustępują inteligencją jedynie człowiekowi, w związku z czym im również powinno przysługiwać miano i prawa „nie-ludzkich osób”.
Prawa zwierząt w polskim prawie.
W Polsce obowiązuje "ustawa z dnia 21 sierpnia 1997 r. o ochronie zwierząt", która reguluje postępowanie ze zwierzętami kręgowymi (domowymi, gospodarskimi, wykorzystywanymi do celów rozrywkowych, używanymi do doświadczeń, utrzymywanymi w ogrodach zoologicznych, wolno żyjącymi (dzikimi) i obcymi rodzimej faunie). Regulacje te sprowadzają się do ograniczenia cierpienia zadawanego zwierzętom, a związanego z ich wykorzystywaniem przez ludzi. Art. 1 ust. 1 tej ustawy mówi, że "zwierzę, jako istota żyjąca, zdolna do odczuwania cierpienia, nie jest rzeczą. Człowiek jest mu winien poszanowanie, ochronę i opiekę". Nie oznacza to jednak upodmiotowienia zwierząt w polskim ustawodawstwie, a jest jedynie oznaką ich ochrony. W art. 1 ust. 2 zapisano bowiem, iż "w sprawach nieuregulowanych w ustawie do zwierząt stosuje się odpowiednio przepisy dotyczące rzeczy". Za umyślne, bezprawne zabijanie zwierząt i znęcanie się nad nimi grozi grzywna, kara ograniczenia wolności albo pozbawienia wolności do lat 3, za szczególne okrucieństwo – pozbawienie wolności od 3 miesięcy do lat 5; jednocześnie możliwa jest także odpowiedzialność za zniszczenie mienia, jeśli sprawca czynu nie jest właścicielem zwierzęcia. Nieumyślne zabicie cudzego zwierzęcia stanowi co do zasady wyłącznie delikt cywilny. Inne naruszenia ustawy, w tym zakazu prowadzenia pseudohodowli, podlegają karze aresztu albo grzywny, albo tylko grzywny. Eksperymenty na zwierzętach są dopuszczalne z ograniczeniami przewidzianymi w ustawie z 2015 r. Według art. 5 doświadczenia takie dopuszczalne są tylko wtedy, gdy nie można zastosować metody badawczej zapewniającej osiągnięcie celów badawczych bez wykorzystania zwierząt, liczba wykorzystywanych w nich zwierząt została ograniczona do poziomu niezbędnego do osiągnięcia celów, wykorzystywane zwierzęta są utrzymywane w warunkach odpowiednich dla ich gatunku, a metody badawcze zastosowane w procedurach zostały wybrane tak, aby ograniczały do minimum albo eliminowały ból, cierpienie, dystres lub możliwość trwałego uszkodzenia organizmu tych zwierząt. Naruszenie warunków podlega grzywnie, karze ograniczenia wolności albo pozbawienia wolności do lat 2, uśmiercanie takich zwierząt – karze pozbawienia wolności do lat 3 (art. 66). Ustawa z 2004 r. reguluje ochronę zdrowia zwierząt. Przepisy rozdziału XXII kodeksu karnego o przestępstwach przeciwko środowisku również odnoszą się do zwierząt. W Polsce od 23 kwietnia 1928 roku do 24 października 1997 roku obowiązywało Rozporządzenie Prezydenta Rzeczypospolitej z dnia 22 marca 1928 r. o ochronie zwierząt, które zastąpiła ustawa z 1997 roku. 18 września 2020 roku Sejm uchwalił nowelizację ustawy o ochronie zwierząt (tzw. Piątka dla zwierząt), która m.in. wprowadza zakaz hodowli zwierząt na futra i występowania zwierząt w cyrkach oraz ograniczenie uboju rytualnego tylko do potrzeb krajowych związków wyznaniowych. Ustawa stała się jedną z przyczyn sporu w koalicji rządowej (przeciwko ustawie w Sejmie głosowali posłowie z ramienia koalicyjnej partii Solidarna Polska, a politycy partii Porozumienie w większości wstrzymali się od głosu) oraz sporu w części opozycji (przeciw ustawie są politycy klubu parlamentarnego Polskiego Stronnictwa Ludowego-Koalicji Polskiej) stanowiącej większość senacką.
Współczesny ruch na rzecz praw zwierząt.
Współczesny ruch na rzecz ochrony zwierząt obiera różnorodne metody działania, m.in. pokojowe pikiety, happeningi, kampanie informacyjne, organizacja bojkotu firm, lobbing na rzecz zmian prawnych. Istnieje jednak grupa aktywistów, którzy swoją działalność opierają na tzw. akcjach bezpośrednich, polegających na uwalnianiu zwierząt z miejsc, gdzie poddawane są cierpieniom (fermy, laboratoria), oraz na niszczeniu mienia (włamania, niszczenie wyrobów futrzarskich, podpalenia, zamachy bombowe). Akcje te w założeniu mają zwrócić uwagę opinii publicznej na problem praw zwierząt oraz spowodować realny uszczerbek finansowy firm wykorzystujących zwierzęta do eksperymentów. Według Animal Liberation Front (ALF) uwalnianie zwierząt nie jest kradzieżą, ponieważ uważa się zwierzęta za istoty wolne.
Z uwagi na negatywny odbiór akcji bezpośrednich przez część opinii publicznej w Stanach Zjednoczonych FBI ogłosiło, że traktuje "Animal Liberation Front" i "Earth Liberation Front" jako rodzime organizacje terrorystyczne. Wzbudziło to kontrowersje m.in. wśród organizacji broniących praw obywatelskich. Stwierdziły one, że rząd w sposób nieuprawniony rozszerza definicję terroryzmu i rozmywa ją.
Główne podejścia filozoficzne.
Wstęp.
Istnieją dwa główne podejścia afirmatywne względem etyki zwierząt: utylitarystyczne i oparte na koncepcji praw. To pierwsze prezentowane jest przez Australijczyka Petera Singera, profesora bioetyki na Princeton University. Drugie z kolei prezentują Tom Regan, emerytowany profesor North Carolina State University, i Gary Francione, profesor prawa i filozofii na Rutgers School of Law-Newark. Różnice między nimi wynikają z przyjętych założeń filozoficznych. Singer jest głosicielem filozofii, zgodnie z którą etyczność czynu ocenia się na podstawie jego konsekwencji (konsekwencjalizm, teleologia, utylitaryzm). Zgodnie z tą teorią nie ma czynów wewnętrznie dobrych lub złych, ale ich ocena zależy od tego, jakie skutki przynoszą (w przypadku Singera chodzi o realizację utylitarystycznej zasady jak największego szczęścia jak największej liczby istot). I tak na przykład konsekwencjalista może argumentować, że kłamstwo jest złe dopiero wtedy, gdy przyczynia się do powiększenia ilości nieszczęścia na świecie. Z kolei przedstawiciele etyki deontologicznej (Regan, Francione i inni) stwierdziliby, że kłamstwo jest złe samo w sobie, bez względu na konsekwencje.
Jeśli przełożymy to na debatę nad powinnościami ludzi wobec zwierząt, otrzymujemy następujące twierdzenia. I tak Singer uważa, że nie ma czegoś takiego jak prawa naturalne. Jednak używa języka praw, by pokazać, jak powinniśmy traktować jednostki – ludzi bądź zwierzęta. Australijczyk twierdzi, że gdy ważymy konsekwencje czynu, aby określić, czy był on dobry lub zły, powinniśmy stosować zasadę równego poszanowania interesów (ang. "equal consideration to the interests"). Innymi słowy, takie samo cierpienie człowieka i zwierzęcia powinno liczyć się tak samo, być tak samo istotne. Nie ma powodu, by uznawać, że jedno jest ważniejsze od drugiego. Z kolei podejście Regana i Francione nie opierają się na utylitarystycznej kalkulacji. Regan uważa, że zwierzęta są „podmiotami życia” ("subjects of life"), które posiadają prawa moralne i praw tych nie można ignorować. Francione zaś głosi, że zwierzęta mają jedno prawo moralne i potrzebują jednego prawa stanowionego – chodzi o prawo do tego, by nie były traktowane jak własność. Wszystkie pozostałe praktyczne wskazówki, jak ludzie mają postępować w stosunku do zwierząt, da się – twierdzi Francione – wyprowadzić z tej jednej zmiany paradygmatu.
Podejście utylitarystyczne – Peter Singer.
Peter Singer jest utylitarystą czynów, a dokładniej jeszcze utylitarystą preferencji. Oznacza to, że ocenia on słuszność czynu na podstawie jego konsekwencji, a w szczególności na podstawie tego, do jakiego stopnia zaspokaja on preferencje zainteresowanych stron, maksymalizując szczęście i minimalizując ból. (od utylitaryzmu czynów odróżnia się utylitaryzmem zasad, który najpierw chce ustalić określone, ogólne zasady postępowania, a dopiero na ich podstawie oceniać, które z konkretnych czynów są dopuszczalne, a które nie). Według Singera nie ma podstaw moralnych, by nie uznawać zasady równego poszanowania interesów ludzi i nie-ludzi. Nie ma znaczącej różnicy, która pozwoliłaby uznać, że wszyscy ludzie posiadają prawa, a żadnym zwierzętom (w tym np. hodowlanym) one nie przysługują. Gdybyśmy chcieli pozbawić wszystkie zwierzęta wszelkiej ochrony, kierując się sprawiedliwością, a nie arbitralnymi (zatem nieetycznymi) pobudkami (szowinizm gatunkowy), to musielibyśmy przynajmniej części ludzi także odebrać prawa. Singer wymienia tu m.in. noworodki czy ludzi z ciężkim uszkodzeniem mózgu, którzy niczym poza przynależnością gatunkową nie różnią się od zwierząt w istotnych moralnie kwestiach; a jednak – zauważa filozof – traktuje się ich w zupełnie inny sposób. Jeśli więc nie jesteśmy skłonni odebrać tym przedstawicielom Homo sapiens praw, to musimy pozwolić, by przynajmniej części zwierząt przysługiwała ochrona taka jak im. Jest to tzw. argument z sytuacji skrajnych [ang. "argument from marginal cases"].
Naczelna zasada równości nie wymaga, byśmy traktowali ludzi i zwierzęta identycznie – choćby z tego powodu, że mamy inne potrzeby. I tak na przykład owcy nie przydadzą się na nic prawa wyborcze, ale z pewnością – tak samo jak ludzie – docenią one ochronę przed okrucieństwem i torturami. Zarówno owca, jak i człowiek mają interes w tym, by nie być np. kopanymi czy okładanymi metalowymi prętami, ponieważ będą cierpieć. I nie ma logicznych podstaw – uważa Singer – by do tych interesów nie przykładać takiej samej wagi.
Cierpienie zwierząt.
Singer pisze, że co do zasady, uczestnicy dyskusji na temat praw zwierząt stojący po obu stronach barykady zaakceptowali twierdzenie, że zwierzęta są zdolne do odczuwania bólu i cierpienia. Nie zawsze tak jednak było. Filozof i profesor biologii Bernard Rollin zauważa, że aż do lat 80. XX wieku trwał silny wpływ filozofii Kartezjusza. Przed 1989 okiem weterynarzy w USA uczono, że mają ignorować ból, a co najmniej jedna duża klinika weterynaryjna w Stanach Zjednoczonych jeszcze w latach 60. nie używała środków przeciwbólowych, by złagodzić ból odczuwany przez zwierzęta – pisze Rollin. Dodaje też, że wielokrotnie w swoich kontaktach z naukowcami proszono go o „udowodnienie”, że zwierzęta są świadome i o dostarczenie „naukowo akceptowalnych” dowodów, że są one zdolne do odczuwania bólu. Zdaniem Singera w ciągu ostatnich kilku dekad publikacje naukowe jednoznacznie potwierdziły, że nie tylko ludzie są w stanie odczuwać ból i cierpienie. Część uczestników dyskusji argumentuje jednak, że cierpienie zwierząt może być mniejsze z tego tytułu, że nie są w stanie przewidywać nadchodzących wydarzeń w takim stopniu jak ludzie lub przypominać sobie przeszłych doświadczeń tak żywo jak ludzie. Jest to jednak argument kontrowersyjny, bo czasem (co widać choćby na przykładzie dzikich zwierząt złapanych w pułapkę) mniejsza zdolność do antycypacji może wpłynąć na zwiększenie stresu, strachu i co za tym idzie cierpienia. W ostatnim wydaniu „Wyzwolenia zwierząt” Singer cytuje wyniki badań, które wskazują, że emocje i uczucia zwierząt są zlokalizowane w międzymózgowiu, obszarze dobrze rozwiniętym u ssaków i ptaków. Filozof odwołuje się też do twierdzeń książki Richarda Sarjeanta „The Spectrum of Pain”.
Sarjeant pokazuje w niej, że anatomiczna złożoność kory mózgowej u zwierząt i ich budowa neuroanatomiczna są niemal identyczne jak u ludzi. Prowadzi go to do stwierdzenia, że „każda cząstka rzeczowych dowodów wspiera twierdzenie, iż wyższe ssaki doświadczają bólu co najmniej tak dotkliwego jak nasz własny. Powiedzenie, że czują mniej, ponieważ są zwierzętami niższymi, jest absurdem; można z łatwością pokazać, że wiele z ich zmysłów jest znacznie bardziej wrażliwych od naszych”.
Problem cierpienia zwierząt i ogólnie ich świadomości pojawił się dlatego, że zwierzęta nie posługują się zrozumiałym dla nas językiem. To z kolei prowadziło część naukowców do stwierdzenia, że nie jest możliwe określenie, kiedy i czy zwierzę cierpi. Singer stoi na stanowisku – odwołując się do tego poglądu – że nawet język nie daje nam absolutnej pewności, czy ktoś cierpi czy nie. Wszak ludzie mogą np. kłamać. Co więcej, niezależnie od tego, ból jest stanem wewnętrznym i jako taki może być wnioskowany jedynie na poziomie obserwacji zachowania (a tutaj już nie ma różnicy między nami a zwierzętami). Żyjący na przełomie XIX i XX wieku austriacki filozof i logik Ludwig Wittgenstein argumentował, że jeśli ktoś krzyczy, kurczowo chwyta części swojego ciała, cicho jęczy albo nie jest zdolny do działania, szczególnie po wydarzeniu, które jak uważamy może powodować ból u nas, to wtedy możemy z dużą dawką prawdopodobieństwa orzec, że musi odczuwać ból. Singer podkreśla, że nie ma racjonalnych podstaw, by uznać, iż zachowania znamionujące ból u zwierząt i ludzi oznaczają co innego.
Równość jako zalecenie, nie fakt.
Singer stoi na stanowisku, że równość między ludźmi nie ma uzasadnienia w stanie faktycznym, lecz ma charakter normatywny. W rzeczywistości ludzie różnią się pod bardzo wieloma względami. Gdyby np. idea równouprawnienia płci opierała się na idei, że mężczyźni i kobiety są potencjalnie równie inteligentni, to gdyby okazało się, że jest to założenie fałszywe, musielibyśmy porzucić równouprawnienie. Równość między ludźmi nie ma jednak charakteru opisowego, lecz normatywny. Nie jest stwierdzeniem faktu, lecz jest moralną ideą, jak być powinno. Profesor bioetyki przywołuje tutaj jednego z autorów Amerykańskiej Deklaracji Niepodległości, prezydenta Stanów Zjednoczonych Thomasa Jeffersona, który stwierdził: „Choć Sir Isaac Newton przewyższał innych pod względem rozumu, nie czyniło go to panem cudzej własności czy innych osób”.
Skutki praktyczne.
Filozofia Singera pociąga za sobą daleko idące skutki praktyczne. Dotyczą one naszej diety (wegetarianizm), sposobu ubierania (rezygnacja z futer, skór etc.), spędzania wolnego czasu (zakaz polowań, wędkarstwa, rezygnacja z wykorzystywania zwierząt w rozrywce), czy prowadzenia badań naukowych (zakaz przeprowadzania testów na zwierzętach). Gdybyśmy byli zdolni spełnić te postulaty, „ogólna ilość powodowanego cierpienia byłaby o wiele mniejsza; o tak wiele, że trudno sobie wyobrazić, by jakakolwiek inna zmiana w naszym moralnym odniesieniu mogła spowodować tak dużą redukcję ogólnej sumy cierpienia we wszechświecie”. Singer – jako utylitarysta – w sytuacjach nadzwyczajnych (np. wybór śmierci jednostki lub śmierci tysiąca podmiotów moralnych) dopuszcza wyjątki. Jednak zasady ogólne (np. zasada równego poszanowania interesów) i wyprowadzane na ich podstawie szczegółowe wskazania dotyczące traktowania zwierząt powinny obowiązywać – według Australijczyka – wszystkich ludzi w normalnych okolicznościach.
Singer odpiera też w swoich książkach podstawowe zarzuty pojawiające się w dyskusji o prawach zwierząt. Jeden z najpowszechniejszych brzmi: zwierzęta zjadają się nawzajem, dlaczego więc my nie mielibyśmy ich zjadać. To myślenie w kategoriach darwinistycznych, według naturalnego prawa, które głosi, że silniejsi zjadają słabszych. Zdaniem Australijczyka takie rozumowanie obciążone jest dwoma błędami. Pierwszy (rzeczowy) tkwi w założeniu, że spożywanie przez nas mięsa jest częścią „naturalnego procesu ewolucji”. To mogłoby być prawdziwe dla pewnych odizolowanych kultur łowieckich, ale na pewno nie ma nic wspólnego z masową produkcją żywności na fermach przemysłowych – uważa. „Załóżmy jednak, że polowaliśmy na nasz pokarm i była to część jakiegoś naturalnego procesu ewolucyjnego. Nadal będzie błąd w założeniu, że ponieważ proces ten jest naturalny, jest dobry”.
„Ludzie mają pierwszeństwo” – tak w największym skrócie można streścić kolejny argument przeciwników idei praw zwierząt. Skoro na ziemi setki milionów ludzi głodują, a kilkadziesiąt tysięcy umiera z głodu każdego dnia; skoro wciąż na całym świecie trwają wojny i niepokoje; skoro miliardy żyją poniżej progu ubóstwa, odłóżmy sprawę praw zwierząt "ad acta". „Nikt oczywiście nie dysponuje nieograniczonym czasem i energią, a poświęcenie ich jednej sprawie utrudnia zajęcie się inną, ale nic nie stoi na przeszkodzie, by ktoś poświęcający je sprawom ludzi przyłączył się do bojkotu okrutnego agrobiznesu. Posiłki wegetariańskie zajmują tyle samo czasu co mięsne. A nawet (…) troska o ochronę środowiska – polepszająca także byt ludzi – wręcz nakazuje wegetarianizm” – zwraca uwagę autor „Wyzwolenia zwierząt”.
Krytycy Singera podnoszący głos w tej dyskusji nierzadko twierdzą, że nie powinniśmy kwestionować warunków np. hodowli przemysłowej, bo na wolności zwierzęta również nie mają łatwego życia. Takie zdanie mogą być wypowiadane tylko przez kogoś, kto nigdy nie był we współczesnym kurniku, gdzie upchane w klatkach do granic możliwości kury nioski mają do dyspozycji przestrzeń tak małą, że mogą co najwyżej pomarzyć o rozłożeniu skrzydeł; gdzie nie mogą realizować swoich naturalnych potrzeb, żyją w nieustannej nudzie i cierpieniu, gdyż druciane pręty klatek wrzynają im się w łapy – twierdzi Singer i na stronach „Wyzwolenia zwierząt” dokonuje drobiazgowego przeglądu metod hodowli.
Singer nie kwestionuje faktu, że zmiany wymagane przez ruch praw zwierząt są bardzo duże. Jednak podkreśla, że ewentualne komplikacje związane z transformacją (tak osobiste, jak i społeczne, np. zmiana sposobu gospodarowania) będą jednorazowe, zaś gdyby do nich nie doszło, cierpienie zwierząt nie miałoby końca. Dlatego właśnie po sprawiedliwym rozważeniu interesów trzeba opowiedzieć się za przekształceniem naszego postępowania i zmianą zwyczajów – uważa Australijczyk.
Podejście oparte na prawach.
Tom Regan i „podmioty życia”.
Tom Regan w klasycznej już książce „The Case for Animal Rights” i swoich późniejszych pracach dowodzi, że zwierzęta są „podmiotami życia” i jako takie są nosicielami praw. Argumentuje on, że ponieważ prawa moralne przyznano ludziom na podstawie ich zdolności poznawczych i ponieważ te zdolności posiada także część zwierząt, to takie zwierzęta muszą mieć identyczne prawa moralne jak ludzie. Tylko ludzie są zdolni do wydawania sądów moralnych, czyli są podmiotami moralnymi (ang. "moral agents"). Niektórzy z nich (np. noworodki, ludzie upośledzeni umysłowo itd.) nie mają jednak tego statusu, będąc jedynie beneficjentami norm moralnych (ang. "moral patients"). Skoro jednak beneficjentom norm moralnym przysługuje ochrona ich praw, a część zwierząt bez wątpienia zasługuje na status beneficjenta norm moralnych, to należy im się taka ochrona jak ludziom. Innymi słowy, zwierzęta dla Regana mają (tak jak ludzie) wewnętrzną wartość, która sprawia, że nie mogą być traktowane jedynie jako środek do celu, ale jako cel sam w sobie. Ludzie mają więc „bezpośrednie obowiązki” (ang. "direct duty") wobec zwierząt. Najważniejsze z nich to niezabijanie zwierząt i niekrzywdzenie ich. Według amerykańskiego filozofa ochrona ta nie przysługuje wszystkim bez wyjątku zwierzętom (niewiele wiemy np. o możliwej świadomości małży), ale na pewno obejmuje „podmioty życia”, a za takie Regan uważa wszystkie ssaki starsze niż rok.
O ile Petera Singera zajmuje głównie chęć dobrostanu zwierząt ("animal welfare") i przyjmuje on, że w niektórych hipotetycznych sytuacjach zwierzęta mogą być wykorzystywane przez człowieka, o tyle Regan uważa, że podmioty życia powinny być traktowane tak jak ludzie. Przeformułowuje imperatyw kategoryczny Kanta i rozszerza go. O ile dla niemieckiego filozofa jedynie ludzi powinniśmy zawsze traktować jako cel sam w sobie, a nigdy jako środek do celu, o tyle dla Amerykanina obowiązek ten dotyczy wszystkich podmiotów życia.
Gary L. Francione i abolicjonizm.
Abolicjonizm jest koncepcją mieszczącą się w ramach podejścia opartego na prawach. Idea ta głosi jednak, że potrzebne jest tylko jedno prawo: prawo do niebycia własnością. Abolicjoniści stoją na stanowisku, że kluczem do zmniejszenia cierpienia zwierząt jest uznanie, że posiadanie na własność czujących istot jest niesprawiedliwe i musi być zakazane. Najbardziej znanym głosicielem tego poglądu jest amerykański profesor filozofii i prawa Gary L. Francione, wykładowca Rutgers School of Law-Newark. Według niego skoncentrowanie się na samym tylko dobrostanem zwierząt może pogorszyć ich sytuację, bo umacnia myślenie o nich w kategoriach własności i sprawia, że ludzie nie odczuwają dyskomfortu, wykorzystując je. Francione określa myślicieli i organizacje podnoszące kwestię dobrostanu zwierząt (np. People for the Ethical Treatment of Animals) mianem „new welfarists”, wskazując tym samym, że bliżej im do stanowiska XIX-wiecznych aktywistów niż do współczesnego ruchu na działającego na rzecz zwierząt. Z całą siłą podkreśla on różnicę między ruchem abolicjonistycznym a ruchem dążącym jedynie do poprawy sposobu traktowania zwierząt. „New welfarists” godzą się na wykorzystywanie zwierząt, o ile nie dzieje im się krzywda; abolicjoniści nie godzą się na wykorzystywanie zwierząt do ludzkich celów nawet wtedy, gdy są one dobrze traktowane. Abolicjonizm zwierzęcy ma bardzo wiele wspólnego z abolicjonizmem w dziewiętnastowiecznych Stanach Zjednoczonych, w tym najważniejsze jego twierdzenie – że niewolnictwo jest złem, nawet jeśli nie oznacza automatycznie okrucieństwa, cierpienia i śmierci. Francione wielokrotnie podkreśla, że nie ma czegoś takiego jak współczujące wykorzystywanie, jest po prostu wykorzystywanie. „Twoje «współczucie» sprawi, że będziesz czuł się lepiej, wciąż wykorzystując zwierzęta. «Współczujące» wykorzystywanie nie ma nic wspólnego z wymogami sprawiedliwości, jaką jesteśmy winni zwierzętom” – pisze. „Humanitarne wykorzystywanie” określa jako nonsens i fantazję; jest ono błędnym założeniem, tak samo jak błędnym założeniem jest mówienie o „współczującym niewolnictwie” czy „współczującym ludobójstwie”.
Dla Francione warunkiem wystarczającym do włączenia zwierząt do społeczności moralnej jest posiadanie przez nie świadomości. Nie muszą one spełniać żadnych innych warunków, takich jak korzystanie z języka, samoświadomość czy racjonalne działanie.
„Bez wątpienia zgadzam się, że jest złem używanie naczelnych niebędących ludźmi do badań czy w cyrku albo zamykania ich w ogrodach zoologicznych czy wykorzystywania ich do jakichkolwiek innych celów. Ale odrzucam teorię opartą na „podobieństwie umysłów”, która uzależnia moralny status nie-ludzi od podobieństwa ich zdolności poznawczych do ludzi. Wykorzystywanie małp człekokształtnych niebędących ludźmi jest niemoralne z tego samego powodu, dla którego jest niemoralne rutynowe wykorzystywanie setek milionów myszy i szczurów w laboratoriach albo wykorzystywanie miliardów nie-ludzi, których zabijamy i zjadamy: wielkie małpy niebędące ludźmi i inne stworzenia niebędące ludźmi są tak jak my, świadome. Są świadome, odczuwają, potrafią cierpieć. Żadna inna cecha poza zdolnością do odczuwania nie jest wymagana do [przyznania] statutu osoby”.
Amerykanin używa także określenia „moralna schizofrenia” do opisu stosunku większości ludzi do zwierząt. Z jednej strony – wskazuje – wielu z nas żyje razem z nie-ludźmi pod jednym dachem, traktuje ich jak członków rodziny i nigdy nie wątpi w ich status nosicieli praw moralnych (np. zwierzęta domowe); z drugiej strony większość zwierząt (np. zwierzęta hodowlane) traktujemy jako rzeczy i odmawiamy im ochrony przed śmiercią i cierpieniem. Takie arbitralne rozróżnienie jest nieuprawnione i powinno zniknąć. Żeby jednak tego dokonać, żeby doszło do przełomu w naszym myśleniu o nie-ludziach, musimy przestać traktować ich jako rzeczy.
Abolicjoniści nie zgadzają się co do strategii, jaką należy zastosować w celu zniesienia kary śmierci. Podczas gdy niektórzy abolicjoniści, tacy jak profesor prawa Gary Francione, argumentują, że abolicjoniści powinni podnosić świadomość korzyści płynących z weganizmu (podkreślając również korzyści zdrowotne i środowiskowe) i edukować ludzi o tym, że weganizm jest imperatywem moralnym, inni uważają, że abolicjoniści powinni wyrażać w społeczeństwie żądanie zakazu wykorzystywania zwierząt i stworzyć społeczną debatę na ten temat, a czyniąc to, nie powinni używać argumentów dotyczących środowiska lub zdrowia. 
Teologia zwierząt Andrew Linzeya.
O ile na niwie filozofii rola pioniera przypada australijskiemu utylitaryście Peterowi Singerowi i książce „Wyzwolenie zwierząt”, zwanej często „biblią ruchu praw zwierząt”, o tyle na polu teologii chrześcijańskiej niekwestionowanym autorytetem jest wielebny Andrew Linzey – anglikański ksiądz, oksfordzki profesor i dyrektor Oxford Centre for Animal Ethics. Argumentuje on, że w obecnej sytuacji, przy obecnym poziomie wiedzy naukowej i możliwości zdrowszej substytucji produktów mięsnych, dieta roślinna jawi się zarówno jako moralna konieczność, jak i teologiczne dobro. 
W swoich rozważaniach idzie jeszcze dalej niż większość filozofów świeckich twierdząc, że nie wystarczy równe poszanowanie interesów, ale potrzeba też otoczenia szczególną ochroną słabszych, w tym przypadku zwierząt. „Wzór zobowiązania ujawniony w Chrystusie nie odwołuje się do równości. Zobowiązanie jest zawsze i wszędzie po stronie »wyższego« poświęcającego się dla »niższego«; silnych, potężnych i bogatych, by ofiarowali tym, którzy są narażeni na zranienie, biedni, bezsilni” – pisze on.
Zdaniem duchownego trzeba zrezygnować z takich powszechnych praktyk jak testowanie leków na zwierzętach, polowania, przemysłowa hodowla zwierząt i jedzenie mięsa. Bo choć zachowanie status quo bez wątpienia jest dla ludzkości opłacalne, to nie jest moralne. Podobnie jak siła nie czyni racji, tak i osiągnięta korzyść, choćby nawet znaczna, nie jest usprawiedliwieniem dla wyzysku – uważa Linzey.
„Zbyt wiele osób chce mówić ogólnikami na temat hojności względem zwierząt, wciąż niszcząc ich siedliska, polując na nie dla sportu albo jedząc ich mięso. By docenić moralny zysk wynikający z zaprzestania wyzysku, musimy przyjąć szerszy punkt widzenia. Jeśli zapytamy, czy ludzkość straciła możliwość korzystania z nieuczciwie zdobytego zysku osiąganego dzięki rozprzestrzenionemu niewolnictwu, rasizmowi, seksizmowi, dostrzeżemy, że choć rzeczywiście był to zysk, bez ich poświęcenia moralny postęp byłby niemożliwy.” W praktyce oznacza to dla Linzeya wymóg przejścia na wegetarianizm, odrzucenie eksperymentów na zwierzętach i zaprzestanie wykorzystywania zwierząt w rozrywce.
Stanowiska krytyczne względem ruchu praw zwierząt.
Carl Cohen.
Krytycy idei praw zwierząt, tacy jak np. profesor filozofii na University of Michigan i wykładowca University of Michigan Medical School Carl Cohen utrzymują, że posiadacze praw muszą być zdolni do rozróżnienia między swoimi interesami a tym, co jest słuszne. „Posiadacze praw muszą mieć zdolność pojmowania obowiązków obejmujących wszystkich, w tym ich samych. Stosując te zasady (...) muszą pojmować możliwe konflikty między tym, co leży w ich własnym interesie i tym, co jest słuszne. Tylko w społeczności istot zdolnych do samoograniczających sądów moralnych można odwoływać się do idei prawa”. Cohen odrzuca argument Singera, że skoro ludzie z uszkodzonym mózgiem nie są w stanie podejmować decyzji moralnych, zdolność ta nie może być użyta jako probierz tego, komu można przyznawać prawa. Zdaniem Cohena bowiem zdolności tej nie przyznaje się każdej istocie ludzkiej z osobna, ale członkom naszego gatunku w ogólności.
Debata Posner-Singer.
Na początku XXI wieku na łamach magazynu „Slate” doszło do debaty na temat praw zwierząt pomiędzy Peterem Singerem a sędzią sądu apelacyjnego w Chicago Richardem Posnerem. Według Posnera intuicja podpowiada, że ludzie preferują ludzi. „Jeśli pies zagraża ludzkiemu niemowlakowi, to nawet gdyby powstrzymanie go wymagało wywołania większego bólu, niż pies sprawiłby dziecku, stanęlibyśmy po stronie dziecka. Byłoby okrucieństwem oszczędzić psa” – argumentuje Posner. Singer replikuje, że typ moralnej intuicji, do której odwołuje się Posner, był w przeszłości używany do uzasadniania nierówności między płciami, osobami o odmiennej orientacji seksualnej czy kolorze skóry. Posner z kolei wskazuje, że zrównanie ludzi w prawach obywatelskich nie nastąpiło w wyniku argumentacji etycznej (jak według niego chciałby Australijczyk), ale dlatego, że pojawiły się fakty świadczące o tym, iż nie ma istotnej moralnie przesłanki, która pozwoliłaby na nierówne traktowanie ludzi ze względu na płeć, rasę czy orientację seksualną. Gdy więc podobne fakty pojawią się, jeśli chodzi o brak różnic między ludźmi i zwierzętami (czego na razie nie dostrzega), różnica w przyznanych im prawach także ulegnie zatarciu. Jednak dojdzie do tego – twierdzi sędzia – nie w wyniku argumentacji etycznej, która czasem jest sprzeczna z instynktem, ale na podstawie faktów, które będą „stymulować bardziej empatyczną reakcję na cierpienie zwierząt”.
Posner nazywa swoje stanowisko „miękkim utylitaryzmem” i przeciwstawia do „twardemu utylitaryzmowi” Singera. Sędzia stwierdza, że „miękki utylitaryzm” odzwierciedla intuicję wielu, najprawdopodobniej większości Amerykanów. Uznają oni, że zwierzęta odczuwają ból i że wywoływanie bólu bez potrzeby jest złe. Nic o znaczeniu praktycznym nie zostaje dodane do tej intuicji, jeśli ubierzemy ją w język filozofii – przekonuje prawnik w dyskusji. Przeciwnie – uważa – „gdy życzliwość wobec zwierząt jest podniesiona do rangi obowiązku i zaczyna się taką samą wagę przywiązywać do bólu odczuwanego przez ludzi i zwierzęta, otwiera się perspektywa dziwacznych pomysłów inżynierii społecznej”.
Singer odrzuca pomysł uzależnienia losu zwierząt od moralnej intuicji większości. Większość ma znaczenie tylko z perspektywy norm demokratycznych. „Nie ma żadnej wskazówki świadczącej o tym, że większość ma rację” – pisze Australijczyk. „Byłoby czymś dziwnym, gdyby demokratyczny rząd zabronił spożywania mięsa, jeśli większość obywateli optowałaby stale i silnie na rzecz jedzenia mięsa, ale to nie mówi nam niczego o słuszności lub błędności samego spożywania mięsa” – podsumowuje swoje stanowisko.
Roger Scruton.
Brytyjski filozof Roger Scruton stoi na stanowisku, że z posiadaniem praw łączy się nałożenie zobowiązań na stronę, które te prawa posiada. Każde uprawnienie – pisze Brytyjczyk – nakłada ograniczenie na tego, kto nie posiada tego uprawnienia (np. prawo do życia nakłada na innych obowiązek niezabijania jego posiadacza). Skoro zwierzęta nie są w stanie być podmiotem obowiązków moralnych, to dyskusyjne jest także przyznanie im praw – ocenia Scruton. Oskarża on zarazem filozofów takich jak Singer czy Francione o przednaukową antropomorfizację, podobną do tej z książek autorstwa Beatrix Potter.
Krytykuje utylitaryzm jako filozofię, która pozwala uzasadnić niemal każde postępowanie. Odrzuca też twierdzenie, że przy podejmowaniu decyzji moralnych należy brać pod uwagę interesy wszystkich zainteresowanych stron. Wystarczy, że ograniczymy się do tego, byśmy nie przywiązywali szczególnej wagi do naszych interesów. Jednak „abstrahowanie od moich interesów nie oznacza brania pod uwagę twoich”.
Krytycy Scrutona wskazują, że taki punkt widzenia prowadzi do praktycznej schizofrenii moralnej. Z jednej bowiem strony krytykuje on wegetarianizm, z drugiej uważa, że zwierzęta hodowlane (np. świnie) nie powinny być źle traktowane, bo narusza to obowiązek opieki nad nimi.
Brytyjczyk ucieka się także do osobistych ataków na dyskutantów. Wskazuje, że ogromny wpływ, jaki na współczesną filozofię wywarł Singer, dokonał się „kosztem filozofii”. „Koniec końców uważało się, że Mao był najbardziej wpływowym żyjącym poetą, a Hitler najbardziej wpływowym malarzem” – komentuje fakt określenia Australijczyka „najbardziej wpływowym żyjącym filozofem”.

</doc>
<doc id="85650" url="https://pl.wikipedia.org/wiki?curid=85650" title="Keiko Agena">
Keiko Agena

Keiko Agena (ur. 3 października 1973 w Honolulu) – aktorka amerykańska pochodzenia japońskiego. Najbardziej znana jest z roli w "Gilmore Girls" i gościnnej roli Leili Foster w "Felicity" (1998). 
Linki zewnętrzne.
 

</doc>
<doc id="85651" url="https://pl.wikipedia.org/wiki?curid=85651" title="Przewodniczący Chińskiej Republiki Ludowej">
Przewodniczący Chińskiej Republiki Ludowej

Przewodniczący Chińskiej Republiki Ludowej (chin. upr. 中华人民共和国主席, chin. trad. 中華人民共和國主席, pinyin "Zhōnghuá Rénmín Gònghéguó Zhǔxí") – oficjalna głowa państwa w Chińskiej Republice Ludowej. Konstytucja daje temu urzędowi jedynie funkcje ceremonialno-reprezentacyjne, a faktyczna władza nad państwem znajduje się w rękach sekretarza generalnego Komunistycznej Partii Chin i przewodniczącego Centralnej Komisji Wojskowej. Od czasów Jiang Zemina te trzy stanowiska znajdują się w jednych rękach, co w przyczyniło się do podniesienia rangi funkcji przewodniczącego ChRL i jednocześnie wykroczenia jego kompetencji poza konstytucyjne ramy. Zastępcą przewodniczącego jest wiceprzewodniczący ChRL.
Zgodnie z art. 80 i 81 konstytucji Chińskiej Republiki Ludowej Przewodniczący nie jest autonomicznie działającym organem, a jedynie wykonawcą decyzji parlamentu. Do jego kompetencji należą ogłaszanie ustaw, powoływanie i odwoływanie premiera, ministrów oraz pozostałych członków Rady Państwa, wręczanie orderów i odznaczeń, prawo łaski, ogłaszanie stanów nadzwyczajnych i mobilizacji, mianowanie i odwoływanie pełnomocnych przedstawicieli ChRL za granicą, przyjmowanie listów uwierzytelniających od przedstawicieli państw obcych, dokonywanie ratyfikacji i wypowiadanie umów międzynarodowych.
Przewodniczący ChRL wybierany jest przez Ogólnochińskie Zgromadzenie Przedstawicieli Ludowych na pięcioletnią kadencję. Ponownie wybrany może być tylko raz. Zgodnie z art. 79 chińskiej konstytucji na stanowisko to może wybrany być obywatel ChRL, który ukończył 45 lat oraz posiada bierne i czynne prawo wyborcze. Kandydatury na to stanowisko zgłasza prezydium OZPL, są one następnie poddawane konsultacjom w delegacjach deputowanych, w wyniku których wyłaniana jest ostateczna lista kandydatów przedstawiana na sesji parlamentu; głosowanie jest tajne. Kadencja poprzedniego przewodniczącego ChRL kończy się w chwili wyboru jego następcy. Przewodniczący jest konstytucyjnie odpowiedzialny politycznie przed parlamentem i może zostać przezeń odwołany.
Od roku 1949 funkcja głowy państwa Chińskiej Republiki Ludowej była przypisana następującym stanowiskom:

</doc>
<doc id="85654" url="https://pl.wikipedia.org/wiki?curid=85654" title="Elwro 105LN">
Elwro 105LN

ELWRO 105LN – jeden z pierwszych polskich elektronicznych kalkulatorów biurowych produkowany przez zakłady «Elwro» we Wrocławiu. Następca Elwro 105L.
Umożliwiał wykonywanie czterech podstawowych działań w oparciu o logikę arytmetyczną (najpierw liczba, potem jej znak, czyli aby wykonać działanie „4 odjąć 3”, należało wprowadzić 4 [+] 3 [−]). Nie miał pamięci. Liczba miejsc dziesiętnych była ustawiana specjalnym obrotowym przełącznikiem (0, 2, 3 i 4 miejsca dziesiętne ustawiane „na sztywno”). Zasilanie sieciowe wynosiło 220 V.
Wyświetlacz dwunastocyfrowy siedmiosegmentowy wykonano w technice VFD – świecił wyraźnym zielonkawoniebieskim światłem, dodatkowo przed refleksami świetlnymi zabezpieczony był otwieraną osłoną, której zamknięcie powodowało wyłączenie urządzenia. Włączania urządzenia dokonywało się suwakiem po prawej stronie, który uruchamiał wyłącznik i jednocześnie zwalniał sprężynę osłony wyświetlacza. Znak minus wyświetlany był w postaci dodatkowej czerwonej lampki po lewej stronie nad wyświetlaczem. W dolnej części wyświetlacza znajdowała się ręcznie przesuwana listwa umożliwiająca nastawienie separatorów tysięcznych. Obudowa w dolnej części posiadała wysuwany uchwyt do przenoszenia.
Klawisze były wykonane techniką wtrysku dwu tworzyw o różnych barwach jednocześnie, co zapewniało nieścieralność napisów.
Kalkulatory wykorzystywały układy scalone MK6010 firmy «Mostek» oraz CT5001 firmy «Cal-Tex Semiconductor».
Pierwowzór.
Elwro 105LN jest praktycznie identyczny z kalkulatorem "Exec 120-DN" japońskiej firmy «Busicom» – zarówno co do obudowy jak i budowy wewnętrznej.

</doc>
<doc id="85655" url="https://pl.wikipedia.org/wiki?curid=85655" title="Gra paragrafowa">
Gra paragrafowa

Gra paragrafowa – gra książkowa (gamebook), oparta na wyobraźni gracza, podobna do gry fabularnej, ale przeznaczona najczęściej dla jednej osoby. Inne nazwy gier paragrafowych to fantasolo (nazwa używana w Polsce w latach osiemdziesiątych do oznaczenia polskiego odpowiednika gier książkowych typu „fighting fantasy”) lub paragrafówki.
Gra polega na czytaniu opisów i dokonywaniu wyborów, z których każdy odsyła nas do innego paragrafu w książce (stąd nazwa). W trakcie gry można zbierać przedmioty (swój stan posiadania gracz przeważnie zapisuje na osobnej kartce) i ich używać, zmieniają się także takie wartości jak siła czy punkty życia.
Istnieją też pozycje pozbawione podobnych statystyk, które skupiają się na dążeniu do uzyskania jak najbardziej literackiej formy zbliżonej do opowiadania.
Gry paragrafowe są najczęściej utrzymane w konwencji fantasy lub science-fiction (np. postapokaliptyczny cykl "Wojownik autostrady" czy polski "Dreszcz"). Popularnością cieszyły się też gry paragrafowe historyczne (seria "Wehikuł czasu" I-III, V-VII, "Janek. Historia małego powstańca"), detektywistyczne ("Pajęcza sieć", "Wodny pająk") czy w konwencji horroru ("Zagadka rezerwatu", "Zaginiony", "Pokuta", seria "Tajemne Oblicze Świata").
Niekomercyjne gry książkowe w Polsce często tworzone są w formatach .doc lub PDF, a od roku 2011 również w EPUB i MOBI przystosowanych na czytniki książek elektronicznych. Pierwszą polską gra książkową wydaną w takim formacie jest edukacyjny projekt "Janek. Historia Małego powstańca" autorstwa Beniamina Muszyńskiego i dr. Macieja Słomczyńskiego. Spotyka się też gry paragrafowe w wersji multimedialnej robione są w pliku *.HTML, w którym przedmioty zapisywane są w ramkach, a wybór odsyła gracza linkiem do kolejnego paragrafu.
Odmiany.
Gry labiryntowe.
To klasyczny model rozgrywki, który pochodzi jeszcze z lat siedemdziesiątych, a wiąże się zarówno z miejscem akcji (najczęściej labiryntami), jak i sposobem poruszania się po świecie gry (gracz musi rysować na bieżąco mapę, która przypomina labirynt). Postać posiada kartę ekwipunku oraz szereg opisujących go współczynników. Walki, podobnie jak w grach fabularnych (RPG) prowadzone są za pomocą kości, najczęściej sześciościennych, a cel przygody to zdobycie określonego skarbu, bądź pokonanie głównego wroga.
Fabularne.
Tutaj na pierwszym miejscu postawiona jest sama historia, a zadaniem gracza jest opowiedzieć ją sobie w konkretny, zależny od jego wyborów, sposób. Zwykle, do pewnego stopnia, ograniczona jest też swoboda poruszania. Wprawdzie gracz może odwiedzać różne lokacje, lecz nie tworzą skomplikowanej sieci wymagającej sporządzania mapy, a dostęp do nich jest ściśle związany z danym wątkiem fabularnym. Spora rolę odgrywają też partie dialogowe, dzięki którym możemy ustalić interesujące dla nas informacje bądź zyskać sprzymierzeńców lub wrogów. Niektóre pozycje dodatkowo podzielone są jeszcze na spójnie fabularnie rozdziały i posiadają również wiele alternatywnych zakończeń.
Gry mieszane.
Swobodna eksploracja świata oparta jest na modelu labiryntowym, ale definiowana przez rozwój fabuły. Gracz przemieszcza się od lokacji do lokacji (które może swobodnie eksplorować) w miarę rozwoju fabuły. Gra mieszana to również hybryda gatunkowa np. połączenie gamebooka i gry planszowej, lub karcianej.
Historia.
Świat.
Początki.
Idea książki, której treść zależałaby pośrednio od samego czytelnika, to pomysł, który szczególnie nęcił postmodernistów. Wcielili go w życie członkowie założonej w 1960 roku, eksperymentalnej, francuskiej grupy literackiej OuLiPo. Jej głównym celem było przede wszystkim formowanie nowych metod pisania, ściśle opartych o wzory matematyczne. Liczne eksperymenty doprowadziły do zrodzenia koncepcji "tree literature", czyli literatury drzewa, której główne założenia są zbieżne z zasadą działania gier książkowych, gdzie poszczególne wybory czytelnika coraz bardziej rozwarstwiają fabułę tworząc nowe, alternatywne ścieżki fabularne. Ich graficzny zapis przypomina właśnie drzewo.
Przełom.
Pierwszym utworem literackim skomponowanym według wzoru, według którego tworzono później gry książkowe (podział na szereg mniejszych fragmentów, pomiędzy którymi poruszał się czytelnik) była "Gra w klasy", powieść eksperymentalna argentyńskiego pisarza Julia Cortázara wydana w 1963 roku. Składała się ona z 155 krótkich rozdziałów, które można była czytać tradycyjnie (po kolei) lub w podanej przez autora kolejności. Równie dobrze czytelnik mógł sam wybierać następne numery, dostosowując fabułę do własnych potrzeb. Nie była to wprawdzie gra książkowa w dzisiejszym rozumieniu tego terminu, lecz wizja interaktywnej prozy została w tym dziele mocno skrystalizowana.
Rozwój.
Autorem pierwszego w historii pełnoprawnego gamebooka był Edmund Wallace Hildick, brytyjski twórca książek dla dzieci. W 1967 roku stworzył opowieść o kocie ("Lucky Les"), którego przygody zależały od czytelnika. Podejmował on decyzje o dalszych losach zwierzaka, przechodząc na odpowiedni strony, przyporządkowane do danej ścieżki fabularnej. Począwszy od końca lat sześćdziesiątych gry książkowe zaczęły rozwijać się w stronę nowej formy rozrywki, odchodząc tym samym od swoich literackich korzeni. Proces ten przyśpieszył po roku 1976, kiedy to światło dzienne ujrzała gra "Tunnels and Trolls", oparta na tytułowym systemie RPG, wykorzystująca kości oraz statystyki. Od tej pory tematyka gier książkowych zaczęła skupiać się przede wszystkim na fantastyce, głównie fantasy, a sam gatunek stopniowo zyskiwał na popularności. Kolejne pozycje wychodziły w coraz większych nakładach, sięgających setek tysięcy, a nawet milionów egzemplarzy. Rekord należy do zapoczątkowanej w 1979 roku, serii dla dzieci i młodzieży "Choose Your Own Adventure". Drugim niezwykle popularnym cyklem okazał się "Samotny Wilk" autorstwa Joego Devera, licząca 28 tomów serię wydano w 9 milionach egzemplarzy. W Polsce ukazało się 9 tomów (nakładem wydawnictwa Copernicus Corporation).
Polska.
Pierwszą znaną pozycją wydaną w Polsce był "Kosmolot „Podróżnik”", autorstwa Steve’a Jacksona, opublikowany na łamach miesięcznika Fikcje, przez Śląski Klub Fantastyki w 1985 roku. Dwa lata później (1987), w magazynie Razem, ukazała się pierwsza polska gra książkowa, "Dreszcz", pióra Jacka Ciesielskiego. Ta prosta, rozgrywająca się w ponurych podziemiach przygoda została nazwana przez autora fantasolo, co było próbą spolszczenie angielskiego terminu Fighting Fantasy określającego gatunek gier książkowych skupionych wokół nieustannych walk z hordą przeciwników w światach spod szyldu magii i miecza. W 1988 napisał kolejne fantasolo pod tytułem "Goblin". Kolejne lata przyniosły publikację jeszcze kilkudziesięciu pozycji, głównie zagranicznych autorów, lecz zainteresowanie gamebookami, począwszy od połowy lat dziewięćdziesiątych, zaczęło wyraźnie spadać, o czym świadczyła coraz niższa liczba wypuszczanych na rynek gier książkowych.
Inicjatywy.
W roku 2002 (30 sierpnia) Łukasz Alien Sewastianik założył portal, który przez szereg lat sukcesywnie przyciągał ku sobie miłośników gatunku. Na jego łamach zaczęto publikować amatorskie gry polskich twórców, oraz zbierać dane bibliograficzne dotyczące wszystkich wydanych w Polsce gamebooków. Pod koniec 2007 roku powstało forum pod kierownictwem Michała "Recoila" Rosińskiego (od sierpnia 2008 roku również administratora strony Sewastianika), na którym ostatecznie wykrystalizowała się grupa aktywnych, amatorskich twórców i miłośników gier książkowych dążąca do przeobrażenia i rozpropagowania gatunku. Zwieńczeniem tego procesu było założenie (przez Mikołaja Kołyszko i Beniamina Muszyńskiego) pod koniec 2010 roku nieformalnego Wydawnictwa Wielokrotnego Wyboru oraz czasopisma internetowego „Masz Wybór”, poświęconego interaktywnym gałęziom kultury.
30 sierpnia traktowany jest przez aktywnych (promujących gatunek lub amatorsko piszących własne gry książkowe) fanów skupionych wokół witryny Sewastianika i Wydawnictwa Wielokrotnego Wyboru jako nieformalne Święto Polskich Gier Książkowych.

</doc>
<doc id="85657" url="https://pl.wikipedia.org/wiki?curid=85657" title="Amjad Hussain Farooqi">
Amjad Hussain Farooqi

Amjad Farooqi, znany także jako Amjad Hussain (1972, Pundżab - 26 września 2004), jeden z najbardziej poszukiwanych terrorystów pakistańskich.
Brał udział w walkach z Hindusami w Kaszmirze; był bliski ideologii Al Kaidy, nie jest jednak pewne, czy miał z organizacją faktyczne powiązania (podejrzewano, że był bliskim współpracownikiem jednego z liderów Al Kaidy, Khalida Shaikha Mohammeda, aresztowanego w Pakistanie w 2003). Prawdopodobnie był zamieszany w zabójstwo amerykańskiego dziennikarza Daniela Pearla (styczeń 2002), a także w próby zamachu na prezydenta Pakistanu Perveza Musharrafa 14 i 25 grudnia 2003. Brał udział w porwaniu samolotu indyjskiego do Kandaharu (Afganistan) w 1999.
Został zabity przez armię pakistańską.

</doc>
<doc id="85662" url="https://pl.wikipedia.org/wiki?curid=85662" title="Związek Sześciu Miast">
Związek Sześciu Miast

Związek Sześciu Miast (niem. "Oberlausitzer Sechsstädtebund", górnołuż. "Zwjazk šěsćiměstow", czes. "Šestiměstí") – związek sześciu miast, w którego skład wchodziły: Budziszyn, Zgorzelec, Kamienica (niem. "Kamenz"), Lubań, Lubiniec (niem. "Löbau") oraz Żytawa. Związek powstał w celu ochrony szlaków handlowych w 1346 a rozwiązany został w 1815 po kongresie wiedeńskim. Przyjęło się go nazywać górnołużyckim, jednakże w chwili powstania jedynie pięć miast było uznawanych za łużyckie, natomiast Żytawa była wciąż uznawana za przynależną do historycznego regionu Czech.
Historia.
Po przejęciu w 1346 roku od piastowskiego księstwa jaworskiego części Łużyc przez Czechy, miasta leżące wzdłuż Via Regia Lusatica (pol. "Królewskiej Drogi Łużyckiej") znalazły się pod wspólnym, w tym przypadku czeskim panowaniem, dzięki czemu stało się możliwe utworzenie sojuszu zwiększającego siłę ekonomiczną i polityczną miast, a tym samym zabezpieczenie interesów kupieckich oraz wspólną ochronę szlaków handlowych przed rycerzami-rabusiami. 21 sierpnia 1346 utworzono związek, w którego skład weszło sześć miast królewskich: Budziszyn (niem. "Bautzen", łuż. "Budyšin"), Görlitz (pol. "Zgorzelec", głuż. "Zhorjelc"), Kamenz (pol. "Kamienica", łuż. "Kamjenc"), Lubań (niem. "Lauban"), Löbau (pol. "Lubiniec", łuż. "Lubij") oraz Żytawa (niem. "Zittau", łuż. i czes. "Žitava").
Czas największego rozkwitu ośrodków przypada na pierwsze 200 lat istnienia federacji. Umowa o wzajemnej pomocy prawnej i zbrojnej umocniła pozycję mieszczaństwa – związek stał się największą siłą polityczną w Górnych Łużycach, przewyższającą nawet pozycję szlachty. Rada miejska Budziszyna prowadziła całą korespondencję handlową w imieniu wszystkich miast, a doroczne konwenty delegatów odbywały się najczęściej w Löbau.
W 1469 Związek Sześciu Miast uznał władzę króla Węgier Macieja Korwina, tym samym dołączając do Węgier, by po śmierci króla w 1490 powrócić do Korony Czeskiej, wówczas we władaniu królewicza polskiego Władysława II Jagiellończyka.
W 1547 król Czech i Węgier Ferdynand I nałożył na miasta Związku olbrzymią karę za rzekomą zdradę podczas religijnej wojny szmalkaldzkiej w bitwie pod Mühlbergiem, 24 kwietnia 1547. Pomimo żądań króla, na dzień przed bitwą miasta rozpuściły swe wojska, bowiem upłynął dwumiesięczny termin, na jaki Związek udzielił mu swych sił. Sojusz został rozbrojony, ukarany kontrybucją w astronomicznej – jak na ówczesne czasy – wysokości 100 tys. guldenów, a ponadto podatkiem od piwa, przepadkiem dóbr ziemskich na rzecz korony oraz utratą przywilejów. Pomimo podźwignięcia się gospodarczego miast federacji już w ciągu następnej dekady, potęga polityczna związku nie została nigdy odbudowana.
Sojusz został rozwiązany po kongresie wiedeńskim w 1815, gdy miasta znalazły się w granicach różnych państw – Saksonii i Prus. Cztery miasta, położone wówczas w Saksonii (Budziszyn, Kamenz, Löbau, Żytawa), w 1819 reaktywowały związek w okrojonym składzie jako Związek Czterech Miast, który jednakże się rozpadł w 1868.
Herby wszystkich sześciu miast znalazły się na wybudowanym w 1903 roku Nowym Ratuszu w Zgorzelcu.
W 21 lipca 1991 w trakcie obchodów 770-lecia lokacji miasta Löbau związek reaktywowano, a w jego skład wszedł także Zgorzelec. Celem tego związku jest promocja turystyczna regionu.

</doc>
<doc id="85663" url="https://pl.wikipedia.org/wiki?curid=85663" title="Anna Jagiellonka">
Anna Jagiellonka

Anna Jagiellonka (; ur. 18 października 1523 w Krakowie, zm. 9 września 1596 w Warszawie) – córka Zygmunta I Starego i Bony Sforzy, od 1575 królowa Polski, w 1576 poślubiła Stefana Batorego, który został "iure uxoris" królem Polski i sprawował faktyczną władzę; ostatnia polska monarchini z dynastii Jagiellonów, bezdzietna, po śmierci męża (1586) doprowadziła do wyboru na króla Polski Zygmunta III Wazy, swojego siostrzeńca.
Życiorys.
Niezamężna królewna.
Do 1548 mieszkała na Wawelu. Wówczas po małżeństwie brata, króla Polski i wielkiego księcia Litwy, Zygmunta II Augusta, z Barbarą Radziwiłłówną popadła z nim w konflikt i przeniosła się na Mazowsze, a od 1558 do Wilna. W 1564 zamieszkała w Płocku. W maju 1565 Zygmunt II August odrzucił konkury do jej ręki księcia Danii Magnusa, gdy ten zażądał w posagu oddania kilku zamków w arcybiskupstwie ryskim. Na dworze Anny na Mazowszu przebywał na wychowaniu prawowity dziedzic korony szwedzkiej, Gustaw Eriksson Waza, przysłany przez siostrę królewny, Katarzynę. W ostatnich latach przed śmiercią brata-króla popsuły się stosunki królewny z jego najbliższym otoczeniem, w którym prym wiedli bracia Mniszchowie i biskup Piotr Myszkowski czy (w mniejszym stopniu) Jan Zamoyski. Oskarżała ona ich o postępującą degrengoladę psychiczną i moralną brata i do końca życia pozostała im niechętna. Do końca życia Zygmunta II Augusta nie wyszła za mąż, co po bezpotomnej jego śmierci w 1572 uczyniło z niej czołową osobistość w państwie, dziedziczkę rodu określaną mianem infantki (hiszpańskie określenie córki królewskiej).
Niedoszła żona Henryka III Walezego.
W czasie pierwszej elekcji sprzyjała na początku kandydaturze arcyksięcia Ernesta Habsburga. Miało to znaczenie dla wyniku elekcji z powodu jej znaczącej popularności wśród szlachty mazowieckiej. Jednak 21 maja 1574 Jan Zamoyski zobowiązał kandydata francuskiego, Henryka Walezego (w którego imieniu występował tytularny biskup Valence, Jean de Monluc), do jej poślubienia. Owo zobowiązanie nie było wszakże, prawdopodobnie całkiem świadomie, częścią "pacta conventa" i zostało zapisane w innym, niemającym tak dużej mocy prawnej, dokumencie. Ostatecznie Henryk Walezy został królem Polski, jednak swych zobowiązań matrymonialnych nigdy nie dopełnił. Stosunki z królem i z Zamoyskim popsuły się szczególnie w wyniku zagarnięcia przez Zamoyskiego starostwa knyszyńskiego, pozostającego w dyspozycji Anny. Stało się to z mocy decyzji królewskiej w czasie, gdy była ona nieobecna w mieście. Anna daremnie próbowała wymóc na Henryku Walezym cofnięcie tej decyzji. Jak żaliła się w jednym z listów do siostry Zofii, sam król twierdził w rozmowie z nią, że takowej nie powziął, chociaż Anna nie wątpiła, iż pod tym zapisem widniał jego własnoręczny podpis. Zwracała się do Zofii również z prośbą, by owo wydarzenie poznali również inni władcy europejscy i przysłali swoich wysłanników na sejm. Nie zapadły jednak na nim żadne wiążące decyzje w kwestii Knyszyna, a Anna wypominała przyszłemu kanclerzowi (bez powodzenia) złe gospodarzenie w dobrach knyszyńskich jeszcze w czerwcu 1579. Już po rocznym panowaniu Henryk Walezy wrócił do Francji, gdzie objął tron po zmarłym bracie Karolu IX Walezjuszu. Nigdy formalnie nie zrzekł się tronu polskiego i do końca życia tytułował się królem Polski.
Małżeństwo ze Stefanem Batorym.
Nieoczekiwany obrót rzeczy uczynił ją jedną z faworytek drugiej elekcji. Była kandydatką do korony polskiej w czasie elekcji 1575 roku. 12 grudnia 1575 prymas Jakub Uchański ogłosił królem Polski cesarza Maksymiliana II Habsburga. W swoich "pactach conventach" cesarz zobowiązał się ożenić swojego syna Ernesta z Anną. Jan Zamoyski pogodził nastawiony antyhabsbursko i zrażony do kandydatur zagranicznych obóz szlachecki, promując do polskiej korony Annę, nad którą mieliby czuwać (czyli "de facto" posiadać władzę królewską) „Piastowie”, wojewodowie: sandomierski Jan Kostka i krakowski Andrzej Tęczyński. Jednak w wyniku kontrakcji Zborowskich miejsce tych ostatnich zajął książę siedmiogrodzki Stefan Batory. Ostatecznie, 15 grudnia 1575 Anna okrzyknięta została na Rynku Starego Miasta w Warszawie królem Polski. Jako posłowie z ramienia szlachty przybyli do niej pytać o jej zgodę reprezentujący stronnictwo prohabsburskie Jan Kostka oraz Jan Zamoyski, teraz stronnicy Stefana Batorego. Wówczas miała podobno Anna wypowiedzieć frazę, „że woli być królową niż królewiczową”. Dzień później zaś szlachta uznała ją definitywnie za króla „Piasta”, "przydając jej za małżonka" księcia siedmiogrodzkiego. Mikołaj Sienicki, podkomorzy chełmski, marszałek koła rycerskiego, ogłosił decyzję szlacheckich elektorów, „królewnę za królową, a Stefana Batorego za króla polskiego i książę Księstwa Litewskiego nominował”.
1 maja 1576 poślubiła na Wawelu Stefana Batorego, a następnie została wraz z nim koronowana przez biskupa kujawskiego Stanisława Karnkowskiego w katedrze wawelskiej. Tego też dnia podpisała akt, w którym zobowiązała się zrzec dóbr odziedziczonych po matce i bracie, czego dopełniła dopiero na sejmie walnym w 1581. Uzyskała wówczas dożywotnie zaopatrzenie na dobrach litewskich i mazowieckich. Formalnie jako król Polski zajmowała pozycję równorzędną ze Stefanem Batorym, próbowała jednak uzyskać nad nim przewagę, m.in. zobowiązała posłów cudzoziemskich, aby najpierw jej składali swoje listy uwierzytelniające i przedstawiali legacje. Królowa początkowo pełniła również funkcję swoistego pośrednika między Stefanem Batorym a uczonymi z Akademii Krakowskiej, którzy próbowali utwierdzić króla, że zawsze stali po stronie Anny w okresie bezkrólewia. W 1584 odwiedziła ona siedzibę krakowskiej uczelni i wówczas doszło do przekazania przez nią bliżej nieokreślonych klejnotów na rzecz Akademii.
Odsunięta przez męża od biegu spraw państwa, skłaniała się ku jego (Batorego) przeciwnikom w osobach prymasa Polski i Litwy, Jakuba Uchańskiego, i referendarza wielkiego koronnego, Stanisława Sędziwoja Czarnkowskiego. Była też wrogo nastawiona do jego stronników, m.in. hetmana wielkiego koronnego Jana Zamoyskiego. Pomimo tej niechęci 12 stycznia 1578 na dworze Anny w podwarszawskim Ujazdowie doszło z okazji uroczystości weselnych Jana Zamoyskiego i Krystyny z Radziwiłłów do wystawienia, również w obecności króla, pierwszej tragedii napisanej w języku polskim – Jana Kochanowskiego "Odprawy posłów greckich". Szczerze także współczuła hetmanowi po śmierci Krystyny.
Również stosunki wewnątrzmałżeńskie pomiędzy Anną i Stefanem układały się źle. W chwili ślubu Anna była już niemłoda (miała wówczas 53 lata), do tego uznawano ją za osobę nie umiejącą wzbudzić zainteresowania, zarówno wskutek jej negatywnych cech charakteru (w opinii współczesnych była nudną i pełną dewocji starą panną), jak i wyglądu (uchodziła za brzydką). Zachowały się przekazy, że gdy przebywali w tym samym miejscu, królowa potrafiła spędzać u drzwi do komnaty męża całą noc w oczekiwaniu na jego nadejście. Kwestia była szeroko znana, ponieważ królowa, w przeciwieństwie do Stefana Batorego, nie kryła się z niemożnością porozumienia z mężem. Pojawiły się nieprawdziwe plotki o możliwym rozwodzie, do którego miał dążyć król namawiany podobno do tego przez Jana Zamoyskiego.
Od 1575 za pośrednictwem przebywającego w Rzymie kardynała Stanisława Hozjusza uzyskała dodatkowo częściową spłatę sum neapolitańskich, pożyczonych swego czasu przez Bonę Filipowi II.
Ostatnie lata.
Owdowiała w 1586 roku, teoretycznie mogła nie zgodzić się na bezkrólewie i sama objąć rządy ze względu na fakt ogłoszenia jej „królem” w czasie elekcji w 1575 roku. Jednak z tej możliwości nie skorzystała i zrzekła się własnych praw do korony, popierając kandydaturę swojego siostrzeńca, królewicza szwedzkiego Zygmunta. W okresie bezkrólewia była najważniejszą osobą, na poparcie której mógł liczyć "interrex" Stanisław Karnkowski. Anna chorowała jednak w tym okresie i pomagała prymasowi jedynie sporadycznie, m.in. 3 marca 1587, kiedy załagodziła tumult wywołany przez Stanisława Żółkiewskiego i Zborowskich. Po konsultacjach z Anną prymas na krótko przystąpił do grupy zwolenników kandydatury habsburskiej (koło prokonwokacyjne), po czym stwierdziwszy, że nie sprzeciwi się woli szlachty, przystąpił do konkurencyjnego, tzw. koła czarnego, zrzeszającego osoby przeciwne Habsburgom i Zborowskim. Przekonał je do wyboru królewicza szwedzkiego Zygmunta na króla Polski. Zaraz po nominowaniu Zygmunta na ten urząd – 19 sierpnia 1587 – prymas niezwłocznie zawiadomił Annę o sukcesie. Anna stanowczo sprzeciwiała się kandydaturze habsburskiej (nastąpiła wówczas bowiem podwójna elekcja – obok królewicza szwedzkiego wybrano także arcyksięcia Maksymiliana z dynastii Habsburgów), co szczególnie uwidoczniło się już po zwycięstwie zwolenników Zygmunta pod Byczyną, kiedy wspierała nawet hetmana Jana Zamoyskiego w kwestii ukarania jeńców polskich rekrutujących się spośród zwolenników arcyksięcia.
Na tronie Polski, przy jej wydatnej pomocy, zasiadł jej ukochany siostrzeniec. Anna zakładała przy tym, że Szwedzi nie pozwolą na przyjazd młodego władcy do Rzeczypospolitej, a w takim przypadku pełnia władzy spoczęłaby w jej rękach jako regentki. W celu sparaliżowania akcji Habsburgów obiecywała małżeństwo arcyksięcia Maksymiliana z Anną Wazówną. Sprzeciwiała się także małżeństwu króla z protestancką księżniczką holsztyńską Krystyną, będąc jednomyślną w tym względzie z katolickimi senatorami Rzeczypospolitej. O ile tutaj Zygmunt III postąpił zgodnie z jej wolą, to w innych kwestiach okazał się jednak odporny na wpływy ciotki, która dodatkowo w 1592 popadła w ostry konflikt o tytuł królowej Polski z Anną Habsburżanką.
Ostatnie lata życia spędziła w Warszawie, gdzie też zmarła 9 września 1596 na rękach Zygmunta III. Na jej pogrzebie mowę wygłosił Piotr Skarga, uznając że dała "piękny koniec i zamknięcie domowi Jagiellońskiemu". Została pochowana w kaplicy Zygmuntowskiej, której budowę dokończyła w 1584, u boku ojca i brata.
Była osobą niezwykle energiczną, dążącą za wszelką cenę do realizacji swoich zamierzeń. Przy tym bardzo pobożną, co podkreślił Skarga: "sama kapłanom warszawskim za biskupa i wizytatora stała". Wspierała kontrreformację, walnie przyczyniając się do zaniku wpływów protestantyzmu na Mazowszu. W 1579 Skarga dedykował jej swoje Żywoty świętych.
W kulturze.
Anna Jagiellonka jest postacią w polskim serialu "Królowa Bona" (1980–1981). Przedstawia on Koronę Królestwa Polskiego w okresie panowania króla Zygmunta I Starego. W postać Anny Jagiellonki wcieliła się Maria Czyż.
Postać Anny Jagiellonki pojawiła się również w tureckim hicie eksportowym "Wspaniałe stulecie", gdzie w rolę wcieliła się turecka aktorka Özge Ulusoy.

</doc>
<doc id="85664" url="https://pl.wikipedia.org/wiki?curid=85664" title="Mechanizm Kelvina-Helmholtza">
Mechanizm Kelvina-Helmholtza

Mechanizm Kelvina-Helmholtza, kontrakcja Kelvina-Helmholtza – zjawisko astronomiczne, występujące, gdy gwiazda lub planeta stygnie. W rezultacie ochłodzenia ciało niebieskie ulega kompresji. Zmniejszenie objętości powoduje zmniejszenie energii grawitacyjnej obiektu. Ubytek energii grawitacyjnej zmienia się w energię cieplną. W efekcie kompresja podgrzewa wnętrze ciała. Planeta, na której zachodzi takie zjawisko, emituje więcej energii niż otrzymuje od gwiazdy ogrzewającej. Mechanizm widoczny jest m.in. na Jowiszu.
Nazwa pochodzi od Kelvina i Helmholtza, którzy pod koniec wieku XIX w ten sposób próbowali wytłumaczyć, skąd Słońce czerpie energię. Z obliczeń wynika, że ilość energii, jaką mogło w ten sposób uzyskać, wystarczyłaby na około 18 mln lat świecenia (przy mocy promieniowania wynoszącej 3,846 W, por. stała słoneczna), co nie wystarczało dla powstania życia na Ziemi, które szacowano na co najmniej kilkaset milionów lat (por. aktualizm). Ostatecznie pochodzenie energii na Słońcu wytłumaczono w latach 30. reakcjami termojądrowymi.
Zakładając jednakową gęstość materii w kulistym ciele niebieskim, uwzględniając twierdzenie o wiriale, energia możliwa do uwolnienia w wyniku kurczenia się ciała niebieskiego do danego promienia określa wzór:
gdzie:

</doc>
<doc id="85668" url="https://pl.wikipedia.org/wiki?curid=85668" title="Ronaldo">
Ronaldo

Ronaldo, właśc. Ronaldo Luís Nazário de Lima (wym. []; ur. 18 września 1976 w Rio de Janeiro) – brazylijski piłkarz, który grał na pozycji napastnika. Oprócz brazylijskiego posiada także hiszpański paszport. Najmłodszy w historii laureat nagrody Piłkarz Roku FIFA dla najlepszego piłkarza świata i Złotej Piłki dla najlepszego piłkarza grającego w Europie.
Jeden z najlepszych piłkarzy w dziejach mistrzostw świata, drugi najlepszy strzelec w historii tej imprezy (15 goli). Dwukrotny mistrz świata na MŚ 1994 oraz MŚ 2002, wicemistrz na MŚ 1998, na tym drugim turnieju król strzelców.
14 lutego 2011 roku ogłosił zakończenie kariery piłkarskiej. Cztery miesiące później po raz ostatni wystąpił w barwach reprezentacji. Na początku lipca 2012 roku Ronaldo został dyrektorem sportowym w Corinthians São Paulo.
Kariera klubowa.
Cruzeiro.
Pierwszym profesjonalnym klubem Ronaldo, do którego trafił w marcu 1993, w wieku 16 lat, było Cruzeiro EC z miasta Belo Horizonte. Został zaoferowany kierownictwu drużyny przez byłego reprezentanta Brazylii – Jairzinho, który także proponował zawodnika innej wielkiej drużynie – São Paulo FC, ale ich ówczesny trener, Tele Santana, nie skorzystał z okazji do zatrudnienia juniora. Cruzeiro zapłaciło za część praw do Ronaldo 50 tysięcy dolarów. Swój pierwszy oficjalny mecz w seniorskiej drużynie rozegrał 25 maja 1993, kiedy to trener Cruzeiro – Pinheiro – oszczędzając graczy przed półfinałem Pucharu Brazylii, pozwolił mu zagrać w wyjazdowym spotkaniu przeciwko Caldense Poços de Caldas (wygranym 1-0) w ramach mistrzostw stanu Minas Gerais.
Do września tego samego roku, Ronaldo występował jedynie w drużynie juniorów lub meczach towarzyskich. Dobre występy w tych grach oraz odejście z drużyny jednego z napastników otworzyły mu drogę do pierwszego składu. 7 września 1993 roku zadebiutował w mistrzostwach Brazylii przeciwko Corinthians Paulista (0-2 w Belo Horizonte) i stał się podstawowym graczem Cruzeiro. Tego samego miesiąca stanął przed szansą wywalczenia swego pierwszego seniorskiego tytułu – w finale Recopa 1993 przeciwko São Paulo FC. Po dwóch meczach, zakończonych bezbramkowymi remisami, doszło do serii rzutów karnych. Ronaldo nie wykorzystał swojego, a Cruzeiro przegrało tytuł.
Do końca rozgrywek Campeonato Brasileiro rozegrał jeszcze 13 meczów i strzelił w nich 12 bramek, co dało mu trzecie miejsce na liście najlepszych strzelców turnieju. Rozgłos przyniósł mu występ na własnym boisku przeciwko EC Bahia (7 listopada 1993), który Cruzeiro wygrało 6-0, a 17-letni Ronaldo strzelił wówczas 5 goli. Stał się wtedy 6. graczem w historii Campeonato Brasileiro, który dokonał tej sztuki (rekord ten został pobity w 1997 roku przez Edmundo – 6 bramek).
Kilka dni po tym popisie otrzymał pierwsze powołanie do kadry narodowej na mecz z Niemcami, w którym jednak, podobnie jak miesiąc później z Meksykiem, nie zagrał. Wpływ na powołanie Ronaldo do reprezentacji miały też występy w Supercopa 1993, gdzie w 4 meczach zdobył 8 goli. Zyskał wtedy przydomek „Matador Azul” (Niebieski Zabójca, od koloru strojów Cruzeiro), a słowo „matador”, określające niezwykle skutecznego napastnika, wpisało się na stałe do futbolowego słownika brazylijskich komentatorów.
W roku 1994, w mistrzostwach stanu Minas Gerais (Campeonato Mineiro), kontynuował swoją znakomitą skuteczność. W 18 meczach w ramach tych rozgrywek zdobył 22 bramki, zostając królem strzelców, a prowadzone przez niego Cruzeiro zdobyło tytuł mistrza. Zaliczył także długo oczekiwany debiut w kadrze narodowej, a stało się to 23 marca w meczu przeciwko Argentynie, wygranym przez Brazylię 2-0. Ronaldo musiał wtedy występować jako „Ronaldinho”, gdyż w zespole był już inny Ronaldo. W kolejnym meczu, 4 maja przeciwko Islandii, strzelił swego pierwszego gola, a Brazylia zwyciężyła 3-0. W międzyczasie brał z Cruzeiro (które w kwietniu wykupiło za milion dolarów resztę praw do zawodnika) udział w Copa Libertadores 1994, w którym rozegrał 8 meczów i strzelił 2 gole. Cruzeiro odpadło w 1/8 finału z chilijskim Unión Española, ale Ronaldo dał się zapamiętać golem strzelonym Boca Juniors, kiedy przeszedł z piłką niemal pół boiska mijając argentyńską obronę.
Dobra gra w klubie zaowocowała powołaniem na Mistrzostwa Świata 1994, podczas których nie zagrał jednak żadnego meczu. Po powrocie z mundialu Ronaldo wystąpił w jeszcze jednym meczu dla Cruzeiro (towarzysko przeciwko Botafogo, 7 sierpnia), w którym strzelił swoją ostatnią bramkę dla klubu. Przed meczem ogłoszono, że PSV Eindhoven zapłacił za niego 6 milionów dolarów i Ronaldo wyjeżdża do Europy. Był to wówczas najdroższy transfer z brazylijskiego klubu za granicę.
Ronaldo w barwach Cruzeiro rozegrał (pomiędzy 25 maja 1993 a 15 maja 1994) 46 oficjalnych meczów i strzelił w nich 44 gole. Ponadto wziął udział w 12 meczach towarzyskich (12 bramek).
PSV.
Po mundialu w USA Ronaldo został kupiony do PSV Eindhoven za 6 milionów dolarów. W pierwszym sezonie gry dla holenderskiego klubu Brazylijczyk rozegrał w Eredivisie 33 mecze i strzelił 30 goli, co pozwoliło mu zostać królem strzelców i pierwszym od siedmiu lat piłkarzem, który zdobył przynajmniej 30 bramek. Poprzednim, który tego dokonał, był Marco van Basten w sezonie 1986/1987 (31 bramek). Również w tym sezonie Ronaldo zadebiutował w europejskich pucharach. W spotkaniu przeciwko Bayerowi 04 Leverkusen brazylijski napastnik strzelił trzy gole, które jednak nie dały awansu jego drużynie do dalszej rundy rozgrywek. W całym sezonie Ronaldo rozegrał 36 spotkań i strzelił 35 bramek. Na początku sezonu 1995/1996 "Il Fenomeno" doznał pierwszej kontuzji w karierze – pęknięcia kości goleniowej pod kolanem. Leczenie trwało dość krótko, przez co był gotowy do gry już w rundzie wiosennej, w której rozegrał 13 meczów ligowych i strzelił 12 bramek. W całym sezonie rozegrał 21 spotkań i trafił do siatki rywali 19 razy. Po tym sezonie Ronaldo przeszedł do FC Barcelona za 19 milionów dolarów. Ronaldo w barwach PSV rozegrał 57 spotkań i strzelił 54 bramki, wygrał też z tym zespołem Puchar Holandii.
FC Barcelona.
W hiszpańskim klubie Brazylijczyk grał tylko rok, ale możliwe, że był to najlepszy sezon w jego karierze. Ronaldo w Primera División rozegrał 37 spotkań i strzelił 34 bramki, a pod koniec 1996 roku został wybrany najlepszym piłkarzem świata według plebiscytów FIFA i World Soccer. Zajął też drugie miejsce w najważniejszym plebiscycie o Złotą Piłkę, którą zdobył Niemiec Matthias Sammer, o 1 punkt wyprzedzając Brazylijczyka. W całym sezonie 1996/1997 Ronaldo strzelił 47 bramek w 49 meczach, wygrał Superpuchar Hiszpanii, Puchar Króla i Puchar Zdobywców Pucharów. Po sezonie został kupiony przez Inter Mediolan, a włoski klub najpierw zapłacił 27 milionów dolarów za zerwanie kontraktu Brazylijczyka z Barceloną, a następnie 53 miliony dolarów za sam transfer.
Inter Mediolan.
Sezon 1997/1998 dla Ronaldo był bardzo dobry. Brazylijczyk został wicemistrzem Serie A, wygrał Puchar UEFA, został wicekrólem strzelców serie A z 25 bramkami na koncie, a w całym sezonie rozegrał 47 spotkań i strzelił 34 bramki. Pod koniec 1997 roku wygrał ponownie plebiscyty na piłkarza roku FIFA, World Soccer i wreszcie Złotą Piłkę. Sezon 1998/1999 był w połowie zmarnowany przez kontuzje, a Brazylijczyk rozegrał w nim 29 spotkań i strzelił 15 bramek. Pod koniec 1998 roku Ronaldo stawał na podium wszystkich plebiscytów, zajmując 2. miejsce w konkursie na piłkarza roku FIFA, 3. według World Soccer i również 3 według France Football, mimo przegranych plebiscytów to powszechnie jednak Brazylijczyk uchodził w dalszym ciągu za najlepszego piłkarza świata a rozegrane przez niego lata 1996 – 1998 uznaje się za jedną z największych dominacji w historii futbolu jednego piłkarza. W sezonach 1999/2000 i 2000/2001 Ronaldo dwukrotnie zerwał więzadła krzyżowe w prawym kolanie, skutkiem czego właściwie w ogóle nie wybiegał na murawę. Zdołał się wykurować dopiero pod koniec sezonu 2001/2002 roku, w którym rozegrał kilkanaście spotkań i strzelił kilka bramek, dzięki czemu dostał powołanie na Mistrzostwa Świata, które odbywały się w Korei i Japonii. W mediolańskim klubie zawodnik rozegrał 99 spotkań i strzelił 59 bramek. Po Mistrzostwach Świata kupił go Real Madryt za 45 milionów euro.
Real Madryt.
Debiut w barwach „Królewskich” zaliczył 6 października, z powodu ciągłych kontuzji, wchodząc na ostatnie 30 minut w ramach 4. kolejki La Liga, przeciwko Deportivo Alavés Vitoria. Minutę później strzeli gola z woleja, po podaniu Roberto Carlosa i nie minęło 20 minut, a do siatki trafił ponownie, po podaniu McManamana, a Real zwyciężył 5:2. Następne spotkania w wykonaniu Brazylijczyka nie były tak owocne. Ronaldo nie potrafił strzelić gola przez ponad miesiąc i po raz pierwszy zaczęto mówić o jego nadwadze. Jednak w grudniu Brazylijczyk już wchodził na odpowiednie obroty, a w finale o Puchar Interkontynentalny przeciw Club Olimpia strzelił gola na 1:0, a mecz zakończył się wynikiem 2:0. Brazylijczyk dostał samochód marki Toyota dla najlepszego piłkarza finałowego spotkania. W grudniu otrzymał też wiele prestiżowych nagród dla najlepszego piłkarza świata, po raz trzeci wygrał plebiscyt World Soccer, co nie udało się nikomu w ponad 30-letniej historii tego plebiscytu i został piłkarzem roku FIFA, co też jest rekordem, który rok później wyrównał Zinedine Zidane. Ronaldo drugi raz zwycięża plebiscyt Złota Piłka i po raz pierwszy otrzymuje Złotego buta dla króla strzelców Mistrzostw Świata, wygrywa też jako trzeci piłkarz w historii i pierwszy po ponad 30 latach plebiscyt na najlepszego sportowca świata według BBC Sports Personality of the Year Overseas Personality. Wcześniej dokonali tego Eusébio w 1966 i Pelé w 1970 roku. Następne miesiące dla Brazylijczyka w Realu są również udane i dość regularnie trafia do bramki rywala i jest jednym z najlepszych piłkarzy madryckiego klubu, z 18 bramkami w 19 ostatnich spotkaniach, z 2 hat-trickami, w tym kapitalny mecz 23 kwietnia na Old Trafford, gdzie strzelił 3 gole i pozbawił szans Manchester United na awans do półfinału Ligi Mistrzów. W półfinale Real musi uznać wyższość Juventusu, ale zostaje mistrzem La Liga, a w decydującym meczu 38. kolejki o mistrzostwo Hiszpanii z Athletic Bilbao wygrywa 3:1, a Ronaldo strzelając 2 gole zostaje graczem meczu. Brazylijczyk kończy sezon z 30 bramkami w 44 meczach i tytułem wicekróla strzelców La Liga. Na początku sezonu 2003/2004 Real Madryt wygrywa Superpuchar Hiszpanii, a Ronaldo jest jednym z lepszych piłkarzy w dwumeczu strzelając 1 gola. Pod koniec roku zostaje piłkarzem numer 3 na świecie według Piłkarz roku FIFA. Sezon 2003/2004 był dla Królewskich i Ronaldo wręcz idealny do końca lutego, Królewscy mając po 26 kolejkach La Liga przewagę 8 i 9 punktów kolejno nad Valencią i Deportivo La Coruña, byli też już w finale
Pucharu Króla i walczyli o ćwierćfinał Ligi Mistrzów z Bayernem Monachium. Jednak wszystko zacięło się już w 27 kolejce kiedy padł remis 1:1 z Racingiem Santander, a Ronaldo doznał kontuzji która wykluczyła go na 3 tygodnie, W tym czasie Real Madryt rozegrał 4 spotkania, rewanż z Bayernem Monachium w 1/8 Królewscy wygrali 1:0 i awansowali do 1/4 LM po bramce Zidane’a, następnie zremisowali mecz ligowy z Realem Zaragoza 1:1, a kilka dni później po dogrywce przegrali finał
Pucharu Króla również z Zaragozą 2:3, a kolejny mecz ligowy przegrywają z Athletic Bilbao 4:2 i z blisko 10 punktowej przewagi nad Valencią i Deportivo już prawie nic nie zostało. Na następny mecz wrócił już Ronaldo i Real wygrał z AS Monaco 4:2 w 1/4 LM, a Brazylijczyk strzelił 1 gola i sprokurował karnego którego wykorzystał Luís Figo. Następnie przyszła wygrana w ramach 31 kolejki La Liga nad Sevillą aż 5:1 i 2 bramki strzelił Ronaldo. Później stał się kataklizm, Real przegrał rewanżowe spotkanie z AS Monaco 3:1 i nie awansował do półfinału Ligi Mistrzów oraz nie wygrał żadnego z ostatnich 7 spotkań La Liga. Drużyna z Madrytu zajęła 4. miejsce w tych rozgrywkach a wygrała je Valencia CF mając 7 punktów przewagi nad Realem. Ronaldo został Królem strzelców La Liga mając 24 gole w 32 meczach, a w całym sezonie strzelił 31 bramek grając 48 spotkań, Z całą pewnością największą winę ponosi defensywa „królewskich”, która w samej lidze straciła aż 54 bramki, a Valencia CF dokładnie 2 razy mniej. Sezon 2004/2005 był dla Realu równie słaby i tym razem już bez żadnego tytułu. Ronaldo do końca lutego 2005 strzelił ledwie 14 bramek w 31 meczach, a rozkręcił się dopiero w marcu i omal nie doprowadził Królewskich do tytułu mistrza Hiszpanii, ale do klubu FC Barcelona zabrakło jednak 4 punktów. Łącznie Brazylijczyk strzelił w tym sezonie 24 gole w 45 meczach. Sezon 2005/2006 był równie słaby, a Ronaldo poza dobrym początkiem sezonu nie miał udanego z powodu ciągłych odnawiających się kontuzji. Real Madryt nie zdobył żadnego tytułu, a Ronaldo strzelił łącznie 15 bramek w 27 spotkaniach. Przed sezonem 2006/2007 Milan był gotów wyłożyć za Ronaldo 18 milionów euro, ale transakcja nie doszła do skutku, Brazylijczyk jednak z powodu konfliktu z nowym trenerem Fabio Capello był tylko rezerwowym. Zdołał jednak strzelić ważnego gola w meczu z Athletic Bilbao przed zimowym okienkiem transferowym, w którym to właśnie przeszedł do Milanu za 7,5 miliona euro i w niewielkim stopniu pomógł Realowi zdobyć tytuł mistrza Hiszpanii, który mimo iż na koniec sezonu miał tyle samo punktów co FC Barcelona – po 76 to w dwumeczu pomiędzy dwoma drużynami Real odniósł zwycięstwo i remis. Ronaldo dla Realu przez pół sezonu rozegrał 13 spotkań i strzelił 4 gole, został też mistrzem Hiszpanii. Przez 4 i pół sezonu grając w Realu strzelił 104 gole w 177 meczach, zdobył Puchar Interkontynentalny, Superpuchar Hiszpanii i dwukrotnie mistrzostwo La Liga.
AC Milan.
Do Milanu oficjalnie trafił 30 stycznia 2007 roku. Zadebiutował 11 lutego w meczu przeciwko Livorno, który A.C. Milan wygrał 2:1. W następnym meczu ze Sieną strzelił swoje pierwsze gole dla Milanu. W tym meczu zaliczył również jedną asystę, a Mediolański klub wygrał to spotkanie 4:3. Do końca sezonu wystąpił jeszcze w 13 meczach i strzelił w nich 7 goli. Wygrał również Superpuchar Europy i Klubowe Mistrzostwa Świata w następnym sezonie. W sezonie 2007/2008 w spotkaniu z Livorno doznał kontuzji, po której rozwiązał kontrakt z klubem. W Milanie rozegrał 20 meczów w których strzelił 9 goli. Występował tylko w meczach ligowych.
Corinthians São Paulo.
Ronaldo podczas rekonwalescencji trenował z CR Flamengo. Jednak 9 grudnia 2008 roku napastnik podpisał roczny kontrakt z ligowym rywalem Flamengo – Corinthians São Paulo. Ronaldo pierwszy mecz w barwach Corinthians Paulista rozegrał 4 marca 2009 roku przeciwko Itumbiara EC. Pierwszego gola strzelił cztery dni później w spotkaniu z SE Palmeiras. Do tej pory w barwach Corinthians São Paulo rozegrał 38 spotkań i strzelił 23 bramki, 10 spotkań i 8 bramek w Campeonato Paulista zostając najlepszym piłkarzem tych rozgrywek, 8 spotkań i 3 bramki biorąc udział w turnieju o
Puchar Brazylii i 20 spotkań i 12 bramek w rozgrywkach ligowych Campeonato Brasileiro.
Następny sezon w barwach Corinthians nie był tak udany dla Ronaldo jak poprzedni, w rozgrywkach Campeonato Paulista rozegrał 9 spotkań i strzelił 3 gole a jego zespół nie zdołał awansować do półfinałów. W Copa Libertadores odpadło już w 1/8 po zaciętym dwumeczu z Flamengo, pierwsze spotkanie zostało rozegrane w Rio de Janeiro i gospodarze wygrali 1:0, drugie na własnym stadionie Corinthians wygrało 2;1 i jednego gola strzelił Ronaldo, niestety stracony gol na wyjeździe spowodował, że to FLamengo awansowało do ćwierćfinałów, Brazylijczyk w tych rozgrywkach zagrał 7 razy i strzelił 3 gole. W Campeonato Brasileiro walka o mistrzostwo kraju toczyła się pomiędzy trzema zespołami – Fluminense, Cruzeiro i Corinthians, na ostatnią kolejkę przed końcem Fluminense z 66 punktami miało jeden punkt przewagi nad Corinthians i dwa nad Cruzeiro. Ostatnia kolejka zakończyła się wygraną ówczesnych liderów i zdobywając 69 punktów zostali oni mistrzami kraju, Timão swoje spotkanie tylko zremisowali i w związku z wygrana Cruzeiro spadli na 3. miejsce które premiuje jednak do gry w następnej edycji Copa Libertadores. Ronaldo na 38 kolejek rozegrał jedynie 11, liczne kontuzje (uda, łydki) nie pozwoliły mu rozwinąć skrzydeł i włączyć się do walki o króla strzelców, Brazylijczyk do 30 kolejki zagrał tylko 3 spotkania, na dobre wrócił na koniec sezonu gdy zostało 9 kolejek do końca, IL Fenomeno wówczas opuścił tylko jedno spotkanie, w 11 meczach w Brasileiro strzelił 6 bramek, warto odnotować, że z nim w składzie jego zespół nie zaznał goryczy porażki osiągając 6 zwycięstw i 5 remisów. W całym sezonie 2010 we wszystkich rozgrywkach Ronaldo rozegrał tylko 26 spotkań, strzelił 12 goli i dorzucił do tego 6 asyst. Nazario de Lima w barwach Corinthians przez 2 sezony zdołał rozegrać 65 spotkań, strzelić 35 bramek i zaliczyć 11 asyst.
14 lutego 2011 roku Ronaldo ogłosił zakończenie piłkarskiej kariery. Brazylijczyk planował zakończyć przygodę z futbolem po upływie sezonu, jednak zmienił zdanie. Powodem takiej decyzji było odpadnięcie jego klubu z rozgrywek Copa Libertadores oraz konflikt z kibicami klubu, ale przede wszystkim problemy zdrowotne, które miały duży wpływ na jego podatność na kontuzję oraz na nadwagę. Napastnik cierpi na niedoczynność tarczycy, chorobę, która spowalnia metabolizm organizmu. Od lipca 2012 Ronaldo jest dyrektorem sportowym w Corinthians São Paulo.
Fort Lauderdale Strikers.
W grudniu 2016 roku został współwłaścicielem zespołu Fort Lauderdale Strikers, występującego w North American Soccer League.
Real Valladolid.
We wrześniu 2018 r. Ronaldo został większościowym właścicielem klubu La Liga Real Valladolid po zakupie 51% pakietu kontrolnego w klubie za 30 milionów euro.
Cruzeiro.
W grudniu 2021 r. Ronaldo kupił pakiet kontrolny w klubie swojego dzieciństwa- Cruzeiro. Inwestując 400 milionów reali (70 milionów dolarów) w klub, Ronaldo powiedział, że chce „zabrać Cruzeiro tam, gdzie na to zasługuje".
Statystyki.
1
2
Kariera reprezentacyjna.
Ronaldo w reprezentacji Brazylii zadebiutował 23 marca 1994 roku w meczu przeciwko Argentynie pojawiając się na ostatnie 10 minut spotkania. Pierwszego gola strzelił w następnym meczu z reprezentacją Islandii. Po bardzo dobrych występach w klubie, Ronaldo został powołany na mundial w 1994 roku. W żadnym z siedmiu spotkań nie zagrał, jednak jako członkowi 22 osobowej kadry należał mu się złoty medal. W 1995 roku wraz z reprezentacją pojechał na Copa America do Urugwaju. Razem z kolegami zdobył srebrny medal. Na Igrzyskach Olimpijskich w Atlancie Brazylia zdobyła brązowy medal, a Ronaldo w meczu o trzecie miejsce strzelił jednego z goli. Rok później "Il Fenomeno" został powołany na Copa America w Boliwii. Strzelił tam pięć goli w 6 meczach, został wicekrólem strzelców i najlepszym piłkarzem całego turnieju, a ze swoją reprezentacją zdobył złoty medal. Następnym dużym turniejem, w którym uczestniczył był mundial we Francji. Ronaldo strzelił 4 gole i zaliczył trzy asysty. Przed finałem, w którym Brazylia ulegała gospodarzom turnieju 3:0 dostał napadu padaczkowego. Cztery lata później na Mistrzostwach Świata w Korei i Japonii, Brazylijczyk zdobył złoty medal i został królem strzelców turnieju. W finałowym meczu dwa razy pokonał Olivera Kahna. Po turnieju stwierdził:
Na mundialu w Niemczech Ronaldo strzelił trzy gole, zaś z Brazylią dotarł do ćwierćfinału w którym "Canarinhos" ulegli Francji. Po tym meczu został odsunięty od reprezentacji, nie wystąpił w niej przez pięć kolejnych lat. Po raz ostatni zagrał w barwach Canarinhos w swoim pożegnalnym spotkaniu, przeciwko Rumunii (1:0), 7 czerwca 2011.
Życie prywatne.
W 1999 roku Ronaldo poznał Milene Domingues, z którą ożenił się kilka miesięcy później. Małżeństwo nie przetrwało jednak długo, bo już w 2003 roku para się rozstała. Z tego związku Ronaldo ma syna Ronalda urodzonego 6 kwietnia 2000 roku w Mediolanie. Jego nową partnerką jest Maria Beatriz Antony z którą pobrał się w lutym 2005 roku. 24 grudnia 2008 roku w Rio de Janeiro przyszła na świat ich córka Maria Sophia. 8 grudnia 2010 roku poinformowano, że Ronaldo jest ojcem, chłopca pochodzącego z Singapuru, niejakiego Alexa. Chłopiec urodził się w 2005 roku i jest owocem romansu Il Fenomeno z mieszkającą w Singapurze, Brazylijką – Michele Umezu. Testy DNA potwierdziły ojcostwo zawodnika. Po otrzymaniu wyniku powiedział on: „Alex jest moim synem, bratem trojga moich pięknych dzieci tak jak on. Będę go zawsze traktować jak ojciec pełniąc wszystkie obowiązki i przyjemności.”. Ronaldo kilka dni wcześniej zapisał na swoim Twitterze, że cieszy się ze spotkania z Alexem i jeśli badania wykażą, że jest ojcem chłopca to z przyjemnością poniesie odpowiedzialność. Poddał się zabiegowi wazektomii.
Sukcesy.
Klubowe.
Cruzeiro
PSV Eindhoven
FC Barcelona
Inter Mediolan
Real Madryt
AC Milan
Corinthians São Paulo

</doc>
<doc id="85670" url="https://pl.wikipedia.org/wiki?curid=85670" title="StarDict">
StarDict

StarDict – słownik referencyjny obsługujący wiele źródeł (słowników), zarówno sieciowych, jak i lokalnych. 
Słownik posiadał bardzo wygodną funkcję przechwytywania i automatycznego tłumaczenia pojedynczych słów danego tekstu. 
Po zainstalowaniu odpowiedniej wtyczki program wzbogacał się o możliwość odtwarzania poprawnej wymowy wyszukiwanych wyrazów (dla bazy angielskiej).
StarDict nie ograniczał się ponadto jedynie do tłumaczenia angielsko-angielskiego. Na stronie domowej projektu dostępne były źródła oferujące dwujęzykowe bazy haseł.
Kontrowersje.
StarDict został usunięty w 2011 r. z serwisu SourceForge w związku z naruszeniami praw autorskich do używanych w programie słowników. Projekt został wstępnie przeniesiony do "Google code archive", ale stamtąd też został usunięty.
Nowe wersje.
Aktualnie rozwijanym następcą StarDict jest GoldenDict.

</doc>
<doc id="85673" url="https://pl.wikipedia.org/wiki?curid=85673" title="Kiler-ów 2-óch">
Kiler-ów 2-óch

Kiler-ów 2-óch – polski film komediowo-sensacyjny w reżyserii Juliusza Machulskiego, wyprodukowany w 1998 roku jako sequel filmu "Kiler" (1997).
O filmie.
Zdjęcia do filmu trwały od 23 czerwca do 4 sierpnia 1998 roku. Lokacje: Warszawa (dziedziniec Dyrekcji Kolei Państwowych przy ul. Targowej 74, kampus Szkoły Głównej Gospodarstwa Wiejskiego na Ursynowie, Pałac Krasińskich przy ul. Nowoursynowskiej 166), Piaseczno (dom przy ul. Redutowej 64).
W 2019 film przeszedł cyfrową rekonstrukcję obrazu i dźwięku.
Fabuła.
Kontynuacja fabuły filmu "Kiler". Jerzy Kiler (Cezary Pazura) staje się osobą publiczną i wraz z Ewą Szańską (Małgorzata Kożuchowska) prowadzi Fundację Jurka Kilera, przekazując ogromne sumy pieniędzy otrzymywanych z całego świata na rzecz publicznych instytucji w Polsce. Senator Ferdynand Lipski (Jan Englert) wychodzi na wolność, ponieważ niedługo miał odbyć się ślub jego córki Aldony zwanej Doną (Jolanta Fraszyńska). Stefan "Siara" Siarzewski (Janusz Rewiński) podstawiając sobowtóra również opuszcza więzienie i wynajmuje do zabicia Jurka Kilera płatnego mordercę ze Stanów Zjednoczonych, "Szakala" (Peter J. Lucas). Ten jednak krzyżuje plany Ferdynanda Lipskiego, który również planuje zemstę, połączoną jednak ze zdobyciem transportu złota dla fundacji Kilera. Na jego nieszczęście po kilku nieudanych próbach, "Szakal" wykonuje zlecenie zabójstwa, więc Ferdynand Lipski znajduje na Kubie sobowtóra Jurka Kilera, pułkownika José Arcadio Moralesa (Cezary Pazura, ale wymieniony w napisach końcowych jako Cesar Andres Garro), który ma odebrać złoto zamiast rzekomo zabitego Jurka Kilera. Gdy Ferdynand Lipski i "Siara" dyskutują nad podziałem łupów okazuje się, że Jurek Kiler przypadkiem przeżył zamach i również planuje odebrać złoto. Tymczasem zakochana w Jurku Dona, córka Ferdynanda Lipskiego zamierza wziąć z nim ślub. W dodatku dowiaduje się o tym Ewa. Dochodzi do bójki w ciężarówce pomiędzy Jurkiem Kilerem a José Arcadio Moralesem. Młode wilki Radosław, Mirosław i Zbigniew (Michał Milowicz, Marcin Dorociński, Stefan Friedmann) wynoszą nieprzytomnego José Arcadio Moralesa, a Kiler zadaje mu trzy strzały. "Siara" dowiaduje się tego, że Jurek Kiler i Dona mieli się pobrać, a José Arcadio Morales pozbył się Jurka Kilera, więc postanawia, że Dona weźmie ślub z José Arcadio Moralesem. W kościele okazuje się, że "Siara" przywiózł Jurka Kilera i do ślubu nie dochodzi, gdyż zostaje przerwany przez Ewę. Za to Ewa przywiozła José Arcadio Moralesa i Jurek Kiler przyprowadza go przed kościół. Gdy przychodzi Dona, José Arcadio Morales bierze ją na ręce i zaprowadza do kościoła. Ksiądz (Witold Pyrkosz) ogłasza ich mężem i żoną, a tymczasem "Siara" i Ferdynand Lipski gonią ciężarówką Jurka Kilera i chcą go zabić. W drodze zostają zatrzymani przez trzech policjantów, w rzeczywistości są to młode wilki. "Siarę" i Ferdynanda Lipskiego chce aresztować "Wąski" (Krzysztof Kiersznowski), ponieważ "Siara" źle go traktował aż do czasu. Tymczasem ciężarówka rusza bez kierowcy, a radiowóz musi ją gonić. Drogę blokuje im samochód z brygadą antyterrorystyczną. Przyjeżdżają także podinspektor Jerzy Ryba (Jerzy Stuhr) i Mioduch (Szymon Majewski) – aresztują "Siarę", Ferdynanda Lipskiego, dwóch młodych wilków (Radosława i Mirosława) oraz "Wąskiego". Tymczasem samochód Ewy zatrzymał się w lesie, ponieważ zapomniała zatankować. Nagle jedzie furgonetka (LDV Convoy) i Jurek Kiler wsiada do niej pierwszy. Postanawia podwieźć Ewę.
Możliwa kontynuacja.
W grudniu 2019 roku pojawiły się informacje o trwających pracach nad scenariuszem trzeciej części "Kilera" (którego współautorem miał być sam Cezary Pazura) oraz o kompletowaniu obsady. Swój udział w planowanym filmie potwierdziła Katarzyna Figura.
W marcu 2022 roku Cezary Pazura potwierdził swoją chęć powrotu do roli Jurka Kilera. Aktor zapowiedział, że chciałby inaczej podejść do tej postaci i pokazać ją z całkowicie innej perspektywy. Ogłosił również, że prace nad scenariuszem trzeciego filmu już trwają. Kilka miesięcy później, w rozmowie z portalem Wirtualna Polska, aktor przyznał, że Juliusz Machulski nie powróci kolejny raz na stołek reżyserski, chociaż nie ma nic przeciwko powstaniu filmu. Janusz Rewiński natomiast nie powtórzy roli „Siara”, z uwagi na zakończenie kariery przez aktora.

</doc>
<doc id="85674" url="https://pl.wikipedia.org/wiki?curid=85674" title="Görlitz">
Görlitz

Görlitz (wym. ; ) – miasto powiatowe w Niemczech, w kraju związkowym Saksonia, siedziba powiatu Görlitz. Do 31 lipca 2008 roku Görlitz było miastem na prawach powiatu. Leżące na europejskim szlaku Via Regia.
Położone nad Nysą Łużycką na granicy z Polską, w Łużycach Górnych. Jest najbardziej wysuniętym na wschód miastem Niemiec, szóste co do wielkości miasto Saksonii – po Lipsku, Dreźnie, Chemnitz, Zwickau i Plauen. Siedziba biskupów: ewangelickiego i katolickiego. Dawniej tworzyło jedno miasto wraz ze Zgorzelcem, dzisiejszym miastem położonym w województwie dolnośląskim. Görlitz jest jednym z niewielu niemieckich miast tej wielkości niezniszczonych podczas II wojny światowej, a co za tym idzie posiadających niezaburzony układ przestrzenny i zabytki ze wszystkich epok historycznych.
Toponimia.
Pierwsza wzmianka o miejscowości w formie "Goreliz " pochodzi z 1071 roku. Później nazwa była także notowana w formach "Yzhorelik" (1131), "Gorlez", "Gorliz" (1234), "Gorlitz", "Gorliz", "Zgorliz" (1241), "Gorlizc" (1319), "Gorlicz" (1436), "Görlicz" (1474), "Görlitz" (1526). Nazwa górnołużycka pojawiła się w źródłach pisanych pod koniec XVII wieku, po raz pierwszy w 1700 roku, kiedy odnotowano formy "Sorlze", "Solerze", "Zorleze", "Zhorlce". Późniejsze zapisy to: "Zhoŕelc" (1843), "Zhorjelc", "Zholerc" (1866).
Nazwa wywodzi się z języka starołużyckiego, w którym miała najpierw postać *"Izgorěľc", a później *"Zgorěľc". Została ona utworzona od wyrazu *"(i)zgorěły", czyli ‘zgorzały, spalony’, u podstaw którego leży czasownik *"(i)zgorěti", czyli ‘zgorzeć’. Nazwa określała miejsce wypalone, osadę utworzoną na miejscu wypalonym.
Po zakończeniu II wojny światowej wschodnia część miasta znalazła się po stronie polskiej i otrzymała nazwę "Zgorzelec", oficjalnie obowiązującą od 19 maja 1946 roku. Polska forma nazwy pochodzi od form łużyckich i notowana była już w XIX wieku (obok formy "Zgorzelice").
Historia.
Kalendarium:
Do 1945 Zgorzelec stanowił przedmieście Görlitz. Na początku maja 1945, Niemcy zniszczyli most staromiejski Zgorzelec-Görlitz, odbudowany w 2004 roku. Władze obu miast podpisały 8 lipca 2003 deklarację o utworzeniu Europa-Miasto (niem. "Europastadt"), w Görlitz działa spółka promująca miasto o nazwie Europastadt Görlitz/Zgorzelec GmbH. Miasta Görlitz i Zgorzelec ubiegały się wspólnie o przyznanie tytułu Europejskiej Stolicy Kultury, tytułu nie uzyskały.
W latach 1995–2016 anonimowy darczyńca przekazał ponad 10 milionów euro na potrzeby miasta. Z tych środków wyremontowano dwie trzecie kamienic starego miasta.
Demografia.
Miasto zamieszkuje 54 042 mieszkańców (31 grudnia 2013).
Zabytki.
Görlitz jest jednym z niewielu niemieckich miast tej wielkości niezniszczonych podczas II wojny światowej, a co za tym idzie posiada niezaburzony układ przestrzenny i zabytki ze wszystkich epok historycznych:
Transport.
Görlitz leży na europejskim szlaku komunikacyjnym. W pobliżu miasta przebiega trasa europejska E40 oraz autostrada A4, która łączy się z polską autostradą A4.
W mieście znajduje się stacja kolejowa Görlitz. W skład komunikacji miejskiej wchodzi system tramwajowy oraz autobusowy. W przeszłości funkcjonowała linia do Weißenbergu.

</doc>
<doc id="85675" url="https://pl.wikipedia.org/wiki?curid=85675" title="Drzewo poznania dobra i zła">
Drzewo poznania dobra i zła

Drzewo poznania dobra i zła (drzewo wiedzy) – pojęcie biblijne właściwe dla religii abrahamowych. Drzewo rosnące wewnątrz Edenu, którego owoców pierwszym rodzicom, Adamowi i Ewie, nie wolno było jeść.
Relacja biblijna.
Według opowieści biblijnej Księgi Rodzaju (Rdz 2,9), Bóg, zasadziwszy rajski ogród – Eden, sprawił, że w jego środku wyrosło drzewo życia i (nie wiadomo gdzie) drzewo poznania dobra i zła. Pierwsi ludzie mogli jeść owoce wszystkich drzew ogrodu (łącznie z owocami z Drzewa Życia), z wyjątkiem owoców z drzewa poznania. Ewa i Adam zostali zwiedzeni przez węża (szatana), który obiecał im, że gdy przekroczą Boży zakaz, staną się tacy jak Bóg: poznają dobro i zło. Ewa zjadla więc zakazany owoc i poznali tym samym grzech. Konsekwencją nieposłuszeństwa było wygnanie pierwszych ludzi z Edenu, którego strzegły od tej pory cheruby i połyskujące ostrze miecza.
Znaczenie poznania w języku hebrajskim.
Hebrajskie słowo „jada” przetłumaczone zostało jako „poznanie”. Czasownik ten ma jednak szersze znaczenie i oznacza nie tyle „poznać coś”, ale „zapanować nad czymś”, „opanować coś”. Tekst Księgi Rodzaju nie mówi nam, że Adam i Ewa poznali dobro i zło, ale zapanowali nad nim, samemu chcąc decydować o tym, co właściwe.
W tradycji judaistycznej.
Filon z Aleksandrii.
Filon z Aleksandrii, uczony Żyd z Aleksandrii, który studiował wiarę judaizmu w świetle filozofii greckiej, analizował sens drzewa poznania dobra i zła w dziele "O stworzeniu świata" ("De opificio mundi"). W trakcie refleksji myśl filozofa prawie natychmiast, niepostrzeżenie przechodzi z sensu dosłownego w alegoryczny. "Drzewo poznania dobra i zła" jest dla niego symbolem mądrości, roztropności, dającej duszy zdolność rozeznawania. Raj dla Filona jest bowiem symbolem ludzkiej duszy. Zerwanie owoców z drzewa oznaczało naruszenie tej mądrości w duszy człowieka. Adam jest symbolem inteligencji, Ewa zaś świata zmysłów. Ewa została ukazana jako wzięta z żebra Adama w czasie jego snu, dlatego że gdy inteligencja śpi, rozbudza się zmysłowość. W raju, zmysły były "pomocą" inteligencji. Byli oni nadzy, co oznaczało, że przed upadkiem byli w stanie, który nie charakteryzował się ani cnotami, ani wadami. Wąż był symbolem doznawania przyjemności w sposób nieuporządkowany, które w konsekwencji sprawia, że człowiek pełza po ziemi. A podążanie za tymi przyjemnościami niesie za sobą karę; człowiek skazany jest na ciężką pracę na roli, by nie być głodny. Zerwanie owocu z drzewa poznania, dokonane za namową węża, oznaczało naruszenie mądrości i roztropności.
Inne interpretacje.
Pięcioksiąg nie określa jakiego rodzaju był owoc drzewa poznania, tradycja hebrajska widzi tu owoc winnego krzewu, "bo" – jak mówi Talmud – "nie ma nic bardziej wprowadzającego człowieka w upojenie, niż wino". Według innej interpretacji talmudycznej i midraszy drzewo to było figowcem lub cytronem, a nawet łodygą pszenicy (Bereishis Rabah 15:7; 19:1; Zohar Bereishis 36a and Noach 73a). W europejskiej sztuce średniowiecza i renesansu drzewem rosnącym w raju była jabłoń, a jej owocami "rajskie jabłka".
Temat drzewa poznania dobra i zła w raju jest związany ściśle z grzechem, jako centralnym fenomenem dzisiejszej kondycji ludzkiej. Niektóre judaistyczne nurty rabinicznych debat na ten temat wskazują, że u podłoża całego występku polegającego na przekroczeniu zakazów Bożych leży pewna nadgorliwość, pewna Adamowa chęć bycia bardziej boskim od Boga. Bóg rzekł bowiem do Adama przed stworzeniem Ewy, by ten nie spożywał owocu (""z drzewa poznania dobra i zła nie wolno ci jeść, bo gdy z niego spożyjesz, niechybnie umrzesz"). Później podczas kuszenia, Wąż zapytał Ewę, czy to prawda, że nie mogą jeść z żadnego drzewa z całego Edenu. Ewa odparła, wedle tego, co musiał powtórzyć jej Adam, że w ogóle nie mogą go dotykać ("Nie wolno wam jeść z niego, a nawet go dotykać"). I oto – komentują rabini: wąż wykorzystał przesadną ortodoksję Adama i wykazał Ewie, że sam dotyk nie czyni nic złego (wpierw "Zerwała zatem z niego owoc", a dopiero potem "skosztowała"").
W tradycji chrześcijańskiej.
Większość teologów chrześcijańskich jest zgodnych, że drzewo poznania dobra i zła reprezentuje (lub symbolizuje) Boży porządek. Grzech Adama i Ewy polegał właśnie na zakwestionowaniu tego ładu. W ortodoksyjnej tradycji chrześcijańskiej spożycie owocu z drzewa poznania dobra i zła, nazwane grzechem pierworodnym, było zawsze uznawane za czyn dokonany przy pomocy wolnej woli – było więc wyrazem nieposłuszeństwa Bogu, spowodowanego pychą i nierozumnością ("insipientia"), zasianymi przez kusiciela. Konsekwencją spożycia przez pierwszych ludzi "owocu zakazanego" było zranienie natury samego człowieka, które dotknęło cały rodzaj ludzki – każdy człowiek ma naturę skłonną do słabości i zła, dziedzicząc konsekwencje tamtego upadku (grzech pierworodny). Czyn pierwszych rodziców miał wymiar kosmiczny, cały świat stworzony poddany został marności i "niewoli zepsucia" (por. Rz 8,20-22), pojawiła się w nim śmierć i grzech (por. Rz 5,12-14). "Owoc zakazany" kojarzony był z jabłkiem, prawdopodobnie dlatego, że łacińskie słowa oznaczające „jabłko” i „zło” są identyczne w pisowni – "malum".
Realizm symboliczny a nie mitologia.
Symbol drzewa poznania dobra i zła użyty w opowiadaniu biblijnym jest znany także w innych starożytnych pozabiblijnych źródłach, kojarzy się np. ze świętym drzewem kananejskim, a sam Eden z sumeryjską krainą Dilmum, babilońskim cedrowym lasem Irnini albo z ogrodem Siduri.
Chrześcijańska teologia uznaje jednak, że gatunek literacki użyty w opowiadaniu biblijnym o stworzeniu świata w Rdz, 1-3 nie jest narracją mitologiczną. Należy dostrzec w nim realizm symboliczny – jest to bowiem przekaz o realnych, zaistniałych w historii wydarzeniach, zapisany językiem symboli. Trzy cechy radykalnie odróżniają opowieść biblijną od mitu: 1. mimo iż Biblia podaje dwa różne opisy stworzenia, mówią one o jednym i tym samym wydarzeniu, 2. stworzenie człowieka zostało dokonane przez samego Boga ze względu na miłość i 3. człowiek został stworzony jako całkowicie dobry na obraz i podobieństwo Boże. Odczytywanie opowiadania biblijnego jako narracji historycznej chrześcijaństwo przejęło od Izraela, dla którego "początki ludzkości, których nie da się przecież chronologicznie zrekonstruować, stanowią wydarzenie w dziejach, obdarzone własnym obiektywizmem. Jako takie jedynie może być opowiadane". Augustyn z Hippony uważał w duchu realizmu symbolicznego, że z jednej strony nie można wątpić, że drzewo poznania dobra i zła było faktycznie drzewem, z drugiej zaś należy starać się odczytać jego znaczenie symboliczne. Podkreślał też, że "drzewo to nie miało owoców szkodliwych, ponieważ ten, który uczynił wszystko bardzo dobrym, nie ustanowił w raju czegoś złego. Złem natomiast dla człowieka było przekroczenie przykazania", nieposłuszeństwo. Zjedzenie owocu z drzewa poznania dobra i zła było też naruszeniem porządku natury, hierarchii wartości, odwróceniem się od Stwórcy i zwróceniem ku stworzeniu. Wcześniej stwierdził to Teofil z Antiochii: drzewo to nie przynosiło śmierci, lecz wiedzę, która jest dobra, jeśli korzysta się z niej we właściwy sposób.
Jan Paweł II – teologia ciała a drzewo poznania.
Zasadzenie "drzewa poznania dobra i zła" w raju miało być próbą, sprawdzianem relacji Adama i Ewy do Boga. Ze swej natury mieli oni słuchać słowa Boga "w całej jego prawdzie" oraz przyjąć miłość "w całej pełni wymagań Jego stwórczej woli". Zerwanie owocu z tego drzewa było okazaniem niewierności wobec tych dwóch postaw i, jako takie, miało również znaczenie symbolu: niewiernej postawy stworzenia rozumnego wobec Boga. Jednocześnie nieposłuszeństwo to spowodowało utratę pierwotnej niewinności, czego oznaką w doczesności jest "graniczne" doświadczenie wstydu.
Według Jana Pawła II zerwanie owocu z "drzewa poznania dobra i zła" jest symbolicznym ukazaniem "poznania dobra i zła z pozycji doświadczenia i przeżycia zła, czyli zawinionej utraty dobra". Było to złamanie przymierza z Bogiem, w którym żyli pierwsi małżonkowie. Wydarzenie to zmieniło świat, stworzony przez Boga jako dobry. Skutkiem bowiem zerwania owocu – wydarzenie to papież nazywa biblijnym "początkiem" człowieka "historycznego" – jest w sercu człowieka trojaka pożądliwość: "pożądliwość ciała, pożądliwość oczu i pycha tego życia" (1 J 2,16), o której mówi teologia Janowa. Jednym ze skutków spożycia z drzewa poznania jest zatem to, że mężczyźni i kobiety mają pokusę patrzeć na siebie "pożądliwe", co piętnuje Chrystus w Kazaniu na górze (por. Mt 5, 27-28).
Współczesne neo-gnostyckie interpretacje.
Niektórzy współcześni myśliciele z nurtu chrześcijańskiego egzystencjalizmu – w szczególności Lew Szestow i Mikołaj Bierdiajew – zainspirowani myślą Nietzschego utożsamiali zerwanie owocu z drzewa poznania dobra i zła z przejściem od pierwotnego stanu "poza dobrem i złem" do stanu rządzonego przez etykę.
Błąd podobnego rozumowania wykazywał już na przełomie IV/V w. Augustyn z Hippony. Wśród ojców Kościoła rozpowszechniona była teza o zaistnieniu możliwości prokreacji u pierwszej pary ludzkiej dopiero po grzechu, pelagianie z kolei twierdzili, że dopiero wraz z upadkiem pierwsi rodzice uzyskali zdolność odczuwania wstydu. Augustyn wykazywał, że według takiej absurdalnej logiki, Adam i Ewa – stworzeni jako doskonali przez Boga – potrzebowali grzechu by pełniej stać się osobami.
Przed taką interpretacją przestrzegał również Anastazy z Synaju (VII w.). Według tego wschodniego ojca w błąd ten popadali wszyscy ci, którzy podchodząc do opisu z Księgi Rodzaju literalnie, nie potrafili duchowo odczytać opowiadania o owocach i drzewach w raju. Podobnie jak manichejczycy i ofici, czcili oni węża jako dobroczyńcę, który dostarczył ludziom pożywienia, które sprawiło, że otworzyły się im oczy. Dzięki wężowi doszło do pożycia małżeńskiego, a w konsekwencji także i powstania świata. W tej logice również i Wcielenie Syna Bożego zawdzięczamy wężowi.
W świetle objawień prywatnych.
Objawienia prywatne XVIII-wiecznej niemieckiej mistyczki, bł. Anny Katarzyny Emmerich, przedstawiają drzewo poznania dobra i zła realistycznie. Pień drzewa poznania pokryty był łuskami, jak u palmy, liście duże, szerokie wyrastały bezpośrednio z pnia. Wśród nich wisiały owoce po pięć w kształcie grona, jeden w środku, a naokoło cztery szypułki. Owoc koloru "cukru brunatnego" o czerwonym miąższu podobny był bardziej do gruszki lub figi, aniżeli do jabłka.
W sztuce sakralnej.
Drzewo poznania i upadek pierwszych ludzi miały liczne przedstawienia w sztuce sakralnej. Według niektórych chrześcijańskich tradycji, w szczególności wczesnośredniowiecznych, to właśnie z tego drzewa pochodziły belki, z których zrobiony został krzyż dla Jezusa Chrystusa, a Golgota byłaby wedle tych legend miejscem pochówku Adama. Wówczas krew Chrystusa spływająca z tego krzyża-drzewa "ochrzciłaby" i odkupiła grzech Adama i Ewy.

</doc>
<doc id="85676" url="https://pl.wikipedia.org/wiki?curid=85676" title="Drzewo poznania">
Drzewo poznania



</doc>
<doc id="85677" url="https://pl.wikipedia.org/wiki?curid=85677" title="Drzewo wiadomości">
Drzewo wiadomości



</doc>
<doc id="85679" url="https://pl.wikipedia.org/wiki?curid=85679" title="Prezydenci Chin">
Prezydenci Chin

 

</doc>
<doc id="85681" url="https://pl.wikipedia.org/wiki?curid=85681" title="Ogród Eden">
Ogród Eden



</doc>
<doc id="85683" url="https://pl.wikipedia.org/wiki?curid=85683" title="Geometria hiperboliczna">
Geometria hiperboliczna

Geometria hiperboliczna (zwana także geometrią siodła, geometrią Łobaczewskiego lub geometrią Bolyaia-Łobaczewskiego) – jedna z geometrii nieeuklidesowych.
Określenie.
Geometrię hiperboliczną otrzymuje się z geometrii euklidesowej w wyniku zastąpienia pewnika o prostych równoległych następującym postulatem hiperbolicznym:
Historia.
Pierwsze wyniki w geometrii hiperbolicznej otrzymał około roku 1700 Giovanni Gerolamo Saccheri, który starał się wykazać prawdziwość pewnika o prostych równoległych metodą sprowadzenia do sprzeczności. Założywszy zaprzeczenie wspomnianego pewnika, starał się wyprowadzić stąd zdania sprzeczne z przyjętymi założeniami. Były to twierdzenia geometrii hiperbolicznej, czego Saccheri nie był świadom i uznawszy je za wystarczająco (według ówczesnych pojęć) absurdalne, uznał sprawę za rozwiązaną, przyjmując ich absurdalność za szukaną sprzeczność. W podobny sposób postępował Johann Heinrich Lambert, który badał tzw. czworokąt Lamberta, mający trzy kąty proste i jeden ostry. Ponownie, choć tym razem świadomie, geometria hiperboliczna została odkryta przez Bolyaia, Gaussa i Łobaczewskiego, którego nazwiskiem jest czasem nazywana. Łobaczewski opublikował swoje rezultaty w roku 1830, a Bolyai, niezależnie od rosyjskiego matematyka, dwa lata później.
Geometria hiperboliczna jest szczególnym przypadkiem geometrii Riemanna o stałej i ujemnej krzywiźnie. Stąd też pochodzi nazwa "hiperboliczna", gdyż w zależności od krzywizny Riemann nazwał uzyskane przez siebie geometrie eliptyczną (dla krzywizny dodatniej), paraboliczną (dla krzywizny zero) oraz hiperboliczną (dla krzywizny ujemnej).
Właściwości.
Geometria hiperboliczna ma wiele właściwości innych od geometrii euklidesowej, z których każda jest konsekwencją postulatów hiperbolicznych. Oto niektóre fakty i twierdzenia geometrii hiperbolicznej:
Modele.
Są cztery zwykle stosowane modele geometrii hiperbolicznej.
Model Kleina wnętrza koła jako płaszczyzny hiperbolicznej i cięciwy tego koła jako linii. Zaletą tego modelu jest prostota, ale wadą jest to, że kąty w płaszczyźnie hiperbolicznej są zniekształcone.
Model dysku Poincaré także wykorzystuje wnętrze koła, ale linie są reprezentowane przez łuki kół prostopadłych do granicy koła oraz przez średnice okręgu.
Model półpłaszczyzny Poincaré za płaszczyznę hiperboliczną przyjmuje półpłaszczyznę Euklidesa jako określoną przez Euklidesa linię B (samo B nie jest włączane). Hiperboliczne linie są więc zarówno półokręgami prostopadłymi do B, jak i promieniami prostopadłymi do B.
Oba modele Poincarégo zachowują hiperboliczne kąty. Wszystkie izometrie objęte tym modelem są zatem transformacjami Möbiusa.
Czwarty model to model Minkowskiego, który wykorzystuje "N"-wymiarową hiperboloidę o obrocie osadzonym w ("N"+1)-wymiarowej przestrzeni euklidesowej. Ten model stosuje metrykę, mocą której odległość (a właściwie jej cosinus hiperboliczny) między dwoma punktami formula_2 i formula_3 na hiperboloidzie wyraża się wzorem: formula_4 Ta sama metryka jest używana w szczególnej teorii względności w odniesieniu do czasoprzestrzeni.

</doc>
<doc id="85684" url="https://pl.wikipedia.org/wiki?curid=85684" title="Protest song">
Protest song

Protest song (ang. pieśń protestu) – rodzaj piosenki z nurtu muzyki zaangażowanej, której wymowa jest manifestem skierowanym przeciw jakiemuś zjawisku społecznemu lub politycznemu, np. przeciw wojnie lub biedzie.
"Protest song" jest często rodzajem muzyki tworzonej spontanicznie przez ludzi, ale w ostatnich czasach wywodzi się ze wszystkich gatunków muzycznych, łącznie z punkiem i rapem. Piosenki takie stają się popularne szczególnie w czasach społecznych rozdźwięków i wśród zaniedbanych grup społecznych. Protestują one przeciwko niesprawiedliwości, dyskryminacji rasowej, wojnie, globalizacji, inflacji, nierównościom społecznym itp.
Historia.
Pieśni protestu o charakterze ludowym pojawiają się w historii. Wydarzenia, jak rewolucja amerykańska, ruch abolicjonistyczny, ruch związkowy w XX wieku, czy wielki kryzys były źródłem tematów dla autorów "protest songów" i powodowały wzrost ich popularności. Swój rozkwit "protest songi" przeżywały podczas ery hipisowskiej (przełom lat 60. i 70. XX wieku). Większość miała charakter rockowy, a głównymi tematami były wojna wietnamska oraz destrukcyjny wpływ człowieka na środowisko i siebie samego.
Wybrani autorzy.
Forma protest songu, z akompaniamentem gitary akustycznej i harmonijki ustnej, została spopularyzowana w pierwszej połowie XX wieku przez Woody’ego Guthrie i Pete’a Seegera. Tradycja ta była kontynuowana przez Phila Ochsa, Boba Dylana, Billy’ego Bragga czy Davida Rovicsa. Protest songiem jest jeden z popularniejszych utworów grupy Pink Floyd, „Another Brick in the Wall”. Feministyczne protest songi tworzyły m.in.: Joan Baez, Alanis Morissette ("You Oughta Know"), PJ Harvey, Babes In Toyland i Patti Smith, która protestowała też przeciw izraelskiej agresji na Liban piosenkami „Qana” i „Without Chains”.
Pierwszą polską piosenką uznaną za protest song jest „Dziwny jest ten świat” Czesława Niemena. W Czechosłowacji za protest songi uważane były utwory Karela Kryla i Jaroslava Hutki.
W 2007 magazyn Spinner opublikował ranking 20 najważniejszych protest songów:

</doc>
<doc id="85687" url="https://pl.wikipedia.org/wiki?curid=85687" title="Toutatis">
Toutatis



</doc>
<doc id="85688" url="https://pl.wikipedia.org/wiki?curid=85688" title="Teoria flogistonu">
Teoria flogistonu

Teoria flogistonu (φλογιστόν) – teoria mechanizmu spalania powstała w XVII w., wywodząca się z wcześniejszych koncepcji alchemicznych. Zakładała występowanie w ciałach palnych substancji zwanej flogistonem. Późniejsze prace eksperymentalne, m.in. Łomonosowa i Lavoisiera, wykazały, że jest ona całkowicie błędna.
Początki teorii.
W 1669 r. niemiecki chemik Johann Joachim Becher (1635-1682) przedstawił pogląd, iż ciała stałe składają się z trzech rodzajów „ziemi”. Jeden rodzaj nosił nazwę "terra pinguis" – „ziemia tłusta”, która miała powodować zjawisko spalania. Kontynuatorem tej teorii był niemiecki chemik i fizyk Georg E. Stahl (1660-1734), który czynnik odpowiedzialny za palenie nazwał "flogistonem" od greckiego słowa φλογιστός ("phlogistós") co oznacza „palny”. Twierdził on, że substancje palne są bogate we flogiston, który tracą w procesie spalania. Stahl uważał, iż flogiston zawarty jest nie tylko w materiałach palnych, jak drewno, lecz także w metalach. Te, które rdzewieją, zawierają flogiston, a metale szlachetne są flogistonu pozbawione. To pociągało za sobą wyjaśnienie procesu pozyskiwania metali z rud. Według tej teorii ruda metalu ubogiego we flogiston, ogrzewana z węglem drzewnym, pobiera od węgla flogiston. Węgiel po utracie flogistonu zmienia się w niepalny popiół, a ruda ulega zmianie w bogaty we flogiston metal. Powietrze uczestniczące w tym procesie jest tylko przenośnikiem flogistonu. Odkrycie roli tlenu w spalaniu tłumaczono jako „rozpuszczanie się” flogistonu w tlenie.
Krytyka.
Teorię Stahla krytykował holenderski fizyk Herman Boerhaave (1668-1738), który twierdził, że spalanie i rdzewienie są dwoma odrębnymi zjawiskami z powodu braku płomienia w drugim przypadku. Stahl odpierał zarzuty, wykazując, że w przypadku spalania utrata flogistonu jest gwałtowna, a w przypadku rdzewienia powolna, przez co płomień jest niewidoczny. Paradoksalnie, w tym przypadku miał częściowo rację, gdyż współcześnie oba te procesy opisuje się jako reakcje utleniania. Spalanie to szybkie utlenianie, a korozja to utlenianie powolne. Teoria Stahla była uznawana przez praktycznie cały wiek XVIII, mimo oczywistej niekonsekwencji: zgodnie z nią przy spalaniu i rdzewieniu metali powinna następować utrata flogistonu, gdy tymczasem ruda (uboższa we flogiston) jest cięższa niż uzyskany z niej metal (bogatszy we flogiston). Ten kontrargument na istnienie flogistonu położył podwaliny pod ilościową definicję pierwiastka sformułowaną przez Lavoisiera. Zwolennicy teorii flogistonu próbowali ratować swoją koncepcję, postulując istnienie dwóch odmian flogistonu – o „masie” dodatniej i ujemnej.
Obalenie.
Obalenie tej teorii przypisuje się uczonym Michaiłowi Łomonosowowi i Lavoisierowi, którzy (eksperymentując niezależnie od siebie) ogrzewali metale w zamkniętym naczyniu, ważąc układ (metal, naczynie z powietrzem, rdzę) przed i po doświadczeniu. Ponieważ ciężar był taki sam, a w naczyniu pojawiało się podciśnienie, Lavoisier stwierdził, iż proces rdzewienia polega na łączeniu metalu z jednym ze składników powietrza, który został nazwany przez niego tlenem. Analogicznie, wytapianie metalu to przejście tlenu z rudy do węgla. Przy okazji Lavoisier zaproponował też prawo zachowania masy, które stwierdza, że „w przyrodzie nic nie ginie” i nie ma niczego, co by miało ujemną masę. Zasada ta obowiązuje do dzisiaj (z pewną modyfikacją wynikającą z równoważności masy i energii) i stanowi jeden z podstawowych paradygmatów współczesnej nauki.
Wielu historyków nauki uważa, że odrzucenie teorii flogistonu było początkiem współczesnej chemii. Flogiston należy odróżnić od innego fluidu osiemnastowiecznej nauki – fluidu ciepła (w polskiej terminologii autorstwa Jędrzeja Śniadeckiego zwanego „cieplikiem”).

</doc>
<doc id="85692" url="https://pl.wikipedia.org/wiki?curid=85692" title="Kawior">
Kawior

Kawior – solona ikra ryb jesiotrowatych (kawior czarny lub rosyjski), łososiowatych (kawior czerwony), dorszowatych (kawior norweski) lub innych ryb. Kawiorem nazywa się również jajka ślimaków (kawior ślimaczy lub biały kawior, popularny szczególnie we Francji – "caviar d'escargots").
Historia.
W Rosji tajemnicę otrzymywania kawioru rybacy znali od XII w. Iwan IV na stałe wprowadził jesiotra i kawior do kremlowskiego jadłospisu. Na początku XVIII wieku, za czasów panowania Piotra I, połów jesiotra i produkcja kawioru stały się monopolem państwowym. Centrum przemysłu rybnego, które przetrwało do dziś, ulokowano w Astrachaniu. Kawior niejako stał się kulinarnym symbolem Rosji.
Sposób podania.
Kawior podaje się schłodzony z tostami z masłem lub blinami. Kawior nakłada się na pieczywo, a nie rozsmarowuje. Do kawioru czarnego najlepszym dodatkiem jest schłodzona wódka lub koniak. Wiele osób twierdzi, iż najbardziej odpowiednim napojem do kawioru czarnego jest szampan, do czerwonego – lekkie, białe albo musujące wytrawne wino.
Wartość odżywcza.
Wartość odżywcza kawioru wynosi ok. 264 kcal w 100 g.

</doc>
<doc id="85693" url="https://pl.wikipedia.org/wiki?curid=85693" title="(4179) Toutatis">
(4179) Toutatis

(4179) Toutatis – mała planetoida z grupy Apollo.
Odkrycie.
Planetoida ta została odkryta 4 stycznia 1989 roku w Caussols przez Christiana Pollasa. Jej nazwa wywodzi się od celtyckiego boga Teutatesa. 
Orbita.
(4179) Toutatis porusza się po bardzo eliptycznej orbicie o mimośrodzie 0,63. Średnia jej odległość od Słońca wynosi 2,53 j.a., a jeden obieg wokół niego zajmuje tej asteroidzie 4,03 roku. Ciało to wykazuje rezonans orbitalny z Jowiszem – na trzy obiegi planetoidy wokół Słońca przypada jeden obieg Jowisza (3:1).
29 września 2004 r. planetoida Toutatis zbliżyła się do Ziemi na odległość 1,5 mln km, a więc zaledwie cztery razy dalej niż Księżyc, mijając ją z prędkością 35 tys. km/godz. 12 grudnia 2012 r. asteroida ponownie zbliżyła się na odległość 6,9 mln km, poruszając się po orbicie o nachyleniu bardzo zbliżonym do płaszczyzny ekliptyki. Toutatis zaliczana jest do potencjalnie niebezpiecznych asteroid, czyli takich, które teoretycznie mogą uderzyć w Ziemię.
Właściwości fizyczne.
Jest to obiekt mający ponad 4,5 km długości i 2,5 km szerokości. Jest planetoidą typu S o albedo wynoszącym 0,13 i jasności absolutnej 15,3m. Obraca się wokół dwóch osi obrotu w czasie 5 dni i 10 godzin oraz 7 dni i 8 godzin. Temperatura na powierzchni wynosi średnio 174 K.
Zdjęcia planetoidy.
W dniu 13 grudnia 2012 r. przelotu w odległości 3,2 km od planetoidy dokonała chińska sonda Chang’e 2, która została tam skierowana po zakończeniu badań Księżyca. Podczas przelotu sonda wykonała serię zdjęć, najbliższe z odległości 93 km. Zdjęcia te potwierdziły kształt planetoidy odwzorowany na podstawie obserwacji radarowych, pokazały jednak jej powierzchnię ze znacznie dokładniejszymi szczegółami. Rozdzielczość zdjęć wynosiła 10 m/piksel.
Zobacz też.
Do podobnych wielkością planetoid, które przeleciały w pobliżu Ziemi zaliczane są:

</doc>
<doc id="85694" url="https://pl.wikipedia.org/wiki?curid=85694" title="Immunitet">
Immunitet

Immunitet ( „uwolnienie od obciążeń”) – instytucja prawna, mocą której osoba z niej korzystająca nie podlega określonym przepisom, do przestrzegania których inne osoby są zobowiązane. Immunitet może też oznaczać ograniczenie odpowiedzialności prawnej danej osoby z tytułu pełnienia przez nią określonej funkcji. Istotą immunitetu jest więc wyłączenie spod określonego obowiązku.
W doktrynie prawa konstytucyjnego wyróżnia się dwa rodzaje immunitetu: materialny i formalny.
Immunitet materialny.
Immunitet materialny oznacza trwałe wyłączenie spod przepisów sankcjonujących określone zachowanie. Najważniejszym przykładem immunitetu materialnego jest immunitet materialny parlamentarzysty, oznaczający, że poseł oraz senator nie mogą być pociągnięci do odpowiedzialności za działania wchodzące bezpośrednio w zakres sprawowania ich funkcji parlamentarnych, np. za wystąpienia w parlamencie, sposób głosowania, zgłaszanie inicjatywy ustawodawczej. Zakaz ten trwa w trakcie, oraz po ustaniu mandatu parlamentarzysty i nie może zostać uchylony. Immunitet w znaczeniu materialnym nie zwalnia jednak parlamentarzysty z odpowiedzialności za naruszenie praw innych osób (np. w przypadku naruszenia dóbr osobistych innej osoby w przemówieniu sejmowym). Celem istnienia immunitetu materialnego jest ochrona członków parlamentu przed próbami ograniczania ich niezależności, w szczególności swobody głosowania oraz wolności wypowiedzi.
Immunitet formalny.
Immunitet formalny nazwany jest również immunitetem osobistym. Oznacza on ograniczenie odpowiedzialności prawnej (w szczególności odpowiedzialności karnej) danej osoby ze względu na pełnioną funkcję na czas pełnienia tejże funkcji. Jednocześnie jednak przepisy umożliwiają likwidację ograniczeń w odpowiedzialności prawnej po spełnieniu określonych dodatkowych warunków (tzw. uchylenie immunitetu w konkretnej sprawie). 
Wyróżnia się przy tym dwa aspekty immunitetu formalnego:
Immunitet w zakresie wykroczeń posiadają sędziowie i asesorzy sądowi, prokuratorzy i asesorzy prokuratorscy, posłowie i senatorowie, a także – ale tylko podczas i w związku z wykonywaniem czynności zawodowych – adwokaci i radcowie prawni. Oznacza on, iż osoby pełniące te funkcje nie podlegają zwykłej odpowiedzialności za wykroczenia, a wyłącznie dyscyplinarnej przed właściwym sądem dyscyplinarnym. W aspekcie praktycznym oznacza to, że za zachowanie noszące znamiona wykroczenia żaden organ (policja, straż miejska) nie może ukarać sędziego czy asesora (chyba że ten wyrazi zgodę na pociągnięcie do odpowiedzialności za wykroczenie przeciwko bezpieczeństwu i porządkowi w komunikacji przez przyjęcie mandatu karnego gotówkowego albo uiszczenie grzywny nałożonej mandatem zaocznym). Policjant nie może takiej osoby nawet pouczyć, gdyż pouczenie jest również środkiem oddziaływania na sprawcę wykroczenia przewidzianym w Kodeksie postępowania w sprawach o wykroczenia.
Uchylenie immunitetu w konkretnej sprawie.
W przypadku immunitetu formalnego spotykanym błędem jest używanie wyrażenia „uchylenie immunitetu” zamiast właściwszego „uchylenie immunitetu w konkretnej sprawie”. Jest to błąd popełniany nie tylko przez dziennikarzy, polityków, ale nawet w literaturze prawniczej. Osoba posiadająca immunitet formalny traci go jedynie w przypadku utraty stanowiska, z którym on jest związany. Jeśli jednak zostanie go pozbawiona, to tylko w konkretnej pojedynczej sprawie, co oznacza, że nadal jest nim chroniona w innych sytuacjach, ale już z wyłączeniem przypadku, w którym została go pozbawiona.

</doc>
<doc id="85695" url="https://pl.wikipedia.org/wiki?curid=85695" title="ELWRO 105LN">
ELWRO 105LN



</doc>
<doc id="85696" url="https://pl.wikipedia.org/wiki?curid=85696" title="BPB">
BPB

BPB () – składowa sektora rozruchowego. Zawiera podstawowe informacje na temat struktury systemu plików FAT, HPFS lub NTFS.
Są to informacje typu: rozmiar sektora i klastra, liczba kopii zapasowych FAT, rozmiar katalogu głównego, całkowita liczba sektorów dysku logicznego, liczba sektorów zajętych przez tablicę FAT.

</doc>
<doc id="85697" url="https://pl.wikipedia.org/wiki?curid=85697" title="Łzy">
Łzy

Łzy – polski zespół muzyczny grający muzykę z gatunku pop-rock, założony w 1996 w Pszowie.
Zespół wydał osiem albumów studyjnych, z czego dwa – "W związku z samotnością" (2000) i "Nie czekaj na jutro" (2003) – uzyskały status platynowej płyty za wysoką sprzedaż w Polsce. Do największych przebojów grupy należą utwory: „Agnieszka już dawno...”, „Narcyz się nazywam”, „Jestem jaka jestem”, „Oczy szeroko zamknięte”, „Gdybyś był” oraz „Puste słowa”.
Historia.
Zespół powstał jesienią 1996 w Pszowie. W tym czasie Łzy nagrały w katowickim Cyberstudiu dwie piosenki: „Słońce” oraz „Nienawiść”. Wiosną 1997 muzycy nagrali sześć innych piosenek, które umieścili na swoim "Demo". Dzięki zwycięstwu w „Przeglądzie” w Opatowie w 1997 mogli nagrać kolejne utwory w warszawskim Sonusie. Nagrali w nim piosenkę „W księżycowym śnie” oraz debiutancki album studyjny, zatytułowany "Słońce". W tym czasie z zespołu odszedł Sławomir Mocarski, a zastąpił go Adrian Wieczorek.
W grudniu 1998 wydali album pt. "Słońce". W 1999 do zespołu dołączył Rafał Trzaskalik. W lipcu 2000 wydali drugi album studyjny, zatytułowany "W związku z samotnością", który promowali m.in. przebojem „Agnieszka już dawno...”. Za album w czerwcu 2001 otrzymali status złotej płyty, a na początku 2002 – platynowej. W maju 2002 zaprezentowali swój trzeci album, zatytułowany "Jesteś jaki jesteś". Na pierwszy singiel wybrali piosenkę „Jestem jaka jestem”, którą premierowo wykonali na 39. Krajowym Festiwalu Piosenki w Opolu. Za album uzyskali certyfikat złotej płyty.
Na początku 2003 rozpoczęli współpracę z Maciejem Durczakiem oraz jego przedsiębiorstwem House Rock Entertainment. W czerwcu 2003 wydali swój czwarty album studyjny pt. "Nie czekaj na jutro". Za wykonanie utworu „Oczy szeroko zamknięte” otrzymali nagrodę publiczności w konkursie „Premier” rozgrywanego podczas 40. KFPP w Opolu. W lipcu za album otrzymali certyfikat złotej płyty, a w listopadzie – platynowej.
W styczniu 2004 brali udział z piosenką „Julia, tak na imię mam” w krajowych eliminacjach do Konkursu Piosenki Eurowizji 2004. Występ zadedykowali Adamowi Konkolowi, który kilka dni przed rozegraniem finału miał krwotok płucny. W finale selekcji zajęli drugie miejsce. W tym samym roku zajęli drugie miejsce w Telekamerach. W kwietniu otrzymali Mikrofony Popcornu za wygraną w kategorii „Zespół roku” oraz „Przebój roku” (za „Oczy szeroko zamknięte”). Podczas 41. KFPP wygrali nagrody w kategoriach „Zespół roku” i „Przebój roku” (za „Oczy szeroko zamknięte”).
W czerwcu 2005 wydali album pt. "Historie, których nie było". Z singlem „Przepraszam cię” brali udział w festiwalu sopockim. W 2006 obchodzili 10-lecie istnienia, z tego okazji wydali kompilację hitów pt. "The Best of 1996–2006" oraz koncertowe DVD, zawierające występy z konkursów oraz festiwali, a na wersji limitowanej także oficjalne teledyski. Singiel promujący płytę „Gdybyś był” zaprezentowali premierę na 43. KFPP w Opolu. W listopadzie wydali reedycję składanki przebojów, poszerzoną o płytę akustyczną. W marcu 2007 za kompilację otrzymali certyfikat złotej płyty, a w czerwcu 2009 – platynowej.
W maju 2009 zagrali koncert na Florydzie. W czerwcu nagrali z Jerzym Połomskim piosenkę „Do zakochania jeden krok”. W listopadzie zostali uhonorowani statuetką „Famek 2009” za dorobek muzyczny.
W 2010 koncertował w Szkocji i Austrii. Otrzymali nominację do Viva Comet Awards w kategoriach: „Artysta 10-lecia” oraz „Przebój 10-lecia” (za „Agnieszka już dawno...”). W lipcu reprezentowali Polskę z piosenką „Twoje serce, skraść chcę” na Festiwalu Piosenki Krajów Nadbałtyckich w Karlshamn, gdzie zajęli czwarte miejsce. 17 listopada 2010 zespół poinformował na swojej stronie internetowej o zakończeniu współpracy z Anną Wyszkoni oraz przedsiębiorstwem RockHouse Entertainment, a kilka dni później zamieścił ogłoszenie, iż poszukuje nowej wokalistki.
1 stycznia 2011 nową wokalistką grupy została Sara Chmiel. W nowym składzie zadebiutowali 9 stycznia 2011 koncertem w trakcie XIX finału Wielkiej Orkiestry Świątecznej Pomocy. 14 lutego wydali singel „Zatańcz ze mną, proszę”, który promował ich szósty album studyjny, zatytułowany "Bez słów...", który ukazał się 13 maja. Pierwszy album z Sarą Chmiel wydali w dwóch wersjach: jednopłytowej, która zawierała 13 premierowych piosenek, oraz dwupłytowej, na której znalazły się największe przeboje zespołu zaśpiewane przez najbardziej uzdolnione uczestniczki castingu na wokalistkę zespołu. W lipcu 2011 zaprezentowali kolejny singiel z płyty, „Bo każdej nocy” (lipiec 2011).
W kwietniu 2013 wydali singiel „Na nic nie czekam” za pośrednictwem portalu Muzodajnia.pl. We wrześniu zaprezentowali piosenkę „Kiedy nie ma w nas miłości”, który w ciągu miesiąca uzyskał 500 tys. odtworzeń w serwisie YouTube. Od października do grudnia 2018 zespół zawiesił działalność na czas urlopu macierzyńskiego Sary Chmiel, która w październiku urodziła syna.
Rozłam zespołu.
W 2021 doszło do rozłamu zespołu. Adam Konkol, założyciel i dotychczasowy lider zespołu, stwierdził, iż wymienił cały dotychczasowy jego skład, chcąc odnowić projekt, ponadto oskarżył kolegów o wyrzucenie z zespołu. W odpowiedzi dotychczasowy skład Łez sprostował, że zgodnie z posiadanymi dokumentami Konkol sam odszedł z zespołu, a ponadto Konkolowi nie przysługuje żadne wyłączne prawo do nazwy Łzy.
5 listopada 2021 jednocześnie oba składy zespołu wydały nowe piosenki; pierwotny skład wydał utwór „Za szczęście, za zdrowie, za miłość”, z kolei zespół Łzy z Adamem Konkolem wydał utwór „Agnieszka 2.0" stanowiący sequel piosenki „Agnieszka” z 2000. Wokalistką w składzie Adama Konkola została Paulina Titkin. 

</doc>
<doc id="85699" url="https://pl.wikipedia.org/wiki?curid=85699" title="Kawior czarny">
Kawior czarny

Czarny kawior – szlachetna odmiana kawioru. Gatunek i jakość czarnego kawioru ocenia się na podstawie wielkości jego ziaren i koloru oraz gatunku ryb, z których został otrzymany.
Najcenniejszy jest ten o jak największych i jak najjaśniejszych ziarnach, zwłaszcza srebrzysto-czarnych lub szaro-brązowych, lekko błyszczących, o regularnej wielkości, nieposklejanych i z jak najmniej intensywnym rybim zapachem.
Największym prestiżem wśród czarnych kawiorów cieszy się ten pozyskiwany z bieługi, nieco niżej oceniany jest kawior z jesiotra zachodniego, na trzecim miejscu plasuje się kawior z siewrugi (jesiotra gwiaździstego), a najniżej ceniona jest ikra sterleta.
Do przygotowania kawioru ziarnistego nadaje się jedynie w pełni dojrzała ikra. Prawidłowe solenie kawioru sprawia, że jego ziarenka pozostają w całości i nie zlepiają się. Najlepszy kawior ziarnisty rozdzielany jest do puszek (0,5-1,8 kg) lub do słoików; jest on też stosunkowo najmniej słony (waga soli w masie całości nie powinna przekraczać 5%). Jeśli po otwarciu puszki powierzchnia kawioru będzie gładka jak lustro, a zdjęta pokrywka będzie sucha i bez przylepionych ziarenek, znaczy to, że produkt jest najwyższej jakości.
Bardziej słony i mniej wykwintny jest kawior beczkowy, produkowany wyłącznie na rynek zewnętrzny. Zawartość soli w jego wypadku wynosi do 12%.
Ze świeżej ikry, która jednak nie nadaje się do otrzymania kawioru ziarnistego, można wyprodukować kawior prasowany. Jego solenie odbywa się w specjalnej solance, podgrzanej do temperatury 40°C, a po sprasowaniu, podobnie jak kawior ziarnisty, jest on pakowany w puszki.

</doc>
<doc id="85700" url="https://pl.wikipedia.org/wiki?curid=85700" title="Gorąca ciemna materia">
Gorąca ciemna materia

Gorąca ciemna materia – rodzaj ciemnej materii. Składa się z cząstek poruszających się z prędkościami relatywistycznymi. Kandydatem na gorącą ciemną materię są neutrina. Mają bardzo małą masę, nie uczestniczą ani w elektromagnetycznych, ani w silnych jądrowych oddziaływaniach, są zatem bardzo trudno wykrywalne. 
Istnienie gorącej ciemnej materii nie może wyjaśnić, jak pojedyncze galaktyki formowały się po Wielkim Wybuchu. Mikrofalowe promieniowanie tła takie, jak to zmierzone przez satelitę COBE, jest bardzo gładkie. Szybko poruszające się cząsteczki nie mogą zbierać się razem w tej małej skali. Aby wyjaśnić drobnoskalową strukturę Wszechświata, niezbędne jest przywołanie zimnej ciemnej materii. Gorąca ciemna materia jest obecnie zawsze dyskutowana jako część szerszej teorii ciemnej materii.

</doc>
<doc id="85703" url="https://pl.wikipedia.org/wiki?curid=85703" title="Zimna ciemna materia">
Zimna ciemna materia

Zimna ciemna materia – rodzaj ciemnej materii. Postulat jej istnienia wynika z udoskonalenia teorii wielkiego wybuchu zawierającej dodatkowe założenia, że większość materii we Wszechświecie składa się z materiału, który nie może być obserwowany, bo nie wytwarza promieniowania elektromagnetycznego (skutkiem czego jest ciemna), a cząstki tworzące tę materię poruszają się wolno (stąd jest zimna). Większość kosmologów traktowała zimną materię jako opis, jak Wszechświat przeszedł z gładkiego początkowego stanu we wczesnym czasie (jak pokazują badania kosmicznego mikrofalowego promieniowania tła) do rozkładu galaktyk i ich gromad, jaki widzimy dziś – wielkoskalowej struktury Wszechświata.
W teorii zimnej ciemnej materii struktura rośnie hierarchicznie, poczynając od małych, zapadających się obiektów aż po coraz bardziej masywne obiekty. W paradygmacie, jakim była teoria gorącej ciemnej materii, popularna we wczesnych latach 80., struktura nie formowała się hierarchicznie, ale raczej przez fragmentację, z największymi supergromadami formującymi się najpierw i fragmentującymi się na mniejsze kawałki, jak nasza galaktyka. Przewidywania dotyczące gorącej ciemnej materii zupełnie nie zgadzają się z obserwacjami wielkoskalowych struktur, podczas gdy paradygmat zimnej ciemnej materii jest generalnie w zgodzie z obserwacjami.
Pojawiły się dwie istotne niezgodności pomiędzy przewidywaniami a obserwacjami galaktyk i ich grupowania się w przestrzeni, wywołując kryzys wyobrażenia o zimnej ciemnej materii.
Teoria nie czyni przewidywań, czym właściwie są cząstki zimnej ciemnej materii. Ogromną słabością jest niejasność, z czego składa się ciemna materia. Kandydaci dzielą się na dwie kategorie:

</doc>
<doc id="85705" url="https://pl.wikipedia.org/wiki?curid=85705" title="Stowarzyszenie Harcerstwa Katolickiego „Zawisza” Federacja Skautingu Europejskiego">
Stowarzyszenie Harcerstwa Katolickiego „Zawisza” Federacja Skautingu Europejskiego

Stowarzyszenie Harcerstwa Katolickiego „Zawisza” Federacja Skautingu Europejskiego – organizacja harcerska nawiązująca do skautingu katolickiego ojca Sevina, jezuity, oraz działalności instruktora harcerstwa przedwojennego hm. RP Stanisława Sedlaczka, działająca w Polsce. Od 1995 jest członkiem Międzynarodowego Związku Przewodniczek i Skautów Europy – Federacji Skautingu Europejskiego. Od połowy 2009 używa również nazwy „Skauci Europy”. Organizacja według stanu na rok 2021 liczy 6473 członków.
Metodyka.
SHK „Zawisza” realizuje działalność wychowawczo-oświatową w oparciu o tradycyjną metodę skautową opracowaną przez Roberta Baden-Powella, a następnie uściśloną przez o. Sevin i Stanisława Sedlaczka. Zajęcia odbywają się osobno w nurcie męskim i żeńskim, rozwinięty jest system zastępowy.
Cele.
Wychowanie opiera się na pięciu celach skautingu europejskiego:
Prawo harcerskie.
"Poniżej zamieszczona została wersja męska Prawa Harcerskiego SHK, wersja żeńska różni się zamianą każdego 'harcerz' na 'harcerka' oraz końcówkami fleksyjnymi rodzaju żeńskiego, treść 8. punktu Prawa w wersji żeńskiej brzmi „Harcerka panuje nad sobą, uśmiecha się i śpiewa w kłopotach” oraz treść 5. punktu: „Harcerka jest uprzejma i szlachetna”."
Przyrzeczenie Harcerskie.
Przyrzeczenie składa się po około pół roku od momentu złożenie przysięgi wierności. Nie pełni ono funkcji nagrody za zasługi, a raczej jest ostateczną deklaracją chęci przynależności do ruchu i otwarciem drogi do zdobywania stopni. Po złożeniu Przyrzeczenia otrzymuje się metalowy krzyż FSE noszony na berecie nad lewą skronią.
"Na mój honor, z Łaską Bożą, przyrzekam całym życiem służyć Bogu, Kościołowi, mojej Ojczyźnie i Europie chrześcijańskiej, nieść w każdej potrzebie pomoc bliźnim i przestrzegać Prawa Harcerskiego".
Gałęzie.
Praca wychowawcza w SHK „Zawisza” zorganizowana jest w trzech gałęziach:
Oznaki Stowarzyszenia.
Oznakami Stowarzyszenia są:
Organizacja.
Jednostki terenowe:
Podstawowe jednostki organizacyjne:

</doc>
<doc id="85706" url="https://pl.wikipedia.org/wiki?curid=85706" title="Kawior czerwony">
Kawior czerwony

Kawior czerwony - odmiana kawioru, pozyskiwana z ryb łososiowatych. 

</doc>
<doc id="85710" url="https://pl.wikipedia.org/wiki?curid=85710" title="Gozdnica">
Gozdnica

Gozdnica (do 1945 niem. "Freiwaldau") – miasto, będące jednocześnie gminą miejską, zlokalizowane w województwie lubuskim, w powiecie żagańskim.
Gozdnica uzyskała lokację miejską przed 1315 rokiem, zdegradowana w 1752 roku, ponowne nadanie praw miejskich w 1967 roku.
Położenie.
Położona w pobliżu granicy z województwem dolnośląskim, 25 km na płd.-zach. od Żagania i 15 km granicy polsko-niemieckiej, przy drogach wojewódzkich: nr 300 i nr 350, pośród Borów Dolnośląskich nad Czernicą.
Gozdnica leży na historycznym Dolnym Śląsku.
Struktura powierzchni.
Według danych z roku 2002 Gozdnica ma obszar 23,97 km², w tym:
Miasto stanowi 2,12% powierzchni powiatu.
Historia.
W 1285 Gozdnica otrzymała prawa miejskie. W XVIII w. w osadzie wzniesiony został najstarszy zachowany kościół miasta – kościół Świętego Ducha. W 1413 jako wchodząca w skład „państwa przewoskiego“ została włączona w granice księstwa żagańskiego. W 1556 Ferdynand I Habsburg udzielił miastu przywileju odbywania dwóch jarmarków w ciągu roku. W XVII wieku miasto było niszczone przez wojny i pożary, upadło rzemiosło, w 1752 władze pruskie odebrały Gozdnicy prawa miejskie. 
W XIX w. oparciu o obfite złoża iłów wydobywanych m.in. w Kopalni „Gozdnica“ rozwinął się przemysł ceramiczny, po 1885 Gotfryd Sturm uruchomił dwie fabryki produkujące dachówki. Fabryki po II wojnie światowej funkcjonowały pod nazwą Gozdnickie Zakłady Ceramiki Budowlanej, a następnie po połączeniu z Lubskimi Zakładami Ceramiki Budowlanej w Lubsku w l. 1971–1991 jako Lubuskie Przedsiębiorstwa Ceramiki Budowlanej. 
W 1896 otwarto linię kolejową do Ruszowa. W latach 1929–1930 zbudowano kościół św. Wawrzyńca. W latach 30. na północ od miasta Luftwaffe wybudowało lotnisko. 
21 lutego 1945 do Gozdnicy wkroczyły oddziały Armii Czerwonej, zniszczeniu uległo 30% zabudowy. Następnie stacjonował tu sztab 33 Nyskiego Pułku Piechoty Wojska Polskiego. W 1967 Gozdnica otrzymała prawa miejskie. W latach 1975–1998 miasto administracyjnie należało do województwa zielonogórskiego.
Według danych z roku 2008 miasto miało 3398 mieszkańców.
W referendum w sprawie przystąpienia Polski do Unii Europejskiej dotyczącym wejścia Polski do Unii Europejskiej w gminie zanotowano największy euroentuzjazm (92%).
W 2016 nieznacznie powiększono obszar miasta.
Demografia.
Dane z 30 czerwca 2004:
Gospodarka.
Ceramika materiałów budowlanych.
Związki wyznaniowe.
W Gozdnicy znajdują się 2 parafie i 2 kościoły parafialne:

</doc>
<doc id="85711" url="https://pl.wikipedia.org/wiki?curid=85711" title="Palomides">
Palomides

Palomides – w legendach arturiańskich rycerz saraceński na dworze króla Artura. Jeden z najwybitniejszych rycerzy Okrągłego Stołu. 
Jego ojcem był Esklabor, król Babilonu, który w Rzymie uratował życie cesarza, a następnie w Anglii zaprzyjaźnił się z królem Pellinore'em. Braćmi Palomidesa byli Sir Safir i Sir Segwarides. Palomides poświęcił się głównie zaciekłej rywalizacji o rękę księżniczki Izoldy z Irlandii, przez co stał się wrogiem Tristana. Po śmierci Pellinore'a brał udział w poszukiwaniu Ujadającej Bestii, którą w końcu zabił dzięki pomocy Lancelota i Galahada.
Jego postać wymyślił Thomas Malory do "Le Morte d'Arthur". Po wykryciu romansu Lancelota i Ginewry, Palomides i Safir towarzyszą Lancelotowi w podróży do Francji. Tam Lancelot uczynił Palomidesa księciem Prowansji. Palomides zostaje zabity przez Gawaina podczas wyprawy w poszukiwaniu Graala. 
Postać sir Palomidesa jest świadectwem tego, że kształt legend arturiańskich jest wynikiem nakładania się tradycji z różnych okresów historycznych (w tym przypadku kontaktów chrześcijaństwa z islamem).

</doc>
<doc id="85715" url="https://pl.wikipedia.org/wiki?curid=85715" title="Gozdnica (szczyt)">
Gozdnica (szczyt)

Gozdnica (niem. "Engelberg"")" – wzniesienie (316 m n.p.m.) w Masywie Ślęży, na Przedgórzu Sudeckim. W przeszłości góra nazywana była Górą Anielską. 
Etymologia powojennej nazwy wiąże się ze strp. słowem "gwzod, gozd" oznaczające "las". 
Położenie.
Wzniesienie położone na obszarze Ślężańskiego Parku Krajobrazowego w północno-wschodniej części Masywu Ślęży, na południowy zachód od miejscowości Sobótka. Od strony południowej Gozdnica oddzielona jest Przełęczą pod Wieżycą od Wieżycy.
Wzniesienie zbudowane jest ze skał metamorficznych – amfibolitów. Jest to wzniesienie w kształcie stożka o stromych zboczach, z wyraźnie zaznaczoną częścią szczytową o płaskim wierzchołku. Wzniesienie w całości porośnięte jest lasem mieszanym regla dolnego. Na zboczach wśród lasu występują grupy skał. Na południowo-zachodnim zboczu u podnóża góry znajdują się wyrobiska prehistorycznego kamieniołomu. 
Na południowo-wschodnim rozległym zboczu w pobliżu przełęczy rozciąga się obszerna łąka. Na stoku do 2009 roku funkcjonowała narciarska trasa zjazdowa "Janosik" z wyciągiem o długości 300 m . 
Turystyka.
Przez wschodnie zbocze góry przechodzi pieszy szlak turystyczny:
U północnego zbocza na Przełęczy pod Wieżycą stoi Dom Turysty "Pod Wieżycą".
Na obszarze wzniesienia odkryto fragmenty kręgu kamiennego.

</doc>
<doc id="85718" url="https://pl.wikipedia.org/wiki?curid=85718" title="ADSL">
ADSL



</doc>
<doc id="85719" url="https://pl.wikipedia.org/wiki?curid=85719" title="Dyplomacja">
Dyplomacja

Dyplomacja – czynności prowadzone między państwami, w celu zawarcia umów handlowych oraz pozyskania wsparcia wojskowego dla reprezentowanego kraju. Dyplomacja wiąże się też z rozwiązywaniem w pokojowy sposób problemów między państwami. 
Dwa tysiące lat temu rzymski prawnik i filozof, Cyceron powiedział: „Istnieją dwa sposoby rozstrzygania sporów: jeden przy pomocy argumentów, drugi przy użyciu siły; a ponieważ pierwszy z nich jest właściwy człowiekowi, a drugi dzikim zwierzętom, należy uciec się do drugiego sposobu tylko wówczas, gdy nie możemy użyć pierwszego”. Inaczej mówiąc, "siła argumentów, a nie argument siły" – oto kwintesencja dyplomacji.
Dyplomaci pracują głównie w ambasadach i konsulatach, gdzie w razie potrzeby pomagają obywatelom państw, które reprezentują. Dyplomacja jest sztuką poszukiwania możliwego do przyjęcia dla stron negocjacji kompromisu. 
Dyplomacja (ang. diplomacy, franc. diplomatie, niem. Diplomatie, hiszp. diplomacia, ros. dipłomatija) to termin międzynarodowy – działalność instytucji państwowych czy międzynarodowych, regulujących stosunki z innymi państwami czy organizacjami międzynarodowymi; w średniowieczu umiejętność stwierdzenia autentyczności dokumentów (obecnie dyplomatyka). 
Dyplomacja to forma kontaktów między państwami (między rządzącymi), która pojawiła się jeszcze w starożytności. Dyplomację uprawiali już faraonowie przeszło 2 tysiące lat przed naszą erą. Z okresu starożytnych Indii pochodzą pierwsze zachowane instrukcje na temat zadań dyplomaty (rozpoznawać i informować) oraz cech dyplomaty (wykształcony, zręczny, zjednujący sobie ludzi). Dyplomację stosowali już starożytni Grecy, od których wywodzi się termin „diplóos” oznaczający złożony we dwoje dokument – rodzaj listów uwierzytelniających w które wyposażany był poseł. Ze starożytnej Grecji pochodzi również przywilej nietykalności posła i poselstwa (immunitet), które już wtedy były uznawane za zasadę będącą elementem prawa narodów. 
Pierwotną formą quasi-dyplomacji była wymiana posłów przez społeczności plemienne w celu przekazania i wyjaśnienia przekazu mocodawcy, lub wynegocjowania jakiegoś porozumienia (np. o zakończeniu wojny). Również od najdawniejszych czasów datuje się zwyczaj wysyłania specjalnych posłów w misjach ceremonialnych, np. z okazji koronacji, ślubów czy pogrzebów przywódców innych państw. Dyplomację uprawiały już w starożytności takie państwa jak Chiny, Persja, Asyria, Indie, Babilon, Grecja, Rzym. W wiekach średnich dyplomacja kwitła w Bizancjum.
Pierwotną i najstarszą formą dyplomacji były misje specjalne – doraźne i krótkotrwałe reprezentujące państwa wysyłające, które przez tysiąclecia były jedyną formą dyplomatycznych kontaktów między państwami. Biblia wspomina już o wielu doraźnych misjach wysokiej rangi, wśród nich np. o przybyciu w X w p.n.e. królowej Szeby (Saby) do króla Izraela Salomona. Pewną stabilność form osiągają stosunki dyplomatyczne w starożytnej Grecji, gdzie państwa-miasta tak często wymieniały misje specjalne, że w p.n.e. nabrały one niemal charakteru stałych stosunków dyplomatycznych. 
 Kolejna forma dyplomacji – stałe misje dyplomatyczne, a wraz z nimi nowożytna dyplomacja zawodowa, narodziła się w drugiej połowie XV w. w miastach-republikach włoskich (Wenecji, Mediolanie, Genui, Florencji). Stamtąd też wywodzi się praktyka ustanawiania stałych poselstw, która następnie rozpowszechniła się w całej Europie. Pierwsze stałe ambasady w nowoczesnym rozumieniu zostały utworzone przez państwa włoskie w latach 1450-1460. Polska zaczęła wysyłać pierwsze długotrwałe poselstwa w XVI w.
 Stałe misje dyplomatyczne rozpowszechniły się w Europie w wieku XVII, zwłaszcza po zawarciu traktatu westfalskiego (1648 r.). Ukształtowanie się stałych misji dyplomatycznych pociągnęło za sobą konieczność rozwoju prawa dyplomatycznego: procedury, ceremoniału rozpoczęcia i zakończenia misji, instytucji przywilejów i immunitetów dyplomatycznych, zasad kurtuazji i precedencji, oraz rozwój wewnętrznych organów państw koordynujących pracę stałych misji zagranicznych.
Dyplomacja jest instrumentem, za pomocą którego państwo wyraża i prowadzi swą politykę zagraniczną w stosunkach zewnętrznych.
Obecnie najistotniejszą podstawą prawną w dyplomacji jest konwencja wiedeńska o stosunkach dyplomatycznych z 16 kwietnia 1961 roku. Uporządkowała, rozszerzyła i skodyfikowała ona w formie traktatowej obowiązujące wcześniej zwyczajowe normy prawa dyplomatycznego.
Definicja dyplomacji.
Jako profesja, dyplomacja może zostać zdefiniowana jako działalność organów państwa i jego przedstawicielstw za granicą w celu ochrony i realizacji jego interesów zewnętrznych w sposób pokojowy. Julian Sutor definiuje pojęcie dyplomacji wskazując na jej trzy zasadnicze elementy, które jak twierdzi: „choć występują osobno, dopiero razem wzięte wyjaśniają, w zasadzie wszystkie najważniejsze aspekty tego terminu”.
W pierwszym, podstawowym znaczeniu, dyplomacja występuje jako pewien tor działalności państwa, oficjalna działalność organów państwowych o kompetencjach w sferze stosunków międzynarodowych, głównie przedstawicieli dyplomatycznych realizujących zewnętrzne funkcje państwa, zapewniające ochronę praw i interesów państwa i jego obywateli za granicą. Działalność ta dotyczy oficjalnych stosunków danego państwa z innymi państwami, a zmierza do realizacji celów, jakie stawiają sobie kierownicze organa władzy państwowej. Cele te odzwierciedlają się w polityce zagranicznej państwa, a „dyplomacja jest orężem tej polityki.
W drugim – jako opierający się na założeniach naukowych zespół metod i środków oraz sztuka osiągania celów polityki zagranicznej państwa, prowadzenia i utrzymywania stosunków między państwami a szczególnie prowadzenia rokowań i zawierania traktatów.
W trzecim ujęciu mianem dyplomacji określa się dysponujący odpowiednimi kwalifikacjami zespół ludzi (służba dyplomatyczno – konsularna) oraz aparat organizacyjny (ministerstwo spraw zagranicznych, stałe i ad hoc misje dyplomatyczne) – realizujący cele i zadania polityki zagranicznej i stanowiący wyodrębnioną służbę państwową, wchodzącą w skład naczelnej administracji państwowej

</doc>
<doc id="85720" url="https://pl.wikipedia.org/wiki?curid=85720" title="Elwro 481 Lolek">
Elwro 481 Lolek

Elwro 481 "Lolek" – jeden z pierwszych polskich kieszonkowych kalkulatorów naukowych. Produkowany przez Wrocławskie Zakłady Elektroniczne "Mera-Elwro".
Konstrukcja.
Była to jedna z pierwszych konstrukcji kieszonkowego kalkulatora naukowego w Polsce. Krótki czas działania na jednej stosunkowo drogiej wówczas baterii dość skutecznie ograniczał jego zastosowanie. Membranowa klawiatura (klawisze w kolorze czarnym, tylko klawisz czerwony) działała dość niepewnie i z nieprzyjemnym „puknięciem”. W identycznej obudowie, choć nieco inaczej wykończonej kolorystycznie, produkowany był także prostszy funkcjonalnie kalkulator Elwro 441 "Bolek". Poważną niedogodnością był brak możliwości wyboru miary kąta (tylko stopnie) – pojawiły się amatorskie sposoby przeróbki (wystarczyło wkleić przełącznik i zewrzeć jedno z wyprowadzeń układu scalonego do masy). Kolejną wadą była bardzo słaba widzialność w dziennym oświetleniu liczb pojawiających się na wyświetlaczu. Kalkulator był dostarczany w skóropodobnym etui z wytłoczonym znakiem firmowym.

</doc>
<doc id="85724" url="https://pl.wikipedia.org/wiki?curid=85724" title="Mieszanina">
Mieszanina

Mieszanina – układ dwóch lub więcej pierwiastków lub związków chemicznych zmieszanych z sobą w dowolnym stosunku i wykazujących swoje indywidualne właściwości.
Aspekt chemiczny.
Mieszaninę zasadniczo dzieli się na fazę dyspergującą (inaczej rozpraszającą, czyli otoczenie, w jakim następuje rozproszenie) i fazę zdyspergowaną (substancję rozproszoną). W roztworach fazą dyspergującą jest rozpuszczalnik, a zdyspergowaną rozpuszczona substancja.
Rodzaje mieszanin.
Wyróżnia się dwa rodzaje mieszanin:
Podział na mieszaniny jednorodne i niejednorodne jest umowny, a granice pomiędzy nimi nie są wyznaczone w sposób ścisły (dotyczy to zwłaszcza koloidów) – zależy on od wielkości cząstek w poszczególnych fazach.
Aspekt prawny.
Pojęcie "mieszanina" jest jednym z podstawowych pojęć używanych w aktach prawnych Unii Europejskiej dotyczących bezpieczeństwa używania, oznakowania, klasyfikacji chemikaliów. W unijnym rozporządzeniu CLP (dotyczącym klasyfikacji oznakowania i pakowania chemikaliów) mieszanina jest zdefiniowana jako "mieszanina lub roztwór składające się z dwóch lub większej liczby substancji". W rozporządzeniu UE REACH (dotyczącym rejestracji chemikaliów) "mieszanina" opisuje natomiast (prawie tożsame z mieszaniną) pojęcie "preparat".
Rozróżnienie pomiędzy mieszaniną a substancją jest szczególnie ważne w aspekcie rozporządzenia CLP, które przewiduje różne okresy przejściowe (inne dla substancji, inne dla mieszanin) we wdrażaniu zmian.

</doc>
<doc id="85727" url="https://pl.wikipedia.org/wiki?curid=85727" title="Lej depresji">
Lej depresji

Lej depresji – strefa obniżonego zwierciadła wód gruntowych w stosunku do jego naturalnego poziomu wokół miejsca ich poboru.
Przyczyną powstawania leja depresji jest wypompowywanie wody dla celów gospodarczych lub bytowych, a także podczas działalności kopalń. 
W wyniku powstania leja depresji zmieniają się stosunki wodne danego obszaru. Efektem powstawania leja depresji jest zachwianie stosunków wodnych danego obszaru, przesuszenie gruntów, trudności z zaopatrzeniem w wodę na terenach wiejskich (np. wysychanie studni) itp.
W Polsce leje depresji występują na obszarach dużych miast i okręgów przemysłowych, przykładowo w rejonie Gdańska ma on ok. 300 km2, w rejonie Lublina ok. 250 km2.
Lej depresyjny w rejonie Bełchatowa obejmuje 200 km2, ma kształt elipsy o wymiarach ok. 10 na 30 km.

</doc>
<doc id="85728" url="https://pl.wikipedia.org/wiki?curid=85728" title="Lej krasowy">
Lej krasowy

Lej krasowy, lejek krasowy, werteb krasowy – zwykle naturalna forma ukształtowania powierzchni ziemi: okrągłe lub eliptyczne zagłębienie terenu, o głębokości zazwyczaj mniejszej niż średnica, często z podziemnym odwodnieniem. Jego średnica może się wahać od kilkudziesięciu centymetrów do kilkuset metrów. Leje krasowe mogą się formować stopniowo bądź pojawiać się nagle; występują na całym świecie.
Powstawanie.
Leje krasowe powstają na skutek stopniowego usuwania słabo związanego podłoża skalnego (takiego jak wapień) przez płynącą wodę, zapadnięcie się stropu jaskiń czy też obniżenie się lustra wody. Czasem lejem krasowym może być także wejście do położonej głębiej jaskini. Są one powszechne wszędzie tam, gdzie dominującymi skałami są wapień, halit albo inne skały, które stosunkowo łatwo ulegają rozpuszczeniu przez wodę. 
Kiedy skały zostają rozpuszczone, w ich miejscu powstają puste przestrzenie oraz groty. Zwykle lejki powstają tak wolno, że zauważalna jest niewielka zmiana, ale mogą powstać nagle, gdy nastąpi zawalenie. Takie załamanie może mieć dramatyczne skutki, jeśli nastąpi w środowisku miejskim.
W Polsce leje kresowe można zobaczyć w Geoparku Krajowym Góra Świętej Anny w Parku Krajobrazowym Góra Świętej Anny.

</doc>
<doc id="85729" url="https://pl.wikipedia.org/wiki?curid=85729" title="Mieszanina jednorodna">
Mieszanina jednorodna



</doc>
<doc id="85730" url="https://pl.wikipedia.org/wiki?curid=85730" title="Lej sufozyjny">
Lej sufozyjny

Lej sufozyjny lejek sufozyjny, werteb sufozyjny, wertep sufozyjny, kocioł sufozyjny - wklęsła forma ukształtowania terenu: okrągłe lub eliptyczne zagłębienie terenu o stromych ścianach i głębokości do kilku metrów. Powstaje w wyniku zapadania się terenu będącego skutkiem procesu sufozji.

</doc>
<doc id="85731" url="https://pl.wikipedia.org/wiki?curid=85731" title="Lej zapadliskowy">
Lej zapadliskowy

Lej zapadliskowy – odmiana leja krasowego, powstała w wyniku zapadania się stropu jaskini i cechująca się stromymi, w tym pionowymi, ścianami zbudowanymi ze skał zwięzłych oraz ostrą krawędzią otworu i dnem pokrytym ostrokrawędzistym zwaliskiem. 
Powstają często w masywach skalnych zbudowanych z gipsu lub w wapieniach o obniżonej odporności. Ich głębokość może przekraczać 100 m. Rodzajem lejów zapadliskowych są cenote.

</doc>
<doc id="85732" url="https://pl.wikipedia.org/wiki?curid=85732" title="Lej źródłowy">
Lej źródłowy

Lej źródliskowy, lej źródłowy, cyrk źródłowy, kocioł źródłowy – nieckowate zamknięcie doliny o stromych stokach otaczające niszę źródłową ze źródłem, będącym początkiem cieku wodnego.
Zbocza leja z biegiem czasu osuwają się, zaś materiał skalny unoszony jest przez wody płynące od źródła, a cała forma stopniowo przesuwa się wstecz (wraz ze źródłem). Leje źródłowe spotyka się w Polsce m.in. na zboczach Babiej Góry i na zachodnim obrzeżu Wyżyny Krakowsko-Częstochowskiej. Rzeka Centuria ma rozwinięty w piaskach lej źródłowy ze stromymi zboczami o wysokości do 30 m.

</doc>
<doc id="85733" url="https://pl.wikipedia.org/wiki?curid=85733" title="Linia brzegowa">
Linia brzegowa

Linia brzegowa – linia zetknięcia się powierzchni wody w zbiorniku lub cieku z powierzchnią lądu.
Ponieważ występują wahania poziomu wody w zbiorniku (np. spowodowane pływami), przebieg linii brzegowej ulega zmianie - stąd też przyjmuje się (np. na mapach) linię brzegową umowną odpowiadającą średniemu poziomowi wody.
Wyróżnia się dwa rodzaje linii brzegowych:
Do najbardziej urozmaiconych linii brzegowych należą te tworzone przez fiordy, m.in. Sognefjorden w Norwegii, oraz ujściowe odcinki rzek, jak np. delta wsteczna Świny i Zalew Szczeciński, oraz linie brzegowe jezior rynnowych, m.in. jezior Jeziorak, Gopło i Wdzydze.

</doc>
<doc id="85734" url="https://pl.wikipedia.org/wiki?curid=85734" title="Linia grzbietowa">
Linia grzbietowa

Linia grzbietowa – linia łącząca najwyższe punkty leżące wzdłuż grzbietu górskiego, będąca jednocześnie linią działu wodnego, oddzielającą sąsiednie zlewnie.

</doc>
<doc id="85735" url="https://pl.wikipedia.org/wiki?curid=85735" title="Lodowiec piedmontowy">
Lodowiec piedmontowy

Lodowiec piedmontowy, lodowiec podgórski – rodzaj lodowca stanowiącego typ pośredni między lodowcem górskim a lądolodem. Tworzy go rozległa, zwarta pokrywa lodowa na równinnym przedpolu masywu górskiego, utworzona w wyniku połączenia się jęzorów lodowców dolinnych wypływających z odrębnych pól firnowych.
Występowanie.
Lodowce typu piedmontowego występują w wysokich szerokościach geograficznych. Jednym z lodowców piedmontowych jest Lodowiec Malaspina na Alasce, inne występują w kanadyjskiej części Gór Skalistych, na Spitsbergenie, w Nowej Zelandii oraz na Antarktydzie.

</doc>
<doc id="85737" url="https://pl.wikipedia.org/wiki?curid=85737" title="Lód gruntowy">
Lód gruntowy

Lód gruntowy – lód powstający z zamarznięcia wody gruntowej w porach osadów czy gleby, także w postaci różnorakich skupień.

</doc>
<doc id="85738" url="https://pl.wikipedia.org/wiki?curid=85738" title="Lód martwy">
Lód martwy

Lód martwy – bryła lodu, oddzielona od lodowca lub lądolodu w czasie jego regresji, zwykle przykryta osadami, co znacznie spowalnia jej topnienie. Z obecnością brył martwego lodu związane jest powstawanie licznych form akumulacji lodowcowej: kemów, ozów i innych, a także powstawanie jezior wytopiskowych i oczek polodowcowych.

</doc>
<doc id="85739" url="https://pl.wikipedia.org/wiki?curid=85739" title="Lód morski">
Lód morski

Lód morski – lód powstający z wody morskiej. Występuje na powierzchni mórz i oceanów wyższych szerokości geograficznych, także sezonowo w średnich szerokościach geograficznych, w wodzie o temperaturze od ok. do ok. (w zależności od jej zasolenia).
Właściwości.
Lód morski od lodu słodkowodnego różni się m.in.: zasoleniem (pon. 1%, w zależności od wieku i prędkości powstawania lodu), pojemnością cieplną, gęstością (w zależności od zasolenia i porowatości: 0,72–0,94 g/cm³, średnio 0,91 g/cm³). Lód morski ma mniejszą gęstość, wystaje ponad powierzchnię wody 1/7 do 1/10 swojej grubości.
Trwała pokrywa lodowa utrzymuje się na obszarach mórz polarnych. Jej miąższość może dochodzić do 9 m, przy rocznych przyrostach (od spodu) 1,5–5 m. Dryfujący lód morski nosi nazwę paku lodowego.
Zasięg lodu morskiego zmienia się w ciągu roku. Na półkuli północnej maksymalny zasięg jest osiągany z reguły w marcu, a minimalny we wrześniu. Z kolei na półkuli południowej największy zasięg lodu osiągany jest z reguły we wrześniu lub październiku, a minimalny w lutym.
Pomiary lodu morskiego.
W zależności od sytuacji, lód morski można mierzyć przy użyciu różnych parametrów. Należą do nich między innymi:
Lód morski a klimat.
Obecność lodu morskiego ma istotne znaczenie dla klimatu Ziemi. Lód ma wysokie albedo, czyli odbija większość (50-85%) padającego promieniowania słonecznego. Z kolei albedo powierzchni morza jest bardzo niewielkie. W przypadku wzrostu temperatury i spowodowanego tym topnienia lodu morskiego, w miejsce powierzchni świetnie odbijającej światło pojawia się obszar pochłaniający energię. Skutkiem tego zjawiska jest pochłonięcie większej ilości energii i dalszy wzrost temperatury, napędzający procesy topnienia lodu. Z kolei w przypadku spadku temperatury, zwiększenie powierzchni lodu powoduje przeciwny proces. W obu przypadkach dochodzi do sprzężenia, które wzmacnia zmiany klimatu.
Wskutek spowodowanej przez człowieka zmiany klimatu, zasięg lodu morskiego w Arktyce systematycznie spada. Arktyka ogrzewa się szybciej, niż pozostałe części planety. W latach 2007-2020 minimalne zasięgi były najmniejsze w historii pomiarów, przy czym rekordowe były lata 2012 i 2020. Arktyczny lód jest też coraz młodszy, co przyspiesza procesy topnienia.
Typy.
Stadia rozwojowe.
Wyróżniane są następujące stadia rozwojowe lodu morskiego:
Formy.
Ze względu na formę występowania wyróżnia się następujące formy lodu nieruchomego:
Lód pływający przybiera następujące formy:

</doc>
<doc id="85740" url="https://pl.wikipedia.org/wiki?curid=85740" title="Dysjunkcja zasięgu">
Dysjunkcja zasięgu

Dysjunkcja zasięgu – przerwa w obszarze zasięgu występowania danego gatunku fauny lub flory. Może mieć ograniczony obszarowo charakter (dysjunkcja lokalna) lub globalny (dysjunkcja regionalna, dysjunkcja międzykontynentalna itp.).
O powstaniu dysjunkcji decydują czynniki natury ekologicznej, historycznej i innej.
Rodzaje dysjunkcji:

</doc>
<doc id="85741" url="https://pl.wikipedia.org/wiki?curid=85741" title="Limp Bizkit">
Limp Bizkit

Limp Bizkit – amerykański zespół muzyczny grający muzykę z gatunku rapcore i nu metal.
Historia.
Grupa została założona w 1994 roku przez Freda Dursta, Sama Riversa i jego kuzyna Johna Otto. Nazwa pochodzi od gry zwanej "limp biscuit", która jest elementem inicjacji niektórych amerykańskich bractw uczelnianych (ang. "fraternities"). Z innych źródeł wynika, iż podczas rozmowy Freda z jego znajomym padło słowo „mój mózg jest jak zmiękły biszkopt” (ang. „limp biscuit”). Wokaliście przypadło to do gustu i taką nazwę przyjął zespół (zmieniono jedynie pisownię słowa „biscuit” na „bizkit”). Grupa została wypromowana przez zespół KoRn. Wszyscy członkowie Limp Bizkit pochodzą z Jacksonville na Florydzie, oprócz DJ Lethala, który dołączył do grupy podczas trasy koncertowej, jaką odbywała ona z zespołem House of Pain (DJ Lethal należał wcześniej do tego zespołu).
W 1997 roku został wydany debiutancki album "Three Dollar Bill, Y’All$", który sprzedał się w samej Ameryce w liczbie ok. 1,5 miliona egzemplarzy, dzięki czemu uzyskał status platynowej płyty. W następnych latach Limp Bizkit stawał się coraz popularniejszy dzięki albumom "Significant Other" (1999) i "Chocolate Starfish and the Hot Dog Flavored Water" (2000). Oba wydawnictwa również otrzymały status platynowej płyty. Grupa zdobywała też liczne nagrody (m.in. od stacji MTV).
W październiku 2001 roku nastąpił kryzys, kiedy to odszedł Wes Borland. Przez cały rok 2002 zespół szukał nowego gitarzysty, którym został ostatecznie Mike Smith. 23 września 2003 miała miejsce premiera albumu Results May Vary, który podobnie jak poprzednie zyskał status platynowej płyty, choć sprzedawał się znacznie słabiej od poprzedników i został chłodno przyjęty zarówno przez fanów, jak i krytyków. Jednak na tym albumie znalazł się wielki hit grupy – ballada rockowa Behind Blue Eyes, pierwotnie wykonywana przez The Who.
W 2004 nastąpiło spotkanie Dursta i Wesa Borlanda, po którym obaj stwierdzili, iż „nie dzieli ich tak wiele, jak im się wydawało” – w konsekwencji czego 15 sierpnia 2004 roku były gitarzysta grupy powrócił w jej szeregi. Oznaczało to równocześnie odejście Smitha. Powrót Borlanda wzmocnił zespół i już pod koniec 2004 grupa rozpoczęła nagrywanie nowego albumu w Kalifornii. W wyniku decyzji Freda nagrywanie prowadzone było również w czeskiej Pradze. Podczas nagrywania albumu, ze względu na stan zdrowotny Johna Otto, tymczasowo jego obowiązki przejął Sammy Siegler. 15 kwietnia 2005 ukazał się owoc pracy w postaci piosenki „The Truth”.
3 maja 2005 została wydana płyta "The Unquestionable Truth (Part One)". Nie była to jednak pełnowymiarowa płyta: trwała zaledwie 30 minut i została wydana jako EP. Zespół postanowił w ogóle nie promować dzieła – nie powstały żadne teledyski ani single, nie licząc wypuszczonego do internetu nagrania pokazującego grupę w trakcie wykonywania piosenki „The Truth” w studiu. Na nowym materiale muzycy powrócili do „brudnego grania”, jakie znane było z pierwszej płyty. Główny nacisk położono na gitary, wokal Freda Dursta często był porównywany do stylu Zacka de la Rochy z Rage Against the Machine. Mimo otrzymania dobrych recenzji i dobrego przyjęcia przez fanów zostało sprzedanych zaledwie kilkadziesiąt tysięcy kopii albumu, co było skutkiem znikomej promocji płyty. Zespół zapowiedział powstanie "The Unquestionable Truth (Part Two)".
Grupa przez 3 lata nie grała żadnych koncertów, Wes Borland znów opuścił szeregi Limp Bizkit na rzecz swojego projektu (Black Light Burns), a na stronie zespołu od czasu do czasu pojawiały się informacje o pracy w studiu. 12 lutego 2009 zespół oficjalnie ogłosił swój powrót w oryginalnym składzie. Oficjalnie potwierdzona przez zespół została także letnia trasa koncertowa po krajach Europy. Po zakończeniu trasy koncertowej zespół miał w planach rozpoczęcie nagrywania szóstego albumu studyjnego.
24 czerwca 2009 zespół wystąpił na Szczecin Rock Festiwal. Był to pierwszy koncert Limp Bizkit w Polsce. 9 października 2010 roku grupa wystąpiła w klubie Stodoła w Warszawie. Szósty album grupy został wydany 28 czerwca 2011 roku pod tytułem "Gold Cobra" Nagrania zadebiutowały na 44. miejscu listy OLiS w Polsce. Album promowały single pt. „Gold Cobra” i „Shotgun”.
Ze względu na niską sprzedaż płyty "Gold Cobra", zespół zakończył w 2011 współpracę z wytwórnią Interscope Records. Po podpisaniu w 2012 roku umowy z Cash Money Records rozpoczęły się prace nad nową płytą zatytułowaną "Stampede Of The Disco Elephants". Na początku 2012 roku w wyniku nieporozumień z zespołu odszedł DJ Lethal. 11 października 2012 roku muzyk powrócił do Limp Bizkit po nadaniu przeprosin do zespołu na Twitterze. Jednakże wkrótce został ponownie zwolniony z zespołu. W 2015 roku z powodu problemów z kręgosłupem basista Sam Rivers został tymczasowo zastąpiony na koncertach przez 23-letniego Niemca Samuela Gerharda Mpungu. Rivers przez cały czas pozostawał oficjalnym członkiem Limp Bizkit i po rozwiązaniu swoich problemów zdrowotnych wrócił na stałe do koncertowania z zespołem, który w marcu 2019 roku zagrał koncert w swoim pierwotnym składzie
Mimo wielu trudności i różnicy zdań o kierunku jaki ma obrać projekt "Stampede Of The Disco Elephants," nowy album został wydany 31 października 2021 roku pod nazwą "Still Sucks".
Koncerty w Polsce.
Pierwszy koncert w Polsce miał się odbyć 23 marca 2004, w hali Spodek w Katowicach. Został jednak odwołany po fałszywej informacji, że w miejscu koncertu został podłożony ładunek wybuchowy.
Dopiero 24 czerwca 2009 roku Limp Bizkit zagrał pierwszy koncert w Polsce, w Szczecinie na Szczecin Rock Festiwal, w ramach europejskiej trasy koncertowej.
Następnie w 2010 i 2012 roku grupa wystąpiła w klubie Stodoła w Warszawie.
W 2014 wystąpili na Orange Festiwal, rok później, w Krakowie, Hali Wisły, a 27 sierpnia 2016 roku wystąpili we Wrocławiu, na festiwalu Capital of Rock.

</doc>
<doc id="85742" url="https://pl.wikipedia.org/wiki?curid=85742" title="EzHTML">
EzHTML

ezHTML – darmowy edytor HTML, stworzony i rozwijany przez Pawła Przewłockiego.
Rozwijany od 1997, na licencji freeware. Szybko zyskał popularność wśród internautów i wiele dobrych recenzji w prasie komputerowej. Zdobywca wyróżnienia CHIP-Tip ECONO w teście edytorów HTML przeprowadzonym przez miesięcznik CHIP w 2002. 
Ze względu na ówczesne ograniczenia techniczne, doszło do utraty kodu źródłowego. W efekcie 1 października 2003 program przestał być rozwijany. Próby stworzenia nowego programu ezXHTML również się nie powiodły. 25 października 2005 projekt oficjalnie został zakończony, choć ezHTML jest nadal dostępny do ściągnięcia w wersji binarnej.

</doc>
<doc id="85744" url="https://pl.wikipedia.org/wiki?curid=85744" title="Dezerter (zespół muzyczny)">
Dezerter (zespół muzyczny)

Dezerter – polski zespół punkrockowy, przedstawiciel niezależnej sceny muzycznej.
Historia.
Lata 80. XX wieku.
Zespół powstał w maju 1981 w Warszawie pod nazwą SS-20 (nazwa radzieckiego pocisku balistycznego zdolnego przenosić głowice nuklearne), założony przez gitarzystę Roberta „Robala” Materę, basistę Dariusza „Stepę” Stepnowskiego oraz perkusistę i autora tekstów Krzysztofa Grabowskiego. Jesienią do grupy dołączył wokalista Dariusz „Skandal” Hajn. Pierwszy ważniejszy występ muzycy zagrali w listopadzie na warszawskiej Mokotowskiej Jesieni Muzycznej. Jesienią 1982 zespół zagrał trasę „Rock Galicja” po południowej części Polski u boku TZN Xenny i Deutera. Latem wystąpił na festiwalu w Jarocinie, gdzie został sfilmowany przez Pawła Karpińskiego i umieszczony w jego krótkim reportażu pt. "Jarocin '82". W tym okresie została zmieniona nazwa zespołu z SS-20 na Dezerter (w Jarocinie grali jako SS-20, natomiast w reportażu "Jarocin '82" w napisach końcowych są już opisani jako Dezerter).
W 1983 doszło do sesji nagraniowej, podczas której zostały zarejestrowane cztery utwory wydane niewiele później na tonpressowskim singlu „Ku przyszłości” (później część nakładu płytki została zniszczona w wyniku ingerencji cenzury). Jedna z piosenek z singla „Spytaj milicjanta” ukazała się rok później na kasecie "World Class Punk" zawierającej nagrania grup punkrockowych z różnych krajów. Tymczasem w czerwcu zespół pojawił się w kolejnym filmie Karpińskiego – "To tylko Rock" do którego nagrał piosenkę „Ale Show” („T.V. Show”) (utwór zaopatrzony w anglojęzyczny tytuł „One Big Gang” ukazał się w 1987 na kompilacji różnych wykonawców "Tour De Farce, vol. 2" wydanej przez niemiecką wytwórnię eMpTy Records). W sierpniu wystąpił ponownie na FMR w Jarocinie. Jeszcze w tym samym roku został po raz kolejny uwieczniony w obrazie tym razem przez Mariusza Trelińskiego w jego etiudzie dokumentalnej pt. "Film o pankach".
Latem 1984 muzycy po raz kolejny wystąpili w Jarocinie, gdzie wdali się w ostrą sprzeczkę z organizatorami. Nagrania jarocińskiego występu pojawiły się na kasecie "Jeszcze żywy człowiek" wydanej własnym sumptem przez zespół (Tank Records). Dwa utwory z Jarocina: „Nie ma zagrożenia” i „Plakat” trafiły również na oficjalną składankę pt. "Fala" wydaną rok później przez Polton. W 1985 w barwach Tank Records pojawiła się kolejna kaseta pt. "Izolacja" (zawierająca nagrania z warszawskiego klubu „Hybrydy”). W tym okresie wokalista kanadyjskiej grupy D.O.A. Joey Keithley (D.O.A. koncertował wówczas w Polsce) zabrał ze sobą taśmy z nagraniami Dezertera (materiał z singla plus nagrania z Jarocina '84 i nielegalnej sesji w studiu radiowym) do Ameryki w celu wydania albumu (płyta, która miała nosić tytuł "Greatest Shits" ukazała się w barwach wytwórni Maximum Rock’n’Roll dopiero w 1987 jako "Underground Out of Poland").
Jesienią 1985 Stepnowskiego zastąpił Paweł Piotrowski. W tym składzie zespół w roku nagrał w studiu kolejne utwory: „Nie ma nas” i „Uległość”, które ukazały się dopiero w 1986 na składance "Jak punk to punk". Pod koniec 1986 odszedł z Dezertera „Skandal” (zmarł w 1995). Jego obowiązki przejął gitarzysta Robert Matera. W 1987 muzycy przystąpili do nagrań debiutanckiego albumu. W sesji gościnnie wziął udział „Skandal”, a także gitarzysta Rafał „Kwasek” Kwaśniewski. Płyta miała nosić tytuł "Kolaboracja", ale cenzura go zablokowała i w efekcie ukazała się jako "Dezerter" (dopiero reedycje albumu ukazywały się pod jego oryginalnym tytułem). Niektóre fragmenty utworów na płycie zakwestionowane przez cenzorów zostały zagłuszone w nagraniach krótkimi sygnałami dźwiękowymi (tzw. „pikami”). W tym czasie wzmogła się działalność koncertowa zespołu. Muzycy występowali wówczas w kraju na ważniejszych festiwalach („FMR Jarocin” czy „Róbrege”). W 1988 grupa przystąpiła do nagrań kolejnego albumu. Płytę, która miała nosić tytuł "Kolaboracja II" cenzura ponownie opatrzyła tytułem "Dezerter". Pierwotny tytuł albumu został przywrócony podobnie jak w poprzednim przypadku dopiero przy okazji jego reedycji w 1997.
Lata 90. XX wieku.
W 1990 Dezerter wystąpił w Finlandii, RFN, Szwajcarii, Francji, Japonii (Tokio, Nagoya, Osaka), a także przystąpił do rejestracji materiału na kolejny album pt. "Wszyscy przeciwko wszystkim". W 1992 ukazała się płyta "Blasfemia", która została także wydana we Francji. W 1993 muzycy z gościnnym udziałem wokalistki Hey Katarzyny Nosowskiej nagrali cztery nowe wersje starych utworów, które trafiły na singel „Dezerter”. Piosenki te zostały również włączone do albumu "Jak powstrzymałem III wojnę światową, czyli nieznana historia Dezertera" zawierającego archiwalne nagrania grupy z całego okresu działalności. W tym czasie Dezertera na rzecz Armii opuścił Piotrowski. Matera z Grabowskim i m.in. z gościnnym udziałem „Niki” (wokalistki Post Regiment) w następnym roku przystąpili do nagrań na kolejną płytę "Ile procent duszy?". Po wydaniu albumu do zespołu dołączył w charakterze basisty były gitarzysta grupy Kinsky Tomasz Lewandowski („Tony von Kinsky”). W nowym składzie i z gościnnym udziałem byłego wówczas wokalisty Deutera Pawła „Kelnera” Rozwadowskiego grupa zarejestrowała i wydała w następnym roku album "Deuter", zawierający kompozycje tego zespołu. Program koncertowy Dezertera został wówczas rozszerzony o utwory Deutera, które muzycy wykonywali wspólnie z „Kelnerem”.
Rok 1996 przyniósł kolejną płytę "Mam kły mam pazury". W 1997 muzycy dokonali reedycji albumu "Kolaboracja II". Do pierwotnych wersji utworów została dograna dodatkowa ścieżka gitary, a utwór „Budujesz faszyzm przez nietolerancję” został całkowicie nagrany od nowa (jego pierwotna wersja z 1988 została przez cenzurę pozbawiona prawie całego tekstu). W 1997 roku zespół zaangażował się w kampanię „Muzyka Przeciwko Rasizmowi” prowadzoną przez Stowarzyszenie „Nigdy Więcej”, a utwór „Budujesz faszyzm poprzez nietolerancję” znalazł się na składance zatytułowanej "Muzyka przeciwko rasizmowi". W 1998 ukazał się kolejny album z premierowym materiałem "Ziemia jest płaska". Rok później z zespołu odszedł Lewandowski.
XXI wiek.
W 2001 duet: Grabowski i Matera (podobnie jak w przypadku płyty "Ile procent duszy?") zarejestrowali materiał na płytę "Decydujące starcie". Tuż po jej wydaniu do Dezertera dołączył basista Hey Jacek Chrzanowski. W tym składzie grupa dała m.in. koncerty z zespołami Conflict i Subhumans podczas trasy w Anglii (2002) oraz występ z Dead Kennedys i Chumbawambą (2002, Kraków). W 2003 muzycy nagrali cover zespołu Kryzys „Dolina Lalek”, który ukazał się na tribute albumie "". W 2004 Matera, Chrzanowski i Grabowski nagrali kolejną płytę "Nielegalny zabójca czasu". Dwa lata później ukazał się dwupłytowy zestaw najbardziej znanych utworów zespołu "Punk’s Not Jazz". W 2009 na płycie "Gajcy!" (zawierającej utwory nagrane przez różnych wykonawców do tekstów Tadeusza Gajcego) wydanej przez Muzeum Powstania Warszawskiego muzycy zaaranżowali utwór „Śpiew murów”. W listopadzie tego samego roku grupa wzięła udział w koncertach w Stanach Zjednoczonych (w tym w festiwalu „Performing Revolution in Central and Eastern Europe” organizowanym przez Instytut Kultury Polskiej w Nowym Jorku z okazji dwudziestej rocznicy zerwania żelaznej kurtyny. Na festiwalu zagrały zespoły z Europy Wschodniej i Centralnej – przedstawicielem Polski był Dezerter). W 2010 członkowie zespołu przystąpili do prac nad płytą "Prawo do bycia idiotą", której premiera miała miejsce 11 października 2010. Album ten uzyskał Nagrodę Muzyczną Fryderyk w kategorii rock.
W 2006 wytwórnia Jimmy Jazz Records wydała podwójny tribute album "Nie ma zagrożenia jest Dezerter".
Film.
Fragment utworu „Spytaj milicjanta” został wykorzystany w filmie "Dom zły" w reżyserii Wojciecha Smarzowskiego.

</doc>
<doc id="85745" url="https://pl.wikipedia.org/wiki?curid=85745" title="Color field painting">
Color field painting

Color field painting ("malarstwo barwnych płaszczyzn") – jedna z głównych, obok action painting, tendencji w malarstwie amerykańskim, rozwijająca się po II wojnie światowej w ramach ekspresjonizmu abstrakcyjnego (zwanego też "szkołą nowojorską").
"Color field painting" został wyodrębniony ze "szkoły nowojorskiej" przez krytyka sztuki Clementa Greenberga w 1955 roku i jemu też zawdzięcza swoją nazwę. Głównymi przedstawicielami nowego nurtu w malarstwie byli: Mark Rothko, Barnett Newman, Clyfford Still.
Założenia artystyczne "color field".
Artyści nowojorscy szukali odpowiedzi na pytanie, jak duży potencjał ekspresji zawiera barwa i w jaki sposób można stworzyć złudzenie masy i ruchu.
Kolor jest najistotniejszym elementem dzieła, a nadrzędną ideą jest przekazanie jego emocjonalnego oddziaływania. Sam akt twórczy jest ściśle kontrolowany i podporządkowany wyzwalaniu w widzu podstawowych przeżyć.
Abstrakcyjna forma ma wyrażać sublimację i nieskończoność. Dla osiągnięcia tego celu eliminowane jest przedstawianie natury, odrzucona zostaje tradycja czy powiązania z jakimkolwiek nurtem w sztuce. Zwłaszcza negowana jest tradycja, jako prowadząca do przewidywalnych rozwiązań.
Ale zerwanie z tradycją europejską było jedynie deklaratywne, u podstaw "color field" leżały abstrakcje geometryczne Pieta Mondriana, płaszczyzny barwne Paula Sérusiera, doświadczenia z barwą Henri Matisse’a.
Warsztat malarski.
Twórcy "color field painting" dążyli do stworzenia iluzji wielkich, nieograniczonych przestrzeni. Chcąc uzyskać efekt emocjonalny o dużej sile, upraszczali technikę malowania i zacierali niuanse kolorystyczne. Zanikł kontur, eliminowano zbyt precyzyjną kreskę, rygorystycznie ograniczano kompozycję, duże powierzchnie płócien wypełniane były jednolitymi, płaskimi plamami barwnymi. Efekt "nieskończoności" uzyskiwany był poprzez malowanie szerokimi, spokojnymi pociągnięciami pędzla, które miały zapewnić idealnie gładką powierzchnię płótna. Przechodząc z jednego koloru do drugiego używano barw o zbliżonym walorze.
Percepcja "malarstwa wielkich płaszczyzn".
Ważnym elementem była sama fizjologia percepcji dzieła. Malarze "color field" uważali, że wbrew tendencjom, duże obrazy należy oglądać z bliska. Mark Rothko posunął się jeszcze dalej i dbał, aby jego obrazy oglądane były ze ściśle określonej odległości, optymalnej dla odbioru barwy i świetlistości. W percepcji dzieła kładł nacisk na jego oświetlenie, najjaśniejsze obrazy poddając jaskrawemu, a ciemne słabemu światłu. W niektórych przypadkach obraz powinien być oglądany przy wygaszonych lampach, aby mógł emitować własne światło. Obrazy eksponowano seriami, w określonym porządku, w izolacji od prac innych twórców.
Efekt nieskończoności, uważany w XVIII wieku przez Edmunda Burke’a za jeden z atrybutów sublimacji, był możliwy tylko dzięki otwartości przestrzeni. Preferowanie przez artystów wielkich płaszczyzn, niekiedy zajmujących całe ściany, miało wypełnić całkowicie pole widzenia obserwatora, wchłonąć go w barwę, sprawić, aby monstrualnych rozmiarów kompozycje w pewnym sensie stały się jego środowiskiem. Pełne zaabsorbowanie, rozciągnięcie obrazu poza kadr pola widzenia pozwalało na wyłączenie odbiorcy z codzienności. Aby spotęgować efekt, kompozycje z założenia przeznaczone były do wystawiania w małych wnętrzach, dla niewielkiej jednorazowo publiczności.

</doc>
<doc id="85747" url="https://pl.wikipedia.org/wiki?curid=85747" title="Kinematograf">
Kinematograf

Kinematograf (inaczej kinomatograf) – aparat do realizacji ekranowej projekcji ruchomych obrazów. Słowo „kinematograf” pochodzi od greckich słów: "kinematos" (oznaczającego „ruch”) i "gráphein" (tłumaczonego jako „pisać”). Skonstruowali go w roku 1895 we Francji bracia Louis i August Lumière (patent z 13 lutego 1895). Pierwsza publiczna projekcja ich filmów miała miejsce 28 grudnia 1895 roku w paryskim "Salonie Indyjskim Grand Cafe". Wyświetlono wówczas m.in.: "Wyjście robotników z fabryki Lumière w Lyonie", "Śniadanie", "Polewacz polany".

</doc>
<doc id="85748" url="https://pl.wikipedia.org/wiki?curid=85748" title="Lejek krasowy">
Lejek krasowy



</doc>
<doc id="85749" url="https://pl.wikipedia.org/wiki?curid=85749" title="Werteb krasowy">
Werteb krasowy



</doc>
<doc id="85750" url="https://pl.wikipedia.org/wiki?curid=85750" title="Wertep krasowy">
Wertep krasowy



</doc>
<doc id="85751" url="https://pl.wikipedia.org/wiki?curid=85751" title="Uwał">
Uwał

Uwał – forma krasowej rzeźby terenu, zagłębienie będące wynikiem połączenia kilku lejów krasowych, jednak mniejsze niż polje. W procesie rozwoju uwału następuje całkowita likwidacja grzęd oddzielających poszczególne leje oraz stopniowe wyrównywanie dna uwału.

</doc>
<doc id="85752" url="https://pl.wikipedia.org/wiki?curid=85752" title="Lejek sufozyjny">
Lejek sufozyjny



</doc>
<doc id="85753" url="https://pl.wikipedia.org/wiki?curid=85753" title="Werteb sufozyjny">
Werteb sufozyjny



</doc>
<doc id="85754" url="https://pl.wikipedia.org/wiki?curid=85754" title="Wertep sufozyjny">
Wertep sufozyjny



</doc>
<doc id="85755" url="https://pl.wikipedia.org/wiki?curid=85755" title="Kocioł sufozyjny">
Kocioł sufozyjny



</doc>
<doc id="85756" url="https://pl.wikipedia.org/wiki?curid=85756" title="Lodowiec podgórski">
Lodowiec podgórski



</doc>
<doc id="85757" url="https://pl.wikipedia.org/wiki?curid=85757" title="Lej źródliskowy">
Lej źródliskowy



</doc>
<doc id="85758" url="https://pl.wikipedia.org/wiki?curid=85758" title="Cyrk źródłowy">
Cyrk źródłowy



</doc>
<doc id="85759" url="https://pl.wikipedia.org/wiki?curid=85759" title="Kocioł źródłowy">
Kocioł źródłowy



</doc>
<doc id="85761" url="https://pl.wikipedia.org/wiki?curid=85761" title="Klif aktywny">
Klif aktywny



</doc>
<doc id="85762" url="https://pl.wikipedia.org/wiki?curid=85762" title="Urwisko brzegowe">
Urwisko brzegowe



</doc>
<doc id="85763" url="https://pl.wikipedia.org/wiki?curid=85763" title="Klif czynny">
Klif czynny



</doc>
<doc id="85764" url="https://pl.wikipedia.org/wiki?curid=85764" title="Klif odmłodzony">
Klif odmłodzony



</doc>
<doc id="85765" url="https://pl.wikipedia.org/wiki?curid=85765" title="Klif strukturalny">
Klif strukturalny



</doc>
<doc id="85766" url="https://pl.wikipedia.org/wiki?curid=85766" title="Klif ześlizgowy">
Klif ześlizgowy



</doc>
<doc id="85767" url="https://pl.wikipedia.org/wiki?curid=85767" title="Klif martwy">
Klif martwy



</doc>
<doc id="85768" url="https://pl.wikipedia.org/wiki?curid=85768" title="Mieszanina niejednorodna">
Mieszanina niejednorodna



</doc>
<doc id="85769" url="https://pl.wikipedia.org/wiki?curid=85769" title="Zespół Korsakowa">
Zespół Korsakowa

Zespół Korsakowa, organiczny zespół Korsakowa, psychoza Korsakowa lub zespół amnestyczny Korsakowa – neuropsychiatryczne zaburzenie na podłożu organicznym o różnej etiologii. Jego nazwa pochodzi od rosyjskiego psychiatry Siergieja Korsakowa. 
Bywa również stosowana nazwa zespół Wernickego-Korsakowa, ponieważ jest związany z encefalopatią Wernickego (często poprzedzającą wystąpienie zespołu Korsakowa). W obu przypadkach chorobowe zmiany wywołuje niedobór witaminy B1 (tiaminy). Są też obserwowane podobne uszkodzenia tkanki mózgu oraz podobne objawy, np. utrata pamięci świeżej lub niepohamowane konfabulacje.
Etiopatogeneza.
Patogeneza zespołu związana jest z niedoborem witamin z grupy B, przede wszystkim tiaminy. Zespół Korsakowa bardzo często występuje u alkoholików (etanol upośledza wchłanianie tiaminy w jelitach). Pojawia się także w następstwie urazów, powikłań kiły, zatrucia tlenkiem węgla. Zespół Korsakowa występuje również w przypadkach dwustronnego uszkodzenia środkowych części płatów skroniowych, górnej części pnia mózgu, ciał suteczkowatych, hipokampa i niektórych jąder wzgórza.
Objawy.
Występują ostre zaburzenia pamięci świeżej i niedawnych zdarzeń (przy zachowaniu wspomnień sprzed choroby), luki pamięciowe wypełniane konfabulacjami zwykle o treści wielkościowej, pojawia się apatia, chory ma również problemy z jasnym i logicznym rozumowaniem. Nie występują za to objawy charakterystyczne dla otępienia, takie jak zaburzenie myślenia abstrakcyjnego, upośledzenie sądzenia czy inne zaburzenia wyższych czynności korowych.
Leczenie.
Poza suplementacją witamin B w leczeniu stosuje się klonidynę i propranolol.

</doc>
<doc id="85770" url="https://pl.wikipedia.org/wiki?curid=85770" title="Paulo Coelho">
Paulo Coelho

Paulo Coelho de Souza (wym. ; ur. 24 sierpnia 1947 w Rio de Janeiro) – brazylijski pisarz i poeta.
Życiorys.
Jego ojciec, Pedro, był inżynierem, a matka – Ligia, zajmowała się domem. W wieku siedmiu lat Paulo rozpoczął naukę w szkole Jezuitów San Ignacio w Rio de Janeiro. Paulo nie przepadał za religijnymi tradycjami szkoły, jednak to w niej odkrył swoje prawdziwe powołanie – pisarstwo.
Swoją pierwszą nagrodę literacką otrzymał w szkolnym konkursie poetyckim.
Rodzice chcieli, by syn został inżynierem, jednak Paulo nie zamierzał się temu podporządkować. Ojciec wziął buntownicze zachowanie syna za objaw choroby psychicznej i trzy razy oddał go do kliniki psychiatrycznej (1966, 1967 i 1968 roku). Jak sam twierdzi: „Czasami miłość rodziców objawia się w zły sposób. Jednak nigdy nie winiłem moich rodziców za te pobyty, bo były one spowodowane ich nadmierną troską o mnie”.
Wkrótce potem Paulo związał się z grupą teatralną i rozpoczął pracę jako dziennikarz. W tamtych czasach w Brazylii grupy teatralne były postrzegane jako źródło niemoralności. Zaniepokojeni rodzice po raz czwarty zdecydowali się umieścić syna w klinice psychiatrycznej. Po opuszczeniu szpitala Paulo był jeszcze bardziej zamknięty w swoim artystycznym świecie. Rodzice poprosili o kolejną konsultację. Lekarz powiedział, że Paulo nie cierpi na żadną chorobę psychiczną i nie powinien przebywać w szpitalu psychiatrycznym, musi się po prostu nauczyć stawiać czoła życiu.
Po tym okresie, Paulo wrócił do swoich studiów i wydawało się, że ostatecznie podąży drogą, obraną dla niego przez rodziców. Jednak niedługo potem rzucił studia i powrócił do teatru. Działo się to w latach 60. i ruch hippisowski królował na światowej scenie. Te nowe trendy pojawiły się również w Brazylii, rządzonej w tamtym czasie przez represyjny reżim wojskowy. Paulo nosił długie włosy i postawił sobie za punkt honoru, że nigdy nie będzie nosił dowodu osobistego; przez pewien czas brał narkotyki, chcąc doświadczyć życia hippisowskiego w pełni.
Mniej więcej w tym czasie, muzyk i kompozytor, Raul Seixas zaprosił Paula do napisania słów do paru jego piosenek. Ich druga płyta była ogromnym sukcesem i sprzedała się w ponad 500 000 egzemplarzy. To były pierwsze duże pieniądze dla przyszłego sławnego pisarza. Współpraca z Raulem trwała aż do 1976 roku. Coelho napisał ponad 60 piosenek i razem z Raulem Seixasem zmienił brazylijską scenę rockową.
W 1973 roku Paulo i Raul zostali członkami Stowarzyszenia Alternatywnego, organizacji, która sprzeciwiała się ideologii kapitalistycznej, broniła praw jednostki oraz uprawiała czarną magię. Po latach pisarz opisał to doświadczenie w "Walkiriach" (1992).
Podczas tego okresu rozpoczęli publikację „Kring-ha” – serii komicznych ulotek, nawołujących o więcej wolności. Dyktatura uznała je za wywrotowe, w związku z czym Paulo i Raul zostali osadzeni w więzieniu. Raula szybko zwolniono, jednak Paulo Coelho został zatrzymany na dłuższy okres, sądzono bowiem, iż był on mózgiem całej operacji drukowania ulotek.
Dwa dni po opuszczeniu więzienia Paulo został ponownie zatrzymany i przewieziony do wojskowego ośrodka tortur, gdzie był przetrzymywany przez kilka dni. Najprawdopodobniej uniknął śmierci dlatego, iż oświadczył, że jest umysłowo chory i że przebywał już kilka razy w klinice psychiatrycznej. Ostatecznie został wypuszczony.
Te doświadczenia głęboko wpłynęły na Paula Coelho. Zdecydował on, iż ma już dość „doświadczania życia” i chce po prostu żyć normalnie. Znalazł pracę w wytwórni płytowej PolyGram, gdzie poznał swoją przyszłą żonę.
W 1977 przeprowadził się z nią do Londynu. Paulo kupił maszynę do pisania i zaczął pisać, początkowo bez sukcesów. W kolejnym roku powrócił do Brazylii, gdzie pracował w kolejnej wytwórni płytowej – CBS. Trwało to tylko trzy miesiące. Po tym czasie Paulo pozostawił pracę i żonę.
W 1979 roku spotkał swoją starą znajomą – Cristinę Oiticica, którą później poślubił i z którą jest do dzisiaj. Mieszka we Francji.
W 2014 roku nakręcono film „Paulo Coelho. Niesamowita historia” opowiadający o życiu Coelho zanim napisał swoją pierwszą książkę. Film wszedł na ekrany w Polsce w grudniu 2016 roku.
Krytyka.
Styl Paula Coelho opisywany jest jako zbyt prosty i bezpośredni, zwraca się także uwagę na zapożyczenia z dzieł innych autorów – na przykład zakończenie "Alchemika" zostało zaczerpnięte z opowiadania Nachmana z Bracławia "Skarb pod mostem".
W marcu 2022 roku pisarz stwierdził na Twitterze, że „Kryzys na Ukrainie jest wygodną wymówką dla rusofobii”. Słowa te zostały odebrane jako wyraz poparcia dla wojny na Ukrainie wywołanej przez Federację Rosyjską. W reakcji na tego tweeta, niektóre sieci zaczęły wycofywać książki Coelho z dystrybucji. 

</doc>
<doc id="85772" url="https://pl.wikipedia.org/wiki?curid=85772" title="Kasza jaglana">
Kasza jaglana

Kasza jaglana, jagły – kasza z łuskanego ziarna prosa zwyczajnego. Słowo pochodzi od prasłowiańskiego wyrazu "*jagъla" (częściej w liczbie mnogiej "*jagъly"), który oznacza „proso”.
Kasza jaglana nie nadaje się do zbyt długiego przechowywania – ze względu na wysoką zawartość tłuszczów, które łatwo jełczeją, nadając jej gorzki smak. Ponadto łatwo chłonie wilgoć oraz obce zapachy.
Wartości odżywcze.
Jest dobrym źródłem energii. Według danych USDA z 2015 roku, 100 gramów (surowej) kaszy jaglanej dostarcza 378 kcal, 11,0 gramów białka, 4,2 grama tłuszczów, 72,9 grama całkowitej sumy węglowodanów – a w niej 8,5 grama błonnika. Nie zawiera glutenu.
Jest zalecana w diecie bezglutenowej. Jest zabroniona w dietach beztłuszczowej (niskotłuszczowej z ograniczeniem błonnika) i wątrobowej (łatwostrawnej z ograniczeniem tłuszczu).
Sztuka kulinarna.
Kaszę jaglaną często gotuje się w wodzie wymieszanej pół na pół z mlekiem – zyskuje wtedy delikatniejszy smak. Ugotowana na sypko, jest dodatkiem do duszonych mięs. Smakuje na słodko z owocami – nadaje się jako podstawa kisieli mlecznych i kleików. Wykorzystywana jest do wytrawnych i słodkich zapiekanek, budyniów, zagęszczania zup, potrawek i potraw typu "ragoût" (zob. "bujta repa", czulent). Bywa także składnikiem farszy do pierogów i gołąbków. Grubo zmieloną dodaje się do ciasta na płaskie chlebki.
Kasza jaglana po ugotowaniu zwiększa swoją masę i objętość w następujący sposób:

</doc>
<doc id="85773" url="https://pl.wikipedia.org/wiki?curid=85773" title="Łona">
Łona

Łona, właściwie Adam Bogumił Zieliński (ur. 21 maja 1982 w Szczecinie) – polski raper i producent muzyczny, a także prawnik i ekspert w dziedzinie prawa własności intelektualnej.
Łona jest ze względu na swoje teksty uważany za przedstawiciela tzw. rapu inteligenckiego.
Życiorys.
Łona jest absolwentem V Liceum Ogólnokształcącego im. Adama Asnyka w Szczecinie. Ukończył prawo na Uniwersytecie Szczecińskim, pracuje w kancelarii prawniczej. Odbył aplikację radcowską i zdał zawodowy egzamin radcowski.
W 2017 roku Rada Języka Polskiego uhonorowała artystę tytułem „Młody Ambasador Polszczyzny”. W 2020 wraz z Webberem otrzymali od Prezydenta miasta Szczecin tytuł honorowych ambasadorów Szczecina.
Kariera muzyczna.
Rapować zaczynał w szczecińskiej audycji radiowej "WuDoo" autorstwa Joanny Tyszkiewicz (członkini grupy Snuz), najczęściej kojarzony jest z nieistniejącą już szczecińską grupą muzyczną Wiele C.T. (wtedy jeszcze jako Do You Wanna, z którego wyewoluował jego dzisiejszy pseudonim artystyczny), wraz z którą wydał nielegal zatytułowany "Owoce miasta" (1999).
Szerszemu gronu zaprezentował się na albumie O$ki pt. "Kompilacja K2", gdzie wykonał utwór pt. "Złota rybka". Następnie we współpracy z Webberem (Andrzej Mikosz), który pomagał już przy produkcji „Owoców miasta” (jeszcze jako członek Wiele C.T.), nagrał płytę "Koniec żartów".
W 2002 roku ukazał się maxi singiel pt. Nie słuchać przed 2050.
Po wydaniu albumu Łona wystąpił na kompilacji "Kodex" (utwór „Piękny dzień by zadzwonić”). W 2004 roku ukazał się drugi album Łony pt. "Nic dziwnego". W roku 2007 z Webberem wydał album pt. "Absurd i nonsens". W wersji na płycie winylowej uzupełnia go także druga płyta z instrumentalnymi wersjami wszystkich utworów oraz utworem "Rzuć to" z gościnnym udziałem Afro Jaxa.
W 2008 roku razem w Webberem wydał epke pt. Insert. Album powstał jako luźny, refleksyjny materiał z utworami o spokojnym nastroju, jak i takimi z bardziej zaczepnym brzmieniem beatów. Na płycie swego głosu udzielili także tacy raperzy jak Paco oraz Smarki Smark.
W 2011 wydał płytę "Cztery i pół", którą promują teledyski do utworów "Nie pytaj nas", "To nic nie znaczy" i "Kaloryfer". Jest to pierwszy album Łony wydany nakładem własnej wytwórni Dobrzewiesz Nagrania.
Na początku kwietnia 2013 zapowiedziany został koncert Łony, Webbera i The Pimps w szczecińskim Studio S-1, który miał zostać zarejestrowany i wydany na DVD. Koncert odbył się 28 kwietnia tegoż roku. Premiera wydania koncertowego została zapowiedziana na 11 czerwca 2013.
W październiku 2014 Łona i Webber wydali singiel „Wyślij sobie pocztówkę” w formie winylowej pocztówki. Do utworu został również zrealizowany teledysk.
W 2011 roku Zieliński został sklasyfikowany na 16. miejscu listy 30 najlepszych polskich raperów według magazynu Machina. Także w 2011 roku wraz z Webberem powołał wytwórnię muzyczną pod nazwą Dobrzewiesz Nagrania. Rok później znalazł się na 8. miejscu listy najlepszych polskich raperów opublikowanej przez serwis Porcys.
W 2013 roku wraz z Webberem został wyróżniony Nagrodą Artystyczną Miasta Szczecin.
Album Łony i Webbera "Cztery i pół" uplasował się na dwunastym miejscu w zestawieniu stu najlepszych albumów z lat 2010–2019 według Newonce.radio.
Ponadto utwór "To nic nie znaczy" znalazł się w wyliczeniu stu najlepszych singli według Newonce.radio.

</doc>
<doc id="85774" url="https://pl.wikipedia.org/wiki?curid=85774" title="Moczarka">
Moczarka

Moczarka ("Elodea" Michx.) – rodzaj roślin słodkowodnych należących do rodziny żabiściekowatych ("Hydrocharitaceae"). Wyróżnia się 5 gatunków, spośród których typowym jest moczarka kanadyjska ("Elodea canadensis" Michx). Moczarki pochodzą z Ameryki Północnej i Południowej, jednak jako rośliny inwazyjne rozprzestrzeniły się w Europie, Azji i Australii. W Polsce występują dwa gatunki – moczarka kanadyjska "E. canadensis" i delikatna "E. nuttallii".
Niektóre gatunki uprawiane są jako rośliny akwariowe. Masowo występujące rośliny bywają także wykorzystywane jako zielony nawóz. 
Mianem „moczarki” określa się zwyczajowo w Polsce także przedstawicieli rodzaju moczarnica "Egeria" (moczarnica argentyńska "Egeria densa" nazywana jest „moczarką argentyńską”).
Morfologia.
Rośliny zwykle ulistnione okółkowo. Liście w węzłach zazwyczaj z dwoma małymi, całobrzegimi łuskami. Moczarki są dwupienne (np. moczarka kanadyjska w Polsce reprezentowana jest wyłącznie przez osobniki żeńskie) lub wykształcają kwiaty obupłciowe. Kwiaty wyrastają na długich szypułkach, sięgając powierzchni wody. U niektórych gatunków dodatkowo wydłuża się rurkowato także sam kwiat i szyjka słupka (np. u "Elodea bifoliata" do 50 cm).
Spokrewnione rodzaje roślin bywają bardzo podobne, np. z występujących lub uprawianych w Europie Środkowej mylić się z moczarkami mogą przedstawiciele rodzaju moczarnica "Egeria" i przesiąkra ("Hydrilla").
Nazewnictwo i systematyka.
"Elodea" L. C. Richard, "Elodea" J. Saint-Hilaire
"Philotria" Rafinesque, "Udora" Nuttall
Jeden z 7 rodzajów wyróżnianych w obrębie podrodziny "Anacharidoideae" wchodzącej w skład rodziny żabiściekowatych ("Hydrocharitaceae"), która należy z kolei do rzędu żabieńcowców ("Alismatales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa żabieńcowe ("Alismatidae" Takht.), nadrząd "Alismatanae" Takht., rząd żabiściekowce ("Hydrocharitales" Dumort.), podrząd "Alismatineae" Engl., rodzina żabiściekowate ("Hydrocharitaceae" Juss.), rodzaj moczarka ("Elodea" Michx.).

</doc>
<doc id="85775" url="https://pl.wikipedia.org/wiki?curid=85775" title="Wgłębka wodna">
Wgłębka wodna

Wgłębka wodna, wgłębka pływająca, mech wodny ("Riccia fluitans" L.) – gatunek wątrobowca z rodzaju wgłębka. Występuje w wodach półkuli północnej w strefie klimatu ciepłego oraz umiarkowanego.
Morfologia.
Plecha pływająca tuż pod powierzchnią wody.
Zastosowanie w akwarystyce.
Roślina zalecana jest do akwariów z narybkiem, gdzie stanowi jego schronienie.

</doc>
<doc id="85776" url="https://pl.wikipedia.org/wiki?curid=85776" title="Protestsong">
Protestsong



</doc>
<doc id="85779" url="https://pl.wikipedia.org/wiki?curid=85779" title="Pankration">
Pankration

Pankration ( − całkowita, wszech oraz κρατός − siła, moc, władza) − dyscyplina sportowa w starożytnej Grecji, będąca połączeniem boksu i zapasów, wprowadzona do programu starożytnych igrzysk olimpijskich w 648 roku p.n.e.
Pokonany zawodnik sygnalizował poddanie podniesieniem ręki. Według przekazów historycznych większość walk w pankrationie kończyła się poddaniem, a wypadki śmiertelne były niezwykłą rzadkością. W walce istniały tylko trzy reguły − nie wolno było atakować oczu przeciwnika, gryźć oraz atakować genitaliów rywala. Złagodzona forma olimpijskiego pankrationu była przewidziana dla młodych chłopców (efebów).
Wśród mistrzów tej dyscypliny wymienia się Arrichiona oraz Dioksipposa, który zwyciężył w kilku olimpiadach i był przyjacielem Aleksandra Macedońskiego. Według antycznego przekazu, wyzwany przez jednego z żołnierzy Aleksandra, niejakiego Koragosa, Dioksippos stanął bez broni przeciwko uzbrojonemu i opancerzonemu Koragosowi i pokonał go, zawstydzając samego Aleksandra, który nie mogąc znieść upokorzenia wojska, zmusił Dioksipposa do popełnienia samobójstwa.
W 393 roku n.e. cesarz Teodozjusz I zakazał organizacji igrzysk olimpijskich, uznając je za rozrywkę pogańską. W konsekwencji pankration stopniowo zanikł.
Sport ten był motywem przedstawień w sztuce greckiej, zwłaszcza w rzeźbie i malarstwie wazowym.
Współcześnie.
Wraz z popularyzacją przypominających pankration mieszanych sztuk walki, pod koniec XX wieku podjęto próby wskrzeszenia tego antycznego sportu. W 1999 roku w Grecji została założona Międzynarodowa Federacja Pankrationu ("International Federation of Pankration, IFPa"), organizacja non-profit, której celem jest propagowanie pankrationu. 
Kodyfikacją zasad oraz organizacją zawodów (w tym mistrzostw świata) w pankrationie zajęła się również Międzynarodowa Federacja Zapaśnicza. Sankcjonowany przez nią sport to amatorska, złagodzona wersja mieszanych sztuk walki. Rywalizacja odbywa się na zapaśniczej macie, w stójce i parterze, przy zastosowaniu zapasów oraz wszelkich dopuszczalnych w grapplingu chwytów, rzutów, dźwigni i duszeń, a także ciosów pięściami i kopnięć (w tym kolanem) w korpus oraz uda. Zasadniczo zakazane są uderzenia w głowę, z wyjątkiem kopnięcia okrężnego (które jest jedną z najwyżej punktowanych technik). Zawodnicy ubrani są w niebieskie lub białe "gi" (jak w judo), bądź "endymę" − strój składający się z luźnych spodni i koszuli. Sprzęt ochronny stanowią cienkie, umożliwiające chwytanie rękawice, a także nagolenniki, suspensorium i ochraniacz zębów; kobiety mogą ponadto stosować ochraniacz klatki piersiowej. Mężczyźni rywalizują w ośmiu, a kobiety w sześciu kategoriach wagowych.

</doc>
<doc id="85780" url="https://pl.wikipedia.org/wiki?curid=85780" title="Samoa">
Samoa

 (pełna oficjalna nazwa: Niezależne Państwo Samoa) – państwo w Oceanii, obejmujące zachodnią część Wysp Samoa (pozostałe stanowią terytorium Stanów Zjednoczonych jako Samoa Amerykańskie). Do 1997 znane było jako Samoa Zachodnie.
Historia.
Archipelag Samoa został zasiedlony około 1000 r. p.n.e. przez ludność polinezyjską pochodzącą z wysp Tonga. Europejczycy natrafili na wyspy w roku 1606, kiedy to dotarł do nich Hiszpan P.F. de Quiros, lecz o nich zapomniano, i ponownego ich odkrycia dokonano w 1722. W 1768 r. uczestnicy wyprawy Bougainville’a dokonali kolejnych badań wysp, nadając im nazwę Wyspy Żeglarskie. Od 1838 rozpoczął się napływ kolonistów i kupców europejskich i amerykańskich, którzy osiedlali się wokół miasta Apia na wyspie Upolu. Głównymi zainteresowanymi w kolonizacji archipelagu były Niemcy, Wielka Brytania i Stany Zjednoczone.
W roku 1889 archipelag został podzielony na część zachodnią, dzisiejsze państwo Samoa, którą dostali Niemcy, i część wschodnią, dzisiejsze Samoa Amerykańskie, którą dostały Stany Zjednoczone. Wielka Brytania w zamian za zrzeczenie się roszczeń do archipelagu otrzymała wyspy Tonga, Niue i Wyspy Salomona.
Po I wojnie światowej Samoa Niemieckie przejęła w 1919, jako odszkodowanie wojenne, Wielka Brytania, która następnie odstąpiła to terytorium Nowej Zelandii. Na mocy traktatu wersalskiego z 1919 byłą kolonię niemiecką (zwaną od tej pory Samoa Zachodnim) przekazano Nowej Zelandii jako terytorium mandatowe Ligi Narodów. Po II wojnie światowej, od 1946 Samoa Zachodnie jako terytorium powiernicze ONZ pozostało w administracji Nowej Zelandii. W 1961 odbyło się, nadzorowane przez ONZ, referendum w sprawie ogłoszenia niepodległości kraju, na mocy którego w 1962 Samoa Zachodnie stało się w pełni niepodległym państwem. W 1997 zmieniono nazwę państwa z Samoa Zachodniego na Samoa.
W 2009 roku dokonano zmiany ruchu ulicznego z prawostronnego na lewostronny, aby ułatwić poruszanie się na drogach samochodom importowanym z Australii i Nowej Zelandii. W 2011 nastąpiła zmiana strefy czasowej poprzez pominięcie daty 30 grudnia. W ten sposób Samoa znalazła się po zachodniej stronie linii zmiany daty. Celem zmiany było ułatwienie współpracy z Australią i Nową Zelandią. Zmiana nastąpiła poprzez usunięcie daty 30 grudnia 2011 z kalendarza, po 29 grudnia nastąpił 31 grudnia. Poprzednia zmiana nastąpiła w 1892 w celu dostosowania daty do czasu w Kalifornii; mieszkańcy Samoa przeżywali dwukrotnie datę 4 lipca.
Ustrój polityczny.
Samoa jest republiką parlamentarną, władzę ustawodawczą sprawuje parlament. Władza wykonawcza należy do rządu, a premiera wybiera parlament, który rekomenduje go władcy.
Głową państwa jest "o le Ao o le Malo", wybierany przez parlament na pięcioletnią kadencję spośród czterech żyjących wielkich wodzów ("tama aiga"). .
Podział administracyjny.
Samoa dzieli się na 11 dystryktów (itūmālō), z których część składa się z kilku fragmentów leżących na obu głównych wyspach państwa.
Geografia.
Samoa leży w południowej części Oceanu Spokojnego, w centralnej Oceanii i rozciąga się na długość ponad 600 km. Od północy graniczy z Tokelau, od zachodu z Tuvalu oraz Wallis i Futuną, od południa z Tonga, a od wschodu z Samoa Amerykańskim. W skład państwa Samoa wchodzi 9 zachodnich wysp archipelagu Samoa, z których cztery są zamieszkane: Savaiʻi (1715 km²), Upolu (1113 km²), Apolima i Manono. Niezamieszkane wyspy to: Fakuatapu, Namuʻa, Nu’utele i Nuʻulua (tworzące wyspy Aleipata) oraz Nuʻusafeʻe. Duże wyspy są pochodzenia wulkanicznego, mniejsze zaś koralowego, a najwyższym wzniesieniem jest góra Silisili (1858 m n.p.m.) leżąca na wyspie Savaiʻi. Niemal wszystkie wyspy otoczone są barierą raf koralowych.
Na wyspach panuje Klimat równikowy – gorący i wilgotny, o niskich wahaniach temperatur nie przekraczających średnio 2 °C w skali rocznej. Średnia roczna temperatura powietrza wynosi 27 °C, a średnie opady 5000 mm. W okresie od listopada do marca często występują huragany. Ponad połowę powierzchni kraju pokrywają lasy równikowe.
Gospodarka.
Gospodarka Samoa jest słabo rozwinięta. Najważniejszymi gałęziami są: rolnictwo (85% produkcji opiera się na rolnictwie), rybołówstwo, leśnictwo i turystyka. Uprawia się głównie: kukurydzę, ryż, jams, bataty, taro, orzechy kokosowe (kopra), kakao, kava, kauczuk. Jednym z ważniejszych źródeł dochodu narodowego są przekazy pieniężne od emigrantów oraz dotacje z Japonii, Australii, Nowej Zelandii, Unii Europejskiej.
Transport.
7 września 2009 roku w Samoa nastąpiła zmiana kierunku w ruchu drogowym z prawostronnego na lewostronny. Powodem zmiany jest wprowadzenie takiego samego kierunku ruchu, jak w innych krajach w Oceanii, co ma przynieść obniżenie kosztów sprowadzania samochodów. Do tej pory samochody sprowadzano z USA.
Religia.
Struktura religijna kraju w 2010 roku według "Pew Research Center":

</doc>
<doc id="85783" url="https://pl.wikipedia.org/wiki?curid=85783" title="Przestrzeń kosmiczna">
Przestrzeń kosmiczna

Przestrzeń kosmiczna – przestrzeń poza obszarem ciał niebieskich. Za granicę pomiędzy ziemską atmosferą a przestrzenią kosmiczną przyjmuje się wysokość 100 km nad powierzchnią Ziemi, gdzie przebiega umowna linia Kármána. Ściśle wytyczonej granicy między przestrzenią powietrzną a przestrzenią kosmiczną nie ma. Fizycy przyjmują 80–100 km.
Charakteryzuje się występowaniem wysokiej próżni, co uniemożliwia rozchodzenie się w niej fal dźwiękowych oraz ogranicza wymianę cieplną do promieniowania cieplnego. Przestrzeń kosmiczną przenika ze wszystkich stron promieniowanie kosmiczne, w tym niebezpieczne dla życia promieniowanie jonizujące – fale elektromagnetyczne w zakresie promieniowania rentgenowskiego i promieniowania gamma oraz wysokoenergetyczne naładowane cząstki. W przestrzeni kosmicznej, w okolicach orbity Ziemi, ciała wystawione na bezpośrednie działanie promieni słonecznych rozgrzewają się do temperatury przekraczającej 100 °C, natomiast pozostające w cieniu oziębiają się nawet poniżej –180 °C.
W naszym najbliższym otoczeniu przestrzeń kosmiczna to heliosfera, wypełniona przez wiatr słoneczny, która na granicy Układu Słonecznego, po przekroczeniu heliopauzy przechodzi w ośrodek międzygwiazdowy, a dalej w ośrodek międzygalaktyczny.
Wpływ próżni na organizmy żywe.
Przyczyną śmierci organizmu wystawionego na działanie próżni jest całkowita utrata tlenu z organizmu, a co za tym idzie ustanie akcji serca. Człowiek nie zamarza gwałtownie, nie zagotowuje mu się krew ani nie wybucha.
W publikacji NASA SP-3006 przyjęto założenie, iż człowiek wystawiony na działanie próżni kosmicznej straci przytomność w ciągu 9–11 sekund z powodu gwałtownej utraty tlenu z organizmu. Wstrzymywanie oddechu przyniesie jednak bardziej katastrofalne skutki w postaci rozerwania płuc i dostania się pęcherzyków gazu do opłucnej. Na skutek zmiany ciśnienia w jamie brzusznej w pierwszych kilku sekundach możliwe jest nastąpienie zapaści sercowo-naczyniowej, również prowadzącej do utraty przytomności. Gwałtowny ubytek gazów z żołądka może upośledzić ruchy oddechowe. Występuje również gwałtowne pocenie. Woda na powierzchni jamy ustnej i spoconych częściach ciała wrze. Eksperymenty na zwierzętach wykazały, że w ciągu minuty może nastąpić migotanie komór serca, jednak w większości wypadków praca serca ustawała po 90 sekundach. Po zatrzymaniu akcji serca próby reanimacji nie przyniosły rezultatu. Śmierć mózgowa następuje po 2 minutach. 
Status prawny przestrzeni kosmicznej.
Układ o zakazie prób broni nuklearnej w atmosferze, w przestrzeni kosmicznej i pod wodą zabrania jakichkolwiek eksplozji jądrowych w wymienionych środowiskach.
Traktat o przestrzeni kosmicznej stanowi, że przestrzeń kosmiczna wraz z wszelkimi znajdującymi się w niej ciałami niebieskimi nie może być zawłaszczana przez państwa i jest otwarta dla badań i użytkowania na równych zasadach przez wszystkie kraje. Do przestrzeni kosmicznej nie wolno wprowadzać jakichkolwiek obiektów przenoszących broń masowego rażenia. Każdy obiekt wyniesiony w przestrzeń kosmiczną ma przynależność państwa, w którym jest zarejestrowany i na jego pokładzie obowiązuje prawo tego państwa. Jednocześnie kosmonautów uważa się za wysłanników całej ludzkości i w razie potrzeby każde państwo powinno udzielić im pomocy.

</doc>
<doc id="85784" url="https://pl.wikipedia.org/wiki?curid=85784" title="Samoa Zachodnie">
Samoa Zachodnie



</doc>
<doc id="85787" url="https://pl.wikipedia.org/wiki?curid=85787" title="Bitwa nad Marną">
Bitwa nad Marną



</doc>
<doc id="85792" url="https://pl.wikipedia.org/wiki?curid=85792" title="Opowieści o pilocie Pirxie">
Opowieści o pilocie Pirxie

Opowieści o pilocie Pirxie — zbiór opowiadań science fiction autorstwa Stanisława Lema. Po raz pierwszy wydany w 1968 roku przez Wydawnictwo Literackie, Kraków. Pierwsze wydanie "Opowieści…" nie zawiera opowiadania "Ananke", które nie było wówczas jeszcze napisane.
Głównym bohaterem oraz narratorem opowiadań jest tytułowy Pirx — pilot, a następnie dowódca statków kosmicznych. Tematyka książki krąży wokół problemów powstających na styku człowieka z maszyną (np. w opowiadaniu "Ananke"), w kilku miejscach stawiając nawet pytanie o zdolność maszyny do samodzielnego myślenia ze wszystkimi tego konsekwencjami (opowiadania "Terminus", "Wypadek", "Rozprawa"); mówi o możliwościach, słabościach i reakcjach człowieka ("Patrol", "Opowiadanie Pirxa", "Odruch warunkowy", "Albatros").
Tytuły opowiadań:
Zamknięcia historii Pirxa można doczytać się w powieści "Fiasko".
Świat przedstawiony.
Akcja "Opowieści o pilocie Pirxie" osadzona jest w bliżej nieokreślonej przyszłości (porównując z "Fiaskiem", czas akcji "Opowieści…" zawiera się w XXI wieku), gdy "„romantyczne czasy kosmonautyki dawno już minęły”". W opowiadaniach o Pirxie przedstawiono futurystyczny świat, w którym kosmonautyka spowszedniała, a przestrzeń Układu Słonecznego od lat jest wykorzystywana gospodarczo, naukowo oraz turystycznie; ponadto wysyłano już międzygwiezdne ekspedycje badawcze do gwiazd w pobliżu Słońca (wzmianka w "Patrolu" oraz bezpośrednie ukazanie takiej wyprawy w "Wypadku"). Regularne loty międzyplanetarnych rakiet o napędzie atomowym są rzeczą powszechną, zaś wokół Ziemi i innych planet buduje się stacje kosmiczne. Użytkowanie przestrzeni kosmicznej oraz ciał niebieskich jest nadzorowane przez Organizację Narodów Zjednoczonych, która umiędzynarodowiła żeglugę kosmiczną (nazywaną nieraz "kosmolocją").
Pojawiają się nawiązania do rzeczywistych, historycznych wydarzeń z dziejów kosmonautyki, na przykład w "Odruchu warunkowym" znajduje się odniesienie do Sputnika 1 oraz Sputnika 2.
W roku 1957 udanie wystrzelono w kosmos jedynie dwa — wspomniane wyżej — radzieckie satelity, będące dwoma pierwszymi obiektami zbudowanymi przez człowieka, które umieszczono na orbicie okołoziemskiej (nie licząc nieudanej próby startu amerykańskiej rakiety Vanguard z próbnikiem).
W "Ananke" zawarto natomiast wzmiankę o programie Apollo oraz o Projekcie Marsa z 1948 roku autorstwa Wernhera von Brauna, będącym pierwszą pracą teoretyczną na temat podróży na Marsa opisaną z technicznego punktu widzenia.
Opis fabuły.
Test.
Po raz pierwszy w zbiorze opowiadań "Inwazja z Aldebarana" z 1959. 
Kadet Pirx, pod koniec ostatniego roku 4-letniego kursu dla kosmonautów ma wziąć udział w próbnym samodzielnym locie, po którym ma zacząć się przygotowywanie do egzaminów końcowych. Tuż przed lotem okazuje się, że w drugiej rakiecie ma lecieć najlepszy na roku kadet Boerst. Zadaniem Pirxa jest przeprowadzenie manewru zejścia z orbity w towarzystwie dwóch innych statków. W czasie lotu dochodzi do nieoczekiwanych zdarzeń — najpierw pojawiają się muchy w kabinie pilota, z których jedna powoduje zwarcie w instalacji elektrycznej rakiety uniemożliwiające sterowanie pojazdem, który coraz szybciej leci w stronę Księżyca. Równocześnie okazuje się, że w rakiecie brak jest klucza do kasetki z przełącznikami obwodów (Pirx nie może wyłączyć obwodu ze zwarciem), a ponadto ulega awarii mechanizm podnoszenia ochronnego pęcherza wokół fotela pilota (Pirx nie może dostać się do miejsca zwarcia i usunąć zwęglonej muchy podtrzymującej to zwarcie). W tej beznadziejnej sytuacji Pirx wpada na pomysł użycia awaryjnych sterów służących do drobnych poprawek niezależnych od obwodu objętego zwarciem; działania Pirxa powodują przeciążenia statku, które wyrzucają zwęgloną muchę, co pozwala Pirxowi na odzyskanie kontroli nad rakietą i uniknięcie uderzenia w powierzchnię Księżyca. Gdy Pirx szykuje się do powrotu na Ziemię, nagle do kabiny wchodzi prowadzący egzamin Szef; okazuje się, że cały lot był symulacją mającą sprawdzić umiejętność kadetów radzenia sobie w trudnych sytuacjach. Gdy Pirx z Szefem wychodzą z rakiety, widzą jak z sąsiedniego statku sanitariusze wydobywają krzyczącego Boersta — okazuje się, że zawiódł i nie zdołał uniknąć symulowanej katastrofy.
Patrol.
Po raz pierwszy w zbiorze opowiadań "Inwazja z Aldebarana" z 1959.
Pirx po uzyskaniu dyplomu został pilotem służby patrolowej nadzorującej odległe sektory Układu Słonecznego w celu wczesnego wykrycia niebezpieczeństw (głównie nieznanych rojów meteorytów). Pewnego dnia z lotu nie wraca pilot Thomas, a niedługo potem pilot Wilmer. Władze zarządzają śledztwo i kontrole techniczne, ale bez rezultatów. Mimo to loty patrolowe nie zostają przerwane. Na jeden z nich zostaje skierowany pilot Pirx — latający od prawie 3 lat. W czasie podróży trafia na dziwne światełko na ekranie: początkowo bierze je za halucynację, ale potem zaczyna bezskutecznie ścigać tajemniczy obiekt. W końcu orientuje się, że to właśnie owo światełko było przyczyną zaginięcia kolegów. Wraca do Bazy, gdzie po długich badaniach okazuje się, że światełko jest rezultatem defektu ekranu (nazwanego potem efektem Ledieux–Harpera), wywołującym u pilota atak podobny do epileptycznego, który nazwano zespolonym syndromem ataktyczno-katatoniczno-klonicznym Nuggelheimera. W czasie tego ataku bezskutecznie próbujący doścignąć światełko piloci tracą orientację i odlatują tak daleko, że nie są w stanie wrócić, zanim zabraknie tlenu w rakiecie. Wkład Pirxa w odkrycie losu pilotów został jednak zapomniany.
Albatros.
Po raz pierwszy w zbiorze opowiadań "Inwazja z Aldebarana" z 1959.
Pirx, mający wkrótce objąć stanowisko drugiego nawigatora, wraca z Marsa na Ziemię luksusowym statkiem "Tytan", należącym do firmy Transgalaktik. W czasie rejsu stwierdza zmianę kursu i udaje się do sterowni, by sprawdzić przyczyny zmiany. Okazuje się, że "Tytan" odebrał radiotelegraficzny przekaz od "Albatrosa", innego statku, któremu z powodu awarii reaktora grozi zniszczenie. Na pomoc, oprócz "Tytana", rusza kilka innych statków. Mimo wysiłków wszystkich załóg nie udaje się uratować ludzi z "Albatrosa" – ratujący zostają bezsilnymi świadkami katastrofy i wołania o pomoc ginącej załogi.
Terminus.
Po raz pierwszy w zbiorze opowiadań "Księga robotów" z 1961.
Pirx obejmuje pierwsze w życiu dowództwo — jest to stary statek o nazwie "Błękitna Gwiazda". W czasie inspekcji statku i przeglądania dokumentów odkrywa, że statek wcześniej nazywał się "Koriolan" i uległ zniszczeniu w kolizji z rojem meteorytów 19 lat wcześniej, a potem po 16 latach wrak został odnaleziony i wyremontowany. Okazało się także, że część załogi przeżyła samą katastrofę i zmarła później w wyniku braku tlenu. Pirx odkrywa także starego robota Terminusa przechowującego w swojej pamięci tragiczne losy niegdysiejszej załogi, która zginęła w katastrofie 19 lat wcześniej. W efekcie uszkodzeń, jakim uległ robot, wspomnienia te niejako zaczynają żyć własnym życiem — robot podczas swojej pracy za pomocą alfabetu Morse'a wystukuje rozmowy załogi (odcięci w poszczególnych częściach statku kosmonauci porozumiewali się, wystukując komunikaty na rurach). Możliwa jest makabryczna i groteskowa próba nawiązania kontaktu z dawno zmarłymi; o tyle jałowa, że są oni tylko specyficznym rodzajem zakłóceń w pracy robota. Pod koniec lotu Pirx wystosowuje wniosek o złomowanie Terminusa.
Odruch warunkowy.
Po raz pierwszy w zbiorze opowiadań "Noc księżycowa" z 1963.
Pod koniec III roku szkoły pilotów, dzięki dobremu wynikowi w teście oceniającym odporność psychiczną (długotrwałe leżenie w komorze deprywacyjnej – w słonej wodzie z maską zasłaniającą oczy i zatykającą uszy), Pirx dostaje przydział na praktykę przeddyplomową w stacji na niewidocznej z Ziemi stronie Księżyca, gdzie wcześniej w tajemniczych okolicznościach zginęła poprzednia załoga. Pirx (i drugi członek załogi) cudem unika losu swych poprzedników i rozwiązuje zagadkę śmierci poprzedniej załogi stacji.
Polowanie.
Po raz pierwszy w zbiorku "Polowanie" z 1965.
Pirx jest już dowódcą nowoczesnego statku. Podczas postoju na Księżycu Pirx dowiaduje się, że w wyniku zniszczenia przez meteoryt magazynu z robotami górniczymi, jeden z nich ulega uszkodzeniu i zaczyna atakować pojazdy ludzi. Pirx bierze udział w próbie unieszkodliwienia zbuntowanego robota. W czasie akcji Pirx nieoczekiwanie staje twarzą w twarz z maszyną – nie próbuje nawet użyć swojego lasera, gdyż wie, że robot jest nieporównywalnie szybszy. Nagle obok Pirxa skała zostaje trafiona przez laser jednego z pojazdów. Zbuntowany robot odpowiada na ogień i ratuje Pirxa uszkadzając transporter, a wtedy Pirx strzałem z lasera niszczy robota. Później okazuje się, że załoga transportera, który strzelał w ogóle nie widziała robota, a tylko Pirxa, którego wzięła za zbuntowaną maszynę. Robot zatem celowo ocalił Pirxa (doskonale widział, że nie jest celem), a ten go zniszczył – Pirx zaczyna mieć wyrzuty sumienia.
Wypadek.
Po raz pierwszy w zbiorku "Polowanie" z 1965.
Pirx przebywający pół roku w bazie badawczej poza Układem Słonecznym tuż przed odlotem rozwiązuje zagadkę zaginięcia robota. Okazuje się, że robot Aniel zginął podczas wspinaczki górskiej, którą podjął z własnej woli.
Opowiadanie Pirxa.
Po raz pierwszy w zbiorku "Polowanie" z 1965.
Pirx dzieli się ze słuchaczami historią o zetknięciu się z wytworem obcej cywilizacji. Opowiada, że dorabiał sobie do pensji pełniąc obowiązki dowódcy statku należącego do armatora Le Mansa, który wpadł na pomysł zbierania wraków statków i holowania ich na Ziemię. Żeby interes był opłacalny, konieczne staje się obniżenie kosztów – statki są stare i zniszczone, a ich załogi są przypadkową zbieraniną. W czasie lotu okazuje się, że cały statek jest na głowie Pirxa — czterech członków załogi zapada na świnkę, a dwaj pozostali to pilot, który nie jest kosmonautą, tylko inżynierem drogowym, oraz radiotelegrafista alkoholik. W czasie lotu przez rzadki rój meteorów spoza Układu Słonecznego pełniący wachtę inżynier drogowy zawiadamia Pirxa, że radar uległ uszkodzeniu, bo widać tajemnicze światełko. Pirx odkrywa, że jest to olbrzymi stary statek należący do obcej cywilizacji, więc oblicza i zapisuje parametry lotu, a następnie zamierza zawiadomić bazę o znalezisku i przesłać jej obliczone dane, ale okazuje się, że rejestrator był zepsuty; Pirx w tej sytuacji rezygnuje. W rezultacie ze względu na niekompetencję załogi i nieprawidłowo funkcjonujący statek szansa na "kontakt" przepadła.
Rozprawa.
Komandor Pirx otrzymuje specjalne zadanie: ma wypróbować załogę, złożoną częściowo z ludzi, częściowo ze znakomicie ich imitujących androidów. W czasie lotu jeden z robotów próbuje sprawić, aby w obliczu zagrożenia katastrofą Pirx wydał błędne polecenia, przez które zginą wszyscy ludzie z załogi. Android zakłada, że dzięki temu androidy zamiast ludzi zaczną pełnić coraz więcej odpowiedzialnych i newralgicznych funkcji, co w przyszłości da im panowanie nad światem. Pirx jednak dzięki ludzkiej "poczciwości", którą robot lekceważy, nie wydaje spodziewanych poleceń. To zmusza androida do improwizacji, podczas której ujawnia swoje zamiary. Pirx ocala siebie i resztę załogi niszcząc zbuntowaną maszynę.
Ananke.
Po raz pierwszy w zbiorze opowiadań "Bezsenność", do innych "Opowieści..." dołączone w wydaniu rozszerzonym z 1973.
Komandor Pirx przebywa Marsie i jest świadkiem katastrofy – supernowoczesny statek rozbija się podczas próby lądowania wskutek niezrozumiałych działań głównego komputera. Pirx zostaje członkiem komisji badającej przyczyny katastrofy – wszyscy obawiają się o bezpieczeństwo 2 kolejnych statków lecących na Marsa. Pirx ustala, że główne komputery przed zamontowaniem na statkach przechodzą specjalną procedurę "treningu", podczas którego doświadczeni emerytowani komandorzy dawali komputerom coraz trudniejsze zadania związane z nieoczekiwanymi sytuacjami. Pirx ustala następnie, że komputer, który spowodował katastrofę był "trenowany" przez komandora Corneliusa. Pirx przypomina sobie, że kiedyś latał pod jego rozkazami. Dowódca ten słynął ze skrajnego perfekcjonizmu, upodobania do zajmowania się nieistotnymi drobiazgami etc. — później została rozpoznana u niego osobowość anankastyczna i został odsunięty od lotów. Równocześnie lekarze uznali, że praca "trenera" jest pożądana dla takiej osoby – Pirx odkrywa jednak, że samouczące się oprogramowanie komputera podczas "treningu" nabywa także cech osobowości anankastycznej. Do katastrofy doszło, ponieważ komputer zaczął podejmować coraz więcej nieistotnych działań, które w końcu przekroczyły jego moc obliczeniową, co spowodowało błędy w działaniach maszyny i w rezultacie katastrofę. Ponieważ jeden z 2 kolejnych statków miał także komputer "trenowany" przez Corneliusa, to możliwe będzie uniknięcie katastrofy poprzez pilną wymianę oprogramowania na inne.
Rys charakterologiczny tytułowego bohatera.
Pirx jest konsekwentnie przedstawiany czytelnikom tylko z nazwiska. Zamiast imienia pojawia się najwyżej tytuł, określający pozycję zawodową (kolejno: kadet, pilot, nawigator, komandor). „Zacny aż do poczciwości”, pozostaje bezradny w relacjach z kobietami, jednak w czasie wykonywania najtrudniejszych zadań pozaziemskich okazuje się niezwykle skuteczny. Wyróżnia go opanowanie i zdroworozsądkowe podejście do świata.
Znawca twórczości Stanisława Lema, filolog i krytyk literacki Robert Stiller podsumował Pirxa następująco: „Nie ma być i nie jest ani bohaterem, ani osobowością, ani żadnym intelektualistą, tylko przeciętniakiem w tym zawodzie; jego perypetie ocierają się nieraz o humor, a czasami o dramat. Z punktu widzenia koncepcji to zaleta i nowość w gatunku”.
Publikacje opowiadań w Młodym Techniku.
Niektóre opowiadania zostały opublikowane w miesięczniku "Młody Technik", zanim ukazały się one w autorskich zbiorach opowiadań.
Ekranizacje.
W 1972 roku powstał, na podstawie książki, film produkcji węgierskiej pod tytułem "Pirx pilóta kalandjai". Reżyserem był András Rajnai.
Drugi film, "Test pilota Pirxa" w reżyserii Marka Piestraka i produkcji polsko-radzieckiej, powstał w 1978 roku, na podstawie opowiadania "Rozprawa".
Adaptacje sceniczne.
"Niezwykły lot pilota Pirxa" - spektakl dla dzieci na podstawie wątków wybranych z opowiadania "Test," zrealizowany w Teatrze Miejskim w Gliwicach.
Pilot Pirx zdaje swój ostatni egzamin, którym jest samodzielny lot na Księżyc. Widzowie stają się załogą jego statku kosmicznego. 
reżyseria: Jerzy Machowski; scenografia: Ľudmila Bubánová; muzyka: Ignacy Zalewski; lalki: Olga Ryl-Krystianowska; projekcje: Michał Dresner; występują: Teatr PAPAHEMA (Paulina Moś, Helena Radzikowska, Paweł Rutkowski, Mateusz Trzmiel), Łukasz Kucharzewski; premiera odbyła się na Małej Scenie przy ul. Nowy Świat 55 - 57, 25 lutego 2017.
Nagrody.
Opowiadanie "Rozprawa" zostało w 1977 wyróżnione japońską nagrodą Seiun dla najlepszej przetłumaczonej krótkiej formy, jako jeden z nielicznych polskich utworów nagrodzony zachodnią nagrodą na polu fantastyki.

</doc>
<doc id="85793" url="https://pl.wikipedia.org/wiki?curid=85793" title="Rap">
Rap

Rap (rapowanie) – gatunek muzyki, polegający na recytowaniu najczęściej rymowanego tekstu z podkładem muzycznym.
Opis.
Rap (czasem zamiennie z wyrażeniem hip-hop) określany jest jako styl wykonawczy lub odrębny gatunek muzyczny powstały we wczesnych latach 70. XX wieku w Stanach Zjednoczonych Ameryki wśród disc jockeyów, a od końca lat 70. przez wykonawców zwanych raperami. Chociaż rap powszechnie uważany jest za muzykę, to wielu naukowców wskazuje na jego bliskie pokrewieństwo z poezją. Na rap składają się elementy takie jak: treść tekstu (ang. "content"), tzw. flow (rytm, rymy, akcentowanie) i przekaz (ang. "delivery"), czyli w oryginalnym znaczeniu intonacja lub ton, jednak w obrębie kultury hip-hopowej rozumiany często jako nacechowanie emocjonalne ekspresji bądź tekstu w utworach. Rap jako forma wyrazu nie musi być ściśle łączony z amerykańską kulturą afroamerykańską, choć jego rozpowszechnienie w aktualnym kształcie miało miejsce za jej pośrednictwem. Za prekursorów współczesnego rapu uważa się plemiona zachodnioafrykańskie, których członkowie, wedle tradycji Griot, utrwalali w pamięci współplemieńców historie dotyczące swojej tradycji i genealogii. W historii występuje wiele przykładów rapu niezwiązanego z kulturą hip-hop, jak na przykład interakcja z widownią na koncertach Jamesa Browna lub prowokacje słowne boksera Muhammada Aliego. Rap, będący rodzajem melorecytacji, definiowany jest jako „silnie zrytmizowany”, i rytmizacja ta jest jego kluczowym elementem. Melorecytacja nie zakłada recytacji utworu w rytm podkładu muzycznego, a jedynie w jego akompaniamencie. Muzyka wykorzystywana, żeby rapować w jej rytm najczęściej nazywana jest bitem (ang. "beat").
Etymologia.
Słowo „rap” zostało zapożyczone z języka angielskiego; było używane w brytyjskim angielskim od około XVI w. Oznaczało „lekko i szybko uderzyć”, jak również „wypowiadać coś szybko, żywo”, co zostało odnotowane w Shorter Oxford English Dictionary już w 1541 r., dopiero później zaczęto tym mianem nazywać krótkie przemowy i riposty. Amerykanie również używali tego słowa, o czym świadczy fakt, że znalazło się również w Dictionary of American Slang w latach 60. XX w. w znaczeniu „konwersować”. Pod koniec lat 60. Hubert G. Brown zmienił imię na H. Rap Brown, ale wtedy jeszcze termin ten nie miał konotacji muzycznych.
Rapem nazywano mowę pojawiającą się na nagraniach bluesowych, a później jazzowych. W roku 1971 na albumie Isaaca Hayesa znajdują się ponumerowane utwory o tytułach „Ike’s rap”, a mówione do muzyki słowa stają się jego znakiem rozpoznawczym. W wywiadzie z muzykiem o scenicznym imieniu Del the Funky Homosapien padła z jego ust wypowiedź:
[oryg. ang.: „I was born in '72 ... back then what rapping meant, basically, was you trying to convey something – you’re trying to convince somebody. That’s what rapping is, it’s in the way you talk”].
Historia.
Na pierwszych raperów wpływ miała zarówno poezja recytowana do podkładu jazzowego, jak i występy komików. Za pierwszego MC jest często uznawany Coke La Rock, który jako swoje inspiracje podaje Last Poets, Wild Man Steve’a i Richarda Prayora. Znani raperzy z czasów początków kultury hip-hop, tacy jak KRS-One, inspirowali się twórczością Gila-Scotta Herona, jazzowego muzyka oraz poety.
Zarówno rap (jako gatunek muzyczny), jak i cała kultura hip-hop powstawała we wczesnych latach siedemdziesiątych dwudziestego wieku. W tamtych czasach nastąpiła popularyzacja tak zwanych „block parties”, czyli imprez organizowanych na ulicach. W Nowym Jorku taka forma spędzania czasu była praktykowana głównie przez mniejszości afroamerykańskie, karaibskie i latynoamerykańskie. Na tego rodzaju wydarzeniach najważniejszymi osobami byli DJ’e (ang. disc jockey), czyli osoby puszczające muzykę z płyt winylowych, często skupiając się na tak zwanych „break’ach”, czyli partiach instrumentalnych lub perkusyjnych. Z czasem partie te zaczęły być coraz ważniejszym elementem takich imprez, tańczono do nich (stąd nazwa breakdance) i miksowano je między sobą. Później osoby prowadzące „block parties” nazywane były mistrzami ceremonii, a powstały z tej nazwy (master of ceremony) skrót „MC” przyjął się jako podstawowe określenie rapera. Rap we współczesnej formie narodził się organicznie; mikrofon z początku był używany jedynie do ogłaszania kolejnych imprez, ogłoszeń bieżących, później zapowiedzi i ich stopniowe przekształcenie w rapowane wersy. 
Ważną postacią dla początków rapu jest osoba uznawana za pierwszego DJ’a hip-hopowego, czyli DJ Kool Herc. Prowadzone przez niego wydarzenie w roku 1973 jest powszechnie uznawane za narodziny hip-hopu. Niektórzy badacze muzyki karaibskiej sugerowali połączenie początków rapu z jamajską tradycją toastingu, jednak sam Kool Herc zaprzecza takowemu, mimo tego, że był jamajskim imigrantem:
[oryg. ang.: „Jamaican toasting? Naw, naw. No connection there. I couldn’t play reggae in the Bronx. People wouldn’t accept it. The inspiration for rap is James Brown and the album "Hustler’s Convention"”] – cytat ten, jak i zapewnienie, że DJ był zbyt młody, gdy jeszcze mieszkał na Jamajce sugerują dalsze połączenia z bluesem i funkiem.
Złoty wiek hip-hopu.
Złoty wiek hip-hopu (od połowy lat 80. do wczesnych lat 90. XX wieku) był to czas, w którym liryka hip-hopowa przeszła największą transformację w historii gatunku. Jak sugeruje cytat Williama Jelani Cobba „w tych złotych latach, krytyczna masa wyjątkowych talentów tworzyło swoją sztukę, ale i definiowali siebie samych jednocześnie”. Raperzy jak Chuck D, Big Daddy Kane, KRS-One i Rakim właściwie wynaleźli skomplikowane gry słowne i „liryczne kung-fu” późniejszej muzyki hip-hop”. Koniec tego złotego okresu w historii hip-hopu, ale również i rapu datuje się na lata 1993–1994.
Flow.
Flow definiuje się jako „rytmy i rymy” i to jak wpływają one na siebie nawzajem w obrębie utworu. Bogaty opis flow i technik rapowania znajduje się w książce „How to Rap”. Według niej na flow składają się rymy, ich schematy oraz rytm. Czasami używa się tego określenia do mówienia o elementach należących w teorii do „przekazu”, takich jak melodia, ton, głośność; obecnie często odchodzi się od oryginalnej definicji poprzez jej rozszerzenie.
W pierwszych utworach hip-hopowych flow jest proste i powtarzalne. MC, który jest uważany za podręcznikowy przykład tzw. "old-school flow" tworzył pod pseudonimem Melle Mel. Stworzył on niemały trend w środowisku hip-hopowym i wielu artystów rapowało inspirując się nim aż do roku 1986, gdy Rakim, prekursor bardziej skomplikowanych układów rymów, zrewolucjonizował rap (jako gatunek muzyczny). 
Kolejną istotną postacią w historii flow jest Notorious B.I.G., który był prekursorem flow najsilniej obecnego w muzyce hip-hopowej lat 1994–2002. W 2002 roku Eminem tworzy hit „Lose Yourself”, który rozpoczyna kolejny okres w ewolucji flow.
Podział ten, stworzony przez Kool Moe Dee, nie jest na pewno jedynym słusznym, jednak dobrze obrazuje zmiany zachodzące zarówno w muzyce hip-hop na drodze jej rozwoju, jak i w ewolucji pojęcia flow samego w sobie. Wywiad, w którym była o tym mowa miał miejsce w roku 2003, od tamtego mniej więcej czasu rap zaczął by używany i łączony z coraz większą różnorodnością podkładów oraz melodii (prekursorem rapu łączonego ze śpiewem był Egyptian Lover) i nie jest tak łatwo mówić o trendach rządzących całym gatunkiem muzyki wykorzystującym rap, gdyż jest on zbyt szeroki.
Badacze hip-hopu używają tzw. diagramów flow. Książki pt. "How to Rap", "How to Rap 2" wykorzystują takie diagramy w celu wyjaśnienia m.in. trójwierszy, układów rymów i różnych technik obecnych w utworach. Podobne diagramy były wykorzystywane również przez Adama Krimsa w książce "Rap Music and the Poetics of Identity", jak również Kyle Adams w swoich pracach naukowych.
Style.
Jest wiele stylów flow, badacze i osoby zajmujące się taką muzyką profesjonalnie stosują rozmaite terminologie; stic.man z duetu Dead Prez wyróżnia następujące style:
Badacz Adam Krims używa następujących pojęć:
Raper a MC.
Już na początku lat 80 osoby rapujące na block parties czy innych wydarzeniach, nazywano MC (czyt. emsi), czyli Mistrz Ceremonii (skrót od angielskiego Master of Ceremony). Jest to nazwa, która z czasem i rozwojem gatunków muzycznych wykorzystujących rap (jako formę przekazu werbalnego) zaczęła tracić na popularności i obecnie używania jest rzadziej, głównie przez bardziej konserwatywne osoby związane z kulturą hip-hop, często odnosząc się do artystów, których umiejętności performatywne stoją na wysokim poziomie. Cool G Rap wspomina „mistrzowie ceremonii, od czego wziął się termin MC, mieli za zadanie utrzymywać imprezę przy życiu”. Jako pierwszy określał się tym mianem przed szeroką publicznością MC Hammer, autor kultowego utworu „Can’t touch this”.

</doc>
<doc id="85794" url="https://pl.wikipedia.org/wiki?curid=85794" title="Brytyjska Wspólnota Narodów">
Brytyjska Wspólnota Narodów



</doc>
<doc id="85795" url="https://pl.wikipedia.org/wiki?curid=85795" title="Oleg Gordijewski">
Oleg Gordijewski

Oleg Antonowicz Gordijewski, ros. "Олег Антонович Гордиевский" (ur. 10 października 1938 w Moskwie) – pułkownik Komitetu Bezpieczeństwa Państwowego (KGB) ZSRR, współpracował z wywiadem brytyjskim (MI6) w latach 1974–1985. Został wydany przez Aldricha Amesa, szefa kontrwywiadu CIA na Związek Radziecki, współpracującego z KGB od 1985 roku. Gordijewski był jedynym agentem wskazanym przez Amesa, któremu udało się uciec.
Życiorys.
Dzieciństwo i nauka.
Oleg Gordijewski urodził się w Moskwie. Podczas najcięższych bombardowań lotnictwa niemieckiego pod koniec 1941 roku, przebywał wraz z rodziną w moskiewskim metrze, skąd zostali ewakuowani do Kujbyszewa, a następnie do Przewalska nad granicą z Chinami. Jesienią 1943 roku powrócili do Moskwy.
Naukę rozpoczął w moskiewskiej szkole podstawowej nr 130, którą ukończył w czerwcu 1956 roku, następnie rozpoczął studia na wyższej uczelni, wstąpił do Moskiewskiego Instytutu Stosunków Międzynarodowych, gdzie nauczył się języków obcych i mając o wiele więcej swobody niż zwykły obywatel radziecki, poznał kulturę i życie w Europie Zachodniej. Podczas nauki w Instytucie stał się przedmiotem zainteresowania zamieszkujących osobne piętro dwojga oficerów KGB, zajmujących się werbowaniem kandydatów do KGB. Jeden z nich reprezentował I Zarząd Główny (wywiad zagraniczny).
Wstąpienie do KGB.
Po ukończeniu instytutu w 1962 roku, Gordijewski wstąpił do Komitetu Bezpieczeństwa Państwowego (KGB). Powiedział potem, że powodem wstąpienia w szeregi KGB była chęć wyjazdu za granicę. Określił to następująco:
…Miałem ochotę na służbę w KGB. Częściowo dlatego, że poszedłbym w ślady ojca, a częściowo ponieważ była szansa wyjazdu za granicę, co było największym pragnieniem wszystkich studentów Instytutu. Wszyscy byliśmy świadomi, że Związek Radziecki to wielkie więzienie. Zwykły obywatel radziecki nie miał żadnej szansy wyrwania się za granicę, nikt bowiem nie mógł opuścić kraju bez specjalnego zezwolenia władz, a podanie o paszport musiało przejść przez wydział kadr zagranicznych Komitetu Centralnego. Podróż zagraniczna była wyśnionym marzeniem niemal każdego z nas, co przyciągało ludzi do pracy w KGB.
Oleg Gordijewski wstąpił do KGB w 1962 roku i po rocznym przeszkoleniu rozpoczął pracę w centrali KGB na Łubiance.
Pierwsze zadania.
Jego pierwszym zadaniem była analiza operacji prowadzonych przez tzw. nielegałów (agentów sowieckich zakonspirowanych jako cywilni pracownicy, przedsiębiorcy, naukowcy, artyści itp., w odróżnieniu od dyplomatów, z urzędu niemal kompletnie podporządkowanych wywiadowi ZSRR) w państwach zachodnich. W styczniu 1966 roku wysłano go do Kopenhagi, gdzie miał kierować radziecką siatką wywiadowczą w Danii. Służbę w Kopenhadze pełnił do 1970 roku, a następnie powtórnie od 1973 roku do 1978 roku. Podczas urlopu w Moskwie w 1977 roku Gordijewski wysłuchał inauguracyjnego wykładu Harolda (Kima) Philby’ego (jednego z członków Siatki szpiegowskiej Cambridge) dla funkcjonariuszy akademii KGB.
Decyzja o współpracy z wywiadem brytyjskim (MI6).
Decyzję o współpracy z zachodnimi służbami wywiadowczymi Oleg Gordijewski podjął pod wpływem wstrząsu, jakim była dla niego inwazja wojsk Układu Warszawskiego z Armią Czerwoną na czele na Czechosłowację w 1968 roku. Działalność szpiegowską na rzecz brytyjskiej Tajnej Służby Wywiadowczej (MI6), rozpoczął podczas pracy w Kopenhadze w 1974 roku.
Powrót do Moskwy.
W 1978 roku Gordijewski wrócił do Związku Radzieckiego, do Moskwy, gdzie przebywał aż do 1982 roku, kiedy skierowano go do pracy w ambasadzie radzieckiej w Londynie.
Funkcja rezydenta KGB w Londynie.
W 1985 roku Oleg Gordijewski objął funkcję rezydenta KGB w Londynie, nadal spotykając się regularnie z prowadzącym go oficerem MI6 i przekazując mu najtajniejsze informacje jakimi dysponował. Lecz jego kariera podwójnego agenta dobiegała końca. Za oceanem, w Waszyngtonie, miało miejsce wydarzenie, którego konsekwencje mogły być śmiertelne dla Gordijewskiego.
Zdemaskowanie.
16 kwietnia 1985 roku do ambasady Związku Radzieckiego w Waszyngtonie wszedł wysokiej rangi oficer CIA, Aldrich Ames, i przekazał tamtejszemu rezydentowi KGB kopertę, w której była kartka z nazwiskami dwóch oficerów KGB współpracujących z CIA i MI6. Za tę informacje Ames zażądał kwoty 50 tysięcy dolarów, którą otrzymał miesiąc później. Jedno z dwóch nazwisk znajdujących się w kopercie brzmiało Oleg Gordijewski.
Kontrwywiad KGB wiedział, że z rezydentury w Londynie wyciekają ściśle tajne informacje. Gordijewski był jednym z głównych podejrzanych, ponieważ był jednym z niewielu, którzy mieli do nich dostęp. Dostarczone z Waszyngtonu przez Aldricha Amesa informacje tylko potwierdziły ich podejrzenia, lecz nadal nie mieli żelaznych dowodów. W maju 1985 roku Gordijewskiego wezwano pod pretekstem poufnej konsultacji do Moskwy. Gordijewski podejrzewając zasadzkę, zastanawiał się, czy jechać, lecz pod namową Brytyjczyków, którzy powtarzali, że nie ma podstaw do niepokoju, postanowił pojechać.
19 maja 1985 roku Gordijewski był już w Moskwie. Przez pierwsze dwa tygodnie nic się nie działo, nikt nie chciał się z nim widzieć, tylko kazano mu czekać. Dopiero 27 maja zadzwonił generał Wiktor Fiodorowicz Gruszko, zastępca szefa I Zarządu Głównego KGB, nakazując Gordijewskiemu stawienie się w daczy generała. Tam poczęstowano go kanapkami i kawą z dodatkiem narkotyków. Następnie oświadczono mu, że jest agentem i pracuje dla Anglików. Przesłuchanie trwało przez 24 godziny. Gordijewski mimo narkotyków nie powiedział nic, co mogło go skompromitować. Następnego dnia został zwolniony i odwieziony do domu.
Ucieczka.
Mimo całodobowych inwigilacji Gordijewskiemu udało się zgubić śledzących go agentów kontrwywiadu KGB i nawiązał kontakt z przedstawicielami wywiadu brytyjskiego w ambasadzie brytyjskiej w Moskwie, wiedząc że w każdej chwili może być ponownie zatrzymany, jednocześnie przystąpił do przygotowywania ucieczki za granicę. 19 lipca Gordijewski, który miał zwyczaj codziennego uprawiania joggingu, wyszedł z domu w stroju treningowym. Dzięki Brytyjczykom przedostał się do Wielkiej Brytanii, w bagażniku samochodu przez granicę z Finlandią, zostawiając w Moskwie żonę i dwie córki.
Następstwa.
Gordijewski w Londynie pojawił się we wrześniu 1985 roku. Wkrótce z Wielkiej Brytanii wydalono 25 wskazanych przez niego dyplomatów, dziennikarzy i zwykłych obywateli radzieckich. W 1990 roku Władimir Kriuczkow ujawnił, że Gordijewski mógł połączyć się z rodziną rok przed utraceniem władzy przez komunistów w Czechosłowacji. Na zwołanej w Moskwie konferencji prasowej Gordijewski określił propozycję możliwości połączenia z żoną i dziećmi jako kolejny wybieg: „KGB najwyraźniej miało nadzieję, że gdy zobaczę żonę i córki, to dam się przekonać do powrotu do Moskwy”.
Wkrótce po ucieczce na zachód żona Gordijewskiego wystąpiła o rozwód, w przeciwnym przypadku nie miałaby szans na zachowanie pracy i nauki dzieci w szkołach dla uprzywilejowanych. W 1991 roku zezwolono jej na wyjazd ze Związku Radzieckiego, w świetle błysków fleszy wróciła z córkami do męża, ale już w 1993 nastąpił ponowny rozwód.
Gordijewski mieszka w Wielkiej Brytanii, jest współautorem, wraz z Christopherem Andrew, obszernej autobiografii: "KGB: The Inside Story" wydanej w 1990 roku, wydanie polskie "KGB" 1997 rok. W 1995 roku wydał także książkę pt. "Next Stop Execution. The Autobiography of Oleg Gordijevsky", polskie wydanie "Ostatni przystanek – egzekucja", Dom Wydawniczy Bellona, Warszawa 2001.

</doc>
<doc id="85796" url="https://pl.wikipedia.org/wiki?curid=85796" title="Komensalizm">
Komensalizm

Komensalizm (współbiesiadnictwo; od łac. "commensalis" „współbiesiadnik” "com" „współ” i "mensa" „stół”) – najbardziej pierwotny typ oddziaływania protekcyjnego. Pojęcie to zostało wprowadzone przez zoologa Pierra Josepha van Bendena w 1876 roku.
Jest to typ zależności o charakterze symbiozy między dwoma lub więcej gatunkami, przy czym jeden z gatunków czerpie z tej zależności wyraźne korzyści, nie szkodząc pozostałym (np. rekin i podnawka; lew i sęp; żuk gnojowy i ssak kopytny). Innym przykładem komensalizmu jest odżywianie się owadów żyjących w ptasich gniazdach resztkami pokarmu gospodarzy lub znalezionymi w gnieździe piórami. Komensalizm jest więc współżyciem korzystnym dla jednego z partnerów, dla drugiego obojętnym.
Komensalizm jest najbardziej luźnym i najmniej obligatoryjnym związkiem międzygatunkowym, jako że obaj partnerzy często mogą egzystować niezależnie od siebie. Jeden z partnerów odnosi tu korzyść i ma biologiczną przewagę nad osobnikami tego samego gatunku, które nie pozostają w takim związku.
Croll (1977) wyróżnia cztery główne rodzaje komensalizmu:
Przykładem komensalizmu jest flora fizjologiczna człowieka.

</doc>
<doc id="85797" url="https://pl.wikipedia.org/wiki?curid=85797" title="Mieszaniny">
Mieszaniny



</doc>
<doc id="85798" url="https://pl.wikipedia.org/wiki?curid=85798" title="Mieszaniny jednorodne">
Mieszaniny jednorodne



</doc>
<doc id="85799" url="https://pl.wikipedia.org/wiki?curid=85799" title="Linia Hutniczo-Siarkowa">
Linia Hutniczo-Siarkowa



</doc>
<doc id="85800" url="https://pl.wikipedia.org/wiki?curid=85800" title="Mieszaniny niejednorodne">
Mieszaniny niejednorodne



</doc>
<doc id="85801" url="https://pl.wikipedia.org/wiki?curid=85801" title="Georg Trakl">
Georg Trakl

Georg Trakl (ur. 3 lutego 1887 w Salzburgu, zm. 3 listopada 1914 w Krakowie) – poeta austriacki reprezentujący ekspresjonizm.
Przedmiotem jego poezji jest sens istnienia, śmierć, zniszczenie i przemijanie. Reprezentował dekadentyzm i katastrofizm, przewidywał upadek Austro-Węgier. W 1910 zdobył wykształcenie farmaceuty. W tym zawodzie pracował w szpitalu w Innsbrucku, a po wybuchu wojny został wcielony do armii i wysłany na front. Na skutek kontaktu z ciężko rannymi i umierającymi żołnierzami popadł w głęboką depresję. Leczony w szpitalu w Krakowie zmarł wskutek przedawkowania kokainy, prawdopodobnie śmiercią samobójczą. Przez kilka lat po wojnie jego grób znajdował się na cmentarzu Rakowickim, po ekshumacji prochy przewieziono do Austrii.
Trakl jest jedną z najciekawszych postaci niemieckojęzycznej sceny literackiej XX wieku, postrzeganą jako indywiduum kontrowersyjne, którego dzieciństwo i młodość naznaczone zostały skomplikowanymi relacjami z matką poety, jego domniemaną kazirodczą miłością do własnej siostry Grety, nadużywaniem narkotyków i alkoholizmem. Wiersze Trakla wpisują się – formalnie i znaczeniowo – w nurt ekspresjonistyczno-symboliczny i wywarły ogromny wpływ na kolejne pokolenia artystów, głównie ze świata muzycznego (powstały liczne kompozycje ilustrujące utwory austriackiego twórcy). Od 1952 roku rodzinne miasto poety przyznaje nagrodę jego imienia, .
Twórczość.
Polskie przekłady:

</doc>
<doc id="85805" url="https://pl.wikipedia.org/wiki?curid=85805" title="Izarytma">
Izarytma



</doc>
<doc id="85810" url="https://pl.wikipedia.org/wiki?curid=85810" title="Björn Ulvaeus">
Björn Ulvaeus

Björn Kristian Ulvaeus (ur. 25 kwietnia 1945 w Göteborgu) – szwedzki autor tekstów piosenek, kompozytor, gitarzysta. Współzałożyciel i jeden z wokalistów zespołu ABBA.
Życiorys.
Urodził się w Göteborgu, gdzie spędził pierwsze sześć lat życia, po czym wraz z rodziną zamieszkał w Västerviku. Ma siostrę, Evę-Margaretę. Muzyką zainteresował się dzięki kuzynowi, Jonowi Ulfsterowi, założycielowi folkowego zespołu West Bay Singers (wcześniej występującego pod nazwą Mackie’s Skiffle Group), dzięki któremu zaczął grać na otrzymanej od rodziców gitarze. Wkrótce dołączył do grupy swojego kuzyna, dla której dodatkowo grał na bandżo oraz pisał teksty piosenek. Po wygraniu lokalnego konkursu talentów podpisali kontrakt płytowy z wytwórnią płytową Polar Music, należącą do Stiga Andersona, za którego namową zmienili nazwę zespołu na Hootennany Singers. Grupa zyskała dużą popularność w Szwecji m.in. dzięki przebojom „Jag väntar vid min mila” i „Gabrielle”. Wydali także kilka albumów: "Hootenanny Singers" (1964), "Hootenanny sjunger Evert Taube" (1965), "Många ansikten/Many Faces" (1966), "Bellman på vart sätt" (1968) i "Fem år" (1968). Niedługo później zawiesił działalność w zespole z powodu powołania do wojska – trafił do Straży Przybrzeżnej. Przez dwa lata studiował biznes, ekonomię i prawo na Uniwersytecie w Lund. Po przerwaniu studiów wydał swoje pierwsze solowe single: „Raring” i „Fröken Fredriksson” (będące szwedzkojęzycznymi coverami amerykańskich piosenek: „Honey” Bobby’ego Goldsboro i „Harper Valley PTA” Jeannie C. Riley), które zostały ciepło przyjęte przez publiczność.
W 1970 z Bennym Anderssonem wydał album pt. "Lycka". W latach 1972–1982 wraz z Agnethą Fältskog, Bennym Anderssonem i Anni-Frid Lyngstad występował w zespole ABBA, którego był współzałożycielem i współtwórcą większości piosenek. W 1974, reprezentując Szwecję z utworem „Waterloo”, wygrali w finale 19. Konkursu Piosenki Eurowizji. Wydali razem osiem albumów studyjnych: "Ring Ring" (1973), "Waterloo" (1974), "ABBA" (1975), "Arrival" (1976), "The Album" (1977), "Voulez-Vous" (1979), "Super Trouper" (1980) i "The Visitors" (1981).
Po rozpadzie grupy wraz z Bennym Anderssonem rozpoczął twórczość musicalową. W 1984 premierę miał ich musical "Chess", nad którym pracowali razem z Timem Rice’em, a napisany przez nich singiel promujący spektakl – „One Night in Bangkok” – stał się wielkim przebojem. Ponadto w tym okresie podjęli współpracę z rodzeństwem Karin i Andersem Glenmarkami, tj. duetem Gemini, dla których napisali znaczną część materiału na ich dwa pierwsze albumy: "Gemini" (1984), zawierający m.in. pisany z myślą o ABB-ie singiel „Just Like That”, i "Geminism" (1987).
W 1995 z Ulvaeusem wystawili premierowo kolejny wspólny musical – "Kristina från Duvemåla". W tym okresie odrzucili także propozycję złożoną przez Tima Rice’a do napisania piosenek do filmu animowanego "Król Lew". W 1999 premierę miał ich trzeci musical – "Mamma Mia!", którego scenariusz oparty był na przebojach zespołu ABBA. Spektakl cieszył się dużym zainteresowaniem publiczności, w kolejnych latach wystawiany był m.in. w Australii, Stanach Zjednoczonych i krajach Europy, a także w Chinach. W 2004 zagrał epizodyczną rolę w minifilmie pt. "Our Last Video Ever", który został następnie wydany na płycie DVD jako "The Last Video". W 2008 premierę miała amerykańska ekranizacja musicalu "Mamma Mia!", nad którą pracował, i w której zaliczył rolę cameo. W 2013 wraz z Ulvaeusem wystawił premierowo kolejny musical – "Hjälp sökes".
Życie prywatne.
W maju 1969 podczas nagrań programu telewizyjnego poznał Agnethę Fältskog, którą poślubił 6 lipca 1971 w kościele luterańskim w Verum, miejscowości leżącej w gminie Hässleholm w Skanii. Mają dwoje dzieci: córkę Lindę (ur. 1973) i syna Christiana (ur. 1977). W 1980 rozwiódł się z Fältskog, 6 stycznia 1981 poślubił Lenę Kallersjö, z którą ma dwie córki: Emmę (ur. 1982) i Annę (ur. 1986). Mieszkał w Londynie, następnie przeniósł się do Stocksundu.
Deklaruje się jako ateista. Ateistyczne podejście do wiary pogłębił w nim zamach z 11 września 2001. Zaangażował się w proateistyczny ruch „Humanisterna” oraz zainwestował część pieniędzy na rzecz rozwoju wydawnictwa Fri Tanke, publikującego ateistyczną literaturę.
Interesuje się nieruchomościami i inwestycjami. Prowadzi restaurację w Västerviku. Zakupił byłą główną siedzibę firmy Ericsson w Sztokholmie.

</doc>
<doc id="85815" url="https://pl.wikipedia.org/wiki?curid=85815" title="Stronnictwo białych">
Stronnictwo białych

Biali – potoczna nazwa umiarkowanego (liberalno-konserwatywnego) obozu w polskim ruchu narodowym przed wybuchem i w okresie powstania styczniowego (1863-1864), działającego w latach 1861-1864 na ziemiach polskich i na emigracji. Jedno z dwóch (obok „czerwonych”) głównych ugrupowań politycznych w Królestwie Polskim w tym okresie. Obóz polityczny reprezentujący ziemiaństwo, burżuazję i inteligencję miejską, głoszący hasło niepodległości.
Historia.
W latach 1833-1858 w Królestwie Polskim obowiązywał stan wojenny. Car Rosji Aleksander II zezwolił na utworzenie w 1858 w Królestwie Polskim Towarzystwa Rolniczego w Warszawie, organizacji ziemiańskiej pod przewodnictwem Andrzeja Zamoyskiego. Towarzystwo dążyło do powszechnego zniesienia pańszczyzny i zamiany jej na czynsz lub uwłaszczenie chłopów. Społeczeństwo uznawało Towarzystwo Rolnicze za nieoficjalną reprezentację narodu, a liderzy towarzystwa zamierzali doprowadzić do kompromisu politycznego z władzami carskimi. Towarzystwo jako jedyna legalna polska organizacja cieszyło się dużym autorytetem wśród Polaków. Społeczeństwo oczekiwało, że towarzystwo będzie reprezentować interesy narodu polskiego i wystąpi wobec Rosjan z żądaniami kolejnych ustępstw politycznych. Wielka manifestacja patriotyczna 8 kwietnia 1861 zakończyła się masakrą tłumu przez armię rosyjską (kilkuset zabitych i rannych). Wydarzenie to skłoniło działaczy Towarzystwa Rolniczego do silniejszego zaangażowania się w ruch narodowy. Gdy carat rozwiązał Towarzystwo Rolnicze i Delegację Miejską, pod koniec 1861 powstała organizacja „białych”. Następnie powołano tajny komitet wykonawczy, tzw. Dyrekcję Wiejską (początek 1862).
„Biali” postulowali skupienie się na pracy organicznej, pokojowych manifestacjach patriotycznych, negocjacjach z zaborcą, zacieśnianiu więzi między zaborami. Wokół towarzystwa zgromadzili się ziemianie, burżuazja i inteligencja, domagający się od cara przywrócenia Królestwu Polskiemu autonomii politycznej, własnej administracji i wojska polskiego, równouprawnienia Żydów, przyłączenia ziem zabranych do Królestwa – chcieli to uzyskać bez podejmowania w niedalekiej przyszłości zbrojnego powstania. Wreszcie „biali” zaczęli głosić hasła utworzenia z ziem pod panowaniem Rosji niepodległego państwa polskiego. „Biali” liczyli na uniknięcie walki zbrojnej z powodu przewidywanych represji na Polakach. Walkę o niepodległość wiązali z interwencją dyplomatyczną Francji i Wielkiej Brytanii (umiędzynarodowienie sprawy polskiej). Ich poglądy polityczne były przeciwstawne powstańczym dążeniom „czerwonych”, ale też ugodowej polityce Aleksandra Wielopolskiego. „Biali” dopuszczali ostatecznie możliwość zorganizowania kolejnego powstania narodowowyzwoleńczego, ale jedynie w przypadku niepowodzenia zabiegów dyplomatycznych. Powstanie miałoby zostać starannie przygotowane i wsparte przez mocarstwa zachodnie.
Lewym skrzydłem „białych” byli millenerzy. „Biali” poparli powstanie styczniowe dopiero w lutym 1863, dążąc do przejęcia w nim kierownictwa. W marcu 1863 udało im się doprowadzić do objęcia dyktatury przez Mariana Langiewicza, jednakże zapadła decyzja o rozwiązaniu organizacji „białych”. Po upadku Langiewicza „biali” uzyskali zdecydowaną przewagę w Rządzie Narodowym.
Ważniejsi działacze „białych”:

</doc>
<doc id="85819" url="https://pl.wikipedia.org/wiki?curid=85819" title="Wes Borland">
Wes Borland

Wes Borland, właśc. Wesley Louden Borland (ur. 7 lutego 1975 w Richmond w stanie Wirginia) – amerykański gitarzysta rockowy.
Życiorys.
Wesley Louden Borland urodził się 7 lutego 1975 w Richmond w stanie Wirginia.
Jego ojciec był prezbiteriańskim duchownym, z tego powodu rodzina często się przeprowadzała. Zaczął grać na gitarze w wieku 12 lat, biorąc lekcje w kościele ojca. Początkowo miał problemy z czytaniem nut, ponieważ jego pierwszy nauczyciel uczył go grać ze słuchu. Po ukończeniu szkoły plastycznej grywał w zespołach amatorskich.
Kariera.
Jeszcze w czasach szkolnych założył z bratem Scottem Borlandem blackmetalową grupę Goatslayer. W 1994 poznał Freda Dursta i dołączył do zespołu Limp Bizkit. Na wielu teledyskach tego zespołu miał na sobie kostiumy, które robił sam. Początkowo używał samodzielnie przerobionej, 7-strunowej gitary Ibanez UV7, od 2000 gra na ręcznie robionej gitarze PRS, ostatecznie podpisał kontrakt z Japońską Yamahą na swój własny, sygnowany model. Zanim 12 października 2001 opuścił Limp Bizkit, wraz z bratem Scottem założył zespół Big Dumb Face, a już po odejściu z Limp Bizkit – Eat the Day. Obie grupy wkrótce się rozpadły. W sierpniu 2004 powrócił do Limp Bizkit.
Aktualnie Wes Borland jest ponownie członkiem Limp Bizkit.
Kariera pozazespołowa.
Od 2003 blisko współpracuje z Dannym Lohnerem (Nine Inch Nails, Tapeworm) – m.in. zespoły Black Light Burns i The Damning Well, wspólne remiksy (m.in. utworów A Perfect Circle). W 2007 roku ukazała się płyta jednego ze wspólnych projektów, Black Light Burns.
W 2005 jako basista wspomagał na koncertach hardcore'ową grupę From First to Last, pomagał również w nagrywaniu najnowszego albumu tego zespołu.
W 2008 pełnił rolę gitarzysty na koncertach w zespole Marilyn Manson.
W 2010 zagrał na kilku koncertach z Combichrist na ich trasie koncertowej z Rammstein.
W 2016 wydał solowy album zatytułowany Crystal Machete.
Życie prywatne.
W 1998 roku ożenił się z Heather McMillan. Małżeństwo rozpadło się w 2001. Po raz drugi ożenił się z Anną Borland w 2009. Małżeństwo trwało do 2013. W 2016 Wes ożenił się z Carre Callaway.

</doc>
<doc id="85820" url="https://pl.wikipedia.org/wiki?curid=85820" title="Anna Habsburżanka (1573–1598)">
Anna Habsburżanka (1573–1598)

Anna Habsburżanka (ur. 16 sierpnia 1573 w Grazu, zm. 10 lutego 1598 w Warszawie) – córka arcyksięcia Karola, brata cesarza Maksymiliana II, królowa Polski i Szwecji, pierwsza żona Zygmunta III, matka Władysława IV, posesorka starostwa augustowskiego.
Siostra Konstancji drugiej żony Zygmunta III.
Życiorys.
Była otoczona troskliwą opieką rodziców. Biorąc pod uwagę ówczesne standardy, należała do bardzo wykształconych panien. Już w 1586 Anna Jagiellonka rozpoczęła starania o rękę którejś córki Karola dla swego siostrzeńca. Habsburgowie mieli pomóc w uzyskaniu korony polskiej dla Zygmunta. Plany upadły jednak, bowiem Anna była zaręczona z Henrykiem Lotaryńskim. Zygmunt zaczął zabiegać o rękę Krystyny holsztyńskiej. Również ten plan młodego króla nie doszedł do skutku.
W 1590 roku, dowiedziawszy się, że zaręczyny Anny zostały zerwane, Waza podjął ponowne starania o ślub z Anną. W drodze do Rzymu, w Grazu zatrzymał się kardynał Jerzy Radziwiłł, który prowadził w imieniu Zygmunta rozmowy na temat przyszłego małżeństwa. Rokowania te zostały bardzo chłodno przyjęte w środowisku senatorskim, które próbowało zawczasu uniemożliwić samowolne zawarcie przez króla małżeństwa. Jeszcze w kwietniu 1592 kanclerz wielki koronny Jan Zamoyski na zjeździe w Lublinie był mu przeciwny. Po długich pertraktacjach 4 maja 1592 odbył się w Wiedniu ślub "per procura" (Zygmunta reprezentował marszałek wielki litewski Albrycht Radziwiłł). Właściwe zawarcie małżeństwa, połączone z koronacją na królową Polski, odbyło się 31 maja tegoż roku w Krakowie. Ślub ten opiewał w swojej poezji Szymon Szymonowic. W latach 1593–1594 wraz z mężem przebywała w Szwecji, gdzie 1 marca 1594 koronowano ją w Uppsali na królową szwedzką.
Mimo że była Habsburżanką, Anna zyskała sympatię Polaków i przede wszystkim męża, który szczerze ją pokochał. W 1595 roku urodziła syna Władysława, późniejszego króla polskiego. Była w ciąży jeszcze cztery razy, jednak jako jedyny przeżył Władysław. W Polsce nie odegrała poważniejszej roli politycznej. Preferowała życie w zaciszu domowym z Zygmuntem III Wazą, przepojone żarliwością religijną.
Śmierć i pogrzeb.
Zmarła 10 lutego 1598 w Warszawie wskutek komplikacji ciążowych. W momencie śmierci była w zaawansowanej ciąży. Nadworny lekarz wykonał pośpiesznie cesarskie cięcie, ale nowonarodzony syn Krzysztof zmarł zaraz po narodzinach. Została pochowana w katedrze wawelskiej.
Józef Łukaszewicz tak opisuje uroczystości pogrzebowe królowej (pisownia oryginalna):"… gdy w roku 1598 dnia 4. Lutego umarła w Warszawie Anna Austryjaczka, pierwsza żona Zygmunta III., ciało jej przybrane w szaty królewskie leżało cały tydzień na katafalku w niezamkniętej trumnie w jednej z sal zamku warszawskiego, poczem przeniesionem zostało do kaplicy królewskiej (zapewne owej zwanej książęcą), gdzie przez 21 miesięcy stało w trumnie zamkniętej. Około trumny paliło się dzień i noc 10 świec jarzęcych i 20 lamp; psalmy w tej kaplicy śpiewali XX. Bernardyni podobnież dzień i noc, odmieniając się co kilka godzin i sprowadzając w pomoc do tej posługi religijnej księży z innych klasztorów tej reguły. Msze żałobne odprawiali przy ciele arcybiskupi, biskupi i inni dygnitarze kościelni. Requiem wykonywano codziennie z muzyką królewską. Nareszcie w miesiącu Październiku 1599 r. po solennym nabożeństwie odprawionym w kollegiacie, król i większa część senatu wraz z licznem duchowieństwem, odprowadził zwłoki swej małżonki do Krakowa, gdzie złożone zostały w kaplicy jagiellońskiej."

</doc>
<doc id="85821" url="https://pl.wikipedia.org/wiki?curid=85821" title="Obligacja">
Obligacja

Obligacja – papier wartościowy emitowany w serii, w którym emitent stwierdza, że jest dłużnikiem obligatariusza i zobowiązuje się wobec niego do spełnienia określonego świadczenia. Obligacja należy do kategorii dłużnych instrumentów finansowych. W przeciwieństwie do akcji, obligacje nie dają posiadaczowi żadnych uprawnień względem emitenta typu współwłasność, dywidenda czy też uczestnictwo w walnych zgromadzeniach. 
Emisja obligacji jest jednym ze sposobów pozyskiwania kapitału przez przedsiębiorstwo. Obligacje reprezentują prawa majątkowe podzielone na określoną liczbę równych jednostek, co oznacza, iż przyznają identyczne uprawnienia danym emisjom lub seriom obligacji.
Podział ze względu na rodzaj emitenta.
Wyróżnia się:
Podział ze względu na okres do wykupu.
Okres do wykupu to liczba lat, w których emitent zobowiązuje się wywiązywać z obowiązków, jakie nakłada na niego obligacja. Data wykupu oznacza termin, kiedy dług przestanie istnieć, gdyż emitent wykupi obligację.
Obligacje z okresem wykupu:
Podział ze względu na wartość nominalną i oprocentowanie obligacji.
Obligacje można dzielić na kuponowe i zerokuponowe. Obligacje zerokuponowe ("zero coupon bonds") są zwykle emitowane z dyskontem, a w terminie zapadalności następuje jednorazowa płatność w wysokości ich wartości nominalnej. Obligacje kuponowe ("coupon bonds") wiążą się z okresową płatnością kuponu, którego wysokość jest zwykle zależna od ratingu emitenta. Oprocentowanie obligacji może być stałe bądź zmienne. Zwykle wysokość kuponu obligacji o zmiennym oprocentowaniu przedstawiana jest w formie „stopa bazowa + x%”, np. WIBOR + 0,5%. Możliwe jest także oprocentowanie uzależnione od stopy inflacji (takie obligacje emituje polski Skarb Państwa). Innym rodzajem obligacji są obligacje dochodowe, które wypłacają odsetki tylko w przypadku, gdy emitent uzyska zysk (np. z inwestycji, która była finansowana poprzez emisję obligacji).
Podział ze względu na wartość sprzedaży.
Model wyceny obligacji daje 3 możliwości kształtowania się ceny obligacji, przed dniem jej wykupu. Wyróżniamy następujące typy obligacji ze względu na cenę sprzedaży:
Podział ze względu na opcje dodatkowe.
Wiele emisji obligacji zawiera klauzulę, która daje inwestorowi lub emitentowi prawo do podjęcia określonych działań.
Ze względu na sposób wykupu wyróżniamy:
Podział ze względu na poziom ryzyka inwestycyjnego.
Poziom ryzyka inwestycyjnego mierzony jest jakością kredytową (rating):
Obligacje najbezpieczniejsze, czyli otrzymujące najwyższe ratingi, są emitowane przez organizacje ponadnarodowe i rządy państw. Obligacje posiadające niski rating są określane mianem obligacji śmieciowych ("junk bonds"). Inwestowanie w nie jest ryzykowne, ale może przynieść ponadprzeciętny zysk. Nabywcy obligacji ponoszą oprócz ryzyka kredytowego, które jest spowodowane możliwością niewypłacenia odsetek lub niewykupienia obligacji, także ryzyko stopy procentowej i związane z płynnością. Zmiany stóp procentowych mogą spowodować spadek wartości obligacji, zaś niska płynność obligacji (np. mało znanych przedsiębiorstw) utrudnia ich sprzedaż.
Wycena obligacji.
Wartość obligacji przedstawia zdyskontowany strumień płatności jakie ona generuje. W ten sposób można zapisać:
Zaś dla obligacji zerokuponowej wzór wygląda następująco:
gdzie:
PVB – obecna (rozliczeniowa) wartość obligacji ("present value of bond")
i – oprocentowanie obligacji w skali roku
FV – wartość nominalna obligacji ("face value")
YTM – stopa dochodu w terminie do wykupu ("yield to maturity")
N – liczba okresów do wykupu w latach
m – liczba płatności odsetek w ciągu roku

</doc>
<doc id="85823" url="https://pl.wikipedia.org/wiki?curid=85823" title="Obligatariusz">
Obligatariusz

Obligatariusz – wierzyciel, który może żądać spełnienia świadczenia, wynikającego z posiadania obligacji.

</doc>
<doc id="85826" url="https://pl.wikipedia.org/wiki?curid=85826" title="Fala samotna">
Fala samotna



</doc>
<doc id="85827" url="https://pl.wikipedia.org/wiki?curid=85827" title="Obligacje">
Obligacje



</doc>
<doc id="85828" url="https://pl.wikipedia.org/wiki?curid=85828" title="Herb Aleksandrowa Łódzkiego">
Herb Aleksandrowa Łódzkiego

Herb Aleksandrowa Łódzkiego – jeden z symboli miasta Aleksandrów Łódzki i gminy Aleksandrów Łódzki w postaci herbu.
Wygląd i symbolika.
Herb Aleksandrowa Łódzkiego przedstawia w polu czerwonym inicjał "A" srebrny stojący na takimż murze bez blanek z bramą nie zabudowaną od góry. Symbolikę herbu należy odczytywać w następujący sposób: A + mur = „miasto Aleksandra”.
W XIX w. Aleksandrów mocno podupadł gospodarczo i w 1869 r. został skreślony z listy miast. W 1924 r. odzyskał prawa miejskiePrzypomniano sobie wtedy także dawny herb. Da się zauważyć zjawisko „polonizacji” dawnego herbu. Zmieniono barwy godła i tła, a obecne – biała czyli srebrna (godło) i czerwona (tło) nawiązują do polskiego herbu państwowego. Znak ten został zatwierdzony przez Radę Miejską i obowiązuje do dziś.
Historia.
Aleksandrów Łódzki powstał około 1816 r. jako prywatne miasteczko, własność polskiego szlachcica Rafała Bratoszewskiego z Brużycy. W 1822 r. ta nowa osada, dzięki staraniom dziedzica, uzyskała od władz zjednoczonego z Rosją Królestwa Polskiego, prawa miejskie. Pojawiła się więc potrzeba nadania miejscowości znaku heraldycznego – herbu odróżniającego go od okolicznych wsi. W przypadku miast prywatnych najczęściej przyjmowano herb szlachecki założyciela lub aktualnego właściciela. Przykładem jest herb sąsiedniego Konstantynowa Łódzkiego – przestawione na nim półksiężyce i miecz to godło szlacheckiego herbu Ostoja, należącego do XIX-wiecznego założyciela tego miasta. Gdyby w ten sposób potoczyły się losy Aleksandrowa, jego dzisiejszym godłem byłby czarny półorzeł i trzy prostokątne kamienie w podzielonej poziomo tarczy, tak bowiem prezentuje się herb Sulima, który nosił Bratoszewski. To samo godło nosił najsłynniejszy polski rycerz – Zawisza Czarny z Garbowa, a znak ów można do dziś podziwiać w wystroju architektonicznym zamku w Oporowie, zbudowanego przez innego Sulimczyka – arcybiskupa gnieźnieńskiego Władysława z Oporowa.
Założyciel Aleksandrowa postanowił jednak inaczej. Chcąc przypodobać się władzom i uzyskać dla młodego ośrodka tkackiego przywileje, nadał mu nazwę ku czci imperatora Wszechrosji i króla Polski zarazem – Aleksandra I. Zaprojektowany 20 lat później do „Albumu Heroldii” herb tego miasta, był tak zwanym „herbem mówiącym”, tzn. oddawał swym rysunkiem znaczenie nazwy miasta, podobnie jak np. łódka w herbie Łodzi. Przedstawiał on w polu błękitnym czerwony mur ceglany z pionową szczeliną bramy, na której wspierała się takaż litera A. Był to inicjał imienia cara. Mur z kolei oznaczał nie mury miejskie, których Aleksandrów nigdy nie posiadał, lecz samorządowy charakter nowej osady.

</doc>
<doc id="85829" url="https://pl.wikipedia.org/wiki?curid=85829" title="Azymut kartograficzny">
Azymut kartograficzny

Azymut kartograficzny – kąt między północną częścią południka kartograficznego a danym kierunkiem poziomym. Jak każdy azymut, liczony jest zgodnie z ruchem wskazówek zegara – od kierunku północy zdefiniowanego przez południk odniesienia, a jego wartość wyrażana jest w mierze kątowej. Azymut kartograficzny może być wyznaczony kątomierzem na mapie lub obliczony na podstawie różnic współrzędnych. Różnica między azymutem kartograficznym a azymutem geograficznym to zbieżność południków.

</doc>
<doc id="85830" url="https://pl.wikipedia.org/wiki?curid=85830" title="Elwro 442LC Jacek">
Elwro 442LC Jacek

Elwro 442LC Jacek – jeden z pierwszych polskich kalkulatorów kieszonkowych z wyświetlaczem ciekłokrystalicznym, produkowany przez Wrocławskie Zakłady Elektroniczne Mera-Elwro.
Funkcjonalność.
Cztery podstawowe działania, pamięć sumująca (M+, M-, MR, MC), obliczanie pierwiastka kwadratowego, obliczanie procentów, zmiana znaku.
Sercem kalkulatora jest układ scalony firmy NEC Corporation – D888G współpracujący z monochromatycznym wyświetlaczem ciekłokrystalicznym typu RPYD-01 firmy "Unitra-Dolam". Zasilanie – 2 baterie pastylkowe 1,5 V R43 (R1142). Klawiatura membranowa (membranki z metalu napylonego na tworzywo sztuczne), 25 klawiszy wykonanych techniką wtrysku napisów z tworzywa o innym kolorze (nieścieralne). Obudowa metalowa w wersjach czarnej lub srebrnej. Mechaniczny wyłącznik zasilania.

</doc>
<doc id="85833" url="https://pl.wikipedia.org/wiki?curid=85833" title="Zbieżność południków">
Zbieżność południków

Zbieżność południków – kąt określający różnicę między azymutem topograficznym a azymutem geograficznym. Wartość tego kąta uzależniona jest od położenia punktu, który jest wierzchołkiem porównywanych azymutów. Dla punktów położonych na południku osiowym mapy (przechodzącym przez jej środek) wartość zbieżności południków wynosi zero – innymi słowy azymuty geograficzny i topograficzny są sobie równe.
Zależność między azymutem geograficznym a azymutem kartograficznym można wyrazić następującym wzorem:
gdzie:

</doc>
<doc id="85834" url="https://pl.wikipedia.org/wiki?curid=85834" title="Zakład karny">
Zakład karny

Zakład karny (pot. więzienie) – miejsce, w którym osoby skazane wyrokiem sądowym odbywają karę pozbawienia wolności. W Polsce do 1970 roku terminem "więzienie" określano oficjalnie zarówno zakład karny, jak i samą karę pozbawienia wolności.
Rodzaje zakładów karnych.
Polskie zakłady karne ze względu na rodzaj dzieli się na:
Zakłady karne mogą być organizowane jako:
Podział zakładów na różne typy różni się między sobą stopniem zabezpieczenia oraz rodzajem izolacji skazanych i wynikającymi z tego ich obowiązkami i uprawnieniami w zakresie poruszania się w zakładzie i poza jego obrębem.
Skazani odbywają w nich karę pozbawienia wolności w jednym z trzech systemów:
Podział ten służy też do klasyfikacji skazanych np.: R3/p – recydywista penitencjarny ("R"), odbywający karę w zakładzie typu otwartego ("3"), w systemie programowanego oddziaływania ("p"). Każdy ze skazanych musi mieć przyporządkowany rodzaj i typ zakładu karnego oraz system wykonywania kary pozbawienia wolności. Daje to 27 grup klasyfikacyjnych (bez kary aresztu wojskowego), które pozwala różnicować wykonywanie tej kary.
Wszystkie zakłady karne i areszty śledcze podlegają Ministerstwu Sprawiedliwości. Zakłady lecznicze, w których stosuje się środki zabezpieczające, podlegają Ministerstwu Zdrowia.
Organizacja zakładów karnych i aresztów śledczych w Polsce.
Wśród głównych jednostek organizacyjnych zakładów karnych i aresztów śledczych w Polsce można wyróżnić:

</doc>
<doc id="85835" url="https://pl.wikipedia.org/wiki?curid=85835" title="Więzienie">
Więzienie

1) W Polsce do 1970 r. oficjalna nazwa:
2) W znaczeniu potocznym:
3) Inne:

</doc>
<doc id="85837" url="https://pl.wikipedia.org/wiki?curid=85837" title="Gabriel I (patriarcha Serbii)">
Gabriel I (patriarcha Serbii)

Św. Gabriel I (data urodzenia nieznana, zmarł około 1659) – patriarcha Cerkwi serbskiej, święty Cerkwi prawosławnej. 
Życiorys.
W 1648 został patriarchą serbskim. Podejmował starania o wyzwolenie Serbii spod panowania tureckiego. Nawiązał w tym celu kontakty z Watykanem i Rosją chcąc utworzyć koalicję przeciw Turcji. Prowadził też rozmowy z hetmanem Bohdanem Chmielnickim. Po powrocie do Serbii został zamordowany przez Turków.

</doc>
<doc id="85838" url="https://pl.wikipedia.org/wiki?curid=85838" title="Leseferyzm">
Leseferyzm

Leseferyzm (fr. "laissez faire" – pozwólcie czynić; "laissez passer" – pozwólcie przechodzić, "laissez aller") – sformułowany przez francuskich fizjokratów, ale najpełniej zrealizowany w dziewiętnastowiecznej Wielkiej Brytanii pogląd filozoficzno-ekonomiczny głoszący wolność jednostki w wymiarze społeczno-ekonomicznym.
Za popularyzatora tego określenia uznaje się Vincenta Gournaya, nauczyciela ekonomii Jacquesa Turgota. Wyraża dążenie do wolności gospodarowania oraz wyzwolenie z wszelkich zależności feudalnych. Rola państwa miała być ograniczona do roli "nocnego stróża", który miał strzec fundamentalnych zasad wolności gospodarowania i prywatnej własności. Rozumowanie leseferystów nie jest oparte na założeniu, że każdy człowiek kieruje się tylko zasadą korzyści materialnej (homo oeconomicus). Korzyścią, jaką chce osiągnąć człowiek, jest usunięcie pewnego dyskomfortu, który może mieć różny charakter (chęć posiadania, świadomość trwania innej osoby w niedostatku, nieznanie swojego miejsca na ziemi i wiele innych). Zespół poglądów leseferystów związany był ściśle z oświeceniowymi koncepcjami wolności jednostki oraz ideą praw naturalnych.
Według jego zwolenników, w gospodarce opartej na leseferyzmie jedynym regulatorem jest cena, brak jest jakiejkolwiek ingerencji państwa w procesy rynkowe (przeciwieństwo interwencjonizmu). Leseferyzm oznacza działanie w warunkach „wolności osobistej”, „równości wobec prawa”, poszanowania „własności prywatnej”, a rolę państwa sprowadza wyłącznie do pozycji gwaranta „podstawowych swobód obywatelskich” i dlatego też z założenia państwo nie może ingerować w sferę ekonomiczną.
Leseferyzm został urzeczywistniony w XIX-wiecznej Wielkiej Brytanii, a sama polityka leseferyzmu utożsamiana jest z liberalizmem gospodarczym, któremu dała swój początek.
Adam Smith i David Ricardo – twórcy ekonomii klasycznej, głosili idee leseferyzmu. Smith utrzymywał, że rola państwa powinna ograniczyć się do: przestrzegania prawa i utrzymania porządku, dostarczania pewnych dóbr publicznych (których nie dostarczyłyby przedsiębiorstwa prywatne) oraz obrony narodowej.
Obecnie zwolennikami leseferyzmu są niektóre środowiska konserwatywno-liberalne oraz libertariańskie. Benito Mussolini wykorzystał idee leseferystyczne, by zdobyć przychylność prawicowej opozycji, jednak utworzony przez niego w 1922 roku rząd faszystowski od początku stosował idee odwrotne do leseferyzmu i wprowadzał korporacjonizm.
W dziedzinie filozofii do leseferyzmu odwołuje się filozofia obiektywistyczna.

</doc>
<doc id="85840" url="https://pl.wikipedia.org/wiki?curid=85840" title="Sailor Moon">
Sailor Moon



</doc>
<doc id="85843" url="https://pl.wikipedia.org/wiki?curid=85843" title="Koło sterowe">
Koło sterowe

Koło sterowe – element urządzenia sterowego, uchwyt o kształcie dużej obręczy, za pomocą której sternik kontroluje ustawienie płetwy sterowej. Koło sterowe ma duży promień, aby zapewnić odpowiednio duże przełożenie na przekładnię steru, czego ubocznym skutkiem jest konieczność wykonywania często dużej liczby obrotów, aby wychylić ster na burt. Rozwiązanie z kołem sterowym stosowane jest na większych jednostkach pływających w miejsce prostego, ale wymagającego większej siły rumpla, który jest połączony z płetwą sterową na sztywno. Ponadto przy pomocy koła sterowego łatwiej zachować precyzję położenia płetwy.
Istnieją dwa rozwiązania przeniesienia ruchu koła sterowego na kolejne mechanizmy steru: cięgna zwane sterociągami lub mechanizm Daviesa zwany szturwałem. W pierwszym przypadku stosuje się liny bądź łańcuchy, które nawinięte są na bęben umieszczony na przedłużeniu osi koła sterowego. Dalej przez układ bloków i przełożeń poruszają sektorem sterowym, który wychyla płetwę sterową.
Mechanizm Daviesa polega na zastosowaniu przeciwskrętnie nagwintowanej osi obrotu koła sterowego oraz zamocowania na niej suwaków połączonych cięgnami do ramion płetwy sterowej. Obrót koła sterowego powoduje zbliżanie się do sternika jednego suwaka przy jednoczesnym oddalaniu drugiego, w wyniku czego cięgna obracają płetwą. Rozwiązanie to jest współcześnie rzadko stosowane.
Koło sterowe ma najczęściej kształt obręczy ze szprychami i zamocowane jest obrotowo na poziomej osi w kolumnie sterowej. Niegdyś szprychy były dłuższe od promienia koła sterowego, a ich wystające części nazywały się rumbami. Ułatwiały one zarówno obracanie koła, jak i zliczanie obrotów (i ich części). Obecnie koła sterowe z rumbami stosuje się rzadko z powodu niebezpieczeństwa zranienia się nimi przez członków załogi. Niemniej jednak klasyczne koło sterowe z rumbami jest do dziś jednym z najbardziej charakterystycznych motywów wizualnych związanych z tematyką żeglarską. Tradycyjne koła sterowe były wykonane z drewna i posiadały dodatkowe zdobienia. Często takie koło było wizytówką żaglowca i posiadało unikatowy wygląd. Współczesne forma została uproszczona do gładkiej obręczy wykonanej ze stali nierdzewnej lub coraz częściej, z materiałów hi-tech, takich jak kevlar lub włókno węglowe. Zgodnie z przepisami Polskiego Rejestru Statków każde urządzenie sterowe z kołem musi być wyposażone w dodatkowy kwadrant służący do zamocowania awaryjnego rumpla.
Potocznie także samo koło sterowe nazywane jest szturwałem, aczkolwiek oba terminy, choć pokrewne, znaczą co innego.

</doc>
