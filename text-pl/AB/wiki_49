<doc id="86668" url="https://pl.wikipedia.org/wiki?curid=86668" title="Luke Skywalker">
Luke Skywalker

Luke Skywalker – postać fikcyjna, jeden z głównych bohaterów franczyzy "Gwiezdne wojny". W jego rolę wcielił się Mark Hamill.
Wśród kandydatów do roli Luke’a znajdowali się m.in. Andrew Stevens, Robby Benson, Will Seltzer, Robert Englund, Charles Martin Smith i William Katt.
Życiorys.
Syn Anakina Skywalkera i królowej Naboo – Padme Amidali, bliźniaczy brat Lei. Urodził się w ośrodku medycznym w pasie asteroid Polis Massa, gdzie jego matka została ukryta przed Vaderem. Wychował się na planecie Tatooine u swoich wujostwa – Beru i Owena Larsów na farmie wilgoci. Gdy na farmę Larsów trafia R2-D2 wraz ze swoim towarzyszem C-3PO, życie Luke’a zmienia się nie do poznania. Szukając niesfornego R2-D2, spotyka Bena Kenobiego, który zaznajamia go z Mocą i daje mu miecz ojca, który wziął po pojedynku z Anakinem Skywalkerem (wtedy Darth Vader). Wraz z Hanem Solo – pilotem Sokoła Millenium – opuszczają Tatooine, by przekazać Rebeliantom ukryte w pamięci R2-D2 plany stacji bojowej Imperium, zwanej Gwiazdą Śmierci. Wkrótce Obi-Wan ginie, a Luke w Bitwie o Yavin niszczy tę stację, pilotując X-winga. Po zwycięstwie przyłącza się na stałe do Rebelii.
Po bitwie o Hoth, podążając za wskazówkami ducha Obi-Wana, trafia na planetę Dagobah w celu szkolenia u mistrza Jedi – Yody. Chcąc ratować przyjaciół przerywa szkolenie, co doprowadza do jego pojedynku z Darthem Vaderem (któremu Imperator nakazał przeciągnięcie na Ciemną Stronę młodego Skywalkera). W finale pojedynku Luke traci rękę i dowiaduje się, że Darth Vader to Anakin Skywalker – jego ojciec.
Ze zwykłego człowieka w ciągu kilku lat staje się najpotężniejszym Jedi w Galaktyce. Uwalnia swego przyjaciela – Hana Solo – z rąk Jabby. Podczas bitwy o Endor Imperator ponownie chce go przeciągnąć na Ciemną Stronę Mocy. Luke musi po raz kolejny zmierzyć się z Vaderem. Wściekły Luke prawie go zabija. Imperator, widząc że Luke nie przyłączy się do niego, torturuje go błyskawicami Mocy. Vader, w którym miłość do syna zwycięża nad Ciemną Stroną Mocy, zabija Imperatora Palpatine’a, poświęcając swoje życie. Umiera po Jasnej Stronie Mocy. Luke zabiera jego ciało i ucieka w ostatniej chwili przed zniszczeniem Gwiazdy Śmierci. Zgodnie z obyczajami Jedi pali zwłoki swojego ojca na Endorze. Przyczyniając się do zwycięstwa Rebeliantów w bitwie o Endor świętuje razem z nimi, przy okazji spostrzega też duchy Yody, Obi-Wana, a po chwili pojawia się też duch jego ojca, tym razem w postaci Rycerza Jedi, a nie Sitha.
Po bitwie o Endor Luke postanowił szkolić nowych rycerzy Jedi w celu odbudowania Zakonu. Jednym z jego uczniów był syn Leii Organy i Hana Solo, Ben. Po kilku latach nauki siostrzeniec Luke’a zbuntował się, przeszedł na ciemną stronę Mocy i zabił wszystkich padawanów Luke’a, a jego nowym mistrzem został Snoke. Luke, obwiniając się o to, co się wydarzyło, zrezygnował z dalszego nauczania nowych Jedi i postanowił udać się na wygnanie.
Początkowo nie chciał szkolić Rey, lecz po wejściu na Sokoła Millennium i odtworzeniu przez R2-D2 wiadomości Leii Organy do Obi-Wana Kenobiego postanowił podjąć się tego zadania. Po odejściu Rey, chciał zniszczyć Drzewo Mocy, lecz na pomoc przyszedł mu Duch Mocy Yody, który zniszczył drzewo piorunem. W ostatnich scenach Luke staje do walki ze swoim siostrzeńcem Kylo Renem, jednak gdy okazuje się, że Luke to tylko iluzja, akcja filmu przenosi się na Ahch-To, gdzie bohater umiera patrząc na dwa słońca.
Expanded Universe (Legendy).
Na fali entuzjazmu po pokonaniu Imperium Luke został jednym z bohaterów Nowej Republiki. Jako pierwszy z nowego pokolenia Rycerzy Jedi miał w wielu sprawach decydujący głos, często doradzał rządowi, między innymi z Mon Mothmą, czy Admirałem Ackbarem na czele.
W roku 5 ABY Skywalker stoczył pojedynek ze szkolonym niegdyś przez Palpatine’a, Lordem Jerekiem. Mroczny Jedi początkowo użył błyskawic Mocy, młodzieniec jednak zdołał się przed nimi obronić, korzystając z Absorpcji Mocy. Następnie obaj włączyli miecze. Luke’owi z niewielkim trudem udało się pokonać i rozbroić Jereca.
Krótko po pokonaniu Jereca, Luke zwrócił uwagę na czyny, jakich dokonał Kyle Katarn, który stoczył pojedynek z grupą mrocznych Jedi dowodzonych przez Jerceca. Katarn pokonał ich wszystkich. Okazało się, że ma on ogromny potencjał do zostania wielkim Jedi. Luke zaproponował Kylowi szkolenie. Ten jednak odmówił, z obawy przed Ciemną Stroną.
W czasie trwania ofensywy Wielkiego Admirała Thrawna pobierał przez krótki czas nauki u tajemniczego Mistrza Jedi Joruusa C’Baotha. W kilka lat później pomagał Kyle'owi Katarnowi walczyć z Desannem oraz innymi Mrocznymi Jedi, bronił wcześniej przez siebie założonej Akademii Jedi przed atakiem sił imperialnych.
Przez wiele następnych lat szkolił młodych adeptów, brał udział w wojnie przeciw Yuuzhan Vongom, wskutek misji na Nirauan ożenił się z Marą Jade.

</doc>
<doc id="86670" url="https://pl.wikipedia.org/wiki?curid=86670" title="Li Xiannian">
Li Xiannian

Li Xiannian (ur. 23 czerwca 1909, zm. 21 czerwca 1992) – polityk chiński, Przewodniczący Chińskiej Republiki Ludowej.
Działalność.
Od 1926 roku działacz Komunistycznej Partii Chin, brał udział w Długim Marszu jako członek oddziałów Zhang Guotao. Od 1945 roku członek Komitetu Centralnego, a od 1956 Biura Politycznego Komitetu Centralnego Komunistycznej Partii Chin.
Znalazł się w niełasce w okresie rewolucji kulturalnej, formalnie pozostał jednak na dotychczasowych stanowiskach, a w 1973 roku został ministrem finansów. Po śmierci Mao i dojściu do władzy Deng Xiaopinga był jednym z architektów reform wolnorynkowych. Pełnił także funkcję wicepremiera.
Od 18 czerwca 1983 roku był przewodniczącym ChRL, pierwszym po reaktywowaniu tego stanowiska po okresie rewolucji kulturalnej; w kwietniu 1988 roku zastąpił go Yang Shangkun. Po odejściu ze stanowiska przewodniczącego ChRL został przewodniczącym Stałego Komitetu Narodowego Komitetu Ludowej Politycznej Konferencji Konsultatywnej Chin. Zmarł w trakcie kadencji.
Li Xiannian, teść przywódcy chińskiego Jiang Zemina, był zaliczany do grupy tzw. Ośmiu Nieśmiertelnych.

</doc>
<doc id="86671" url="https://pl.wikipedia.org/wiki?curid=86671" title="Xiongnu">
Xiongnu

Xiongnu () – azjatycki lud koczowniczy i założona przez niego konfederacja koczowniczych plemion, u szczytu potęgi w II i I w. p.n.e. sprawująca zwierzchnictwo nad terenami dzisiejszej Mongolii, południowo-zachodniej Syberii, Azji Środkowej, Mandżurii oraz Mongolii Wewnętrznej, Sinciangu i Gansu. Dyskutowana jest ich tożsamość z Heftalitami oraz z Hunami, którzy najechali Europę w 370 r.
Historia.
Powstanie i potęga konfederacji Xiongnu.
Powstanie Xiongnu wiąże się z szerszym fenomenem narodzin w IV w. p.n.e. klasy elitarnych konnych wojowników zwanych „Hu” na granicach rozszerzających się na północ chińskich państw. Pierwsza wzmianka na temat Xiongnu w źródłach chińskich pochodzi z 318 p.n.e. W IV i III w. p.n.e. Xiongnu zajmowali stepowy region północnej części Ordosu oraz północny zachód wielkiego zakola Huang He. Konfederacja Xiongnu została zdestabilizowana przez ofensywną kampanię zjednoczonych niedawno przez dynastię Qin Chin w 215 p.n.e. Generał Meng Tian ufortyfikował pasterskie tereny Ordosu i wyparł na północ Xiongnu, na których czele stał wówczas shanyu Touman (zm. 209 p.n.e.). Charyzmatyczny następca Toumana, Maodun (209–174 p.n.e.), zjednoczył ponownie Xiongnu i wzmocnił władzę shanyu. Na wschodzie pokonał plemiona Dong Hu, a na zachodzie odwiecznych wrogów Xiongnu, zajmujących terytorium dzisiejszej prowincji Gansu Yuezhi. Wykorzystując wojnę domową po upadku dynastii Qin udało mu się także odbić Ordos, którą to zdobycz przypieczętował zadając upokarzającą klęskę pierwszemu cesarzowi nowej dynastii Han Liu Bangowi (206–195 p.n.e.) w 200 p.n.e. Nie mogąc pokonać Xiongnu, Chińczycy weszli z nimi w system dynastycznych mariaży połączonych z trybutem, nazywany przez nich „heqin” (pokój i koligacja). Militarna dominacja Xiongnu została ugruntowana przez kolejne zwycięstwa nad Yuezhi w 176 i 162 p.n.e. oraz podporządkowanie sobie, przynajmniej nominalnie, większości plemion Azji Środkowej, na czele z Wusunami, oraz państw Kotliny Kaszgarskiej (przez Chińczyków zwanych Regionami Zachodnimi), które podlegały specjalnemu urzędnikowi Xiongnu. Poniesione klęski sprawiły, że większość Yuezhi udała się na zachód, docierając później aż do Baktrii.
Wojny z Chinami i rozpad konfederacji.
System „heqin” przetrwał aż do 134 p.n.e., kiedy sfrustrowany kolejnym żądaniem podwyższenia trybutu cesarz Wu (141–87 p.n.e.) rozpoczął wojnę przeciwko Xiongnu. Ponieśli w niej oni szereg klęsk w 127, 121 i 119 p.n.e. i zostali wyparci na północ, podczas gdy Chińczycy zajęli Gansu, co umożliwiło im ekspansję w kierunku Regionów Zachodnich. Te porażki były rezultatem m.in. wzrastającego regionalizmu Xiongnu. Wraz ze wzrostem konfederacji wzrastała liczba regionalnych królestw, których władcy cieszyli się coraz większą niezależnością, a nawet walczyli z shanyu. W latach 114–60 p.n.e. Xiongnu przeżywali kryzys przywództwa, rządzeni przez siedmiu kolejnych shanyu, z których część była dziećmi, a większość panowała krótko. W tych samych latach musieli oni walczyć z Chinami o Regiony Zachodnie i ostatecznie walkę tę przegrali. W 57 p.n.e. dezintegracja konfederacji doprowadziła do jej podziału pomiędzy pięciu a następnie dwóch shanyu. Jeden z nich, panujący na południu Huhanye (58–31 p.n.e.) zdecydował się zostać wasalem Chin w 51 p.n.e., co pozwoliło mu z chińską pomocą w 36 p.n.e. pokonać swojego dominującego na północy i zachodzie rywala, Zhizhi. Tym samym Xiongnu zostali włączeni w chiński system trybutarny, co przyniosło im wielkie korzyści ekonomiczne, ale ograniczyło ich suwerenność.
Wojna pomiędzy Xiongnu a Chinami wybuchła ponownie podczas panowania Wang Manga (9–23), co było spowodowane zarówno jego urażającymi shanyu gestami dyplomatycznymi jak i poczuciem odbudowy swojej siły przez Xiongnu podczas lat pokoju. Zamieszanie związane z upadkiem Wang Manga shanyu Hudu Er Shi (18–48) wykorzystał do odzyskania Regionów Zachodnich i restauracji potęgi Xiongnu. Regularnie najeżdżał on Chiny i zadał szereg klęsk armii cesarza Guangwu (25–57). Po jego śmierci doszło jednak do walki o sukcesję pomiędzy jego synem Punu (48–?) a kuzynem Bi (48–56), która doprowadziła do podziału Xiongnu na Północnych i Południowych. Ci drudzy byli początkowo znacznie słabsi, toteż w roku 50 Bi zdecydował się złożyć hołd cesarzowi, tak samo jak to niegdyś uczynił Huhanye. Południowi Xiongnu osiedlili się teraz po chińskiej stronie Wielkiego Muru (kwatera shanyu znajdowała się w zachodnim Ordosie) i polegali na chińskiej pomocy ekonomicznej i militarnej. Cesarski urzędnik nadzorował poczynania shanyu Południowych Xiongnu. Z biegiem czasu stosunek sił pomiędzy Południowymi i Północnymi Xiongnu odwrócił się. Podczas gdy Xiongnu na północy, zwłaszcza od lat 70. I wieku, cierpieli wskutek walk wewnętrznych, zarazy i głodu, wspierani przez Chińczyków Południowi Xiongnu mieli znacznie lepsze warunki bytowania. W rezultacie dochodziło do przechodzenia Xiongnu spod władzy shanyu północnego pod władzę shanyu południowego. Jednocześnie podległe Xiongnu plemiona ich konfederacji zaczęły się uniezależniać. W roku 87 zamieszkujący tereny dzisiejszej wschodniej Mongolii i Mandżurii niedawni wasale Północnych Xiongnu, Xianbei, zadali im straszliwą klęskę, zabijając ich shanyu. Wykorzystując sytuację w roku 89 armia złożona z Chińczyków i Południowych Xiongnu dokonała inwazji na północ. Miała ona zdobyć milion sztuk koni i bydła, zabić 13 tys. nieprzyjaciół i przyjąć kapitulację 58 plemion liczących 200 tys. ludzi. Kolejne ataki w 90 i 91 roku sprawiły, że shanyu Północnych Xiongnu wraz z resztą swojego ludu udał się w kierunku doliny Ili. W latach 107–123 Północni Xiongnu na krótko ponownie opanowali Regiony Zachodnie, kiedy Hanowie wycofali się stamtąd z powodów finansowych. Ostatnia wzmianka z roku 153 umieszcza ich na północ od gór Tienszan, po czym zniknęli oni z kart historii.
Xiongnu w Chinach.
Kiedy przy wsparciu Chin Huhanye w 36 p.n.e. pokonał Zhizhi Xiongnu wrócili na północny step i wkrótce odbudowali potęgę swojego państwa. Teraz jednak Południowi Xiongnu nie mogli wrócić na step, ponieważ zajmowali go Xianbei. Dlatego „po I wieku n.e. rozwój Południowych Xiongnu staje się raczej częścią historii Chin, niż Azji Wewnętrznej”. Południowy shanyu zjednoczył wszystkich Xiongnu, jednak pomiędzy dawnymi Xiongnu Południowymi i Północnymi panowała nienawiść i nieufność. W 94 wybuchła rebelia ludzi z północy, a jej przywódcą wkrótce stał się potomek królewskiego rodu z południa, Fenghou. Walka nie była rozstrzygnięta przez wiele lat, do czego przyczynił się wielki bunt Qiangów w 107, który podkopał chińską pozycję na Zachodzie. Dopiero kiedy został on stłumiony w 118 stale naciskany przez Xianbei Fenghou poddał się. Xianbei przejęli większość dawnych terytoriów Północnych Xiongnu i tych ludzi Fenghou, którzy nie chcieli poddać się Chińczykom. Już w 109 shanyu wykorzystał walkę Chin z Qiangami do nieudanego buntu, a lojalność południowych Xiongnu została wystawiona na próbę, kiedy Chińczycy zaczęli w coraz większym stopniu polegać na nich w walce z najazdami Xianbei. W 124 doszło do kolejnego krótkotrwałego buntu, a w 140 zbuntowali się zarówno Xiongnu, jak i Qiangowie. Poniżony przez chińskiego urzędnika za brak kontroli nad swoim ludem shanyu popełnił samobójstwo, a autorytet jego następców był coraz słabszy. Rebelię stłumiono w 143, ale shanyu byli uznawani przez coraz mniejszą liczbę swoich współplemieńców, nawet w regionie Ordosu. Xiongnu pozostali na północy zaczęli nazywać siebie Xianbei.
W 177 połączona armia Hanów i shanyu poniosła wielką klęskę w walce z Xianbei i Xiongnu ostatecznie rozpadli się na szereg niezależnych klanów, z których najważniejszym był Xiuchuge. W 188 podniósł on bunt i zabił shanyu Qiangqu. Jego syn Yufuluo (zm. 195) szukał poparcia u Hanów, jednak wraz ze śmiercią cesarza Linga (168–189) Chiny pogrążyły się w chaosie wojny domowej. Xiuchuge dopiero w 214 poddali się Cao Cao, na którego dworze przebywał syn Yufuluo, Huchuquan. Od tej pory kolejni shanyu przebywali na cesarskim dworze, oddzieleni od swoich ludzi, i stopniowo tracili nad nimi kontrolę. „Tytuł stał się pustą nazwą”. W 216 Cao Cao podzielił Xiongnu na 5 grup, każda z wodzem na czele, i osiedlił je na terenie dzisiejszej prowincji Shanxi. Nadzór nad nimi sprawował chiński dowódca, jednak w okresie Zachodniej dynastii Jin (265–317) urząd ten sprawował już przedstawiciel Xiongnu. Xiongnu zachowali swoją organizację plemienną, jednak ich wodzowie otrzymali chińskie tytuły i zostali włączeni do systemu biurokratycznego. Osiedleni w rejonie rolniczym Xiongnu częściowo porzucili koczownictwo i zaczął wśród nich narastać proces sinizacji.
W latach 265–287 wielu Xiongnu zostało przesiedlonych w pobliże północnej granicy, gdzie mieli wzmocnić obronę wyludnionego regionu. Kolejne rebelie wybuchały w latach 233; w latach 270–280, kiedy Xiongnu walczyli razem z Xianbei w prowincji Liang (dzis. Gansu); potem powstali oni także w roku 292 i 296–299. W 304 wnuk Yufuluo, Liu Yuan (304–310), wykorzystując fakt, że shanyu byli spokrewnieni z dynastią Han poprzez małżeństwa z jej księżniczkami, ogłosił się jej prawowitym dziedzicem, zakładając nową dynastię Han. Wykorzystując wojnę domową w cesarstwie Jin, jego syn, Liu Cong (310–318), w 311 zdobył Luoyang, a w 316 Chang’an, tym samym kończąc historię Zachodniej dynastii Jin. Państwo założone przez Liu Yuana upadło już w roku 329, lecz obalając Jinów dało ono początek nowej epoce w dziejach Chin. Podczas okresu Szesnastu Królestw (304–439) w północnych Chinach panowali koczownicy. Trzy spośród ich późniejszych państw zostały założone przez Xiongnu. Były to Późniejsze Zhao (319–352) z ośrodkiem w Hebei, Północne Liang (397–439) w Gansu i Xia (407–431) w Shaanxi. Jednocześnie Xiongnu ulegali dalszej sinizacji. Po V wieku ich imię nie jest już wspominane w źródłach.
Xiongnu a Hunowie.
Język Xiongnu znamy wyłącznie za pośrednictwem źródeł chińskich. Chińska jest sama ich nazwa, mająca silny wydźwięk pejoratywny („dzicy niewolnicy”), a także znane nam tytuły i imiona. Istnieją rozmaite hipotezy na temat języka Xiongnu, który miałby być językiem ałtajskim, irańskim, albo jenisejskim. Najmocniej ugruntowana wydaje się ta ostatnia.
Zgodnie z hipotezą wysuniętą po raz pierwszy przez Josepha de Guignesa w roku 1758 Xiongnu byli przodkami Hunów, którzy pojawili się w Europie w roku 370. W sogdyjskim dokumencie z roku 313 znajdujemy informację, że „Xwn” splądrowali Luoyang, natomiast ze źródeł chińskich wiemy, że byli to Xiongnu. Z kolei Dharmaraksza w swoich przekładach z sanskrytu oddawał „Hūṇa” jako „Xiongnu”. Dla specjalistów od chińskiej fonologii bliskość starożytnej wymowy chińskich znaków, które dzisiaj transkrybujemy jako „Xiongnu” do sogdyjskiego „Xwn”, czy sanskryckiego „Hūṇa”, nie ulega wątpliwości. Przeciwnicy tej koncepcji zauważają jednak, iż termin „Hun” często pełnił rolę generalnego określenia ludów barbarzyńskich. Tak np. Hunami Bizantyńczycy często określali Węgrów lub Turków osmańskich. „Niemcy nie są ani Hunami, ani Xiongnu, chociaż w korespondencji z Franklinem D. Rooseveltem Winston Churchill nazywa ich Hunami. Lud, który zdobył Luoyang w 311, nie może być identyczny z ludem, który walczył z Gotami około sześćdziesiąt lat później”.
Nawet zwolennicy utożsamienia nazw „Xiongnu” i „Hunowie” przyznają, że nie oznacza to, iż Hunowie europejscy są potomkami Xiongnu. Nazwa „Hunowie”, wywodząca się od Xiongnu, mogła bowiem być używana kolejno przez wiele plemion. Należy zatem mówić raczej nie o tym, że europejscy Hunowie są potomkami Xiongnu, lecz iż używając ich imienia chcieli być za takich uważani. W Księdze Wei pod datą 457 znajdujemy zapis zgodnie z którym „dawniej Xiongnu zabili króla (Sogdiany) i zagarnęli jego kraj. Król Huni jest trzecim królem tej linii”. W innym miejscu wspomina ona z kolei o „resztkach potomków Xiongnu” jako zachodnich sąsiadach odłamu Rouran, na północny zachód od Gobi, około 400 n.e. Sugeruje to przetrwanie tożsamości Xiongnu daleko na północy, w miejscu gdzie należało się ich spodziewać po tym, jak większość ich oddziałów przekroczyła Wołgę albo Syr-darię. Z archeologicznego punktu widzenia nie budzi dzisiaj większych wątpliwości fakt wywodzenia się huńskich kotłów z Węgier od kotłów Xiongnu. Co więcej, były one używane i zakopywane w tych samych miejscach, nad brzegami rzek, co dowodzi istnienia kulturalnej ciągłości pomiędzy Xiongnu i Hunami. Według zwolenników istnienia związku pomiędzy Xiongnu a Hunami ci ostatni byli zatem świadomymi sukcesorami tych pierwszych i „autentyczny element Xiongnu prawdopodobnie istniał pośród nich, chociaż prawdopodobnie był w wielkiej mniejszości pośród konglomeratu różnych ludów”.

</doc>
<doc id="86673" url="https://pl.wikipedia.org/wiki?curid=86673" title="ADN">
ADN



</doc>
<doc id="86674" url="https://pl.wikipedia.org/wiki?curid=86674" title="Allgemeiner Deutscher Nachrichtendienst">
Allgemeiner Deutscher Nachrichtendienst

Allgemeiner Deutscher Nachrichtendienst (ADN) – agencja informacyjna byłej NRD z siedzibą w Berlinie.
Powstała w 1946 jako agencja prasowa i radiowo-telewizyjna, w 1953 uzyskała status oficjalnej agencji rządowej. Miała 14 biur krajowych i 50 zagranicznych, współpracowała też z 60 agencjami informacyjnymi na świecie.
Po zjednoczeniu Niemiec jej zadania w 1992 przejęła Deutsche Presse-Agentur (DPA).

</doc>
<doc id="86675" url="https://pl.wikipedia.org/wiki?curid=86675" title="Deutsche Presse-Agentur">
Deutsche Presse-Agentur

Deutsche Presse-Agentur (skrótowiec stylizowany: dpa) – największa niemiecka agencja prasowa z korespondentami w stu krajach. Jest czwartą co do wielkości agencją informacyjną na świecie, po Associated Press, Reutersie i Agence France-Presse.
Charakterystyka.
Powstała 18 sierpnia 1949 roku z połączenia trzech agencji powołanych tuż po wojnie przez niemieckich wydawców prasy i stacje radiowe. Przed dpa zrzeszali się oni w trzech w agencjach działających w zachodnich strefach okupacyjnych powstałych na terytorium Niemiec. Były to agencje: Deutsche Nachrichtenagentur, Süddeutsche Nachrichtenagentur, Deutscher Pressedienst. Podlegały one administracji narzuconej przez aliantów i początkowo wspomagane były przez rzeczników prasowych nie pochodzących z Niemiec. Do 1960 roku dpa korzystała z dotacji niemieckiego przemysłu, od tego czasu utrzymuje się z własnej działalności. Obecnie agencja publikuje depesze i dłuższe teksty informacyjne w językach niemieckim, angielskim, hiszpańskim, francuskim i arabskim. Zakres tematyczny nie dotyczy jedynie krajów niemieckojęzycznych chociaż koncentruje się na Europie. Serwis informacyjny, jak i repozytorium grafik i multimediów agencji dpa wykorzystywany jest przez wiele redakcji zarówno regionalnych, jak i ogólnokrajowych w Niemczech i na świecie oraz przez portale agregujące informacje jak Yahoo News (w wielu mutacjach językowych), największy niemiecki portal o charakterze nietabloidowym T-online czy w serwisy grupy 1&amp;1. DPA zatrudnia około 1000 osób na całym świecie, w tym 450 reporterów w 50 krajowych biurach w Niemczech. W 2009 roku na 60-lecie istnienia agencja przeszła restrukturyzacje, polegającą m.in. na utworzeniu głównej redakcji w Berlinie do której przeniesiono około 50 dziennikarzy z Hamburga. W ostatnich latach korespondentką dpa w Warszawie jest Natalie Skrzypczak.

</doc>
<doc id="86676" url="https://pl.wikipedia.org/wiki?curid=86676" title="DPA">
DPA



</doc>
<doc id="86677" url="https://pl.wikipedia.org/wiki?curid=86677" title="Murcki">
Murcki

Murcki (niem. "Emanuelssegen") – część oraz dzielnica Katowic, położona w południowej części miasta, w latach 1967–1975 samodzielne miasto.
Murcki rozwinęły się dzięki działalności górniczej. W 1769 roku powstała tu najstarsza na Górnym Śląsku kopalnia węgla kamiennego – „Emanuelssegen” (późniejsza kopalnia „Murcki”). Rozwój Murcek przyspieszyło doprowadzenie i uruchomienie linii kolejowej 1 grudnia 1852 roku. Ostatni szyb kopalni „Murcki” na terenie Murcek zamknięto w 2004 roku, lecz wydobycie węgla nadal jest prowadzone na obszarze jednostki. Równocześnie rozwinęły się też inne działalności produkcyjno-usługowe.
Jednostka ta ma zróżnicowaną strukturę funkcjonalno-przestrzenną z dominacją funkcji przemysłowej, a także mieszkaniowej. Zabudowa mieszkaniowo-usługowa Murcek pochodzi głównie z przełomu XIX i XX wieku, a także z okresu powojennego. Główną trasą drogową przebiegającą przez jednostkę jest ul. Bielska (droga krajowa nr 86), która biegnie w osi północ-południe.
Murcki są największą pod względem powierzchni dzielnicą Katowic – 41,53 km² (25,2% powierzchni Katowic). Znajduje się tu najwyżej (Wzgórze Wandy – 357,6 m n.p.m.), jak i jeden z dwóch najniżej (dolina Mlecznej – 245 m n.p.m.) położonych punktów Katowic, a także posiada największą lesistość spośród wszystkich dzielnic Katowic – 86%. Murcki liczyły w 2007 roku 5 796 mieszkańców (1,8% ludności miasta).
Geografia.
Położenie.
Murcki pod względem administracyjnym położone są w województwie śląskim i stanowią jedną z dzielnic (jednostek pomocniczych) miasta Katowice (nr 18), zlokalizowaną w południowej części miasta, w odległości około 15 km na południowy wschód od centrum. Graniczą one od północy z Giszowcem, od wschodu z miastem Mysłowice (dzielnice Wesoła i Ławki), od południa z miastami Lędziny i Tychy, a od zachodu z dzielnicami Kostuchna i Piotrowice-Ochojec. Granice jednostki biegną następująco:
Według podziału fizycznogeograficznego Jerzego Kondrackiego północna część jednostki znajduje się w mezoregionie Wyżyna Katowicka (341.13), natomiast południowa na Pagórach Jaworznickich (341.14). Granica między dwoma mezoregionami biegnie równolegle do ul. Beskidzkiej. Mezoregiony te stanowią południową część Wyżyny Śląskiej, która jest częścią podprowincji Wyżyna Śląsko-Krakowska. Pod względem historycznym Murcki znajdują się we wschodniej części Górnego Śląska.
Geologia.
Murcki pod względem budowy geologicznej znajdują się w zapadlisku górnośląskim. Obszar ten ma budowę zrębową. Na przełomie dewonu i karbonu zostało zaburzone paleozoiczne podłoże Wyżyny Ślaskiej poprzez utworzenie zapadliska, które w okresie karbonu zostało wypełnione przez zlepieńce, piaskowce i łupki ilaste zawierające pokłady węgla kamiennego. Spośród wszystkich warstw karbonu, największą powierzchnię, w tym na terenie Murcek, obejmują wychodnie warstw orzeskich (westfal B) o miąższości nie przekraczającej 900 m. Są one zbudowane z łupków z wkładami piaskowców, syderytów i licznymi pokładami węgla (w tym o miąższości ponad 1,5 m). Występują tu też łupki ilaste, wykorzystywane w przeszłości do produkcji ceramiki budowlanej. Wychodne karbonu górnego występują na znacznej części Płaskowyżu Murcek. Na tych skałach zbudowane jest m.in. położone w Murckach najwyższe wzniesienie w Katowicach – Wzgórze Wandy.
Południowa część Murcek (bez utworów czwartorzędowych) jest zbudowana ze skał wytworzonych w trzeciorzędzie. Procesy z tego okresu wykształciły w dużej mierze rzeźbę Murcek. Dochodziło wówczas do intensywnego wietrzenia i denudacji. Za sprawą trwających w miocenie ruchów tektonicznych związanych z orogenezą alpejską powstał m.in. rów tektoniczny ciągnący się równolegle do dzisiejszej ul. Beskidzkiej. Powstałe zapadlisko na południe od uskoku (Kotlina Mlecznej) zostało pokryte osadami z morza mioceńskiego: iłami marglistymi i piaszczystymi i piaskami (w tym z otoczakami skał karbońskich). Pośród tych utworów występują dwa miejsca zbudowane ze starszych skał, pochodzących z triasu środkowego (wapienie, margle i dolomity). Jedno z tych wyniesień to Kamienna Góra.
W czwartorzędzie obszar Murcek został przykryty przez lądolód prawdopodobnie dwukrotnie: podczas zlodowacenia Sanu i Odry (środkowopolskiego). Ze zlodowacenia Odry pozostały gliny zwałowe, które w Murckach występują przy granicy Murcek w pobliżu szpitala w Ochojcu, w rejonie kopalni „Mysłowice-Wesoła”, w otoczeniu Kamiennej Góry i w rejonach dolin Pstrążnika i Przyrwy. W trakcie wycofywania się lądolodu zlodowacenia Odry wypływające wody spowodowały transport materiałów piaszczystych i piaszczysto-żwirowych, tworząc obniżenia i równiny typu sandrowego. Osady te występują w niżej położonych częściach Murcek, zwłaszcza w Kotlinie Mlecznej, a także w wyżej położonych partiach dolin rzek Przyrwy, Boliny i Rowu Murckowskiego oraz w zachodniej części zabudowanego obszaru Murcek, od ul. Goetla w kierunku ul. Szarych Szeregów. Wolne od lodu, wyżej położone części Murcek zostały okryte płaszczem zwietrzeliny. W holocenie trwał proces niszczenia osadów plejstoceńskich, zwłaszcza w dolinach rzek. Na stokach utworzyły się doliny erozyjne, w tym wąwozy, parowy i wciosy. W Murckach osady rzeczne występują w dolinach rzek i potoków, głównie Rowu Murckowskiego, Przyrwy, Pstrążnika, Mlecznej, Boliny i Ślepotki.
Rzeźba terenu.
Rzeźba terenu obszaru Murcek charakteryzuje się jej dużym zróżnicowaniem. Znajduje się tu zarówno najwyżej (Wzgórze Wandy – 357,6 m n.p.m.; na Płaskowyżu Murcek), jak i jeden z dwóch najniżej położonych punktów Katowic (dolina Mlecznej – 245 m n.p.m.; w Kotlinie Mlecznej; drugi punkt to dolina Kłodnicy w Ligocie-Panewnikach). Murcki położone są na Wyżynie Śląskiej, w dwóch mezoregionach, którego podział biegnie równolegle do ul. Beskidzkiej. Północna część, w której znajduje się zurbanizowana część Murcek, znajduje się w mezoregionie Wyżyna Katowicka (341.13), w całości w jednostce morfologicznej Płaskowyż Murcek. Płaskowyż ten w kierunku północnym opada dosyć łagodnie tworząc szerokie, płaskie grzędy rozczłonkowane przez przepływające cieki wodne. Jedna z nich zlokalizowana jest w centralnej części Murcek, w której góruje Wzgórze Wandy. Wysoczyzny te są zbudowane na skałach karbońskich, natomiast niżej położone tereny stanowią wysoczyzny płaskie gliniaste. Ciągną one się na zachód od ul. Goetla, a także wzdłuż Boliny.
Południowa część Murcek jest w mezoregionie Pagóry Jaworznickie (341.14), w jednostce morfologicznej Kotlina Mlecznej. Kotlina ta jest pochodzenia tektonicznego i stanowi równinę sandrową. W najniższym miejscu równina ta ma w dolinie Mlecznej wysokość około 245 m n.p.m.. W obrębie Kotliny znajduje się ostaniec triasowy, wyniesiony na wysokość ponad 265 m n.p.m. Jest to Kamienna Góra.
Zasadniczy wpływ na rzeźbą terenu w Murckach miała również działalność człowieka związana z osadnictwem oraz wydobyciem i przetwórstwem surowców mineralnych, zwłaszcza węgla kamiennego. Dużą część powierzchni zajmują tereny płytkiej eksploatacji górniczej, co doprowadziło do pozostawienia pustek poeksploatacyjnych, a także do osiadania terenu. Przy kopalniach węgla kamiennego w Murckach powstały dwa duże zwałowiska: Hałda Murckowska przy byłym szybie „Maria” kopalni „Murcki” w pobliżu ul. Bielskiej (wysokość 50 metrów; powstawała od lat 80. XX wieku z nagromadzenia odpadów wydobywczych – głównie skały płonnej) oraz hałda przy kopalni „Wesoła” (powstawała od lat 50. do lat 90. XX wieku; deponowano na niej odpady wydobywcze – skałę płonną). Ponadto zwałowisko zlokalizowano w miejscu trzech dawnych osadników wód popłuczkowych „Krystyna” położonych na południowy zachód od Wzgórza Wandy. Prace przy ich przekształceniu zakończono w 2012 roku.
Gleby.
Murcki charakteryzują się dużym zróżnicowaniem pod względem gleb. W wyższych partiach jednostki (głównie w środkowej części Murcek) dominują gleby płowe wytworzone z glin zwałowych oraz piasków naglinowych i naiłowych. Gleby te są dosyć żyzne, a ich odczyn jest kwaśny lub zbliżony do obojętnego. Niżej położony obszar (głównie na południu i zachodzie Murcek) zbudowany jest z gleb bielicowych i rdzawych wytworzonych z piasków słabogliniastych. Mają niską zawartość próchnicy i kwaśny odczyn. Są mniej korzystne dla upraw roli niż gleby płowe. W dolinach rzek (głównie Mlecznej i Przyrwy) ponadto występują gleby bagienne. Powstały one w warunkach sprzyjających tworzeniu się osadów organicznych, zwłaszcza w doinach o małym spadku i utrudnionym dopływie. Są przeważnie glebami łąkowymi.
W Murckach dominują III i IV klasy bonitacyjnej. Gleby III klasy występują po wschodniej stronie zurbanizowanej części Murcek i w rejonie Hamerli. Gleby IV klasy obejmują centralną i zachodnią część zurbanizowanego osiedla, Siągarnię, a także tereny w rejonie Tartaku i Cegielni oraz pola uprawne przy granicy z Lędzinami. 
Klimat.
Klimat Murcek nie wyróżnia się zbytnio od klimatu dla całych Katowic. Występuje tu klimat umiarkowany przejściowy z przewagą prądów oceanicznych nad kontynentalnymi. Dominują wiatry zachodnie (około 60% udziału), a w mniejszym stopniu wschodnie i południowe. Średnia roczna temperatura w wieloleciu 1961-2005 dla stacji w pobliskim Muchowcu wynosiła 8,1 °C, lecz zaznacza się tu też zjawisko miejskiej wyspy ciepła, które lokalnie modyfikuje temperaturę powietrza. Najcieplejszym miesiącem jest lipiec (17,8 °C), a najchłodniejszym styczeń (–2,2 °C). Średnie roczne usłonecznienie w wieloleciu 1966-2005 wynosiło 1474 godziny. Średnia roczna suma opadów w Murckach jest natomiast wyższa niż w centrum Katowic (odpowiednio 855 do 731 mm).
Klimat lokalny Murcek jest modyfikowany przez czynniki lokalne (topoklimat). W Murckach dominuje topoklimat charakterystyczny dla obszarów leśnych z izolowanym obszarem zamieszkałym. Otoczenie lasu powoduje pogorszenie warunków topoklimatycznych, spowodowane osłonięciem terenów przez kompleksy leśne, które pogarszają możliwość przewietrzania terenów zabudowanych, a w tym stagnacji chłodnego powietrza i wzrostu zanieczyszczeń.
Wody powierzchniowe i podziemne.
Teren Murcek zlokalizowany jest w dorzeczach dwóch głównych rzek Polski: Wisły (północna część Murcek) i Odry (południowa część). Przebiega tutaj dział wodny I rzędu. Na obszarze Murcek biegnie od wschodu wzdłuż ul. Szarych Szeregów i dalej wzdłuż ul. Mruczka, po czym na północ od skrzyżowania z ul. Laskowskiego ciągnie się w kierunku północno-wschodnim do skrzyżowania z ul. Goetla i Fojkisa. Tam dział wodny biegnie dalej w kierunku północno-zachodnim.
W dorzeczu Wisły znajduje się większa część Murcek. W niej znajdują się zlewnie Boliny, Mlecznej i jej dopływów (w tym Przyrwy i Rowu Murckowskiego), a także Pstrążnika i Dopływu spod Mąkołowca. W Murckach Przyrwa, Pstrążnik i Rów Murckowski ma swoje źródło, z czego Przyrwa w pobliżu rezerwatu przyrody „Las Murckowski”, a Rów Murckowski w rejonie skrzyżowania ul. Kołodzieja i Tartacznej. Średni przepływ przy prawdopodobieństwie równym 50% Rowu Murckowskiego wynosi 1,28 m³/s, Pstrążnika 1,25 m³/s, natomiast Mlecznej przy ujściu Pstrążnika 4,98 m³/s. W dolinie Przyrwy znajduje się największy zbiornik wodny w Murckach – Wesoła Fala, o powierzchni 8,98 ha.
Dorzecze Odry na terenie Murcek obejmuje część zlewni Ślepotki (w Murckach jest jej źródło) i Rowu Zielonego (również jej źródło jest na terenie dzielnicy), które są dopływem Kłodnicy. Fragment zlewni tej rzeki znajduje się w północnej części Murcek. Średni przepływ przy prawdopodobieństwie równym 50% Ślepiotki przed ujściem Rowu Zielonego wynosi 9,2 m³/s, a samego Rowu Zielonego 1,05 m³/s.
Sieć hydrograficzna w Murckach, zwłaszcza na terenach bardziej zurbanizowanych, jest silnie zantropogenizowana, głównie na skutek działalności górniczej. Spowodowała ona załamania profilu cieków wodnych oraz znaczne osiadania terenu, co doprowadza do konieczności wykonywania regulacji rzek. Ślepotka w odcinku źródłowym jest obudowana i uregulowana. Mleczna ma uregulowane i obwałowane koryto, a z lewej strony uchodzi do niej szereg mniejszych cieków i rowów melioracyjnych. Wody dołowe z kopalń prowadzone są m.in. do Mlecznej i Pstrążnika.
Murcki wg regionalizacji Paczyńskiego z 1995 roku znajdują się w zasięgu XII śląsko-krakowskiego regionu hydrogeologicznego. Obszar jednostki pomocniczej położony jest w granicach trzech Jednolitych Części Wód Podziemnych – nr 111 (na terenie Murcek obszar zlewni Boliny), 129 (obszar dorzecza Wisły) i 145 (pozostały obszar Murcek). Utwory wodonośne na tym obszarze występują we wszystkich utworach stratygraficznych (czwartorzędowym, neogeńskim, triasowym i karbońskim), lecz ich przydatność jest uzależniona od szeregu czynników. Na obszarze dzielnicy nie ma natomiast w zasięgu jednego z Głównych Zbiorników Wód Podziemnych.
Przyroda i ochrona środowiska.
Obszar Murcek pod względem przyrody ożywionej charakteryzuje się największym udziałem terenów leśnych w Katowicach – lesistość wynosi na tym obszarze 86%. Lasy te są w zarządzie Lasów Państwowych – Nadleśnictwa Katowice. Pełnią one szereg funkcji. Są sklasyfikowane do kategorii lasów trwale uszkodzonych wskutek działalności przemysłowej, stąd też zostały zaliczone do kategorii lasów ochronnych. Pod względem gatunkowym, w Lasach Murckowskich dominującym typem fitocenozy są mezofilne lasy liściaste z licznymi fragmentami kwaśnej buczyny niżowej i łęgów jesionowo-olszowych. W południowej części występują zbiorowiska boru mieszanego wilgotnego, boru wilgotnego oraz subkontynentalnego boru mieszanego sosnowo-dębowego. W obrębie lasów w Murckach zinwentaryzowano liczne rośliny rzadkie i chronione (ponad 30 gatunków). Spośród nich, w rejonie Kamiennej Góry znajduje się stanowiska pokrzyku wilczej jagody, i wawrzynku wilczełyka, w Płonym Bagnie rosiczki okrągłolistnej, kruszyny pospolitej, bagna zwyczajnego a w innych rejonach m.in. buławnika wielokwiatowego, wywłócznika kłosowego, grążela żółtego, jeżogłówki najmniejszej i pływacza zwyczajnego. 
Potencjalna roślinność naturalna w Murckach wykazuje się dużą złożonością gatunkową. Północna, znaczna część dzielnicy pod tym względem obejmuje drzewostan żyznej buczyny sudeckiej, w którym dominuje buk, a częściowo też jodła. Jest w niej niewiele krzewów, głównie bez czarny i koralowy, leszczyna i wiciokrzew czarny. Obecnie większe kompleksy bukowe występują w rezerwacie przyrody „Las Murckowski” i na większym obszarze w rejonie granicy Murcek i Kostuchny. Są to ubogie, kwaśne buczyny. Południowa część Murcek jest w zbiorowisku boru wilgotnego trzcinnikowego (drzewostan świerkowo-sosnowy, w którym też rośnie dąb szypułkowy, buk, brzoza i jodła). Występuje on w Murckach na większych terenach. W dolinach przy granicy Murcek z sąsiednimi miastami potencjalnym zbiorowiskiem jest kontynentalny bór mieszany (główne gatunki to dąb szypułkowy i bezszypułkowy oraz grab). Rejon Kamiennej Góry to obszar potencjalnego występowania zbiorowiska boru sosnowego bagiennego, w którym drzewostan jest słabo zwarty (głównie brzoza omszona i świerk), warstwa krzewów jest uboga, lecz ma bujne runo, w którym występuje m.in. bagno zwyczajne i borówka bagienna. Dookoła Kamiennej Góry potencjalne zbiorowisko to suboceaniczny bór sosnowy świeży (dominacja buku zwyczajnego i śmiałka pogiętego).
Wraz z bogactwem siedlisk przyrodniczych Murcek występuje tu duża różnorodność fauny. W murckowskich lasach, w rezerwacie przyrody „Las Murckowski” żyją ssaki, w tym: daniele, dziki, jelenie europejskie, jeże wschodnie, krety, łasice, łosie, myszy polne, nornice rude, polniki, ryjówki aksamitne, sarny, wiewiórki, zające szaraki i zębiełki karliczki, a także ptaki: bogatka, dzięcioł duży i zielonosiwy, dzwoniec, gil, grubodziób, kos, kowalik, kukułka, modraszka, muchołówka szara i żałobna, mysikrólik, piecuszek, pleszka, rudzik, sosnówka, sójka, sroka, szczygieł, szpak, świergotek, śpiewak, świstunka leśna i zięba. Ponadto żyją tu liczne gatunki płazów i gadów. Na terenach zurbanizowanych Murcek z biegiem czasu zaczęły się pojawiać gatunki typowe dla tego typu siedlisk, w tym gawrony, kawki, sroki i wróble domowe.
Obszar Murcek zawiera kilka cennych obszarów chronionej przyrody. Są to:
W pobliżu Hamerli znajduje się dąb Tadeusz, który został ustanowiony pomnikiem przyrody 1 czerwca 2017 roku. 
Obszary o podwyższonej wartości przyrodniczej na terenie Murcek to: 
Ponadto, w Murckach znajdują się następujące skwery i tereny zieleni urządzonej:
Nazwa.
Słowo "Murcki" pochodzi z etnolektu śląskiego i oznacza ludzi umorusanych, brudnych. Dokładne pochodzie nie jest znane. Jedna z prób wyjaśnienia pochodzenia tej nazwy związana jest z pewną legendą, która głosi, że pewnego razu dzieci wyszły ze świniami do lasu na wypas. Świnie zaczęły ryć w ziemi i znalazły w niej czarne kamienie. Wróciły do domu i zaczęły się bawić tymi kamieniami, które brudziły dzieci (były one "umurckane" – śl. "ubrudzone"), przez co rozgniewana matka wrzuciła te kamienie do pieca. Ku zdziwieniu wszystkich kamienie zaczęły się palić i dawać ciepło. Okazało się, że to był węgiel kamienny.
Drugie wyjaśnienie genezy nazwy "Murcki" odnosiło się do górników, którzy wracali z pracy brudni, ponieważ kopalnia nie posiadała własnej łaźni (powstała ona dopiero w początkach XX wieku).
Historia.
Początki.
Najstarsza murckowska legenda dotyczy położonego na tym terenie ostępu leśnego, znanego pod nazwą Siągarnia. Według niej, to tam właśnie czarownica dybała na życie św. Klemensa, ucznia Cyryla i Metodego, który na przełomie IX i X wieku miał chrystianizować te okolice. Siągarnia leżała przy drodze na Klemensową Górkę i Lędziny, czyli najstarszymi nazwanymi miejscami w tej okolicy. Był to wówczas główny trakt Kraków – Wrocław i szlak handlu lewantyńskiego. Jeszcze na długo przed powstaniem kopalni w okolicach dzisiejszego wzgórza Wandy znajdowała się powstała w XVII wieku leśna kolonia Osieki, w której mieszkali smolarze, czyli ludzie zajmujący się wypalaniem węgla drzewnego dla potrzeb kuźni w Paprocanach. W połowie XVIII wieku osada ta nosiła nazwę Ritwinia. W XVII wieku, w miejscu zwanym Rudne Kotliska, kopano wychodzący tam na powierzchnię węgiel kamienny. Dowodem na wykorzystywanie węgla z Murcek jest zapis w księgach pszczyńskich z 1657 roku z nakazem księcia pszczyńskiego. Książę Erdmann Leopold von Promnitz nakazuje, by wydobywany w Murckach węgiel był stosowany w Kuźniach Jaroszowickich.
XVIII i XIX wiek.
W 1755 roku właściciele terenów – książęta pszczyńscy, na obszarze nazywanym Osieki, zorganizowali wydobywanie węgla spod ziemi przy pomocy kołowrotu ręcznego z wybudowanego w tamtym roku szybu. W 1769 roku powstaje zorganizowane wydobycie, a kopalnia będąca własnością książąt istnieje pod nazwą „Emanuelssegen” (pol. "błogosławieństwo Emanuela"), od imienia jednego z członków rodu. Przy uważanej za najstarszą na Górnym Śląsku kopalni zaczęła rozwijać się osada pod taką samą nazwą. W 1772 roku zorganizowano pierwszy na Górnym Śląsku strajk górników. Wówczas to polscy górnicy złożyli skargę w Pszczynie ze względu na ich poniżanie przez sztygara. W 1800 roku kopalnia miała cztery szyby wydobywcze, a przed doprowadzeniem do Murcek kolei było ich około trzydziestu. W 1852 roku doprowadzono do kopalni bocznicę kolejową z Ligoty, a w 1863 roku otwarto prywatną szosę z Kobióra przez Tychy. Za przejazd tą drogą pobierano myto. W 1870 roku miejscowość i kopalnia zostały przyłączone do Kolei Prawego Brzegu Odry, uzyskując możliwość szybkiego rozwoju Murcek. 
Jeszcze w 1854 roku otwarto w Murckach książęcą gospodę, a w tym samym roku, w dniu 19 kwietnia przed gospodą zorganizowano pierwszy targ. Został zlikwidowany w latach 60. XIX wieku z powodu silniejszej konkurencji w postaci targu w Mikołowie. Pierwszą szkołę w Murckach – ewangelicką, otwarto w 1855 roku. Szkołę katolicką uruchomiono trzy lata później. W 1865 roku do Murcek przywieziono cztery żubry z Puszczy Białowieskiej, które książę Jan Henryk XI Hochberg otrzymał od cara Aleksandra II w zamian za stado jeleni. W 1891 roku stado żubrów murckowskich (14 sztuk) przeniesiono do Jankowic. W 1866 roku wybuchła na Górnym Śląsku epidemia cholery. Z tego powodu w Murckach zmarły 52 osoby. W listopadzie 1869 roku w Murckach przebywał król pruski Wilhelm I Hohenzollern. W 1888 roku kopalnia wybudowała w miejscowości dom noclegowy mogący pomieścić około 100 osób, dla górników pochodzących głównie z Galicji. Do 1907 roku kopalnia „Emanuelssegen” zatrudniała chłopów do kopalni z Kostuchny i Piotrowic, a w latach 1907-1910 zatrudniono szesnastu górników z Niemiec.
W latach 1854-1977 w Murckach znajdował się budynek gospody. W 1914 roku została ona rozbudowana o lewe skrzydło, restaurację, taras z ogrodem, kręgielnię i strzelnicę. Była ona wówczas celem wycieczek letników z Katowic. Gwałtowny rozwój kopalni, a wraz z tym też całych Murcek, nastąpił na przełomie XIX i XX wieku, a przy niej rozwinęły się też inne zakłady przemysłowo-usługowe. W pobliskim lesie wybudowano letniskową rezydencję. Pierwszy szpital w Murckach oddano do użytku w 1900 roku. Znajdował się on przy ul. Bielskiej 26. Nowy szpital powstał przy ul. Sokołowskiego w 1911 roku. Jednocześnie trwała rozbudowa osady – w 1905 roku przy pl. Kasprowicza powstała piekarnia, a rok później konsum. W latach 1907-1908 zabudowano ul. Wolności. W 1914 roku Murcki zostały zelektryfikowane.
Powstania śląskie i plebiscyt.
W trakcie I wojny światowej powołano 40 górników do wojska. W tamtym czasie uaktywnili się również działacze dążący do przyłączenia Górnego Śląska do Polski. W czasie I powstania śląskiego grupa działaczy pod dowództwem Alojzego Wojtalewicza przystąpili do rozbrajania policjantów pod nieobecność żołnierzy. Niemieccy żołnierze po ich zaalarmowaniu wrócili do Murcek, zaś powstańcy wycofali się w kierunku Giszowca i po potyczce z niemieckimi siłami w okolicach Janowa przedostali się na polską stronę do Sosnowca.
Dnia 18 sierpnia 1920 roku wybuchł strajk w kopalni z powodu aresztu polskich działaczy. Powstańcy z Murcek i Kostuchny w trakcie II powstania śląskiego walczyli w okolicach Mikołowa i Tychów.
20 marca 1921 roku odbył się plebiscyt. Mieszkańcy Murcek oraz kolonii Boże Dary głosowali wówczas w budynku szkoły. Głosowało 1701 osób, z czego 1130 osób głosowało za Polską (66,2% głosów), a 576 za Niemcami. W trakcie III powstania śląskiego oddziały z Murcek kierowano głównie do blokady Katowic, natomiast grupa pod przewodnictwem Alojzego Wojtalewicza ruszyła do Tychów, skąd część skierowano do Strzelec Opolskich, a inną grupę na prawy brzeg Odry. Inna grupa walczyła pod Gogolinem. W III powstaniu śląskim walczyło łącznie około 250 osób z Murcek.
Lata międzywojenne i II wojna światowa.
Po przyłączeniu tej części Górnego Śląska do Polski zmieniono nazwę miejscowości z "Emanuelssegen" na "Murcki". We wrześniu 1922 roku rozpoczęła działalność polska szkoła. Dynamiczny rozwój osady i kopalni został zahamowany w okresie wielkiego kryzysu gospodarczego lat trzydziestych XX wieku. W 1934 roku na 3 241 mieszkańców Murcek 140 było bezrobotnych. Rok wcześniej górnicy zorganizowali kilkudniowy strajk okupacyjny o poprawę warunków pracy. Cztery lata później Murcki były widownią wielkiego strajku sześciuset górników kopalni „Książę Maria”, którzy wysunęli żądania pod adresem administracji kopalni. W osadzie przemawiał na wiecach trzykrotnie poseł Wojciech Korfanty. Dnia 19 czerwca 1932 roku w Murckach odbył się zlot Komunistycznego Związku Młodzieży Polskiej, który 26 lat później upamiętniono obeliskiem w miejskim Parku Murckowskim przy ul. Kołodzieja. Dnia 28 października 1934 roku nastąpiło poświęcenie kościoła Najświętszego Serca Pana Jezusa wybudowanego w latach 1931-1934.
W latach okupacji hitlerowskiej w szpitalu w Murckach przebywali jeńcy wojenni, z których większość zmarła. Dnia 28 stycznia 1945 roku o świcie weszły do miejscowości oddziały Armii Czerwonej, które nadeszły od strony Wesołej. Dokonywali oni rozstrzelania węgierskich żołnierzy, którzy wcześniej dobrowolnie się poddali po obronie stanowiska artyleryjskiego w rejonie dzisiejszej stacji benzynowej. Ich mogiła, w której spoczywa 29 żołnierzy, została w 2013 roku odnowiona. Pośród pochowanych tam mężczyzn jedynie 15 jest znanych z imienia i nazwiska.
Lata powojenne.
W lutym 1945 roku w kopalni „Murcki” wznowiono wydobycie węgla kamiennego. Do 1954 roku w skład gminy Murcki wchodziła również wieś Wesoła. W tym samym roku Murcki uzyskały status osiedla, a w 1967 roku – w dowód uznania dla gospodarności – nadano im prawa miejskie. Jednak w połowie 1975 roku wraz z Kostuchną, Podlesiem i Zarzeczem Murcki zostały włączone jako dzielnica w obręb Katowic. Dwa lata później przy wschodniej części dzielnicy został zlokalizowany nowy węzeł komunikacyjny – droga krajowa nr 86 (ul. Bielska). Pod jego budowę zostało wyburzone prewentorium dziecięce, działające po II wojnie światowej w byłym budynku gospody (niem. "Gasthaus"). W Dolinie Murckowskiej powstał w latach 80. XX wieku kompleks rekreacyjny, według projektu architektoniczno-urbanistycznego Ewy i Piotra Franta, Jacka Leśko i Barbary Salamon. Głównym inwestorem była kopalnia „Murcki”. Obecnie obiekt jest zapuszczony i zdewastowany. W 1976 roku połączono kopalnie „Murcki” i „Boże Dary” pozostawiając nazwę „Murcki”, przenosząc jednak sukcesywnie kompleks wydobywczo-przetwórczy na teren szybu „Boże Dary” znajdującej się w sąsiedniej dzielnicy Katowic – Kostuchnie. W 2004 roku zlikwidowano ostatni szyb kopalni „Murcki” na terenie dzielnicy (szyb „Stanisław” przy ul. Goetla).
Polityka i administracja.
Murcki powstały na gruntach należących do książąt pszczyńskich, stąd też zostały włączone do obszaru dworskiego. Tereny Murcek i okolicznych lasów należały kolejno do książąt Anhalt-Köthen (od 1768 roku) i Hochbergów (od 1848 roku). 
Po I wojnie światowej, w dniu 15 maja 1922 roku Murcki wraz z powiatem pszczyńskim zostały włączone do Polski i były częścią autonomicznego województwa śląskiego. W 1924 roku zlikwidowano obszary dworskie, powołując gminę Murcki, lecz właścicielem prawie wszystkich gruntów pozostał książę pszczyński. Kolonię Boże Dary włączono wówczas do Podlesia. Naczelnikiem gminy, który pełnił swoją funkcję do II wojny światowej, został Stefan Janas. Gmina zajmowała w 1933 roku obszar 4280 hektarów. 
W 1954 roku Murcki uzyskały status osiedla, a w 1967 roku nadano im prawa miejskie. W połowie 1975 roku Murcki wraz z Kostuchną, Podlesiem i Zarzeczem włączono jako dzielnicę do Katowic. W 1991 roku w Katowicach utworzono 22 Pomocnicze Jednostki Samorządowe. Według Uchwały nr XLVI/449/97 Rady Miejskiej Katowic z dnia 29 września 1997 roku Murcki są statutową dzielnicą w zespole dzielnic południowych i stanowią 18. jednostkę pomocniczą, wytyczając równocześnie jej dokładne granice.
Na terenie Murcek funkcjonuje Rada Dzielnicy nr 18 Murcki. Jej poprzedni statut został uchwalony pierwotnie 25 lipca 2005 roku przez Radę Miasta Katowice, zaś nowy statut uchwalono 25 listopada 2021 roku&lt;ref name="UchXLI/908/21"&gt;&lt;/ref&gt;. W skład rady wchodzi 15 radnych wybieranych na 4-letnią kadencję. Siedziba Rady znajduje się w budynku Poczty Polskiej przy ul. Mruczka 5, natomiast sesje odbywają się w MDK „Południe” przy ul. Kołodzieja 42. Rada od początku powstania wspierała i podejmowała inicjatywy lokalne, w tym organizację festynów, spotkań i imprez sportowych.
W wyborach do rady miasta Murcki należą do okręgu nr 2 (Dąbrówka Mała, Szopienice-Burowiec, Janów-Nikiszowiec, Giszowiec i Murcki). W latach 2018-2023 okręg ten miał 5 przedstawicieli w Radzie Miasta.
W Murckach działa koło Związku Górnośląskiego, który ma za zadanie m.in. kultywowanie tradycji i kultury Górnego Śląska, a także integrację lokalnej społeczności. Pierwsze spotkanie odbyło się 4 lutego 1990 roku w sali katechetycznej murckowskiej parafii. Miesiąc później odbyły się wybory to tymczasowego zarządu. Dnia 3 marca 1990 roku wybrano Zarząd Koła, a 2 marca 1991 roku odbyła się uroczystość przekazania sztandaru. Koło podjęło się m.in. opieki nad mogiłą żołnierzy węgierskich, a także Dolinką Murckowską. Ponadto organizuje ono festyny i wydarzenia okolicznościowe.
Herb.
Murcki jako jednostka pomocnicza nie posiada oficjalnego herbu. Funkcjonują natomiast w przestrzeni dzielnicy dwa nieoficjalne herby, które wcześniej były symbolami kopalni „Murcki”. Pierwszy z nich przedstawia dwóch górników z kołowrotem. Jako logo kopalni symbol ten funkcjonował od przełomu lat 60. i 70. XX wieku. Pochodzi on z XVI-wiecznego drzeworytu dzieła Georgiusa Agricoli "De Re Metallica". Drzewo w herbie nawiązuje do rezerwatu przyrody „Las Murckowski”.
Drugi nieoficjalny herb pochodzi z 1973 roku i został zaprojektowany przez Henryka Kallusa na zlecenie kopalni „Murcki”. Przedstawia on szyb kopalniany w jednym polu oraz buk z jednym liściem w drugim.
Demografia.
Najwcześniejsze dane dotyczące liczby ludności w Murckach pochodzą z II połowy XIX wieku. Wówczas to w 1882 roku w Murckach znajdowało się 50 domów wielorodzinnych, w których mieszkało około 1 500 osób. W dalszych latach następował systematyczny wzrost liczby mieszkańców Murcek. W 1926 roku w Murckach było 111 domów zamieszkałych przez 590 rodzin (łącznie 3 054 osoby). Dnia 30 czerwca 1934 roku Murcki liczyły 3 330 mieszkańców, z czego 1 625 osób to byli mężczyźni, a 1705 to kobiety. Najwięcej osób mieszkało w Murckach na przełomie lat 80. i 90. XX wieku. Wówczas to w 1988 roku na terenie dzielnicy żyło 5 968 osób. W tym czasie najwięcej mieszkało ludzi w przedziale 15-29 lat, a najmniej powyżej 60 roku życia. Od tego okresu notuje się systematyczny spadek liczby mieszkańców, nasilony zwłaszcza po 2005 roku. 
Murcki w grudniu 2007 roku zamieszkiwało 5 496 osób, co stanowiło wówczas 1,18% ludności Katowic. Pod tym względem było na 19 miejscu na 22 dzielnice Katowic (przed Dąbrówką Małą, Podlesiem i Zarzeczem). Murcki były wówczas dzielnicą o najmniejszej gęstości zaludnienia w Katowicach (140 osób/km²; w Katowicach średnio 1 916 osób/km²). Pod względem struktury wieku liczba osób w poszczególnym wieku była wówczas wyrównana, z niewielką przewagą mieszkańców w wieku 30-44 lat. W 2015 roku w Murckach mieszkało 5 242 osoby. Struktura wiekowo-płciowa mieszkańców tamtym okresie przedstawiona jest tabeli obok.
Szczegółowe dane dotyczące liczby ludności w poszczególnych latach przedstawia poniższy wykres:
Prognozy ludnościowe opracowane w 2007 roku szacowały populację Murcek w wariancie pesymistycznym w 2010 roku na poziomie 5 692 osoby (99,3% stanu z 2007 roku), w 2020 roku 5 467 osób (95,4%) i w 2030 roku 5 019 osób (87,6%). W wariancie optymistycznym oszacowano liczbę mieszkańców Murcek w 2010 roku na 5 699 osób (99,5% stanu z 2007 roku), w 2020 roku 5 547 osób (96,8%) i w 2030 roku 5 201 osoby (90,8%).
Architektura i urbanistyka.
Pierwsza zabudowa na terenie Murcek powstała w związku z budową pierwszych szybów wydobywczych węgla kamiennego w połowie XVIII wieku. Na mapie sytuacyjnej z przełomu XVIII i XIX wieku prócz czterech szybów kopalnianych, w rejonie ul. Kołodzieja 80 zaznaczony jest budynek z napisem "Staiger Haus" sugerujący istnienie budynku, z którego zarządzano kopalnią. Wg mapy sytuacyjnej z 1848 roku centralnym miejscem osady był rejon skrzyżowania ul. Leśników i Kołodzieja. Było tam wówczas osiem budynków. 
Do rozwoju zabudowy w dużej mierze przyczyniło doprowadzenie linii kolejowej. Następne dwanaście czterorodzinnych domów dla górników oddano do użytku w czerwcu 1852 roku w rejonie ul. Bielskiej na odcinku między ul. Kołodzieja a ul. Solskiego. W 1863 roku wybudowano następne osiem budynków wzdłuż ul. Bielskiej od skrzyżowania z ul. Solskiego w kierunku północnym. W 1875 roku oddano do użytku cmentarz przy ul. Goetla, a w 1922 roku przy ul. Szarych Szeregów. W latach 1870-1872 przy ul. Kołodzieja powstało pięć domów urzędniczych, a także po dziesięć budynków wzdłuż ul. Bielskiej i wzdłuż ul. Samsonowicza. Łącznie w 1882 roku znajdowało się w Murckach 50 domów wielorodzinnych, w których mieszkało około 1500 osób, a dziesięć lat później było tu 87 domów. W 1888 roku przy obecnej ul. Kołodzieja 42 powstał dom noclegowy dla stu górników (rozbudowany w 1906 roku), pochodzących głównie z Galicji, którzy poszukiwali na Górnym Śląsku pracy (obecnie znajduje się tam siedziba Miejskiego Domu Kultury „Południe”, Filia nr 2).
Dyrektor kopalni mieszkał w pałacyku książąt pszczyńskich przy obecnej ul. Bielskiej 1, powstałym w 1905 roku (obecnie siedziba Miejskiego Przedszkola nr 72 w Katowicach). W tym samym roku wybudowano piekarnię przy pl. Kasprowicza. Budynek przy pl. Kasprowicza z zegarem – dawny konsum, otwarto w 1906 roku. W tamtym budynku zorganizowano również kaplicę ewangelicką. Wzdłuż reprezentacyjnej ulicy – Wolności, w latach 1907-1908 wybudowano domy dla urzędników. W tym czasie powstała także zabudowa po północnej stronie ul. Samsonowicza. Dyrektor kopalni mieszkał w pałacyku książąt pszczyńskich przy obecnej ul. Bielskiej 1 (obecnie siedziba Miejskiego Przedszkola nr 72 w Katowicach).
Powstająca w tym okresie zabudowa w rejonie ul. Wolności, Baczyńskiego, Samsonowicza (północna strona) i na pl. Kasprowicza zaliczana jest do wczesnego modernizmu z detalami eklektycznymi przy utrzymaniu zasad budowy samowystarczalnych, funkcjonalistycznych osiedli. Zastosowano tynkowane elewacje, natomiast cegły i piaskowca użyto w formie dekoracyjnej. Drewna użyto w konstrukcjach szachulcowej czy też do dekoracyjnej formy szalowania ścian. Dachy budynków są różnorodne – od prostych dwuspadowych po mansardowe z mansardami i lukarnami.
Do końca I wojny światowej powstaje zabudowa wzdłuż ul. Mruczka, Laskowskiego i Sokołowskiego. W 1926 roku w Murckach znajdowało się 111 domów. Mieszkania górników składają się z kuchni i pokoju, a do każdego mieszkania przynależał ogródek. 
Po II wojnie światowej nastąpił dalszy rozwój budownictwa w Murckach. Nowe budynki mieszkalne budowano na zlecenie kopalni „Murcki” i Spółdzielni Mieszkaniowej „Przyszłość”. W latach 1945-1970 powstało łącznie 41 budynków z 514 mieszkaniami. Powstawały też domy jednorodzinne. W latach 60. i 70. XX wieku powstało osiedle K. Bohdanowicza oraz pojedyncze bloki przy ul. Wojtalewicza, a do 1988 roku znaczna część budynków jednorodzinnych, zwłaszcza we wschodniej części Murcek, a także w rejonie ul. Fałata i Domeyki. W latach 1989-1993 wybudowano nowe budynki mieszkalne po obu stronach ul. Bielskiej od skrzyżowania z ul. Solskiego do ronda z ul. Kołodzieja. Ponadto w tym okresie powstawały pojedyncze domy mieszkalne, natomiast większe kompleksy budynków wybudowano wzdłuż zachodniej części ul. Samsonowicza i ul. Kubisty.
Osady, osiedla i kolonie.
Na terenie Murcek znajdują się następujące kolonie osady i osiedla:
Zabytki i obiekty historyczne.
Pierwszym obiektem wpisanym do rejestru zabytków nieruchomych województwa śląskiego położonym na terenie Murcek jest aleja brzozowa (nr A-141/49 z dnia 25 stycznia 1949 roku). Aleja ta ciągnęła się między zlikwidowaną obecnie stacją kolejową Katowice Murcki a dawną kopalnią węgla kamiennego „Murcki”.
W dniu 27 sierpnia 2021 roku do rejestru zabytków nieruchomych województwa śląskiego pod numerem A/868/2021 został wpisany zespół zabudowy osiedla Murcki w Katowicach w rejonie ulic: Bielskiej, Wolności, Roberta Mruczka, Józefa Laskowskiego, Alojzego Wojtalewicza, Pawła Kołodzieja, Krzysztofa Kamila Baczyńskiego, Jana Samsonowicza i placu Jana Kasprowicza, który tworzą powiązane przestrzennie budynki mieszkalne i mieszkalno-użytkowe. 
Zabudowa powstała głównie na przełomie XIX i XX wieku jest w dużej części wpisana do gminnej ewidencji zabytków. Są to m.in. budynki mieszkalne wzdłuż ul. Samsonowicza (pomiędzy ul. Bielską a ul. Fałata), Laskowskiego, Mruczka, Wojtalewicza, Wolności, Baczyńskiego, placu Kasprowicza, ul. Bielskiej (między ul. Goetla a ul. Kołodzieja), Kołodzieja (na wysokości Parku Murckowskiego i w rejonie dawnej zabudowy kopalni „Murcki”), a także kościół Najświętszego Serca Pana Jezusa i pałacyk książąt pszczyńskich. Ponadto do ewidencji zabytków wpisany był wyburzony w 2018 roku budynek dawnego dworca kolejowego. 
Obiektem ochrony konserwatorskiej na podstawie miejscowego planu zagospodarowania przestrzennego jest budynek dawnej cechowni kopalni „Murcki” położony przy ul. Kołodzieja. Na podstawie tego samego dokumentu wyznaczono kilka miejsc strefy ochrony konserwatorskiej. Są to: rejony budynków przy ul. Mruczka 6 i Bielskiej 2, teren Szpitala Murcki, obszar w rejonie ul. Kołodzieja 30-42a oraz zabudowy osady Stary Tartak w rejonie ul. Kołodzieja 80-82, 83, 89, 90 i 91.
Zagospodarowanie przestrzenne.
Murcki na tle Katowic charakteryzują się największym udziałem lasu w ogólnej powierzchni jednostki – zajmują łącznie 86% powierzchni dzielnicy. Ponadto duży jest tu udział obszarów produkcyjno-usługowych, które zajmują blisko 100 ha. Pod względem faktycznego użytkowania terenów obszar zabudowy mieszkaniowej wynosi ok. 45 ha, tereny usług blisko 18 ha, tereny komunikacji około 91 ha, zieleni urządzonej prawie 33 ha, a zieleni nieurządzonej około 137 ha.
Jest tu też jeden z mniejszych w Katowicach udział powierzchni zabudowanej w powierzchni terenu, który dla Murcek wynosił w 2007 roku 19% (średnia dla Katowic wynosiła wówczas 23%). Średnia ważona liczba kondygnacji wynosiła wówczas 1,68. Na osiedlu w rejonie ul. Bogdanowicza udział powierzchni zabudowanej wynosił w 2007 roku 24%, a średnia liczba kondygnacji 3,04.
Transport.
Transport drogowy.
Jedna z najstarszych dróg Murcek prowadziła wzdłuż obecnej ul. Leśników, Kołodzieja i Bielskiej (zachodni odcinek ulicy). Była to wówczas utwardzona droga z Kobióra do granicy powiatu pszczyńskiego w Murckach, oddana do użytku w 1863 roku. Na drogach dojazdowych do Murcek znajdowały się budynki celne, w których pobierano myto za przejazd. W latach 1937-1939 roku wybudowano drogę przez Wzgórze Wandy, natomiast w 1977 roku, przy wschodniej części Murcek powstał nowy fragment ul. Bielskiej wraz z węzłem z ul. Kołodzieja.
Obecnie przez Murcki biegną dwie trasy o zasięgu krajowym:
Murcki mają też powiązania z sąsiednimi miastami: w kierunku Mysłowic wzdłuż ul. Kołodzieja w kierunku wschodnim, do Tychów wzdłuż ul. Bielskiej, natomiast w kierunku Mikołowa na zachód ul. Kołodzieja i Szarych Szeregów. Przebiega tu też ul. Beskidzka, łącząca bezpośrednio Tychy i Mysłowice. W powiązaniach między poszczególnymi częściami Katowic, wraz z Giszowcem Murcki jest dzielnicą najlepiej skomunikowaną dzięki bliskiemu położeniu z głównymi ciągami miasta biegnących we wszystkich kierunkach. W kierunku Śródmieścia i Giszowca Murcki mają połączenie wzdłuż ul. Bielskiej, do południowych dzielnic (Kostuchna, Podlesie i Zarzecze) wzdłuż ul. Szarych Szeregów, a w kierunku zachodnim (do Piotrowic-Ochojca) przez ul. Tartaczną i Cegielnia Murcki. W powiązaniu wewnątrz Murcek ważną drogą jest ul. Wolności, natomiast centralnym punktem dzielnicy jest pl. Jana Kasprowicza.
Spośród przebiegających przez Murcki dróg pod względem jej klasy, jedyną drogą główną ruchu przyspieszonego jest ul. Bielska. Brak jest tu dróg głównych. Drogi zbiorcze to ulice: Beskidzka, Szarych Szeregów i Kołodzieja, natomiast pozostałe to drogi lokalne bądź dojazdowe
Transport kolejowy.
Pierwsze połączenie kolejowe Murcki zyskały dnia 1 grudnia 1852 roku. Wówczas to otwarto bocznicę z Ligoty do kopalni „Murcki”. Linia ta została wybudowana przez spółkę Kolej Górnośląska wraz z odcinkiem z Katowic do Ligoty. Powstało wówczas 17 km linii kolejowej. Ten stary odcinek bocznicy został zlikwidowany w 1904 roku. Murcki zyskały połączenie pasażerskie za sprawą Towarzystwa Kolei Prawego Brzegu Odry, powstałego w 1868 roku. Towarzystwo to oddało do użytku linię na odcinku Szopienice Północne – Janów – Murcki – Tychy i dalej do Pszczyny pierwsze pociągi ruszyły 24 czerwca 1870 roku. Fragment ówcześnie powstałej linii z Murcek do Tychów to obecnie . Odcinek tej linii w kierunku Ochojca został wybudowany w 1904 roku, czyli po upaństwowieniu przez państwo pruskie kolei na terenie Górnego Śląska. Powstał on w związku z przebudową stacji w Ligocie, a wraz z tym likwidacją starego połączenienia z Murckami, powstałego w 1852 roku. Nowa linia została zelektryfikowana 4 marca 1961 roku, natomiast ruch pasażerski przez Murcki został zawieszony 25 czerwca 1994 roku. 
Dnia 24 czerwca 1950 roku oddano do użytku z Murcek połączenie do papierni w Czułowie przez dawną stację Katowice Murcki Towarowe. Linia ta biegła od stacji Katowice Murcki równolegle do ul. Tartacznej, Leśników i Bielskiej. Odcinek od stacji towarowej do Czułowa został zlikwidowany około 1995 roku i przed 2000 rokiem do stacji Katowice Murcki Towarowe.
15 listopada 1968 roku oddano do użytku łącznik między Muchowcem a Murckami (linia obecnie pod numerem ). Dwa lata później został on zelektryfikowany, natomiast w czerwcu 2005 roku została ona zamknięta. Stacja Katowice Murcki została w 2012 roku zlikwidowana, a w 2018 roku wyburzono budynek dawnego dworca kolejowego.
W latach 2018-2020 trwała przebudowa linii kolejowej nr 142 na odcinku Katowice Ligota – Tychy, który częściowo przebiega przez Murcki. Umowę na modernizację w systemie zaprojektuj i zbuduj podpisano w lutym 2018 roku. W ramach tej inwestycji wymieniono szyny, przebudowano trakcję elektryczną, a także przejazdy kolejowe (w tym na terenie Murcek z ul. Szarych Szeregów i ul. Cegielnia Murcki). Ponadto zwiększyła się maksymalna dopuszczalna prędkość pociągów z 40 do 80 km/h. Pociągi na linii wróciły w kwietniu 2020 roku. Linia te jest wykorzystywana rozkładowo wyłącznie w ruchu towarowym ze średnią częstotliwością dziesięciu składów dziennie.
Publiczny transport zbiorowy.
Transport zbiorowy w Murckach do innych dzielnic Katowic oraz sąsiadujących miast – do Mikołowa, Tychów i Mysłowic, zapewniają autobusy kursujące na zlecenie Zarządu Transportu Metropolitalnego. Główne ciągi komunikacyjne dla linii autobusowych to ul. Bielska, na którym kursują linie nr 1, 4, 14, 672, 689 i 695 a także ul. Goetla dla linii autobusowych 673, 689 i 695 łączących Murcki ze Śródmieściem (przez Giszowiec lub Kostuchnę, Piotrowice i Brynów), Szopienicami (przez Giszowiec i Nikiszowiec) i Mikołowem (przez Kostuchnę, Podlesie i Zarzecze). Autobusy zatrzymują się również przy pl. Kasprowicza na przystanku Murcki Rynek. Są to linie 672, 672N, 673, 689, 695, 972 i 973. 
Łącznie na terenie Murcek wg stanu z czerwca 2020 roku znajduje się 14 przystanków komunikacji miejskiej (Bielska, Cegielnia, Cmentarz, Dolina Murckowska, Dworzec PKP, Kołodzieja, Leśników [nż], Osiedle, Rynek, Szebesty [nż], Szyb Stanisław, Tartaczna, Wiadukt [nż] i Wzgórze Wandy). Dodatkowy przystanek znajduje się też przy kopalni „Mysłowice-Wesoła” (Wesoła Kopalnia), z którego odjeżdżają linie: 44, 76, 76N, 77, 77N, 106, 160, 219, 672, 788, 954 i 972. Łączą one kopalnię m.in. z innymi dzielnicami Katowic (w tym z Zawodziem, Giszowcem, Osiedlem Paderewskiego, Śródmieściem) oraz z Mysłowicami i Sosnowcem. Przy przystanku Murcki Bielska zlokalizowane są elektroniczne tablice Systemu Dynamicznej Informacji Pasażerskiej.
Infrastruktura rowerowa.
W Murckach sieć ścieżek rowerowych ma głównie charakter rekreacyjny, stąd też na terenie zurbanizowanym jedyną wydzieloną trasą rowerową jest ścieżka wzdłuż zachodniego odcinka ul. Bielskiej, z czego na odcinku od skrzyżowania z ul. Szebesty do Ronda Książąt Pszczyńskich jest w formie pasa drogi dla rowerów po obydwu stronach jezdni. Wg docelowej sieci ścieżek rowerowych opublikowanej przez Urząd Miasta Katowice, przewiduje się rozbudowę sieci o odcinek w kierunku Ochojca wzdłuż ul. Samsonowicza, Tartacznej i Cegielni Murcki. Trasa ta ma mieć funkcję transportową.
W Katowicach wydzielono kilka szlaków rowerowych w ramach projektu "Rowerem po Śląsku", z czego przez Murcki przebiega sześć z nich. Są to:
W Murckach funkcjonuje również miejska sieć wypożyczalni rowerów miejskich – City by bike. Znajduje się tu jedna, 12-stanowiskowa stacja zlokalizowana na placu Kasprowicza. Została ona oddana do użytku 1 sierpnia 2017 roku.
Infrastruktura techniczna.
Na terenie dzielnicy nie ma ujęć wody pitnej. Woda ze stacji uzdatniania wody jest rozprowadzana poprzez wodociągi magistralne oraz rozdzielcze. Przez teren Murcek przechodzą sieci wodociągowe magistralne, będące pod zarządem Górnośląskiego Przedsiębiorstwa Wodociągów. Znajduje się tutaj kilka ciągów: dwa z nich biegną w kierunku północnym i północno-zachodnim ze zbiornika wyrównawczego na Wzgórzu Wandy, który jest zasilany ze stacji uzdatniania wody w Dziećkowicach, Goczałkowicach i Kobiernicach. Następny wodociąg magistralny biegnie wzdłuż ul. Beskidzkiej z Zakładu Uzdatniania Wody Dziećkowice w kierunku zachodnim. Zasila on też zbiornik w Murckach. Miejska sieć wodociągowa w Murckach jest zarządzana przez Oddział Eksploatacji Sieci Wodociągowej – Południe spółki Katowickie Wodociągi.
Sieć kanalizacyjna jest zarządzana przez Oddział Eksploatacji Sieci Kanalizacyjnej – Południe spółki Katowickie Wodociągi i znajduje się w zlewni Oczyszczalni Ścieków Podlesie. Oczyszczalnię tą uruchomiono w 1983 roku i jest zlokalizowana przy ul. Zaopusta 70. Jej właścicielem jest Katowicka Infrastruktura Wodociągowo-Kanalizacyjna.
Zaopatrzenie w energię elektryczną mieszkańców Murcek odbywa się poprzez sieć wysokiego napięcia 110 kV oraz sieci najwyższego napięcia 220 kV. Obie sieci biegną północną stroną Murcek. Zarządzana jest ona przez grupę Tauron. Na terenie jednostki pomocniczej znajdują się dwie stacje elektroenergetyczne podłączone do sieci wysokiego napięcia, które są zlokalizowane przy szybach kopalni „Mysłowice-Wesoła” („Szyb Wacław” i „Szyb Bronisław”).
Gospodarka.
Rolnictwo.
Na terenie Murcek prowadzona jest działalność rolna. Wg faktycznego użytkowania terenów, obszary rolne zajmują w Murckach powierzchnię 12 ha. Jest ona prowadzona w ograniczonym zakresie przy granicy z Lędzinami (obszar ul. Irysowej oraz przy trójstyku granic Katowic, Tychów i Lędzin). W Siągarni prowadzona jest winnica „Winna Zagroda”, powstała po 2003 roku. Składa się z trzech tysięcy krzewów winorośli, z których wytwarza się wina w czterech rodzajach. W winnicy odbywają się również degustacje wina i warsztaty, a także prowadzona jest produkcja sera koziego.
Przemysł górniczy.
Murcki w swojej historii są silnie powiązane z górnictwem węgla kamiennego. Pierwsze wzmianki występujących na tym terenie pokładach węgla kamiennego pochodzą z 1657 roku. Już w 1755 roku powstaje na terenie Murcek pierwszy szyb wydobywczy – „Książę Emanuel” (funkcjonował on do 1852 roku). W 1769 roku powstała najstarsza na Górnym Śląsku, działająca do dziś kopalnia węgla kamiennego. Kopalnię nazwano „Emanuelssegen” (obecnie „Murcki”), a do pracy w niej ściągano z Saksonii dwóch górników i sztygara. Powstał wówczas szyb „Fryderyk Erdmann”, eksploatowany do 1850 roku. Pokłady węgla kamiennego zalegały tutaj stosunkowo płytko – maksymalna głębokość obu szybów wynosiła 20 metrów.
W 1846 roku w Murckach uruchomiono tartak parowy. Rozwój przemysłu, a wraz z tym możliwość sprzedaży nadwyżek węgla kamiennego na rynku wrocławskim, umożliwiła oddana do użytku w 1852 roku linia kolejowa. W połowie XIX wieku w kopalni pracowało ponad 300 osób. Gwałtowny rozwój kopalni nastąpił na przełomie XIX i XX wieku. Wówczas to zainstalowano w niej pompy parowe, nową sortownię, wybudowano szyb „Maria II”, a także bocznicę kolejową. Wokół niej powstały inne zakłady, w tym stolarnia, betoniarnia i zakład ogrodniczy. Na początku XX wieku zatrudnienie kopalni podwojono.
Rozwój kopalni został zahamowany trakcie wielkiego kryzysu gospodarczego z lat 30. XX wieku. Wówczas to kopalnie należące do księcia pszczyńskiego od 1935 roku ze względu na zadłużenie na rzecz skarbu państwa znalazły się pod nadzorem państwowym. W latach 1937-1939 kopalnia nosiła nazwę „Książę Maria”. W styczniu 1976 roku kopalnię „Murcki” połączono z kopalnią „Boże Dary” w Kostuchnie. W 2004 roku zamknięto ostatni szyb kopalni „Murcki” na terenie dzielnicy – szyb „Stanisław”. Mimo likwidacji szybu, wciąż trwa eksploatacja węgla kamiennego na terenie Murcek. Jest ona prowadzona przez kopalnię „Staszic-Wujek”, a także przez kopalnię „Mysłowice-Wesoła” znajdującą się w Murckach przy granicy Wesołą, która eksploatuje złoża na terenie Mysłowic.
Gospodarka po 1989 roku.
Poza przemysłem górniczym, w Murckach rozwinęły się inne gałęzie gospodarcze. Według stanu z 31 grudnia 2013 roku w dzielnicy było zarejestrowanych 481 podmiotów gospodarczych w systemie REGON, co stanowiło 1,1% wszystkich podmiotów w Katowicach, z czego mikroprzedsiębiorstw było 449 (83 przedsiębiorstwa na 1000 mieszkańców jednostki – wówczas jeden z najmniejszych udziałów w Katowicach, gdzie średnia dla miasta wynosiła wówczas 145 mikroprzedsiębiorstw na 1000 mieszkańców). W 2013 roku w Murckach było zarejestrowanych 120 osób bezrobotnych.
Działalność przemysłowo-usługowa zlokalizowana jest głównie wzdłuż ul. Tartacznej. Przy niej znajdują się: dystrybutor i serwis samochodów ciężarowych Renault TANDEM-TRUCKS (ul. Tartaczna 6), firmy projektowo-wykonawcze instalacji TERMO-KLIMA MK (ul. Tartaczna 12) i Network Elements (ul. Tartaczna 20), przedsiębiorstwa budowlane HYDROGOP i TB INFRA (ul. Tartaczna 20) oraz hurtowania serów i nabiałów TEMAR (ul. Tartaczna 34). Przy ul. Goetla znajdują się siedziby: zakładu utylizacji odpadów EDELMET (ul. Goetla 8) oraz firmy specjalizującej się w czyszczeniu kanalizacji WOD-KAN TRANS (ul. Goetla 8). W pozostałych lokalizacjach, spośród większych zakładów w Murckach zlokalizowane są: hurtownia artykułów biurowych VECTOR (ul. Bielska 29), siedziba firmy przewozowej MURGÓR-TRANS (ul. Kołodzieja 2), Szkółka Drzew i Krzewów (ul. Kołodzieja; przy granicy z Wesołą) oraz Wytwórnia Betonu i Prefabrykatów Betonowych KKIM (ul. Cegielnia Murcki 5).
W Murckach wykształcił się jeden ośrodek usługowy w formie placu stanowiącego element założonej koncepcji urbanistycznej. Jest nim pl. Kasprowicza oraz rejon ulic: Baczyńskiego i Solskiego. W nim zlokalizowane są placówki handlowe, przedszkole, szkoła podstawowa, kościół, obiekty sportowo-rekreacyjne, a także przystanki autobusowe.
Oświata.
Pierwszą szkołę w Murckach – ewangelicką, otwarto w 1855 roku. Szkołę katolicką uruchomiono trzy lata później. Znajdowała się ona w budynku przy ul. Bielskiej, który składał się z jednej izby lekcyjnej oraz mieszkania nauczyciela. Powstanie obydwu szkół było w większości sfinansowane przez księcia pszczyńskiego. W 1862 roku do szkoły katolickiej uczęszczało 78 dzieci, a do protestanckiej 11 osób. W 1881 roku szkoła katolicka posiadała cztery oddziały, w których uczyło się 200 dzieci. 
W 1903 roku otwarto nowy budynek szkoły, który znajduje się przy ul. Bielskiej 16 (obecnie jeden z budynków Szkoły Podstawowej nr 48, w której uczą się młodsze klasy), a przy ul. Kołodzieja powstał dom nauczyciela i dom urzędniczy. Rok później ze względu przepełnienie dotychczasowego gmachu powstał obok dotychczasowej szkoły nowy, większy obiekt (przy obecnej ul. Bielskiej 14; wówczas szkoła nosiła tytuł Szkoły Ludowej w Murckach). W budynku starego szpitala do 1919 roku funkcjonowała również szkoła gospodarstwa domowego dla dziewcząt. W sierpniu 1920 roku wybuchł w szkole strajk pod przewodnictwem Antoniego Wróbla. Skutkiem było wprowadzenie nauczania w języku polskim.
Dnia 5 września 1922 roku w szkole zaczęto wykładać w języku polskim (szkoła ta wówczas nosiła nazwę Publicznej Szkoły Powszechnej w Murckach). Uczęszczało wówczas do niej 434 uczniów, z czego 105 z nich zadeklarowało naukę w języku niemieckim. W 1923 roku uczęszczało do szkoły 576 uczniów, z czego 36 do klas niemieckojęzycznych. W 1934 roku rozbudowano nowszy budynek szkoły przy ul. Bielskiej 14. Do 1930 roku prócz języka polskiego nauczano również dzieci w języku niemieckim. 
Dnia 1 marca 1945 roku szkoła podstawowa wznowiła działalność. Mieściła się ona przy ul. Bielskiej 14, natomiast w budynku obok do 1970 roku funkcjonowało przedszkole, po czym zostało ono przeniesione do dawnej siedziby dyrektora kopalni. W tamtym czasie szkoła podstawowa, dzięki wsparciu ze strony kopalni „Murcki”, była stale unowocześniana. Dnia 1 lipca 1975 roku szkoła otrzymała nr 48, a w lutym 1978 roku uzyskała imię Juliusza Ligonia. Po 1989 roku szkoła była dalej modernizowana – powstała m.in. przewiązka między budynkami szkoły.
Po II wojnie światowej w Murckach zaczęto organizować również szkolnictwo górnicze. Szkołę wraz z internatem zaczęto budować w 1951 roku przy ul. Goetla 2. Nauczanie w Zasadniczej Szkole Górniczej Ministerstwa Górnictwa i Energetyki zainaugurowano 1 września 1953 roku. Wówczas naukę rozpoczęło 202 uczniów pochodzących z różnych części Polski. Rok później szkoła liczyła już 331 uczniów, a w latach 1961-1967 działała pod patronatem kopalni „Murcki” jako Zasadnicza Szkoła Górnicza KWK Murcki. W 1967 roku patronem szkoły została kopalnia „Staszic”, a w 1978 roku powołano Zespół Szkół Zawodowych nr 2 Ministerstwa Górnictwa i Energetyki. Dnia 8 marca 1980 roku patronem szkoły został Jarosław Iwaszkiewicz.
W 1993 roku w Zespole Szkół powstało Technikum Ekonomiczne. W 1999 roku powstaje XVII Liceum Ogólnokształcące i Gimnazjum nr 17. Liceum w 2011 roku zostało zlikwidowane, a Gimnazjum w 2017 roku przekształcono w Branżową Szkołę I Stopnia nr 12. 
Na terenie Murcek, wg stanu z września 2020 roku, są zlokalizowane następujące placówki oświatowe:
Kultura.
Działalność kulturalna w Murckach rozwija się od początku XX wieku. Wówczas to w 1903 roku powstał oddział tajnej Czytelni Polskiej. W 1919 roku powołano Towarzystwo Śpiewu im. Paderewskiego, a rok później gniazdo Towarzystwa Gimnastycznego „Sokół”.
Przy kopalni „Murcki” w 1907 roku powołano orkiestrę, a jej założycielem był Henryk Filak. Pierwszy występ odbył się 4 grudnia 1907 roku. W 1922 roku powstał orkiestra przy kopalni „Boże Dary” w Kostuchnie – obie orkiestry połączono w 1977 roku, tworząc Orkiestrę Dętą KWK „Murcki”, która od 2010 roku nosi nazwę Orkiestra Dęta KWK „Murcki-Staszic” Ruch „Boże Dary”. Orkiestra od początku uczestniczyła w wielu konkursach, a także utrzymuje wymianę artystyczną z muzykami zagranicznymi. W 2010 roku została ona uhonorowana przez władze województwa śląskiego.
W Murckach przy ul. Kołodzieja 42, znajduje się Filia Murcki Miejskiego Domu Kultury „Południe”. Dom ten organizuje zajęcia dla dzieci i dorosłych o różnej tematyce, w tym pracownie twórcze, warsztaty taneczne, zajęcia sportowe i fitness, a także działa tu Koło Miłośników Murcek i Klub Seniora. Ponadto funkcjonuje tu biblioteka – Filia nr 26 Miejskiej Biblioteki Publicznej w Katowicach, położona przy ul. Goetla 2. Prócz czytelni i wypożyczalni, biblioteka prowadzi lekcje biblioteczne, zajęcia plastyczne i spotkania dla dzieci, teatrzyki kukiełkowe oraz organizuje akcje promujące czytelnictwo.
Religia.
W Murckach dominuje wyznanie rzymskokatolickie. Znajduje się tu jedna parafia, obejmującą zasięgiem całą jednostkę pomocniczą – parafia Najświętszego Serca Pana Jezusa. 4 kwietnia 1920 roku poświęcono pierwszy rzymskokatolicki tymczasowy kościół w Murckach. Na jego potrzeby przebudowano barak na zapleczu domów noclegowych. Poświęcenia kościoła dokonał proboszcz tyskiej parafii – ksiądz prałat Jan Kapica. Powołano również tymczasowe duszpasterstwo. W lutym 1924 roku pierwszy, drewniany budynek kościoła uległ zawaleniu z powodu obfitych opadów śniegu. Jego odbudowa trwała 5 miesięcy, a tymczasową kaplicę utworzono w gospodzie. W 1925 roku erygowano parafię. 
W 1932 roku 93% mieszkańców Murcek było wyznania rzymskokatolickiego. Żyło wówczas tutaj 3044 katolików i 197 ewangelików. Kościół, zlokalizowany przy ul. Solskiego, został wybudowany w latach 1931-1934. Jego poświęcenie nastąpiło 28 października 1934 roku przez biskupa Teofila Bromboszcza.
Sport i rekreacja.
Wydarzenia sportowe organizowano przed rokiem 1918, lecz nie istnieją znane fakty potwierdzające istnienie towarzystw o charakterze sportowym. Po I wojnie światowej powstały pierwsze kluby i towarzystwa sportowe. Towarzystwo Gimnastyczne „Sokół” w Murckach powołano 1 marca 1920 roku. Mieszkańcy Murcek zrzeszeni w „Sokole” uczestniczyli w biegach przełajowych i maratonach. W 1923 roku założono Klub Sportowy 23 Murcki, który prowadził sekcję piłki nożnej. Był jednym z sygnatariuszy utworzenia I ligi śląskiej. 
Ponadto, w latach międzywojennych funkcjonowało szereg innych klubów, w tym Robotniczy Klub Sportowy „Naprzód” (spadkobierca KS23), Klub Sportowy „Lechja” Murcki (piłka nożna), Towarzystwo Sportowe „Murcki” (powstałe w 1927 roku; piłka nożna) i Oddział Związku Strzeleckiego w Murckach (powstały 29 października 1933 roku). W latach 30. najpopularniejszą dyscypliną w Murckach była piłka nożna. Kluby z Murcek grały w Śląskim Okręgu Piłki Nożnej w klasie B. W latach 20. XX wieku istniała też w Murckach drużyna rugby.
Po II wojnie światowej działalność sportowa była w dużej mierze związana z kopalnią „Murcki”. Już w 1946 roku powstało kopalniane Zrzeszenie Sportowe Górnik, a w latach 50. XX wieku kilka osobnych. Po 1955 roku wszystkie zrzeszenia połączono w jedno – Klub Sportowy Górnik Murcki. Klub ten posiadał kilka sekcji. Wśród nich prężnie rozwijała się sekcja hokeju na lodzie. Drużyna hokejowa klubu grała w najwyższej klasie rozgrywkowej przez 8 sezonów. W 1967 roku zdobyła Puchar Polskiego Komitetu Olimpijskiego (odpowiednik Pucharu Polski, którego wówczas nie organizowano). W 1971 roku klub wszedł w skład nowo utworzonego klubu GKS Tychy. Sekcja piłkarska, po fuzji z Górnikiem Kostuchna, utworzyła klub MK Górnik Katowice.
W Murckach mieszkali następujący sportowcy:
W Murckach w Dolince Murckowskiej znajdowało się kąpielisko powstałe w latach 70. XX wieku pod patronatem kopalni „Murcki”, lecz ze względu na niedoinwestowanie oraz pojawienie się groźnych baterii kąpielisko zamknięto. Ponadto w latach PRL-u w Murckach znajdowało się lodowisko naturalne (w parku; na potrzeby sekcji hokejowej), strzelnica sportowa (na końcu ul. Mruczka), stadion piłkarski (na jego terenie wybudowano korty tenisowe) i tor saneczkowy na stokach Wzgórza Wandy.
W Murckach po 1989 roku działają następujące kluby i sekcje sportowe:
W Murckach istnieje rozbudowana infrastruktura turystyczna, w tym korty tenisowe, boiska przy szkołach i Parku Murckowskim oraz rozbudowana sieć ścieżek rowerowych. Ponadto, w ramach budżetu obywatelskiego w Parku Murckowskim wybudowano lodowisko o wymiarach 80x28 metrów, oddane do użytku w grudniu 2018 roku.
Szlaki turystyczne.
Przez teren Murcek przechodzą następujące szlaki turystyczne:
Na terenie Paku Murckowskiego został zorganizowany również szlak pt. „Śladami najstarszej kopalni węgla na Górnym Śląsku”, na którym znajduje się dziewięć przystanków. W Murckach znajduje się też szlak spacerowy „Kolonii Górniczej Murcki”, który obejmuje punkty w różnych częściach Murcek.
Bezpieczeństwo publiczne.
Murcki pod względem bezpieczeństwa publicznego w 2007 roku były 5. najbezpieczniejszą dzielnicą w Katowicach (na 22 jednostki) według współczynnika przestępczości, który wówczas wynosił 1,82 przestępstw na 100 mieszkańców (średnia dla całych Katowic – 3,08). W latach 2004–2007 przestępczość w dzielnicy uległa obniżeniu – w 2004 współczynnik przestępczości wynosił 2,51 przestępstw na 100 osób. W 2007 roku doszło w Murckach do 10 wypadków komunikacyjnych.
W Murckach nie znajduje się żaden posterunek policji oraz straży pożarnej. Najbliższa jednostka straży pożarnej znajduje się w Kostuchnie – jest tam jednostka Ochotniczej Straży Pożarnej (ul. Szarych Szeregów 62). Rejon Murcek obsługuje Komisariat IV Policji w Katowicach przy ul. Policyjnej 7 w dzielnicy Piotrowice-Ochojec.
Głównym zakładem opieki zdrowotnej na terenie Katowic jest Szpital Murcki, położony przy ul. Sokołowskiego. Znajduje się on w rejonie rozległego parku i ma on zabudowę pawilonową. Pierwszy obiekt ochrony zdrowia – szpital książęcy, oddano do użytku w 1900 roku. Znajdował się on przy ul. Bielskiej 26. Nowy szpital powstał po przekształceniu istniejącego „nowego domu sypialnego” przy ul. Sokołowskiego w 1911 roku. 
Obecny szpital powstał w 1918 roku na terenie wykupionych od księcia pszczyńskiego przez Pszczyńskie Bractwo Górnicze. Pierwszym dyrektorem szpitala był chirurg dr Eugeniusz Bozian. W latach międzywojennych szpital nie był podzielony na oddziały specjalistyczne, tylko istniał podział chorych wg płci. Był on natomiast stale rozbudowany – do 115 łóżek przed wybuchem II wojny światowej. Po II wojnie światowej nastąpił dalszy rozwój szpitala – w miejsce oddziału zakaźnego powstał oddział chorób gruźlicy płuc i po nadbudowaniu oddział chorób wewnętrznych. Powstał też oddział neurologiczny. Łącznie szpital został powiększony do 200 łózek. W 1997 roku leczono w szpitalu 3500 chorych i wykonano 1274 duże zabiegi operacyjne. Dnia 14 grudnia 1998 roku został przekształcony w Szpital Rejonowy Murcki-Janów w Katowicach. W 2001 roku wprowadzono program restrukturyzacji szpitala. Podjęto też uchwałę nad zmianą nazwy szpitala na SPZOZ Szpital Miejski Murcki w Katowicach, a decyzją Miasta Katowice 31 października 2013 został przekształcony w spółkę prawa handlowego jako Szpital Murcki Sp. z o.o.

</doc>
<doc id="86682" url="https://pl.wikipedia.org/wiki?curid=86682" title="Wyspa Południowa">
Wyspa Południowa

Zobacz też: South Island

</doc>
<doc id="86683" url="https://pl.wikipedia.org/wiki?curid=86683" title="Dukat powstańczy">
Dukat powstańczy

Dukat powstańczy – złota moneta bita w Polsce podczas powstania listopadowego w 1831 roku.
Moneta była bita dla potrzeb zakupu broni za granicą. 24 marca Bank Polski zlecił Ignacemu Bieńkowskiemu, dyrektorowi Mennicy Warszawskiej, bicie dukatów na wzór dukatów holenderskich. Dla odróżnienia takich dukatów od bitych między innymi w Petersburgu umieszczono na monecie Orła Polskiego, w miejsce kaduceusza Merkurego (na prawo od głowy rycerza).
Dukat holenderski był swoistym dolarem XVII i XVIII wieku. Powstał pod koniec XVI wieku w północnych Niderlandach. W związku z dominacją handlową miast Zjednoczonych Prowincji był masowo eksportowany do innych krajów. W Polsce opanował rynek pieniężny do końca XVIII wieku. Wybór pierwowzoru przez rząd powstańczy nie był więc przypadkowy. Dobrze znana na zachodzie moneta ułatwiała spłacanie zagranicznych należności.
Złoto potrzebne do bicia dukata pochodziło głównie ze zbiórek ludności. Moneta ważyła 3,46 grama i miała średnicę 21,4 mm. Łącznie wybito dukatów powstańczych, z tego prawdopodobnie 858 w 1832 roku, ale antydatowanych na poprzedni rok. Znane są trzy typy dukata powstańczego: z kropką przed pochodnią (na awersie na lewo od głowy rycerza), bez kropki i z kropką za pochodnią.

</doc>
<doc id="86684" url="https://pl.wikipedia.org/wiki?curid=86684" title="Ostateczny krach systemu korporacji">
Ostateczny krach systemu korporacji

Ostateczny krach systemu korporacji – dziesiąty album Kultu, wydany 4 maja 1998 roku. Jest to ostatnia płyta nagrana z tragicznie zmarłym perkusistą, Andrzejem Szymańczakiem. Tytuł płyty wywodzi się z cytatu Jello Biafry – "Najbardziej lubię wizualizować sobie ostateczny krach systemu korporacji", który według Kazika jest przykładem naiwności autora (cytat ten pojawia się na początku utworu "Krew jak śnieg").
Autorstwo utworu "Fever, Fever, Fever" jest przypisane muzykom z fikcyjnego zespołu Liars – L. Rekarte i R. Lopezowi. Inspiracją dla ich imion był hiszpański piłkarz López Rekarte.
Album uzyskał status platynowej płyty.
Wykonawcy.
oraz gościnnie:

</doc>
<doc id="86685" url="https://pl.wikipedia.org/wiki?curid=86685" title="Moc zbiorów">
Moc zbiorów



</doc>
<doc id="86688" url="https://pl.wikipedia.org/wiki?curid=86688" title="Park Śląski">
Park Śląski

Park Śląski, do 2012: Wojewódzki Park Kultury i Wypoczynku im. gen. Jerzego Ziętka (WPKiW) – park miejski w Chorzowie, zajmujący powierzchnię 535 ha, jeden z największych w Europie. Nazywany jest "zielonymi płucami" Górnego Śląska. Stanowi kulturalne centrum konurbacji górnośląskiej.
Historia.
Jednym z głównych inicjatorów powstania Parku był gen. Jerzy Ziętek. Decyzja o budowie tej największej inwestycji ekologicznej na Górnym Śląsku zapadła w 1950 roku na posiedzeniu Wojewódzkiej Rady Narodowej w Katowicach. Obszar inwestycji obejmował w 75% zdewastowane tereny poprzemysłowe: hałdy, odpady pogórnicze, biedaszyby, zapadliska, bagna, wysypiska, a także nieużytki rolnicze o powierzchni około 640 ha na terytorium Chorzowa i Katowic. Z powodu małej przydatności miejscowych kwaśnych gleb bielicowych na teren obecnego Parku przywieziono 3,5 miliona m³ ziemi i dowieziono 0,5 miliona m³ gleb próchnicznych i torfu.
Budowę rozpoczęto w lipcu 1951 roku. Była ona realizowana w dużej części poprzez czyny społeczne. Zbierano również datki pieniężne i prowadzono sprzedaż kartoników filatelistycznych z dopłatą na budowę WPKiW. Podstawowym założeniem, jakim kierował się przy projektowaniu Parku zespół architektów kierowany przez prof. Władysława Niemirskiego, było podzielenie go na dwie strefy przy wykorzystaniu istniejącego układu topograficznego. Centralną część parku zaprojektowano więc jako teren o charakterze leśnym, poprzecinany siecią dróg, alejek i traktów pieszych mających sprzyjać wyciszeniu, biernemu wypoczynkowi oraz aktywnej rekreacji ruchowej. Pozostała część parku, ok. 13 ha, zaprojektowana została jako tereny o charakterze kulturalno-rekreacyjnym oraz tereny sprzyjające czynnemu wypoczynkowi, gdzie miały zostać wybudowane dodatkowe atrakcje oraz być organizowane festyny.
W latach 50. i 60. XX wieku w parku realizowano kolejne inwestycje: stadion, ogród zoologiczny, wesołe miasteczko i planetarium. W 1957 uruchomiono ponad 5-kilometrową trasę kolejki wąskotorowej, a w 1967 – kolejkę linową „Elka”. W 1962 działalność rozpoczął ośrodek PTTK, a rok później ośrodek harcerski, z polem namiotowym i strzelnicą sportową. W 1966 oddane do użytku zostało kąpielisko „Fala”, a w 1968 nastąpiło otwarcie hali wystawowej „Kapelusz”, rosarium oraz, w owym czasie najwyższej na świecie, szklarni wieżowej. Był to najbardziej intensywny okres rozbudowy parku. W 1975 roku utworzono jeszcze Górnośląski Park Etnograficzny, a w 2007 roku powstał Park Linowy „Palenisko”.
Na skutek wymiany gruntów podczas budowy os. Tysiąclecia w Katowicach, obecnie Park Śląski w całości znajduje się w granicach administracyjnych Chorzowa. Nie przynależy jednak do żadnej z jego dzielnic, co podkreśla jego regionalny charakter.
16 kwietnia 2012, decyzją władz parku, dotychczas używana nazwa „Wojewódzki Park Kultury i Wypoczynku im. Gen. Jerzego Ziętka” została zmieniona na znacznie krótszą „Park Śląski”. Jest to nazwa marketingowa. Parkiem zarządza spółka akcyjna Wojewódzki Park Kultury i Wypoczynku im. Gen. Jerzego Ziętka S.A. w Chorzowie.
W 2013 przy al. Klonowej oddano do użytku śmigłowcowe, sanitarne lądowisko Chorzów-Park.
Fauna i flora.
Drzewostan parku, dzięki starannemu planowaniu, obfituje w bogactwo gatunków drzew. Nasadzenie zrealizowano głównie w czynie społecznym. W sumie na terenie parku wysadzono ok. 3,5 miliona sadzonek drzew i krzewów 70 gatunków i odmian. Początkowo teren zadrzewiany był tzw. roślinnością pionierską (gatunki szybko rosnące i odporne na zanieczyszczenia). W późniejszym okresie przeprowadzano dosadzanie gatunków szlachetnych, mających wzbogacić jego docelowy wygląd. Obecnie powierzchnia drzewostanu i terenów zakrzewionych obejmuje ok. 260 ha i jest jedną z największych „kolekcji” drzew i krzewów na terenie Górnego Śląska, obejmującą ponad 350 taksonów. Wiele gatunków posiada nietypowe kształty liści, ciekawe owoce i kwiaty oraz niespotykane pokroje koron.
Do szczególnych miejsc związanych z florą parkową trzeba zaliczyć m.in. rosarium, które jest największym tego typu ogrodem w Polsce. Na jego terenie znajduje się ponad 35 000 róż prawie 300 odmian. Ogród Bylinowy, będący następcą Alpinarium funkcjonującego kiedyś w Parku, zaprojektowany został na przełomie lat 1961 i 1962. W związku z wystawą „Nasza zieleń i kwiaty” na kilku hektarach gruntu w okolicy hotelu PTTK wysadzono 186 gatunków i odmian bylin. Obecnie ogród zajmuje pow. 1,6 ha. Rosną w nim np. funkie, przywrotniki ostroklapowe, irysy i maki wschodnie, krzewy takie jak krzewiuszki różowe, azalie, rododendrony czy dereń kousa, a także trawy, m.in. trawa pampasowa, która może osiągnąć nawet do 2 metrów wysokości. Osobną kategorię stanowią przestrzenne rzeźby kwiatowe zwierząt, czy też kwietniki sezonowe obsadzane corocznie w inne wzory, np. znaki zodiaku, owady, kształty liści czy też formy geometryczne.
W przypadku fauny, na obszarze parku zaobserwować można około 70 gatunków ptactwa oraz wiele ssaków, z których największymi są dziki, sarny, lisy i zające. Bogata jest również herpeto- i ichtiofauna, występuje tu również wiele gatunków bezkręgowców. Do tego doliczyć trzeba mieszkańców Śląskiego Ogrodu Zoologicznego.

</doc>
<doc id="86689" url="https://pl.wikipedia.org/wiki?curid=86689" title="Laki">
Laki

Laki (isl. "Lakagígar" – Kratery Laki) – wulkan szczelinowy w południowej Islandii, znajdujący się w pobliżu miasteczka Kirkjubæjarklaustur, na południowy zachód od lodowca Vatnajökull. Osiąga wysokość 818 m n.p.m. Kratery tworzą pasmo górskie ciągnące się na długości ponad 25 km. Laki wchodzi w skład kompleksu wulkanicznego Grímsvötn, współtworzonego przez znany z dużej erupcji w roku 934 system szczelin Eldgjá.
Erupcja z 1783 roku i jej skutki.
Erupcja o charakterze szczelinowym, trwała od 8 czerwca 1783 do lutego 1784. Lawa wydostawała się z systemu szczelin ze 130 kraterów, rozciągających się z południowego zachodu na północny wschód. Wydostało się z nich łącznie 14–15 km³ lawy, która rozlała się na powierzchni 565 km². Była to największa odnotowana w historii ilość lawy, jaka kiedykolwiek wydostała się podczas jednej erupcji. Oprócz tego, w powietrze wyrzuconych zostało 12,3 km³ materiału piroklastycznego.
Fontanny lawy, sięgające setek metrów wysokości były widoczne z daleka. Lawa wypłynęła na odległość 80 km od szczeliny, pokrywając obszar 580 km² i zalewając koryto rzeki Skaftá. Chmura gazów i popiołów, które zasypały większą część wyspy, dotarła także do kontynentalnej części Europy. Zjawisko to przyczyniło się do obniżenia średniej temperatury powietrza na półkuli północnej o około 1 °C, a w samej Islandii o 5 °C.
Nad znaczną częścią półkuli północnej przez kilka miesięcy utrzymywała się sucha mgła. W Ameryce Północnej nastąpiła mroźna zima – można było zaobserwować nawet spływające rzeką Missisipi aż do Zatoki Meksykańskiej kry lodowe. Lato w 1783 roku było najchłodniejsze od przeszło 400 lat. Według niektórych uczonych, klęska głodu spowodowana erupcją wulkanu doprowadziła do niemal całkowitego wyginięcia eskimoskiego plemienia Kauwerak z północnego zachodu Alaski. Toksyczny obłok spowodował, że w ciągu jednej nocy uschły liście wzdłuż rzeki Ems w Niemczech. W Wielkiej Brytanii liście drzew pokruszyły się, a warzywa zwiędły. Podobne zjawiska obserwowano na terenie obecnych krajów, takich jak Finlandia, Francja, Holandia, Norwegia, Rumunia, Słowacja, Szwecja, Węgry, Włochy. Trującą mgłę zauważono w Portugalii, Tunezji, Syrii, Rosji, Nowej Fundlandii, a także na zachodzie Chin.
Erupcja Laki była największą klęską żywiołową, jaka kiedykolwiek spotkała Islandię. Z powodu następstw wybuchu (takich jak: śmierć bydła, koni, owiec oraz głód) zmarło około 10 000 osób, czyli około 20–25% ludności kraju.

</doc>
<doc id="86690" url="https://pl.wikipedia.org/wiki?curid=86690" title="Erupcja wulkaniczna">
Erupcja wulkaniczna



</doc>
<doc id="86691" url="https://pl.wikipedia.org/wiki?curid=86691" title="Arginina">
Arginina

Arginina, Arg, R – organiczny związek chemiczny z grupy aminokwasów kodowanych przez DNA. Obecność grupy guanidynowej w cząsteczce jest przyczyną jej zasadowego charakteru. W organizmach żywych uczestniczy w przemianach azotowych: przenoszeniu azotu w mocznikowym cyklu Krebsa oraz w syntezie kreatyniny. Występuje naturalnie w białkach jąder komórkowych i komórek rozrodczych (histonach). Stanowi około 80% białka protaminy. Bywa zaliczana do aminokwasów endogennych lub egzogennych. Jest też określana jak „względnie egzogenna”. Poziom jej biosyntezy jest zależny od spożywania wystarczających ilości jej naturalnych prekursorów – proliny i kwasu glutaminowego.

</doc>
<doc id="86694" url="https://pl.wikipedia.org/wiki?curid=86694" title="Sanacja">
Sanacja

Sanacja (, „uzdrowienie”) – potoczna nazwa obozu rządzącego w II Rzeczypospolitej w latach 1926–1939, powstałego i funkcjonującego początkowo pod przewodnictwem Józefa Piłsudskiego (zm. 1935); nazwa powstała w związku z głoszonym przez ten obóz hasłem „sanacji moralnej” życia publicznego (państwa i społeczeństwa), wysuwanym w toku przygotowań i w okresie przewrotu majowego (1926).
Doktryna.
Po raz pierwszy terminu "sanacja państwa" użył Adam Skwarczyński, a obok niego głównym ideologiem obozu piłsudczykowskiego był także Walery Sławek, a swój wkład w doktrynę sanacji wnieśli także Czesław Znamierowski, Mieczysław Szawleski, Kazimierz Smogorzewski, Stanisław Car, Wacław Makowski, Kazimierz Władysław Kumaniecki, Adam Piasecki, Teodor Seidler.
Uzasadnienie elitaryzmu.
Podstawą doktryny sanacyjnej było założenie o podziale ludzi na dwie kategorie, większość społeczeństwa i dominującą nad nią mniejszość, która podejmuje w państwie najważniejsze decyzje. Założenie to oparto na tezach Vilfreda Pareta, który widział historię jako ciągły proces powstawania elit obalanych następnie przez większość w celu stworzenia nowej elity. Powodem konfliktów między elitami i społeczeństwem według Pareta było to, że elity zamykały się w sobie i blokowały możliwość awansu zdolnym i ambitnym jednostkom spoza swoich kręgów.
W koncepcji późniejszych twórców sanacji nastąpiła ewolucja od egalitaryzmu do elitaryzmu autorytarnego. W okresie pomiędzy wycofaniem się Piłsudskiego z życia publicznego i przewrotem majowym podkreślano brak wsparcia społeczeństwa dla ówczesnych legionistów w walce o niepodległość i tym większe zasługi tych, którzy mimo tego o niepodległość walczyli. To założenie stało się uzasadnieniem dla uznania, że to byli legioniści, jako osoby najbardziej zasłużone dla stworzenia państwa, są najbardziej odpowiedni do sprawowania w Polsce władzy. W doktrynie sanacyjnej wyuczona przez zaborców bierność społeczeństwa na kwestie niepodległościowe dyskwalifikowała więc jego większość jako przywódców niepodległej Polski.
Tym samym sanacja miała zająć się przebudową społeczeństwa za pomocą zhierarchizowania go, co umożliwić miało włączenie do pracy na rzecz kraju osób chcących podjąć taki wysiłek. Jednocześnie osoby chcące się zaangażować na rzecz państwa powinny zaakceptować kierowniczą rolę w elicie zasłużonych działaczy sanacji. Tak rozumiana elita miała charakteryzować się bezinteresownym zaangażowaniem na rzecz dobra wspólnego, w odróżnieniu od starych elit, które wykorzystywały resztę społeczeństwa do zaspokajania własnych potrzeb.
Zgodnie z tymi założeniami elita wyodrębniana na podstawie indywidualnych zasług zamiast przynależności do grupy społecznej lub partii miała zapewnić dopływ nowych, twórczych jednostek, co miało zabezpieczyć tę elitę przed popadnięciem w marazm. Jednocześnie odrzucono postulowaną w niektórych kręgach piłsudczyków koncepcję uznania przynależności do inteligencji za warunek zaliczenia do elity, choć częściowo wrócono do niej w 1935 roku.
Zdaniem sanacji zasłużoną historycznie awangardą byli piłsudczycy. Sanacja prowadziła rozłożoną w czasie wymianę ludzi na stanowiskach na prowincji, obsadzając na nich byłych legionistów.
Organizacja społeczna.
Adam Skwarczyński definiował postulaty sanacji jako zanegowanie demokracji przy braku zgody na dyktaturę. Wyrazem dążenia do tzw. „uspołecznienia państwa” były projekty utworzenia Powszechnej Organizacji Społeczeństwa (POS), która miała mieć cechy masowej monopartii angażującej całe społeczeństwo. Ideę jej powołania podjęto na przełomie 1935 i 1936 roku. Jej najniższy szczebel miały tworzyć m.in. samorządy terytorialne, stowarzyszenia i samorządy gospodarcze, stowarzyszenia użyteczności publicznej, spółdzielnie, kółka rolnicze, straże pożarne czy związki zawodowe, nad którymi miały znajdować się komórki szczebli powiatowych, wojewódzkich i krajowych. Jednocześnie marginalizacja partii politycznych miała spowodować zastąpienie walki wyborczej opartej na demagogii przez realne zasługi i konkretny program działania danej osoby. Podkreślano jednak, że sanacyjna władza miała mieć posłuch nie w oparciu o przymus administracyjny, a o świadomą wolę społeczeństwa, uzyskaną dzięki wychowaniu młodzieży i dobrowolnej przemianie moralnej obywateli, niemniej projekt budził skojarzenia z organizacją społeczną ZSRR, Niemiec czy Włoch i próbą budowy społeczeństwa totalitarnego.
Główną organizacją polityczną sanacji był Bezpartyjny Blok Współpracy z Rządem (1928–1935), który mając wszelkie cechy partii politycznej, nie był nią nazywany i określano go jako przeciwieństwo partii. Marginalizując partie polityczne, sanacja tworzyła liczne organizacje młodzieżowe, społeczne, zawodowe i kombatanckie, które realizowały wspólną ideologię państwową, jednak nie służyły wyrażaniu woli obywateli, a jedynie przekazywaniu społeczeństwu woli władz państwowych.
Organizacja społeczna miała w doktrynie sanacyjnej promować uczciwość i pracę na rzecz państwa, a osoby wyróżniające się na tym polu miały przechodzić do administracji terenowej czy parlamentu. Efektem wzrostu aktywności społecznej miało być także zmarginalizowanie niepotrzebnych już partii politycznych. Sanacja planowała uzależnić zakres praw jednostek od zasług dla państwa, a wyróżnikiem elity miały być większe prawa polityczne (wzorowane na przedrozbiorowej instytucji nobilitacji). Realizację tej zasady miała zapewnić porzucona jednak ustawa o Legionie Zasłużonych, zgodnie z którą tylko jego członkowie mieli mieć bierne prawo wyborcze w wyborach do senatu, a senat właśnie miał przyznawać członkostwo w Legionie. Ostatecznie ideę tę odrzucił Piłsudski jako grożącą niepotrzebnymi konfliktami.
Za włączanie do elity odpowiadać mieli jej wcześniejsi członkowie zgodnie z zasadą, że osoby najbardziej wartościowe w państwie miały wybierać najlepsze osoby z niższych stopni organizacji społecznej. Równocześnie, pomimo programu tworzenia faktycznej i prawnej elity władzy, doktryna sanacji na gruncie społecznym opowiadała się za egalitaryzmem.
Władza w budowanym ustroju jako naczelną wartość stawiała jednolicie rządzone przez prezydenta państwo, w związku z czym zobowiązywała obywateli do udziału w realizacji wspólnych celów i sankcjonowała kierowniczą rolę elity sanacyjnej w społeczeństwie. Efektem tego prawa obywatelskie były marginalizowane, a akcentowane były obowiązki obywatela wobec państwa. Jednocześnie tak pojmowana relacja państwa i obywatela nie miała prowadzić do totalitaryzmu, gdyż ten, zgodnie z sanacyjną doktryną, podobnie jak demokracja, miał prowadzić do zaniku odpowiedzialności obywateli za państwo. Dążenia te częściowo znalazły wyraz w konstytucji kwietniowej z 1935 roku, której zasadnicze założenia opracowywane były od 1928 r. i której projekt zaakceptował Piłsudski podczas narady z rządem. Duży wkład w opracowanie nowej konstytucji miał Walery Sławek, który doprowadził do zawarcia w niej zasady elitaryzmu jako podstawy ustroju.
Wartością nadrzędną w ideologii sanacji było scentralizowane i silne państwo, jednak jego ustrój był kwestią drugorzędną, stanowiącą konsekwencję bieżącej sytuacji. Sanacja głosiła konieczność silnych rządów wobec kryzysu demokracji, która nie sprawdziła się zdaniem jej działaczy w warunkach polskich, i postulowała „odpartyjnienie” sceny politycznej poprzez osłabienie partii (politycy piłsudczykowscy tworzyli w nich grupy rozłamowe, np. PPS-dawna Frakcja Rewolucyjna, grupy Jakuba Bojki i Jana Stapińskiego, NPR – Lewica i in.), gdyż kluczem podziału nie miały być poglądy, lecz postawy i zasługi w czynie niepodległościowym.
Rządy.
Działacze.
W efekcie przyjętej doktryny, obóz sanacji składał się ze zróżnicowanych środowisk, jednak głównymi działaczami byli dawni żołnierze dowodzonej przez Piłsudskiego I Brygady Legionów i członkowie Polskiej Organizacji Wojskowej (POW), którzy tworzyli także podstawy nowej elity rządzącej. Ponadto Piłsudskiego poparła część działaczy chłopskich i socjalistów z Polskiej Partii Socjalistycznej (PPS) i PSL „Wyzwolenie”, niektórzy członkowie ugrupowań inteligenckich jak Partia Pracy, Związek Naprawy Rzeczypospolitej, działacze społeczni, a nawet konserwatyści ze Stronnictwa Prawicy Narodowej i reprezentanci środowisk przemysłu i handlu. Po zamachu majowym byli legioniści i peowiacy zaczęli przechodzić z armii na stanowiska cywilne, a ok. 1928 r. zdominowali obóz rządowy. Do najważniejszych działaczy tej grupy i najbliższych współpracowników Piłsudskiego należeli Walery Sławek i Aleksander Prystor, ale także Józef Beck, Ignacy Matuszewski, Bogusław Miedziński, Bronisław Pieracki, Kazimierz Świtalski czy pozostający nadal w wojsku Adam Koc, Kazimierz Stamirowski i Ignacy Boerner. Wysoką pozycję zdobyli także cywile Stanisław Car, Tadeusz Hołówko, Janusz Jędrzejewicz i Eugeniusz Kwiatkowski. To grono obsadzało najważniejsze stanowiska wśród parlamentarzystów, urzędników państwowych i ministrów.
Przewrót majowy.
Zamach stanu Piłsudskiego spotkał się z poparciem ugrupowań lewicowych, a nawet komunistów, jako że wszystkie te partie uważały, że rządy koalicji centrowo-prawicowej grożą postępującą faszyzacją kraju. Zamach był także oczekiwany przez dużą część społeczeństwa, pragnącą stabilizacji sytuacji politycznej. Partie lewicy oczekiwały, że wywodzący się z PPS Piłsudski przeprowadzi w kraju reformy zgodne z ich postulatami (zmiana polityki narodowościowej, reforma oświaty, parcelacja majątków ziemiańskich, kontrola państwa nad przemysłem). Krótko po przewrocie aspiracje takie wyrażali także niektórzy piłsudczycy związani dawniej z Legionami Polskimi, jednak sam Piłsudski ogłosił, iż nie planuje wprowadzać znaczących zmian w kwestiach społecznych, gdyż głównym celem jego wystąpienia było pokonanie „sejmokracji” i „partyjniactwa” i przekazanie władzy w ręce ludzi uczciwych pod hasłem odnowy moralnej, mocno podkreślając swoją bezpartyjność i niezależność i unikając skojarzeń z jakąkolwiek partią.
Organizacja ośrodka władzy.
Sanacja wprowadziła rządy umiarkowanie autorytarne, lekceważące krytykę opozycji i społeczeństwa, niepoddające się kontroli demokratycznej, dopuszczające się łamania demokratycznych praw obywatelskich i przepisów prawa konstytucyjnego. Sanacja od początku przekształcała administrację państwową i samorządową w swoje zaplecze, obsadzając stanowiska w niej swoimi działaczami. Już w sierpniu 1926 r. zwiększono uprawnienia władzy wykonawczej, w efekcie czego istnienie rządu stało się niezależne od woli i zdania parlamentu. Równocześnie wydano dekret o organizacji władz wojskowych, który utworzył funkcję Generalnego Inspektora Sił Zbrojnych, wyłączając armię spod kontroli cywilnej.
Piłsudski w stworzonym przez siebie ustroju, zajmując różne stanowiska (ministra spraw wojskowych, premiera, generalnego inspektora sił zbrojnych), sprawował władzę dyktatorską, decydując o sprawach wojskowości i polityce zagranicznej, natomiast w sprawie kształtu ustroju państwa, programu sanacji i polityki wobec opozycji wpływ na jego decyzje miało grono zaufanych współpracowników. Taki podział zadań wynikał z przekonania Piłsudskiego, że sprawy armii i polityki zagranicznej powinny być bezwzględnie wyłączone z bieżącej polityki i wpływów partii. Nawet w okresie formalnego sprawowania urzędu premiera (dwukrotnego) Piłsudski nie był mocno zaangażowany w sprawy administracyjne. W stworzonych przez siebie realiach mieszanki autorytarnej władzy i elementów demokracji Piłsudski sprawował władzę nie ponosząc przy tym żadnej formalnej odpowiedzialności, przy czym biorąc pod uwagę brak ograniczeń swojej władzy, Piłsudski nie wykorzystywał jej w pełni.
Jednocześnie rola rządu została sprowadzona do bieżącego administrowania państwem i kwestiami gospodarczymi. Aż do śmierci Piłsudskiego armia, pozostając gwarantem utrzymania władzy przez sanację, nie wpływała bezpośrednio na politykę państwa. W ideologii sanacji to państwo stawało się suwerenem, a autorytaryzm środkiem do sprawnego zarządzania państwem, władze nie zamierzały natomiast narzucać obywatelom warstwy ideologicznej i światopoglądowej, a nauczyć respektu dla instytucji państwa.
W latach 1926–1935 szczególną pozycję w obozie rządzącym zajęły ugrupowania konserwatywne. Konserwatyści objęli teki ministerialne oraz mogli bezpośrednio ingerować w prace naczelnych organów państwa.
Pierwsze dwa lata.
Wbrew oczekiwaniom wielu piłsudczyków, wynikającym z krytycznego stanowiska wobec parlamentaryzmu i demokracji, sanacja nie rozwiązała parlamentu po przejęciu władzy, a zadowoliła się legalizacją swojego zamachu stanu przez Sejm, który wybrał Piłsudskiego na prezydenta, choć ten wyboru nie przyjął. Przez cały okres rządów sanacji urząd prezydenta pełnił Ignacy Mościcki, jednak aż do śmierci Piłsudskiego jego rola była głównie ceremonialna. Jednocześnie aż do 1930 r. parlament był głównym obiektem ataku rządowej propagandy. Od czasu przejęcia władzy przez sanację kontrola parlamentarna ulegała jednak osłabieniu, gdyż dotychczasowy system prawny i wywodzące się z niego instytucje stawały się coraz bardziej fasadowe, w miarę jak ich znaczenie spadało na skutek dostosowywania sposobu działania państwa do ideologii sanacji i bieżącej sytuacji. Podjęta została natomiast seria działań mających na celu ośmieszenie parlamentu.
Sanacja nie miała jeszcze wówczas opracowanego projektu nowej konstytucji, co więcej nie było możliwości jej przeprowadzenia w parlamencie, w związku z czym zdecydowano o marginalizacji Sejmu metodą faktów dokonanych. Sanacja skupiła się także na osłabianiu opozycyjnych partii i pozyskaniu poparcia różnorodnych środowisk, w tym przemysłowych i konserwatywnych, gdyż przed zamachem jej sympatycy w przeważającej części byli rozproszeni i większe grupy tworzyli jedynie w armii i organizacjach kombatanckich.
Wybory w 1928 roku i BBWR w Sejmie.
Z powodu utrzymania parlamentaryzmu, z inicjatywy grupy "pułkowników" doszło w 1927 r. do powołania Bezpartyjnego Bloku Współpracy z Rządem (BBWR) Józefa Piłsudskiego, który miał dążyć do uzyskania większości sejmowej. BBWR skupił kandydatów o zróżnicowanych poglądach, dlatego nie podjęto próby sformułowania programu wyborczego innego niż poparcie dla sanacji i Piłsudskiego, krytyka konstytucji i funkcjonowania parlamentaryzmu, a tym samym poparcie dla silnej władzy prezydenckiej. Wspólne dla działaczy obozu władzy było też uznanie dominującej roli państwa w organizacji życia społecznego. Mimo zachowania dotychczasowej konstytucji, braku delegalizacji opozycji i utrzymania działania przez wolną prasę, sytuacja kraju spoczywającego w ręku wojskowych miała charakter stanu wyjątkowego.
W trakcie wyborów w 1928 r. w sposób legalny i nielegalny osłabiano opozycyjne partie polityczne. Wybory wykazały dużą popularność dotychczasowych partii politycznych, wszystkie utrzymały się w Sejmie, choć wzmocniła się lewica, a partie prawicy i centrum osłabły. Duże poparcie dla partii wzmocniło ich pozycję i zmieniło nastawienie względem sanacji na bardziej asertywne. Sanacyjni kandydaci uzyskali ok. 25% głosów pomimo dużej mobilizacji administracji państwowej na rzecz obozu rządowego, co przełożyło się na 120 mandatów. Wynik uznano jednak za duże osiągnięcie, spodziewano się 60–80, w związku z czym zdecydowano się na jedność klubową posłów, a nie podział na kilka frakcji. Pomimo braku większości w Sejmie, sanacja nie zdecydowała się na koalicję z żadną z partii, w tym z socjalistami, którzy wraz z lewicowym PSL Wyzwolenie zdobyli w sumie 30% głosów.
Tym samym sanacja zaczęła tworzenie własnej organizacji politycznej, przy czym Piłsudski chciał mieć do dyspozycji grupę zdyscyplinowanych posłów, a Sławek organizację społeczną nowego typu. Organizacją polityczną został BBWR. Nie był on nazywany partią polityczną, mając jednak jej wszelkie cechy, w tym małą aktywność, skupiającą się głównie w okresie wyborczym, a jego struktury na prowincji były często fikcyjne i opierały się na działalności lokalnych władz administracyjnych. Piłsudski krytykował też BBWR za małe zaangażowanie w walkę z opozycją, stając się w tej kadencji wyjątkowo aktywny i zaangażowany w bieżącą walkę polityczną. Stopniowo pozwalał też "pułkownikom" na większą samodzielność.
Pomimo dobrego wyniku, sanacja nie uzyskała większości w Sejmie, wobec czego Piłsudski zdecydował się na atak na partie w bardziej zdecydowany sposób. W początkowych latach sanacja zwalczała Sejm, atakując jego suwerenność i manipulując przepisami i regulaminem jego pracy w celu sparaliżowania kontroli parlamentarnej nad rządem, m.in. już w trakcie inauguracji nowej kadencji doszło do wprowadzenia do sali obrad policji i aresztowania siedmiu posłów za antyrządowe okrzyki. Strategią rządu było marginalizowanie parlamentu, w którym niemożliwe było zawiązanie żadnej koalicji przeciw sanacji, a także zamykanie czy odraczanie sesji sejmowych, stosowanie rozporządzeń z mocą ustawy czy ponowne powoływanie na stanowiska ministrów odwołanych przez Sejm.
W tym okresie Sejm sprowadzono do instytucji uchwalającej budżet, który był potem przez rząd i tak realizowany nie w wersji uchwalonej przez parlament, ale w tej opracowanej przez rząd i skierowanej do Sejmu. Jednym z epizodów tego konfliktu była sprawa ministra skarbu Gabriela Czechowicza, który na polecenie Piłsudskiego, ale bez zgody Sejmu przekroczył budżet, za co został wezwany przed Trybunał Stanu.
Od lata 1929 r. przywódcy sanacji zaczęli podnosić konieczność zmiany konstytucji.
Wybory brzeskie i represje wobec opozycji.
Walcząc z Sejmem, Piłsudski odłożył jednak konfrontację, chcąc ją dobrze przygotować, o czym na szczytach władzy dyskutowano w 1929 r. kilkukrotnie. Jednocześnie w tym samym roku doszło do konsolidacji opozycji pod szyldem Centrolewu i problemów z ukraińskimi ekstremistami. W 1930 r. Piłsudski poufnie zlecił Ministerstwu Spraw Wewnętrznych (MSW) przeprowadzenie wyborów w ciągu zaledwie trzech miesięcy. Było to związane z wielkim kryzysem gospodarczym trwającym od jesieni 1929 r., który spowodował załamanie polskiej gospodarki i wzrost bezrobocia. Sanacja zdecydowała wtedy o zaostrzeniu kursu wobec opozycji, by uniemożliwić jej przejęcie władzy. Do wyborów parła wówczas także opozycja, uważająca że rozwijający się kryzys sprzyja nastrojom antyrządowym. Zwołany przez opozycję 29 czerwca Kongres Obrony Prawa i Wolności Ludu zapowiedział walkę przeciw dyktaturze sanacji, wezwał prezydenta Mościckiego do ustąpienia (sugerując możliwość jego obalenia) i zapowiedział obronę przed terrorem państwowym z użyciem siły, wzywając jednocześnie ludność do odmowy płacenia podatków, a inne kraje do odmowy udzielania pożyczek sanacyjnemu rządowi.
W odpowiedzi obóz władzy posunął się do aresztowania liderów opozycji pod pretekstem przygotowywania zamachu stanu. 30 sierpnia rozwiązano Sejm, a centrolew rozpoczął kampanię masowych demonstracji w wielkich miastach, co zaczęło grozić rozruchami. W odpowiedzi, w nocy z 9 na 10 września, aresztowano 12 polityków opozycji (poddanych torturom), a w następnych tygodniach ok. 5 tys. osób, w tym 84 byłych posłów i senatorów. Chociaż większość aresztowanych szybko zwolniono, zdarzenia brzeskie były szokiem dla opinii publicznej, bowiem część z opozycjonistów została postawiona przed sądem w tzw. procesie brzeskim i skazana na kary od 1,5 do 3 lat więzienia, w zamian za które zaoferowano im możliwość emigracji. Pomimo znacznego poparcia dla programu odnowy moralnej, wydarzenia brzeskie spotkały się z niezadowoleniem dużej części społeczeństwa. W trakcie wyborów piłsudczycy stosowali unieważnianie list opozycyjnych, naciski, pobicia działaczy antyrządowych, fałszerstwa w liczeniu głosów, dzięki czemu zdobyli sobie 46,8% głosów i większość w parlamencie, a tym samym uniemożliwili podważanie swojej władzy.
Pomimo tych działań opozycja nadal zasiadała w parlamencie i w samorządach, partie polityczne i ich przybudówki funkcjonowały legalnie, organizując wiece, strajki i demonstracje oraz wydając własną prasę, chociaż działanie opozycji utrudniano, represje były sporadyczne. Jedynymi ugrupowaniami, które zostały zdelegalizowane, były Obóz Wielkiej Polski (OWP, 1933 r.) oraz Obóz Narodowo-Radykalny (ONR, 1934 r.) i organizacje komunistyczne (m.in. Komunistyczna Partia Polski). Sanacja represjonowała także obywateli krytycznych wobec władzy, m.in. uniemożliwiając awanse w podmiotach zależnych od państwa, czy represjonując sędziów (za pomocą przenoszenia między sądami, przenoszenia w stan spoczynku, usuwania prezesów i wiceprezesów sądów), a w szczególnych przypadkach zsyłając przeciwników do Obozu Odosobnienia w Berezie Kartuskiej, którego założenie zaakceptował Piłsudski w trakcie narady z rządem. Za rządów sanacji tłumiono także debatę publiczną poprzez cenzurę. Obóz założono m.in. do przetrzymywania w nim powiązanych z terroryzmem ekstremistów z mniejszości narodowych, którzy często posiadali wsparcie z wrogich państw (Niemiec, ZSRR, Austrii, Czechosłowacji czy Litwy). Więźniowie Berezy często byli osadzani w niej na podstawie decyzji administracyjnej, bez prawa do sądu.
W swojej ideologii sanacja zwalczała komunizm, jednak po dojściu do władzy rządy sanacyjne dążyły do wyciszenia konfliktów ze wschodnim sąsiadem i stabilizacji granicy – podobnie jak w stosunkach z Niemcami. Wynikało to z założenia, że sanacyjne państwo powinno być stabilne wewnętrznie i międzynarodowo. Związana z tym była polityka równowagi wobec obu sąsiadów i nieprowokowanie żadnego z nich zbytnim zbliżeniem do drugiego z sąsiadów. Jednocześnie sanacja nie dążyła do integracji kulturowej i obywatelskiej ludności kresowej pochodzącej z mniejszości ukraińskiej i białoruskiej, wyjątkiem były ograniczone inicjatywy wojewody wołyńskiego Henryka Józewskiego, jednak najczęściej odpowiedzią na działalność ukraińskich grup, które dzięki wsparciu zagranicznemu kierowały się w stronę terroryzmu, były policyjno-wojskowe akcje pacyfikacyjne na wsiach czy zamykanie szkół lub innych instytucji ukraińskich.
Rządy większościowe i projekt nowej konstytucji.
Uzyskanie przez sanację większości sejmowej umożliwiło realizację dalszego programu zmian (o zgromadzeniach, stowarzyszeniach, samorządzie terytorialnym, ustroju szkolnictwa), przy marginalizacji opozycji i bez konsultacji z innymi środowiskami. Ich celem było zwiększenie kontroli państwa nad różnymi dziedzinami życia publicznego, podobnie jak zwiększenie wpływów w innych obszarach aktywności społecznej, m.in. poprzez utworzenie w 1931 r. Związku Związków Zawodowych czy Legionu Młodych i Związku Harcerstwa Polskiego.
W tym okresie Piłsudski zaczął również usuwać się na bok ze względu na pogarszający się stan jego zdrowia i przekazywać większość władzy w ręce "pułkowników", co zaczęło się w 1931 roku, a sam skupił się na polityce zagranicznej, choć po 1932 r. Józef Beck przejął od niego większość codziennych obowiązków w tej dziedzinie. Pomimo pogarszającego się zdrowia pozostał dla swoich współpracowników ostatecznym arbitrem i osobą decydującą o przynależności poszczególnych osób do elity władzy. Najwyższą pozycję zdobyli wówczas Kazimierz Świtalski, Aleksander Prystor i Walery Sławek, natomiast marginalizowany zaczął być jeden z dotychczas najważniejszych współpracowników i pięciokrotny premier Kazimierz Bartel. Działacze ci różnili się poglądami, co w późniejszym okresie doprowadziło między nimi do sporów. Równocześnie zmarginalizowani zostali inni działacze obozu władzy, często o odmiennych poglądach od faworytów Piłsudskiego, zaś w 1933 r. również Prystor został odsunięty na boczny tor.
Jednocześnie w celu konkretyzacji ideologii sanacji w 1932 r. "pułkownicy" zdecydowali o opracowaniu nowej konstytucji opartej o zasady solidaryzmu społecznego, elitaryzmu, dominacji państwa w życiu społecznym oraz silnej władzy prezydenta. Zasada elitaryzmu miała uzależniać zakres praw jednostek od zasług dla państwa. Projekt przesłany został do sejmu w grudniu 1933 r. i został przyjęty pod nieobecność opozycji, jednak po krytyce Piłsudskiego usunięto z niego przepisy o Legionie Zasłużonych, a ostateczny jej tekst Piłsudski podpisał 4 kwietnia 1935 roku. Konstytucja była wyrazem ogólnoeuropejskich tendencji do osłabienia lub zniesienia instytucji republikańskich, parlamentaryzmu oraz praw i swobód obywatelskich. Konstytucja zerwała z zasadą trójpodziału władzy, gdyż prezydent miał posiadać niepodzielną władzę, a Sejm został mu podporządkowany, choć zachowano jego rolę kontrolną wobec rządu. Jednocześnie prezydent miał prawo samodzielnie wydawać akty prawne bez konsultacji z rządem. Prawa obywatelskie ograniczono, jednak nie w stopniu znanym z państw totalitarnych tamtego okresu, różnicując obywateli pod względem praw. Jednocześnie zapisy dotyczące prawa własności, mniejszości narodowych, wolności wyznania i szkolnictwa pozostały bez zmian w stosunku do poprzedniej konstytucji.
Zagadnienia gospodarcze i społeczne.
Uzyskanie najwyższej pozycji przez środowisko legionowe spowodowało marginalizację innych grup sanacyjnych, które usilnie domagały się realizacji swoich postulatów, szczególnie w dziedzinie gospodarczej. Gospodarczo obóz władzy był jednak niejednolity i nie umiał wypracować spójnego stanowiska, a bezradność następujących po sobie rządów wobec światowego kryzysu gospodarczego doprowadziła do konfliktu zwolenników i przeciwników interwencjonizmu państwowego, wywołując polaryzację obozu władzy. Od 1932 r. polska gospodarka zaczęła wychodzić z kryzysu dzięki zastosowaniu interwencjonizmu, w ramach którego oddłużono rolników, umorzono zaległe podatki i zorganizowano roboty publiczne. Po śmierci Piłsudskiego do głosu doszły w obozie sanacji siły realizujące politykę znacznej ingerencji państwa w gospodarkę, powstał wtedy u zbiegu Wisły i Sanu Centralny Okręg Przemysłowy (COP), którego produkcja nie mogła jednak pozwolić Polsce na zwycięstwo w wyścigu zbrojeń z Niemcami i ZSRR, których gospodarki od dłuższego czasu pracowały intensywnie nad rozwojem zdolności militarnych.
Jednocześnie od czasu kryzysu gospodarczego polska gospodarka popadła w marazm i rozwijała się bardzo wolno, o czym świadczy zmiana dynamiki wzrostu dochodu na głowę mieszkańca. O ile w latach 20. wyniosła ona 312%, o tyle w latach 30. było to 3%. W 1939 r. był on o 15% niższy niż w 1913 roku. W większości za niskie tempo wzrostu gospodarczego odpowiadały państwowe monopole, które miały skłonność do maksymalizacji własnych zysków kosztem cen zbyt wysokich w stosunku do możliwości nabywczych konsumentów. Monopole działały m.in. w branży spirytusowej, tytoniowej, zapałczanej, solnej oraz telekomunikacyjnej i odpowiadały za 1/3 wpływów budżetu (najwięcej w Europie), co sprzyjało przemytowi i nielegalnej produkcji, a w przypadku telekomunikacji jej wyjątkowo wolnym rozwojem. Rząd sanacji popierał także tworzenie karteli: węglowego, naftowego, drożdżowego, cukierniczego, wieprzowego i bawełnianego, które w założeniu miały poprawić tym branżom pozycję eksportową. W celu powstania karteli władze dyskryminowały przedsiębiorców odmawiających przystąpienia do porozumień kartelowych. W praktyce polski przemysł był w Europie niekonkurencyjny, a polski eksport obejmował głównie półprodukty i był w 1938 r. najniższy w całej Europie w przeliczeniu na mieszkańca. Rządy sanacyjne wprowadzały także wysokie podatki akcyzowe na cukier, piwo, napoje winne, oleje mineralne, drożdże, kwas octowy i energię elektryczną, co podnosiło ceny tych dóbr, powodowało spadek popytu, a w konsekwencji spadek lub stagnację podaży. Jednocześnie część produktów objętych akcyzą było sprzedawane na eksport po cenach dumpingowych. Skutkiem polityki gospodarczej sanacji polskie społeczeństwo należało do najuboższych w Europie, a to powodowało wysoką emigrację zarobkową.
Mimo wszystko sanacja zapewniła Polsce stabilizację i ciągłość władzy, co umożliwiło realizację programu unifikacji i modernizacji kraju. Państwo doby sanacji stworzyło także spójny system oświatowo-wychowawczy powiązany z kultem Piłsudskiego. Rządy sanacyjne, jako zainteresowane stworzeniem nowego społeczeństwa, prowadziły także intensywne działania związane z polityką historyczną, co miało na celu wzmacnianie poczucia wspólnoty narodowej. Do tych działań należało organizowanie uroczystości rocznicowych oraz publikowanie w rządowej prasie artykułów poświęconych historii oraz jej upamiętnieniu.
Walka o sukcesję po Piłsudskim i marginalizacja Sławka.
W miarę jak Piłsudski zaczął wycofywać się z bieżących spraw państwowych, w obozie rządowym pojawiły się tarcia wynikające z małego tempa przemian ustrojowych, upodobnienia BBWR do partii politycznej i przyjmowania do niego koniunkturalistów, skrętu w stronę prawicy, afer gospodarczych (np. afera żyrardowska). Przeciągające się problemy gospodarcze i odkrywane przypadki korupcji wśród ścisłej elity władzy spowodowały spadek zaufania szeregowych działaczy wywodzących się z dawnych Legionów wobec kierownictwa sanacji. Problemy nie ominęły armii, gdyż Piłsudski wyrażał się niepochlebnie o umiejętnościach części generałów, a niektórzy dowódcy zarzucali Piłsudskiemu zaniedbania w dziedzinie obronności.
Ponieważ Piłsudski nie rozstrzygnął jednoznacznie kwestii następstwa po sobie, od jego śmierci w 1935 roku w obozie sanacji wyraźnie rysowały się różnice, które doprowadziły do walki o władzę. Za kontynuacją koncepcji uspołecznionego państwa, dążącego do zapewnienia życiu społecznemu swobodnego rozwoju i powszechnego dobra społeczeństwu, a także przestrzegania nowej konstytucji, opowiadał się Walery Sławek i jego ugrupowanie „pułkowników”. Sławek uważał też, że działalność BBWR zakończyła się porażką, gdyż przyjął on wszystkie najgorsze cechy partii politycznych, skutkiem czego rozwiązał BBWR w październiku 1935 r. i zaczął próby powołania POS. Sławek uznał też, że nikt nie może zastąpić Piłsudskiego ze względu na autorytet zmarłego, w związku z czym regulatorem życia państwa i władzy powinna być nowa konstytucja, która dawała najwyższą pozycję prezydentowi. Równocześnie prezydenta Mościckiego nie traktowano poważnie i liczono, że ustąpi z funkcji na rzecz Sławka, którego Piłsudski widział jako prezydenta, choć sam Sławek uważając, że zmiana na urzędzie prezydenta powinna nastąpić dopiero po wyborach parlamentarnych, zajął się ich organizacją.
Przed wyborami uchwalono również nową ordynację, gdyż mimo maksymalnego zredukowania znaczenia Sejmu i ustawienia go w pozycji podrzędnej wobec prezydenta, sanacja obawiała się, że zdominowanie parlamentu przez opozycję może spowodować, że taki Sejm będzie przeciwko polityce sanacji oficjalnie protestować. Podstawowym zabezpieczeniem był sposób wyłaniania osób zasiadających w komisjach wyborczych i liczących głosy, które w 100% były powoływane przez administrację państwową i od tej administracji były zależne. Co więcej przewidziano jedynie możliwość utworzenia jednej listy kandydatów, którą ustalało zgromadzenie okręgowe, złożone z okręgowego komisarza wyborczego, przedstawicieli władz powiatowych, gminnych i miejskich z okręgu oraz delegatów Izb Rolniczych, Izb Przemysłowo-Handlowych, Izb Rzemieślniczych i związków zawodowych oraz osoby zgłoszone przez co najmniej 500 wyborców (poparcie musiało być poświadczone notarialnie). Na liście umieszczano czterech kandydatów, którzy na posiedzeniu zgromadzenia uzyskali największą liczbę głosów. Tak skonstruowaną listę otrzymywali wyborcy w lokalach wyborczych i spośród kandydatów wybierali po dwóch posłów z każdego okręgu. Czynne prawo wyborcze posiadali ludzie, którzy ukończyli 24 lata, w związku z czym opozycja szacowała liczbę pozbawionych w ten sposób prawa głosu na 10% dotychczasowego elektoratu. Mocno ograniczono także immunitet poselski.
Wybory przeprowadzone we wrześniu 1935 r. okazały się porażką obozu sanacyjnego, gdyż opozycja przekonała społeczeństwo do bojkotu wyborów z powodu nowej ordynacji wyborczej. W efekcie frekwencja spadła poniżej 50%. Po zmianie ordynacji Sejm liczył 208 posłów, zamiast 444. Zgodnie z doktryną sanacji, partie polityczne zostały wyeliminowane z parlamentu, wobec czego zamiast klubów parlamentarnych istniały grupy regionalne skupiające parlamentarzystów z danych województw. Wyjątkiem od tej zasady byli posłowie wywodzący się z mniejszości narodowych, którzy utworzyli własne koła. Pomimo braku istnienia frakcji, nieoficjalnie istniały trzy – Obóz Zjednoczenia Narodowego (OZN), NPR i Walerego Sławka.
Porażka Sławka sprawiła, że prezydent Mościcki, powołując się na respektowanie konstytucji, zaczął tworzyć wokół siebie grupę bliskich sobie działaczy, w której dużą rolę miał Eugeniusz Kwiatkowski. Mościcki po wyborach odmówił podania się do dymisji i zdymisjonował Sławka z funkcji premiera, zarzucając mu wprost niekorzystne wyniki wyborów i zaniedbywanie przez rząd problemów społeczno-gospodarczych. Kilka dni później Sławek został poddany na naradzie ostrej krytyce ze strony Prystora i Świtalskiego, ten jednak ignorując zmieniające się otoczenie realizował swój program, m.in. likwidując BBWR, który w nowej sytuacji konstytucyjnej miał być niepotrzebny. Działania Sławka doprowadziły do rozpadu stronnictwa "pułkowników" już jesienią 1935 r., gdyż wielu działaczy nie umiało zrozumieć przyczyny likwidacji stronnictwa władzy i przestało uważać go za przywódcę obozu. Likwidacja BBWR spowodowała rozkład struktur władzy w Sejmie i brak koordynacji działań posłów. Słabość Sławka Mościcki wykorzystał do powołania posłusznego sobie rządu Mariana Zyndrama-Kościałkowskiego.
Parlament funkcjonujący na podstawie nowych przepisów zbierał się rzadko, a jego obrady nie cieszyły się zainteresowaniem ze względu na brak w nim opozycji wobec władzy.
Umocnienie Rydza-Śmigłego.
Przedstawiony w końcu 1935 r. projekt Powszechnej Organizacji Społeczeństwa, która miała zastąpić BBWR, był dla wielu działaczy niespójny i nieprzejrzysty, w efekcie zakończył się marginalizacją Sławka. W tej sytuacji swoją pozycję umacniać chciał prezydent Mościcki, jednak nie miał wielkiego poparcia, programu politycznego ani gospodarczego, a w szczególności nie przedstawił przekonującego programu odbudowy jedności obozu. Szybko jego rywalem został Edward Śmigły-Rydz, który był uważany przez Piłsudskiego za jednego ze zdolniejszych generałów i przez wiele lat cieszył się jego zaufaniem, a jednocześnie stronił od polityki w okresie przed śmiercią Piłsudskiego.
Te aspekty sprawiły, że został mianowany na stanowisko generalnego inspektora sił zbrojnych. Jego wcześniej małe zaangażowanie w politykę sprawiło, że zyskał zaufanie społeczeństwa zmęczonego dotychczasowymi działaczami. Rydz-Śmigły zdobył sobie także poparcie wojskowych swoim przywiązaniem do kwestii poprawy zdolności obronnych armii i szybko podjętymi działaniami na rzecz naprawy zaniedbań Piłsudskiego. Członkowie grupy "pułkowników" przyłączali się do Rydza-Śmigłego i skupili wokół jego programu poprawy obronności kraju. Ten zaś z hasła poprawy stanu armii uczynił główny punkt swojego programu i naczelne hasło propagandowe swojego obozu.
Wiosną 1936 r. doszło w kraju do serii wystąpień ludności na tle ekonomicznym (m.in. w Krakowie i we Lwowie), które zostały krwawo stłumione, za co winą został obarczony nieudolny rząd Mariana Zyndrama-Kościałkowskiego, który Mościcki powołał samowolnie rok wcześniej. Wydarzenia te podkopały prestiż prezydenta i jego stronników, umacniając Rydza-Śmigłego. W efekcie prezydent i główny inspektor zawarli porozumienie o podziale wpływów w państwie, zgodnie z którym polityka wewnętrzna i obronna stały się domeną Rydza-Śmigłego, a polityka gospodarcza znalazła się w rękach Mościckiego. Po tym fakcie nowy rząd Felicjana Sławoja Składkowskiego powołali oni już wspólnie.
Wzrost znaczenia Rydza-Śmigłego, pomimo że niezgodny z doktryną sanacji oraz przepisami nowej konstytucji, został uzasadniony koniecznością podporządkowania kwestii fiskalnych, gospodarczych i międzynarodowych polityce obronnej oraz faktem, że Rydz-Śmigły, jako wykonawca testamentu Piłsudskiego, został przez niego jakoby postawiony na szczycie „hierarchii moralnej”, choć zdaniem Sławka miejsce to nie mogło być nigdy obsadzone przez inną osobę. Bogusław Miedziński nowe miejsce Rydza-Śmigłego uzasadniał lansowaną przez siebie zasadą „szogunatu”, w której prezydent jedynie „panował”, podczas gdy nowy marszałek sprawował faktyczne rządy. Ten stan został usankcjonowany okólnikiem premiera Sławoja-Składkowskiego z 13 lipca 1936 r., który uczynił Rydza-Śmigłego drugą osobą w państwie, a w listopadzie 1936 r. został on jeszcze awansowany na marszałka.
Nowy układ sił w państwie wbrew oczekiwaniom spowodował jednak dalszą dezintegrację obozu sanacyjnego, a jego skutkiem była niespójność działań aparatu administracyjnego. Umocnienie Rydza-Śmigłego spowodowało także wzrost wpływu wojska na kwestie polityczne, szczególnie dotyczące mniejszości narodowych.
Do 1939 władzę w kraju sprawował tzw. "triumwirat Mościcki-Rydz-Beck".
Nacjonalizm okresu schyłkowego.
Krótko po powołaniu rządu Sławoja-Składkowskiego Rydz-Śmigły podniósł kwestię zagrożenia zewnętrznego państwa przez ZSRR i Niemcy. Rydz-Śmigły przejął koncepcję POS Sławka i rok później doprowadził do powołania Obozu Zjednoczenia Narodowego (OZN) jako nowej organizacji piłsudczyków, w czym swój udział mieli Bogdan Miedziński i Adam Koc. OZN przedstawiał w swojej deklaracji Rydza-Śmigłego jako "wodza", będącego uosobieniem idei obrony państwa. Jednocześnie zarówno on, jak inni sanacyjni politycy nie mieli charyzmy i autorytetu Piłsudskiego, co wobec presji ze strony prawicy zmusiło obóz władzy do przesunięcia na prawo i współpracy ze środowiskami faszyzującymi. Ponadto zawarto w niej postulaty reform ekonomicznych w celu nadrobienia zapóźnień cywilizacyjnych, solidaryzmu społecznego, jako alternatywy wobec komunizmu, związku polskości z katolicyzmem, konkurencji kulturalnej i ekonomicznej wobec Żydów (choć potępiono akty przemocy wobec nich), dążenie do emigracji Żydów i polonizacji Ukraińców oraz Białorusinów.
Nacjonalistyczne hasła doprowadziły do poszerzenia bazy obozu o liczne, dotychczas niezależne, organizacje, ale równocześnie pozostawiło poza nim wiele dotychczasowych środowisk z lewicowych obrzeży sanacji, dawnych działaczy ludowych czy weteranów Legionów i POW. Z drugiej strony skręt ku skrajnej prawicy miał dwie podstawy. Po pierwsze bez Piłsudskiego obóz sanacyjny był słaby i pozbawiony spójności, a sanacyjna prawica postulowała wykorzystanie antyżydowskich resentymentów jako sposobu zyskania poparcia kosztem partii prawicowych. Po drugie wraz z nadejściem lat 30. zaczęła następować wymiana pokoleniowa wśród elit władzy na tzw. generację 1918, która przyszła na świat w latach 90. i weszła w dorosłość ok. 1918 r. Generacja ta była podatna na ówczesną, europejską radykalizację – podobnie jak politycy młodego pokolenia na opozycyjnej prawicy. W trakcie formowania OZN działacze sanacyjni nawiązali kontakty z niektórymi odłamami Narodowej Demokracji. Z powodu wyraźnie nacjonalistycznego charakteru OZN uzyskał poparcie środowisk m.in. Obozu Narodowo-Radykalnego. W praktyce sam OZN reprezentował tendencje totalitarne w łonie sanacji (poprzez kult wodza i paramilitarny charakter organizacji). Stephen J. Lee uznaje sanacyjne rządy w tym okresie za proto-faszystowskie, choć łagodniejsze od większości niefaszystowskich dyktatur Europy tamtego okresu, jak również mniej radykalne od opozycyjnej narodowej demokracji.
Na przełomie 1937 i 1938 r. doszło jednak do zmian w OZN, gdy Adam Koc i inni zwolennicy współpracy z nacjonalistami odeszli z kierownictwa organizacji, a OZN zaczął stronić od polityki, skupiając się na gospodarce i pozostając organizacją skupiającą członków administracji. Spowodowało to krytykę ze strony środowisk nacjonalistycznych. Równocześnie rosło znaczenie armii w życiu publicznym, która m.in. ingerowała w rozwój przemysłu zbrojeniowego oraz doprowadziła do zaostrzenia polityki wobec mniejszości narodowych (m.in. akcja burzenia cerkwi na Chełmszczyźnie).
Latem 1938 r. Walery Sławek, po śmierci dotychczasowego marszałka Stanisława Cara, został wybrany marszałkiem Sejmu. Postępowanie posłów było wyrazem niezadowolenia z rządów Mościckiego oraz Rydza-Śmigłego i stanowiło dla nich wyzwanie, jako że Sławek zapowiedział po wyborze egzekwowanie przestrzegania konstytucji. Zapowiedź ta została odebrana jako groźba, w związku z czym prezydent i generalny inspektor sił zbrojnych porozumieli się w sprawie rozwiązania Sejmu, co ogłoszono we wrześniu. Wskazując potrzebę opracowania przez nowy Sejm ordynacji wyborczej w miejsce tej z 1935 r., która przyczyniła się do prestiżowej porażki sanacji, obaj jednocześnie przypominali odpowiedzialność Sławka za tamtą porażkę.
W tym samym czasie związana z politykami prezydenckimi (tzw. „grupa zamkowa”) część działaczy zachęcała do współpracy opozycyjne partie socjalistyczne i ludowe, do czego tzw. sanacyjna lewica dążyła już wcześniej (m.in. w tworzonych od jesieni 1937 r. Klubach Demokratycznych), co w połączeniu z obietnicami zmiany ordynacji i poprawą sytuacji gospodarczej, pozwoliło uzyskać większą frekwencję, choć wielu wyborców te wybory również zbojkotowało. W wybranym Sejmie 166 posłów należało do OZN, 13 tworzyło Koło Posłów Niezależnych, 9 było niezrzeszonych, a resztę stanowiły koła mniejszości narodowych. W wyniku wyborów członkowie lub sympatycy OZN stanowili 80% nowych posłów, przy czym byli to głównie prowincjonalni urzędnicy i chłopi, zaś dawni legioniści byli nieliczni. Efektem wyborów było także niewejście do Sejmu Walerego Sławka, który zmarł śmiercią samobójczą w kwietniu następnego roku. Sławek mimo wszystko wciąż cieszył się dużym autorytetem aż do śmierci, a jego pogrzeb stał się manifestacją starych piłsudczyków, zarzucających nowemu kierownictwu państwa zdradę ideałów Piłsudskiego.
Spory wewnętrzne uległy wyciszeniu od października 1938 r., wraz z pogarszającą się sytuacją międzynarodową. Klęska wrześniowa położyła kres rządom sanacji, lecz jej działacze zachowali podczas II wojny światowej znaczne wpływy w Rządzie RP na uchodźstwie i Polskim Państwie Podziemnym. Okres rządów sanacji był przedmiotem badań Komisji Hallera. 

</doc>
<doc id="86696" url="https://pl.wikipedia.org/wiki?curid=86696" title="Ulistnienie">
Ulistnienie

Ulistnienie, filotaksja – regularny układ liści na łodydze roślin, stały dla poszczególnych gatunków. Różne schematy ulistnienia wyróżnia się na podstawie liczby liści wyrastających z poszczególnych węzłów i ich ułożenia względem siebie. Czynnikiem ekologicznym determinującym układ liści na łodydze jest dążenie do optymalnego wykorzystania światła, w tym poprzez unikanie wzajemnego ocieniania się przez liście. 

</doc>
<doc id="86697" url="https://pl.wikipedia.org/wiki?curid=86697" title="Robert Bourassa">
Robert Bourassa

Robert Bourassa (ur. 14 lipca 1933 w Montrealu, zm. 2 października 1996 tamże) – kanadyjski polityk, dwukrotny premier prowincji Quebec z ramienia Liberalnej Partii Quebecu.
Życiorys.
Nie był bezpośrednio spokrewniony ze znanym frankofońskim działaczem nacjonalistycznym Henrim Bourassa. Najpierw studiował na Uniwersytecie w Montrealu, który ukończył z wyróżnieniem, nagrodzony medalem gubernatora generalnego. Studia kontynuował w Oxfordzie (ekonomia i nauki polityczne) oraz w Harvardzie (prawo podatkowe i finansowe). Objął profesurę ekonomii Uniwersytetu w Ottawie, a potem także w Laval i Montrealu. Był doradcą finansowym i podatkowym rządu federalnego.
Do parlamentu wybrany po raz pierwszy w 1966. W 1970 został liderem Liberalnej Partii Quebecu i poprowadził ją do zwycięskich wyborów do Zgromadzenia Narodowego Quebecu zostając premierem rządu prowincjonalnego. Obejmując urząd miał 37 i lat przeszedł do historii jako najmłodszy premier Quebecu. Jednocześnie dzierżył tekę ministerstwa finansów, a później stosunków międzyrządowych. Po kompletnej przegranej wyborów w 1976 zrzekł się przewodniczenia partii i wycofał się z życia politycznego. Pomiędzy 1976 a 1983 pracował jako profesor wizytujący w szeregu prestiżowych instytucjach naukowych w Europie i Ameryce Północnej. W 1983 niespodziewanie powrócił do polityki. Tego roku odzyskał kontrolę nad partią liberalną i poprowadził ją do tym razem zwycięskich wyborów w 1985 ponownie zostając premierem. Fotel premiera utrzymał aż do 1995, do przegranej wyborczej. Zmarł na raka 2 października 1996 w Montrealu.
Rządy Bourassy przypadły na burzliwy okres rozwoju separatyzmu w Quebecu. Grał on kluczowa rolę w kryzysie październikowym, kiedy to aktywnie naciskał premiera Kanady Pierre Trudeau do wprowadzenia stanu wyjątkowego w prowincji. Ogłoszony przez terrorystów za wroga numer jeden, praktycznie nie opuszczał swego gabinetu przez wiele tygodni. Fakt ścisłej współpracy z rządem federalnym w czasie kryzysu nie oznacza, że stosunki pomiędzy prowincją a Ottawa układały się dobrze. Bourossa, będąc frankofońskim nacjonalistą (umiarkowanym wprawdzie), uparcie walczył o powiększenie autonomii prowincji. Nie będąc separatystą, nie dążył jednak do pełnej suwerenności. W czasie pierwszego okresu jako premier prowincji zdecydowanie stawiał na „nie” w referendum nad suwerennością. W tym czasie wzmocnił także pozycję języka francuskiego w prowincji (Ustawa 22). W czasie drugiego premierowania bronił zaskarżonej do sądu nadzwyczajnego, wprowadzonej przez partię Quebecu, karty praw języka francuskiego w Quebecu. Gdy sąd najwyższy uznał tę ustawę za niekonstytucyjną, zdołał wymóc przeprowadzenie odpowiednich zmian w Kanadyjskiej Karcie Praw i Swobód tak, by daleko idące przywileje języka francuskiego w prowincji zostały zachowane. W czasie swego drugiego premierostwa pracował nad poszerzeniem autonomii prowincji starając się uzyskać dla niej status „wydzielonego społeczeństwa”. Starania te doprowadziły do zawarcia porozumień konstytucyjnych z Meech lake i z Charlottetown. Fiasko ratyfikacji porozumień doprowadziło do dramatycznego wzrostu tendencji separatystycznych w Quebecu, a w konsekwencji do klęski wyborczej liberałów i kolejnego referendum.
W polityce gospodarczej zachował zdobycze cichej rewolucji. Szczególnie zainteresowany był rozwojem północnych rejonów prowincji. Brał aktywny udział w projekcie wykorzystania energetycznego regionu Zatoki Jamesa. Po przegranej wyborczej ostatecznie przeszedł na polityczną emeryturę. Zmarł dwa lata później.

</doc>
<doc id="86700" url="https://pl.wikipedia.org/wiki?curid=86700" title="Czarodzicielstwo">
Czarodzicielstwo

Czarodzicielstwo (ang. "Sourcery") – humorystyczna powieść fantasy Terry’ego Pratchetta, wydana w 1988 r. W Polsce książka ukazała się po raz pierwszy w 1997 r. nakładem wydawnictwa Prószyński i S-ka (). Jest to piąta część długiego cyklu "Świat Dysku", zaliczana do podcyklu o Rincewindzie.
Fabuła.
Na Dysku pojawił się Czarodziciel – potężny mag będący zarazem źródłem magii, który zamierza podporządkować cały Dysk swoim kolegom po fachu. Przeszkodzić mu w tym próbują mag-nieudacznik Rincewind, córka Cohena Barbarzyńcy, Conena oraz Nijel Niszczyciel.
Powieść jest parodią książki Orsona Scotta Carda pt. Siódmy syn.

</doc>
<doc id="86701" url="https://pl.wikipedia.org/wiki?curid=86701" title="Jan Muskata">
Jan Muskata

Jan Muskata (ur. ok. 1250, zm. 7 lutego 1320) – biskup krakowski w latach 1294–1320, polityk okresu walk o zjednoczenie Królestwa Polskiego na przełomie XIII i XIV wieku, stronnik królów Czech i Polski Wacława II i Wacława III oraz zagorzały przeciwnik Władysława Łokietka.
Droga Jana Muskaty do biskupiej infuły do 1294 r..
Jan Muskata przyszedł na świat około 1250 roku we Wrocławiu. Jego ojcem był mieszczanin, bogaty patrycjusz, właściciel kramu na rynku wrocławskim, w którym handlował m.in. egzotyczną przyprawą korzenną – gałką muszkatołową. Od jej łacińskiej nazwy urobiono przydomek przyszłego biskupa krakowskiego, a podobiznę owej gałki umieszczono w herbie biskupa obok trzech koron. Jan Muskata był więc z pochodzenia Ślązakiem, potomkiem mieszczanina, przybysza z Niemiec. Karierę duchowną ułatwiło Janowi Muskacie wysokie wykształcenie. Studiował na uniwersytecie w Bolonii, gdzie uzyskał tytuł magistra sztuk wyzwolonych i słuchał wykładów z prawa. Jego pierwsze godności kościelne to beneficja kanonika katedralnego we Wrocławiu i Krakowie oraz archidiakona w Łęczycy. Wypłynął na szerokie wody w czasie głośnego sporu o immunitet, jaki toczyli ze sobą biskup wrocławski Tomasz II i tamtejszy książę – Henryk IV Probus. Muskata był posłem biskupa Tomasza do Rzymu, a następnie mediatorem w konflikcie, cenionym i nagradzanym przez obie strony. W Rzymie załatwił sobie bardzo dochodowe i ważne stanowisko – papieskiego kolektora świętopietrza na Polskę. Nawiązał też współpracę z potężnym władcą Czech, Wacławem II, któremu oddał nieznane bliżej przysługi w czasie sporu z poprzednim biskupem krakowskim – Prokopem.
W służbie Wacława II, władcy czeskiego (1294–1303).
11 lipca 1294 r. prałaci i kanonicy krakowskiej kapituły katedralnej zebrali się w celu dokonania wyboru nowego biskupa. Elekcja ta miała przebieg bardzo niecodzienny. Jan Muskata zadbał o swój sukces wyborczy, obiecując kanonikom awanse oraz pozyskując obietnicami nadań królewskiego starostę. W czasie trwania elekcji przed budynek przybył starosta wraz z wojskiem i okazał duchownym list króla Wacława II popierający kandydaturę Muskaty. Już od początku swoich rządów spotykał się nowy biskup krakowski z dowodami niezwykłej łaski króla Wacława II, który tytułował go swoim księciem i kapelanem oraz obdarzał licznymi nadaniami. Biskup krakowski swą demonstracyjną nieobecnością na koronacji Przemysła II w Gnieźnie w 1295 r. okazał dezaprobatę wobec planów politycznych tego księcia, godzących w interesy Wacława. W zamian za to czeski król wydał specjalny przywilej, w którym nazwał biskupa „principis et fidelis”, co świadczyło o ogromnym zaufaniu jakim go obdarzył. Ochoczo pojechał za to do Pragi na koronację Wacława II w 1297 r. Prawdopodobnie uczestniczył on także w imieniu króla Czech w pertraktacjach z księciem Władysławem Łokietkiem i rozmowach z opozycją możnowładczą w Wielkopolsce. Jan Muskata wziął udział w wyprawie zbrojnej Wacława przeciw Łokietkowi w 1300 r., zakończonej jego wygnaniem z Polski i koronacją Przemyślidy w Gnieźnie na króla Polski. Kiedy w 1301 r. na królu Andrzeju III wygasła węgierska dynastia Arpadów, najpoważniejszym kandydatem do tronu okazał się król Czech i Polski Wacław II, a właściwie jego syn i imiennik Wacław III, koronowany na króla Węgier jako Władysław V. W triumfalnym początkowo pochodzie młodszego Wacława po Koronę Świętego Stefana uczestniczył i Jan Muskata. Musiał on oddać królowi jakieś cenne usługi, został bowiem mianowany podkanclerzym Królestwa Węgierskiego, dla swego biskupstwa uzyskując cenne nadanie (Pławiec). Dopiero kiedy w walki o koronę węgierską wmieszał się przeciw Wacławowi papież Bonifacy VIII, Muskata, obawiając się utraty biskupstwa, w pośpiechu powrócił do Polski. Jego decyzję o powrocie przyspieszyła akcja kościelnego zwierzchnika – metropolity gnieźnieńskiego Jakuba Świnki, który obłożył Jana Muskatę karami kościelnymi.
Można przypuszczać, że biskup krakowski snuł plany uniezależnienia swej diecezji spod kościelnej jurysdykcji Gniezna i przyłączenia do planowanej metropolii praskiej. Od początku rządów biskup Jan Muskata dbał o umacnianie gospodarczej i militarnej pozycji biskupów krakowskich oraz króla na obszarze swojej diecezji. Jego głównym celem była budowa księstwa biskupiego wokół posiadłości biskupów krakowskich w Małopolsce, na wzór biskupów wrocławskich. Po uzyskaniu stosownego przywileju Wacława, otoczył murami najbogatsze z biskupich miast – górniczy Sławków oraz obwarował inne ośrodki dóbr, m.in. Iłżę, Tarczek i Kielce. Jego największym przedsięwzięciem budowlanym było wzniesienie zamku w biskupiej wsi Lipowiec. Jan Muskata okazał się w tym okresie świetnym gospodarzem i zarządcą dóbr kościelnych, jednak bardzo niedbałym duszpasterzem. Zaniedbywał obowiązki wizytacyjne i liturgiczne, nie potrafił wysiedzieć na nabożeństwach, a do tego łamał celibat z niejaką Gerussą – córką wójta sądeckiego.
Wojna domowa o Małopolskę 1304–1305.
Jan Muskata jako biskup krakowski był przede wszystkim politykiem. Król Wacław powierzył mu ważną funkcję starosty, czyli królewskiego namiestnika w ziemiach krakowskiej i sandomierskiej. Miało to miejsce zapewne dwukrotnie w latach 1303–1305 i 1305–1306. Większość oskarżeń skierowanych przeciw Muskacie w procesach kanonicznych dotyczyła czynności związanych z tym urzędem. Mówiono więc np. o licznych „mężobójstwach” Muskaty, które w rzeczywistości były egzekucjami dokonanymi na rozkaz biskupa – starosty na wrogach politycznych króla. Latem 1304 r. arcybiskup Jakub Świnka ponownie zaatakował Muskatę. Król czeski doprowadził 21 sierpnia 1304 r. do korzystnego dlań wyroku sądu rozjemczego pod przewodnictwem biskupa wrocławskiego Henryka z Wierzbna.
Jesienią 1304 r., z pomocą zaprzyjaźnionych możnowładców węgierskich, powrócił do Polski z wygnania książę Władysław Łokietek, którego od razu poparła cała antyczeska opozycja. W 1304 r. Łokietek zajął Wiślicę, a w 1305 r. – zdobył Sandomierz. W tym czasie w Małopolsce zaczęła się wojna domowa. Dowódcy najemnych oddziałów Jana Muskaty w swych ciągłych wyprawach pacyfikacyjnych palili i grabili miasta, wsie i kościoły (ogółem podobno aż 37). Sam biskup krakowski miał wskazywać swym podwładnym topór jako najlepszy „klucz św. Piotra” do otwierania kościołów zarządzanych przez księży wiernych Łokietkowi. Świątynie były gruntownie rabowane ze sprzętów kościelnych i ksiąg oraz dewastowane w poszukiwaniu pieniędzy. Ludzie Muskaty chwytali i więzili dla okupu niewinnych ludzi w zamkach i warowniach. Biskup Jan często przebywał pod jednym dachem ze swoimi dowódcami, udzielał im sakramentów i błogosławił, a także udzielał dyspensy od postów.
Decydująca rozgrywka o Kraków w 1306 r..
Kiedy 21 czerwca 1305 r. w dalekiej Pradze zmarł król Czech i Polski – Wacław II, jego następcą został 16-letni syn i imiennik – Wacław III. Wraz ze śmiercią starszego Wacława, większość rycerstwa i panów małopolskich poczuła się zwolniona z przysięgi wobec niego i przeszła na stronę Łokietka. Najważniejszym celem dla Wacława III stało się, być może pod wpływem rad Jana Muskaty, utrzymanie w swym ręku przynajmniej części północnych zdobyczy ojca, a zwłaszcza zamożnego Śląska i Małopolski. Przystąpił on więc do montowania wielkiej wyprawy przeciw Władysławowi Łokietkowi. Tymczasem w Kunowie w Małopolsce rycerze z rodu Toporczyków na krótko pojmali Muskatę i zmusili go do przysięgi na wierność Łokietkowi.
Jan Muskata przysięgi tej nie dotrzymał i powrócił do Krakowa, aby przygotować grunt pod wyprawę zbrojną młodego Wacława. Biskup krakowski doprowadził do ślubu Wacława III z Violą księżniczką cieszyńską, aby otworzyć królowi Czech bezpieczną drogę na Kraków przez posiadłości teścia. Jednocześnie w Małopolsce szwagier Muskaty – Gerlach de Culpen – obległ, zdobył i spalił sprzyjające Łokietkowi opactwo benedyktynów w Tyńcu. Chcąc sparaliżować niebezpieczne działania biskupa krakowskiego, do akcji ponownie przystąpił, popierający Łokietka, arcybiskup gnieźnieński Jakub Świnka. Jego dwaj kanonicy w dniu 12 lipca 1306 r. rozpoczęli w Sandomierzu zaoczny proces kanoniczny przeciw niebezpiecznemu biskupowi krakowskiemu. W sierpniu 1306 r. Jan Muskata przebywał w Krakowie, wspólnie z wiernymi Czechom mieszczanami krakowskimi przygotowując zamek i miasto do przyjęcia armii Wacława. Losy Władysława Łokietka wydawały się przesądzone w obliczu przeważających sił czeskich, ale w dniu 4 sierpnia 1306 r. w Ołomuńcu na Morawach, został skrytobójczo zasztyletowany Wacław III. Zebrana armia czeska odmówiła dalszego marszu na Kraków, a Czechy pogrążyły się w zamęcie dynastycznych walk o koronę. W tej sytuacji Muskacie i innym stronnikom czeskim w Polsce usunął się grunt spod nóg. W dniu 1 września 1306 r., w Krakowie, odbył się wielki wiec, na którym rycerstwo, mieszczanie i biskup krakowski uznali za swego władcę księcia Władysława. Opuszczona załoga czeska na Wawelu skapitulowała lub została pokonana i nowy książę uroczyście rozpoczął swe panowanie. Nagrodą za zmianę postawy był przywilej Władysława Łokietka dla biskupa Jana Muskaty z 2 września 1306 r., pełen daleko idących obietnic i nowych, nigdy nie spełnionych nadań (np. zwrot Biecza, nadanie Chęcin).
Dalsze spory i procesy z Władysławem Łokietkiem 1307–1320.
Już rok później konflikt Jana Muskaty z nowym władcą Polski miał się odnowić. Zaczęło się od z pozoru błahej sprawy – spustoszenia dóbr biskupich przez książęcych rycerzy. Gdy biskup próbował nawiązać stosunki z politycznymi rywalami Łokietka, zapewne Henrykiem III, księciem głogowskim lub Mikołajem, księciem opawskim, został wygnany z diecezji. Biskupstwo utraciło wszystkie cenne nabytki gospodarcze z czasów Wacławów, a nawet na pewien czas inne starsze posiadłości. Jednocześnie wspierający księcia arcybiskup gnieźnieński Jakub Świnka ponownie wytoczył Muskacie proces kanoniczny i 14 czerwca 1308 r. zaocznie zawiesił go w czynnościach biskupich, obłożył karami kościelnymi (w tym ekskomuniką) oraz oczyścił kapitułę krakowską z jego zwolenników. Pod koniec 1308 r. Jan Muskata został wezwany przez Łokietka na rozmowy do Krakowa i aresztowany. Przesiedział pół roku w ciemnej wieży nieopodal własnej katedry, aż do podpisania kapitulacyjnej ugody 2 lipca 1309 r. Następnie przez całą dekadę przebywał na wygnaniu, przeważnie u zaprzyjaźnionego biskupa wrocławskiego Henryka z Wierzbna, tocząc walkę o odzyskanie opuszczonej katedry na polu kościelnym. Walkę tę Muskata wygrał, gdy legat papieski Gentilis, oburzony faktem uwięzienia biskupa przez księcia krakowskiego, 12 czerwca 1310 r. wydał w Bratysławie korzystny dlań wyrok. Tymczasem diecezja cierpiała pod rządami nieuczciwych administratorów z ramienia kapituły. Wygnaniec mógł powrócić do swojej katedry dopiero 7 lat po wyroku legata, gdy starania Łokietka w Kurii awiniońskiej o koronę królewską wymusiły ostateczną zgodę obu antagonistów. Ewentualne kontakty Muskaty ze zbuntowanymi mieszczanami Krakowa (bunt wójta Alberta 1311–1312), na które brak bezpośrednich dowodów w źródłach, były raczej tylko pretekstem, a nie przyczyną, opóźnienia jego powrotu do diecezji.
Ostatnie lata pontyfikatu Jana Muskaty po powrocie do Krakowa charakteryzowały się bardzo małą aktywnością. Muskata nie tylko zrezygnował ze swych ambitnych planów polityczno-kościelnych. Nie angażował się też w działalność gospodarczą, a nawet heretyków zwalczał opieszale. Nieco żywsza działalność kościelna Muskaty w tym okresie ograniczyła się właściwie do wspierania zaprzyjaźnionych klasztorów, zwłaszcza cysterskich. Ostatni akt polityczny Jana Muskaty – udział w koronacji Łokietka na króla Polski na Wawelu, symbolizuje całkowitą klęskę jego dawnych planów politycznych. Zmarł dwa tygodnie później – 7 lutego 1320 r. Jego następcą został duchowny Nanker. Jan Muskata został pochowany nie na Wawelu, lecz w klasztorze cystersów w Mogile pod Krakowem, gdzie do dziś nie pozostał po nim nawet najmniejszy ślad. Jego tablicę nagrobną, wykonaną z brązu, po jednym z pożarów klasztoru w 1743 r. mnisi sprzedali na złom. Najtrwalszym dziełem Muskaty pozostały kamienne zamki, a zwłaszcza Lipowiec.

</doc>
<doc id="86702" url="https://pl.wikipedia.org/wiki?curid=86702" title="Trzy wiedźmy">
Trzy wiedźmy

Trzy wiedźmy () – humorystyczna powieść fantasy Terry’ego Pratchetta, wydana w 1988 r. W Polsce książka ukazała się po raz pierwszy w 1998 r. nakładem wydawnictwa Prószyński i S-ka (). Jest to szósta część długiego cyklu "Świat Dysku", zaliczana do podcyklu o czarownicach z Lancre. Książka została przetłumaczona na dwadzieścia trzy języki.
Angielski tytuł nawiązuje do trzech czarownic z Makbeta nazywanych "Weird Sisters" (także "Three Witches", stąd polski tytuł).
Umiera dawny król Lancre. Jego miejsce zajmuje podstępny książę z żoną, jednak jednocześnie w dziwnych okolicznościach ginie mały potomek byłego króla. Dziecko znajdują tytułowe trzy wiedźmy, które, dla jego bezpieczeństwa, pozostawiają go pod opieką wędrownej grupy aktorów...

</doc>
<doc id="86703" url="https://pl.wikipedia.org/wiki?curid=86703" title="Straż! Straż!">
Straż! Straż!

Straż! Straż! (ang. "Guards! Guards!") – humorystyczna powieść fantasy Terry’ego Pratchetta, wydana w 1989 r. W Polsce książka ukazała się po raz pierwszy w 1999 r. nakładem wydawnictwa Prószyński i S-ka (). Jest to ósma część długiego cyklu "Świat Dysku", będąca przy tym pierwszą częścią podcyklu o Straży Miejskiej.
Głównym bohaterem książki jest najwyższy krasnolud świata – Marchewa Żelaznywładsson. Z pewnym zaskoczeniem dowiaduje się on od ojca, że jest człowiekiem, wychowanym przez krasnoludy. Aby uniknąć kłopotów w dotychczasowym domu, zostaje on wysłany do Ankh-Morpork, gdzie wstępuje do lokalnej Straży Miejskiej. Wspólnie z innymi strażnikami – cynicznym kapitanem Samuelem Vimesem, sierżantem Fredem Colonem, oraz Nobby’m Nobbsem (szczęśliwym posiadaczem papierów potwierdzających przynależność do rasy ludzkiej) poznaje zawiłości codziennego życia Ankh-Morpork, przywracając przy tym do życia wiele martwych przepisów prawa. W tym samym czasie paru ludzi przywołuje smoka, za pomocą którego chce przejąć władzę w mieście. Marchewa ze swoimi kompanami, oraz przy pomocy pewnego orangutana oraz pewnej (dość otyłej) damy, walczą ze zbrodnią – z pewnością nie obędzie się bez szturchania pośladków.

</doc>
<doc id="86704" url="https://pl.wikipedia.org/wiki?curid=86704" title="Eryk (powieść)">
Eryk (powieść)

Eryk, ang. (pisownia stylizowana z przekreśleniem) "Faust Eric" – humorystyczna powieść fantasy Terry’ego Pratchetta, wydana w 1990 r. Jako współautor wydania albumowego występuje ilustrator Josh Kirby. W Polsce książka ukazała się po raz pierwszy w 1997 r. nakładem wydawnictwa Prószyński i S-ka (), z pominięciem oryginalnej chronologii cyklu (po "Czarodzicielstwie" zamiast po "Straż! Straż!"). Jest to dziewiąta część długiego cyklu "Świat Dysku", zaliczana do podcyklu o Rincewindzie.
Fabuła.
Książka opowiada o młodym demonologu Eryku, który próbując wezwać demona, wzywa Rincewinda. Ten ma za zadanie spełnić jego trzy, standardowe życzenia – żyć wiecznie, panować nad światem i spotkać najpiękniejszą kobietę w historii. W rezultacie zjawiają się w nietypowych miejscach i czasach, między innymi na plaży podczas stworzenia świata, a także w piekle, którego mieszkańcy są także ważnymi postaciami w powieści.

</doc>
<doc id="86705" url="https://pl.wikipedia.org/wiki?curid=86705" title="Maskarada (Świat Dysku)">
Maskarada (Świat Dysku)

Maskarada (ang. "Maskerade") – humorystyczna powieść fantasy Terry'ego Pratchetta, wydana w 1996 r. (wydanie polskie Prószyński i S-ka 2003, ). Jest to osiemnasta część długiego cyklu "Świat Dysku", zaliczana do podcyklu o czarownicach z Lancre. Przewodnim tematem książki jest opera wraz z działającym w niej upiorem. 
Potencjalna kandydatka na czarownicę, Agnes Nitt, mająca głos o niespotykanej skali i możliwościach, zatrudnia się w operze w Ankh-Morpork jako chórzystka. Szukające następczyni Babcia Weatherwax i Niania Ogg ruszają do stolicy, by przekonać ją o zmianie decyzji. W gmachu opery zdarzają się jednak przeróżne wypadki, w które wplątany jest tajemniczy upiór. Starsze czarownice nie ominą kolejnej okazji wpłynięcia na ludzkie losy – przy okazji Babcia zostanie protektorką sztuki operowej – nad rozwiązaniem zagadki zabójstw głowić się będzie także pewien policjant, nie licząc usiłowań dwóch jeszcze głębiej zakonspirowanych funkcjonariuszy straży miejskiej. 

</doc>
<doc id="86707" url="https://pl.wikipedia.org/wiki?curid=86707" title="Analiza toksykologiczna">
Analiza toksykologiczna

Analiza toksykologiczna - zespół czynności mających na celu ustalić obecność i stężenie toksycznych związków chemicznych. Analiza toksykologiczna posługuje się wieloma technikami rozwiniętymi przez chemię analityczną.
W zależności od tego jakich organizmów dotyczy ta analiza wyróżnia się:
Trucizny oznacza się zarówno jakościowo, jak i ilościowo. Analiza toksykologiczna posługuje się prawie wszystkimi technikami rozwiniętymi przez chemię analityczną, oraz stosuje wypracowane do swoich potrzeb zestawy ich kombinacji.
Do najnowszych metod badania toksyczności środowiska należy analiza bioindykacyjna. Obserwuje się w niej efekty letalne i subletalne organizmów wskaźnikowych, np.: bakterii, glonów, pierwotniaków, skorupiaków, mchów, porostów i innych.

</doc>
<doc id="86708" url="https://pl.wikipedia.org/wiki?curid=86708" title="Liwa">
Liwa

Liwa – rzeka II rzędu w północnej Polsce, prawy dopływ Nogatu. Największy dopływ Liwy to Kanał Palemona. W górnym biegu rzeki występują liczne elektrownie wodne.
Przebieg.
Długość Liwy wynosi 111,4 km i przepływa przez województwa warmińsko-mazurskie oraz pomorskie. Wypływa na wysokości 102 m n.p.m. z jeziora Piotrkowskiego na Pojezierzu Iławskim, następnie w kierunku północnym, krętym korytem przepływa przez jezioro Januszewskie. W okolicach wsi Fabianki zmienia kierunek na zachodni wpływając do jeziora Gaudy (Rezerwat przyrody Jezioro Gaudy), za Kamieńcem płynie na południowy zachód. Opływając zakolem Prabuty od północy przepływa przez jeziora Dzierzgoń i jezioro Liwieniec. Dalej płynie na zachód i opływa łukiem od południa miasto Kwidzyn, a następnie przepływa przez Kwidzyńską Dolinę Wisły płynąc równolegle do Wisły. Uchodzi do Nogatu poniżej śluzy w Białej Górze w powiecie sztumskim.
Zlewnia Liwy zajmuje 990,8 km² i stanowi obszar o zróżnicowanej rzeźbie z dominacją falistej. Zbudowana jest głównie z piasków sandrowych i glin zwałowych. Na utworach gliniastych wytworzyły się gleby brunatne wyługowane, a na piaszczystych gleby bielicowe i pseudobielice. W nieckach i zagłębieniach wytworzyły się torfowiska. Zlewnia Liwy w obrębie województwa warmińsko-mazurskiego charakteryzuje się dużą lesistością i jeziornością.
Historia.
Liwę nazywano dawniej Starym Nogatem, ponieważ tworzyła z Nogatem jeden ciek wodny. W okolicy Białej Góry Krzyżacy usypali na przełomie wysoki i wąski wał oddzielający Liwę od Wisły, przekopali go na przełomie XIII i XIV w. kierując część wód wiślanych do Nogatu polepszając walory żeglowne rzeki przepływającej przez stanowiący ich siedzibę Malbork.
Ochrona przyrody.
Razem z nurtem Liwia przepływa przez następujące powierzchniowe formy ochrony:

</doc>
<doc id="86711" url="https://pl.wikipedia.org/wiki?curid=86711" title="Sowietsk">
Sowietsk

Zobacz też: Sowietskij (ujednoznacznienie)

</doc>
<doc id="86712" url="https://pl.wikipedia.org/wiki?curid=86712" title="Tylża">
Tylża



</doc>
<doc id="86713" url="https://pl.wikipedia.org/wiki?curid=86713" title="Żółtopuzik bałkański">
Żółtopuzik bałkański

Żółtopuzik bałkański ("Pseudopus apodus") – gatunek jaszczurki z podrodziny Anguinae w rodzinie padalcowatych (Anguidae), jedyny przedstawiciel rodzaju "Pseudopus".
Długość ciała wynosi 120 cm, co czyni zwierzę największą europejską jaszczurką. Ubarwienie jest różnorodne, zależy od wieku zwierzęcia. Żółtopuzik żyje na Półwyspie Bałkańskim, w Azji Mniejszej oraz na Półwyspie Arabskim. Zamieszkuje nizinne łąki i usypiska, unika lasów. Żywi się małymi zwierzętami, głównie szarańczakami.

</doc>
<doc id="86721" url="https://pl.wikipedia.org/wiki?curid=86721" title="Gwiezdne Wojny">
Gwiezdne Wojny



</doc>
<doc id="86723" url="https://pl.wikipedia.org/wiki?curid=86723" title="Morfologia roślin">
Morfologia roślin

Morfologia roślin (gr. morphē = kształt, logos = nauka) – podstawowa gałąź wiedzy o roślinach. Obejmuje całość wiedzy o budowie roślin i protistach roślinopodobnych, na każdym ze stadiów rozwoju. W węższym znaczeniu obejmuje tylko wiedzę o zewnętrznej formie organizmów roślinnych. 
Podczas gdy morfologia zajmuje się badaniem zewnętrznej budowy roślin, anatomia roślin bada ich budowę wewnętrzną.
Morfologia roślin posiada wydzielone działy:

</doc>
<doc id="86725" url="https://pl.wikipedia.org/wiki?curid=86725" title="Kajuta">
Kajuta

Kajuta, kabina – zamykane pomieszczenie mieszkalne o charakterze prywatnym na statku wodnym, przeznaczone dla jednej lub kilku osób. Swoje kajuty posiada zarówno obsługa jednostki, jak i jej pasażerowie. Na małych jachtach kabiną nazywa się całość pomieszczenia mieszkalnego.
Na żaglowcach często występuje duże, wieloosobowe pomieszczenie sypialne nazywane kubrykiem. Znajduje się ono w dziobowej części kadłuba.

</doc>
<doc id="86726" url="https://pl.wikipedia.org/wiki?curid=86726" title="SIPP">
SIPP

SIPP (z ) – moduł pamięci komputerowej, którego złączem był jeden rząd pinów. 
Składał się z małej płytki drukowanej, na której zamontowano układy pamięci. Złącze miało 30 pinów ułożonych w jednym rzędzie wzdłuż krawędzi płytki, które łączyły się otworkami w płycie głównej komputera.
Ten rodzaj pamięci został wprowadzony w 1983 roku, zastępując układy podstawek pod układy scalone pamięci (DIP). Był stosowany m.in. w komputerach z procesorami 80286, 80386, M68000 (np. Atari ST). Został zastąpiony przez układy SIMM, które okazały się łatwiejsze do zainstalowania i miały pewniejsze styki. SIPP zrewolucjonizował sposób, w jaki montowano pamięci RAM w komputerach osobistych (PC), ponieważ znacznie łatwiej można było zmieniać pamięci, uniezależniono konstrukcję płyty głównej od stosowanych układów scalonych pamięci.

</doc>
<doc id="86727" url="https://pl.wikipedia.org/wiki?curid=86727" title="Spektroskopia masowa">
Spektroskopia masowa



</doc>
<doc id="86729" url="https://pl.wikipedia.org/wiki?curid=86729" title="SIMM">
SIMM

SIMM (z ) – moduł pamięci RAM komputerów w postaci płytki drukowanej z polami stykowymi znajdującymi się z jednej strony płytki. Jest to następna po SIPP generacja modułów pamięci DRAM. Zostały zastąpione przez moduły z polami stykowymi po obu stronach płytki oznaczanych przez DIMM.
Istotną modyfikacją w układzie SIMM było zastąpienie pinów, takich jak w poprzedniej wersji DRAM (SIPP) polami stykowymi na płytce. Złączem modułu były złocone lub cynowane pola druku płytki naniesione z jej jednej strony wzdłuż jej krawędzi. Inną ważną zmianą było też takie fizyczne ukształtowanie płytki pamięci SIMM, aby nie było można zainstalować jej niewłaściwie, co pomogło wyeliminować uszkodzenia wywołane nieprawidłowym montażem układu pamięci na płycie głównej.
W okresie przejściowym popularne były podstawki mocowane w gniazdach SIPP, w które wkładano moduły SIMM. Możliwe i praktykowane było także przerabianie SIMM na SIPP przez dolutowywanie odpowiednich pinów.
Moduły SIMM można podzielić na:

</doc>
<doc id="86730" url="https://pl.wikipedia.org/wiki?curid=86730" title="Histydyna">
Histydyna

Histydyna (łac. "Histidinum"; His, H) – organiczny związek chemiczny, jeden z 20 aminokwasów białkowych. Ze względu na budowę cząsteczki histydyna zaliczana jest zarówno do aminokwasów zasadowych, gdyż jej łańcuch boczny zawiera 2 atomy azotu, jak i aromatycznych, ze względu na obecność aromatycznego pierścienia imidazolowego. Jest kodowana przez kodony CAU i CAC w procesie translacji białka.
Właściwości fizyczne.
Histydyna to białe ciało stałe, które topi się z rozkładem w temperaturze = 273 °C dla mieszaniny racemicznej, a znacznie wyższej = 282 °C dla występującego naturalnie izomeru L. Wartość p"K" dla grupy karboksylowej –COOH wynosi 1,80; łańcucha bocznego (imidazolu) p"K" = 6,04; a protonowanej grupy α–aminowej (NH3)+ p"K" = 9,33.
Właściwości chemiczne.
Iminowy atom azotu w łańcuchu bocznym tego aminokwasu stosunkowo łatwo tworzy wiązanie koordynacyjne z kationami metali w metaloproteinach. W środowisku wodnym pierścień imidazolowy ulega tautomerii iminowo–enaminowej:
Ponadto w środowisku fizjologicznym pierścień imidazolowy jest częściowo protonowany (p"K"a ≈ 6) i może służyć zarówno jako katalizator zasadowy (nieprotonowany nukleofilowy atom azotu jest akceptorem jonu wodorowego), jak i katalizator kwasowy (protonowany atom azotu jest donorem H+). W efekcie histydyna jest często obecna jako kluczowy aminokwas w centrach aktywnych wielu enzymów.
W reakcji dekarboksylacji w obecności fosforanu pirydoksalu powstaje histamina:

</doc>
<doc id="86733" url="https://pl.wikipedia.org/wiki?curid=86733" title="Gruczoł mleczny">
Gruczoł mleczny



</doc>
<doc id="86734" url="https://pl.wikipedia.org/wiki?curid=86734" title="Gruczoły mlekowe">
Gruczoły mlekowe



</doc>
<doc id="86736" url="https://pl.wikipedia.org/wiki?curid=86736" title="Gruczoł mlekowy">
Gruczoł mlekowy

Gruczoły mlekowe – zazwyczaj parzyste gruczoły charakterystyczne dla gromady ssaków, wydzielające mleko, które jest pokarmem dla młodych. Są również nazywane sutkami, jednak niektóre zwierzęta mają gruczoły mlekowe niebędące sutkami: u ssaków niższych oraz stekowców (prassaków) mleko wydzielane jest przez gruczoł w konkretnych miejscach bezpośrednio na skórę samicy.
Gruczoły mlekowe powstały na drodze ewolucyjnego przekształcenia gruczołów potowych. Sutki położone są najczęściej po stronie brzusznej, choć bywa, że przystosowanie do środowiska wymusza inne położenie sutków. Tak ma się rzecz u nutrii, gdzie sutki znajdują się na stronie grzbietowej. Liczba sutków może wynosić od jednej pary (ludzie, nietoperze) do 6, a nawet 7 par (gryzonie, świniowate).
Gruczoł mlekowy u człowieka.
Jest największym gruczołem skórnym. Składa się z ciała sutka, otaczającego go ciała tłuszczowego, a na szczycie znajduje się otoczka brodawki sutkowej z brodawką. Gruczoł sutkowy dorosłej kobiety leży na wysokości III do VII żebra, głównie na mięśniu piersiowym większym i częściowo na mięśniu zębatym przednim. Między sutkami znajduje się zatoka sutkowa.

</doc>
<doc id="86737" url="https://pl.wikipedia.org/wiki?curid=86737" title="Proteina">
Proteina



</doc>
<doc id="86738" url="https://pl.wikipedia.org/wiki?curid=86738" title="SIP">
SIP



</doc>
<doc id="86740" url="https://pl.wikipedia.org/wiki?curid=86740" title="Kuna (rodzaj ssaka)">
Kuna (rodzaj ssaka)

Kuna ("Martes") – rodzaj ssaka z podrodziny Martinae w obrębie rodziny łasicowatych (Mustelidae), skupiający niewielkie zwierzęta lądowe, o wydłużonym ciele, ostrym pysku i sporych, trójkątnych uszach.
Zasięg występowania.
Rodzaj obejmuje gatunki występujące na wszystkich kontynentach półkuli północnej. 
Charakterystyka.
Długość ciała 36–70 cm, ogona 11,5–50 cm; masa ciała 470–550 g (samce są większe i cięższe od samic). Kuny są nieco większe niż spokrewnione z nimi łasicowate z rodzaju "Mustela". Ich kończyny są krótkie, półstopochodne. Ogon zazwyczaj długi, uwłosiony gęściej niż u "Mustela", ubarwienie najczęściej ciemne, czasem z białą lub żółtawą (pomarańczową) plamą na stronie brzusznej, w okolicy piersiowej. Są zwierzętami drapieżnymi, wszystkożernymi. Zamieszkują lasy, zazwyczaj z dużym udziałem drzew iglastych. Sprawnie wspinają się po drzewach. Polują w nocy.
Systematyka.
Podział systematyczny.
Do rodzaju należą następujące gatunki: 

</doc>
<doc id="86741" url="https://pl.wikipedia.org/wiki?curid=86741" title="Gamini Fonseka">
Gamini Fonseka

Gamini Fonseka, właśc. Sembuge Don Shelton Gamini Fonseka (ur. 21 marca 1936 w Dehiwala-Mount Lavinia, zm. 30 września 2004 w Ja-Ela) – lankijski aktor i polityk.
Był znanym aktorem i producentem filmowym (posługiwał się językiem syngaleskim). W 1989 za namową prezydenta Ranasinghe Premadasy zajął się polityką. W latach 1995–1998 był gubernatorem prowincji Północno-Wschodniej Sri Lanki.
Zmarł w Ja-Ela, w zachodniej Sri Lance na atak serca.

</doc>
<doc id="86742" url="https://pl.wikipedia.org/wiki?curid=86742" title="Termosfera">
Termosfera

Termosfera – zewnętrzna warstwa atmosfery planety, w której ma miejsce absorpcja promieniowania, co skutkuje wzrostem temperatury z wysokością. Gazy w termosferze są bardzo rozrzedzone i może być ona uznawana za część przestrzeni kosmicznej. Jest położona nad mezosferą, od której dzieli ją mezopauza, a pod najbardziej zewnętrzną egzosferą, od której oddziela ją termopauza.
Termosfera ziemska.
Warstwa ta zaczyna się od wysokości ok. 85–90 km nad powierzchnią Ziemi. Warstwa ta zawdzięcza nazwę (gr. "thermos" – ciepły, gorący) szybkiemu wzrostowi temperatury w jej dolnej części. Jest to spowodowane absorpcją słonecznego promieniowania rentgenowskiego i ultrafioletu. Powodują one fotojonizację i fotodysocjację cząsteczek gazów. Jako że natężenie wysokoenergetycznego promieniowania zależy od pory dnia, a także fazy aktywności słonecznej, temperatury gazów w termosferze wykazują dużą zmienność. W najcieplejszej porze popołudniowej temperatury rosną gwałtownie od minimum w mezopauzie (−80 °C lub mniej) do około +100 °C na wysokości 120 km, dalej do 700 °C na wysokości 250 km i następnie wolniej do około 1000 °C na górnej granicy, ok. 800 km nad powierzchnią Ziemi. Dobowe różnice są bardzo duże, temperatura na wysokości 500 km zmienia się od 400 °C nocą do ponad 1000 °C w ciągu dnia. Należy zaznaczyć, że temperatura tak rozrzedzonego gazu jest rozumiana w znaczeniu termodynamicznym, jako miara średniej energii kinetycznej cząsteczek. Ze względu na panującą w termosferze wysoką próżnię, przewodzenie ciepła niemal nie zachodzi i obiekty w termosferze szybko tracą ciepło przez wypromieniowanie. Podczas minimum aktywności słonecznej emisja wysokoenergetycznego promieniowania znacznie spada i dzienne temperatury termosfery są o kilkaset kelwinów niższe.
Powyżej wysokości 90–100 km (homopauzy) gazy atmosferyczne nie są już w istotny sposób mieszane przez turbulencje i skład chemiczny zmienia się z wysokością. Obszar ten nosi nazwę heterosfery i obejmuje termosferę. W termosferze występują fale i pływy atmosferyczne, powodujące ruchy cząstek, który można określać mianem wiatru.
Obszar powyżej wysokości 100 km (tzw. linia Kármána), czyli większość termosfery, umownie określany jest mianem przestrzeni kosmicznej. Opory aerodynamiczne ruchów są tu dość niskie, aby ciała poruszające się z dostatecznie dużą prędkością mogły krążyć po długoterminowo stabilnych orbitach. W obrębie termosfery przebiegają niskie orbity okołoziemskie i krąży wiele sztucznych satelitów Ziemi, w tym Międzynarodowa Stacja Kosmiczna. Zmiany gęstości termosfery związane z pogodą kosmiczną sprawiają, że co pewien czas trzeba korygować ich orbity. Powyżej wysokości 160 km zanika zjawisko fali dźwiękowej.
Fotojonizacja gazów powoduje powstawanie dużej liczby jonów, które tworzą ziemską jonosferę. Obejmuje ona termosferę i mezosferę, przy czym liczebność jonów jest wyższa w termosferze. Z tego względu to głównie w niej powstają zorze polarne.
Termosfery innych planet.
Absorpcja wysokoenergetycznego promieniowania ze Słońca tworzy termosfery także innych planet w Układzie Słonecznym. Termosfera Wenus, powyżej 100 km nad powierzchnią, nie jest tak wykształcona jak w przypadku Ziemi i wykazuje wahania temperatury od 300 K w dzień do zaledwie 100 K nocą. Z tego względu termosfera nocnej strony Wenus jest określana mianem "kriosfery". Gradient temperatury generuje silne wiatry na wysokościach termosferycznych, przenoszące gaz i ciepło z dziennej strony. Termosferę powyżej około 100 km nad powierzchnią ma także Mars. Warstwę tę definiuje się także w przypadku atmosfer planet–olbrzymów oraz Tytana, księżyca Saturna.

</doc>
<doc id="86744" url="https://pl.wikipedia.org/wiki?curid=86744" title="Walter Lindrum">
Walter Lindrum

Walter Albert Lindrum (ur. 29 sierpnia 1898 w Kalgoorlie, Australia Zachodnia, zm. 30 lipca 1960 w Surfers Paradise, Queensland), bilardzista australijski, uważany za najwybitniejszego zawodnika w historii bilardu; wielokrotny rekordzista i mistrz świata.
W 1952 roku zdobył 100 punktów w zaledwie 27,5 sekundy.
Był wujem mistrza świata w snookerze, Horace Lindruma (urodzony jako Morrell, zmienił nazwisko na Lindrum).

</doc>
<doc id="86745" url="https://pl.wikipedia.org/wiki?curid=86745" title="Mezosfera (warstwa atmosfery)">
Mezosfera (warstwa atmosfery)

Mezosfera – warstwa atmosfery planety, w której temperatura maleje z wysokością, a która nie przylega do powierzchni. Jest położona nad stratosferą, od której dzieli ją stratopauza, a pod termosferą, od której oddziela ją mezopauza. Jeśli planeta nie ma stratosfery, mezosfera może sąsiadować z troposferą (przez tropopauzę), w której wszakże gradient temperatury jest inny.
Mezosfera ziemska.
Ziemska mezosfera znajduje się na wysokości od 45–50 km do 85–90 km, między stratosferą a termosferą. Temperatura powietrza maleje w niej o 2,3 °C/km od ok. 0 °C, osiągając na górnej granicy −80, −90 °C, a nawet niższe wartości. Ilość głównych składników powietrza: tlenu i azotu, a także dwutlenku węgla w mezosferze jest niemal identyczna jak w niżej leżących warstwach atmosfery ziemskiej. Najważniejszą różnicą pomiędzy mezosferą a niższymi warstwami jest bardzo mała gęstość powietrza, znikoma zawartość pary wodnej i obecność ozonu. W górnej części mezosfery można czasami w nocy zaobserwować tzw. obłoki srebrzyste, znane też jako polarne chmury mezosferyczne; są to najwyższe chmury w atmosferze Ziemi. Ciśnienie osiąga tu wartość poniżej 1 hPa. Fale w atmosferze mogą przenosić ciepło z niższych warstw. Występują w niej turbulencje, prędkości wiatrów są bardzo zmienne: od 15 do 100 m/s. Do zjawisk występujących w mezosferze należą tzw. "sprite" („duszki”) i „elfy”, rodzaje wyładowań atmosferycznych do jonosfery występujące wysoko ponad chmurami burzowymi. Większość meteorów spala się w tym obszarze atmosfery, wzbogacając go w atomy żelaza i innych metali.
Mezosfera jest trudnym obszarem badań, jako że nie docierają do niej balony ani samoloty, a sztuczne satelity krążą powyżej mezopauzy, aby uniknąć oporów powietrza. Do badania tego obszaru atmosfery wykorzystuje się rakiety sondażowe, które mogą dokonać jedynie krótkich pomiarów.
Mezosfery innych planet.
Wszystkie ciała planetarne w Układzie Słonecznym o dostatecznie gęstej atmosferze mają warstwę określaną mianem mezosfery. Temperatura w atmosferze Wenus w obszarze od 65 do 100 km nad powierzchnią maleje prawie monotonicznie z wysokością i cały ten obszar określa się mianem mezosfery. Nie występuje pod nią stratosfera. Dobowe (tj. w trakcie jednego obrotu planety) wahania temperatury są nieznaczne. W mezosferze Marsa na wysokościach 70–100 km nad powierzchnią zaobserwowano chmury z suchego lodu (). Tytan, największy księżyc Saturna, ma gęstą atmosferę z mezosferą, w której na wysokości 520 km nad powierzchnią występuje warstwa aerozoli. Jest ona oddzielona od niższych warstw mgły w atmosferze Tytana. Planety–olbrzymy mają mezosfery, których temperatury mają jednolity zakres wartości (około 140–150 K) pomimo różnej odległości od Słońca. Zapewne wiąże się to z identycznym mechanizmem utraty ciepła, przez emisję w zakresie linii widmowych etanu i acetylenu.

</doc>
<doc id="86746" url="https://pl.wikipedia.org/wiki?curid=86746" title="Jonosfera">
Jonosfera

Jonosfera – zjonizowana warstwa atmosfery występująca powyżej 50–60 km nad powierzchnią Ziemi (do wysokości 1000 km) w termosferze.
Zawiera duże ilości plazmy. Plazma powstaje na skutek jonizacji cząsteczek gazów, obecnych w atmosferze pod wpływem promieniowania kosmicznego oraz ultrafioletowego promieniowania słonecznego lub przez reakcję wymiany ładunku (pomiędzy jonem a cząsteczką niezjonizowaną). W jonosferze następuje załamywanie, odbijanie, pochłanianie i polaryzacja fal radiowych. Zaburzenia w jonosferze wywołują zakłócenia w łączności radiowej. Jonosferę bada się, określając rozchodzenie się fal elektromagnetycznych w atmosferze, w tym specjalnie do tego celu konstruowanymi jonosondami.
Warstwy jonosfery.
Wraz z wysokością zmieniają się czynniki jonizacyjne oraz skład chemiczny i gęstość gazu atmosferycznego, dlatego też w jonosferze wyróżnić można kilka warstw, różniących się liczbą elektronów w jednostce objętości.
Warstwa D.
Najniżej położona warstwa jonosfery, rozciągająca się na wysokości 60–90 km. Warstwa ta powstaje na skutek fotojonizacji tlenku azotu(II) (NO) przez promieniowanie ultrafioletowe o długości fali 121,5 nm. W okresach zwiększonej aktywności słonecznej, czyli gdy w obszarach plam słonecznych o złożonej strukturze pola magnetycznego rejestruje się rozbłyski powodujące burze słoneczne, twarde promieniowanie X (o długości fali poniżej 1 nm) jonizuje składniki atmosfery na wysokości warstwy (N2, O2), powodując lokalne zaburzenia pola magnetycznego, nawet nie w obszarze strefy czasowej, a samej warstwy.
Koncentracja elektronów jest względnie niska i wynosi od 2∙108 do 7∙108/m³ (największa jest w południe) i stopniowo rośnie wraz z wysokością. Po zachodzie słońca na skutek rekombinacji warstwa ta niemal zanika i istnieje tylko dzięki działaniu galaktycznego promieniowania kosmicznego. Warstwa ta powoduje silne tłumienie fal radiowych (z maksimum dla ok. 1 MHz) i odbija jedynie fale długie. Jest głównie odpowiedzialna za absorpcję fal krótkich, szczególnie poniżej 10 MHz, z coraz mniejszym pochłanianiem przy wzroście częstotliwości. Absorpcja jest niewielka w nocy i największa około południa.
Typowym przykładem działania warstwy D jest zanik odbioru dalekich radiowych stacji średniofalowych w ciągu dnia wskutek anomalnej jonizacji spowodowanej aktywnością rozbłyskową Słońca. Po intensywnych wybuchach słonecznych poziom jonizacji tej warstwy może być tak znaczny, że uniemożliwia daleką łączność w zakresie fal krótkich.
Warstwa E.
Warstwa ta położona jest na wysokości od 90 do 120 km. Maksymalna koncentracja elektronów osiąga tu wartości od 4∙1010 do 1,2∙1011/m³. Jonizację w tej warstwie powoduje miękkie promieniowanie X (1–10 nm) i daleki ultrafiolet promieniowania słonecznego. Jonizacji ulegają cząsteczki tlenu. Warstwa ta odbija jedynie fale radiowe o częstotliwościach mniejszych niż około 1 MHz. Warstwa E istnieje niezależnie od pory dnia.
Warstwa ES.
Warstwa sporadyczna ES występuje w warstwie E w postaci małych „obłoków” zwiększonej gęstości elektronowej, które mogą odbijać fale radiowe o częstotliwościach z zakresu 25–225 MHz, a nawet kilku MHz.
Warstwa ta często przemieszcza się z prędkością kilkuset km/godz. w kierunku zachodnim, co jest skutkiem stałej
konfiguracji prądów płynących w jonosferze na tej wysokości. Czas jej trwania może wynosić od kilku minut do kilkunastu godzin, ale bardzo często zjawisko ma charakter ciągły, choć zmieniają się zakresy częstotliwości okien obserwacyjnych wskutek zmian gęstości obłoków elektronowych.
Może też powodować zakłócenia w odbiorze stacji radiofonicznych poprzez częściowe odbijanie fal krótkich na trzykrotnie mniejszej wysokości, czego skutkiem jest pogorszenie jakości odbioru lub zanik łączności.
Nie stwierdzono wyraźnej korelacji częstości pojawiania się warstwy sporadycznej ES z aktywnością słoneczną, natomiast obserwacje wskazują, że jest to zjawisko sezonowe. Najczęściej występuje w miesiącach letnich w godzinach 10–24, a najrzadziej zimą.
Warstwa F.
Warstwa ta rozciąga się w przedziale wysokości od 120 do 450 km, gdzie promieniowanie ultrafioletowe Słońca z zakresu 10–100 nm jonizuje tlen atomowy (O). Z powierzchni Ziemi zmiany koncentracji elektronowej można badać jedynie do wysokości mniejszych niż warstwa największej obfitości cząstek, czyli około 400 km.
Warstwa F ma duże znaczenie w propagacji fal radiowych i umożliwia dalekozasięgową łączność w paśmie fal krótkich na odległość tysięcy kilometrów. Warstwa F nie zanika nocą, ale może różnicować się na dwie podwarstwy, pojawiające się latem w czasie dnia, o różnej gęstości elektronowej, nazwane F1 i F2.
Warstwa F1 rozciąga się na wysokości 160–230 km, jej maksymalna gęstość elektronowa warstwy F1 jest rzędu 4∙1011/m³. Odbija fale o większej długości niż F2. Warstwa F2 znajduje się na wysokości od 230 do 450 km i jej gęstość elektronowa dochodzi do 2∙1012/m³, przy czym jest większa w południe zimą niż w południe latem.
W latach 1972–1975 NASA do badania tej warstwy używała satelitów AEROS i AEROS B.
Inne warstwy.
Dawniej wyróżniano jeszcze dwie warstwy:

</doc>
<doc id="86748" url="https://pl.wikipedia.org/wiki?curid=86748" title="Foroneus">
Foroneus

Foroneus (gr. Phorōneús, łac. Phoroneus) – w mitologii greckiej pierwszy człowiek na świecie, syn boga rzeki Inachos i Okeanidy Melii, brat kochanki Zeusa Io. Założyciel Argos.
Przodkowie.
Jan Parandowski nie wymienia w ogóle postaci Foroneusa. Wspomina on boga rzeki Inachosa, jako jego dziecko podaje jednak tylko Io. Podobnie podaje słownik Schmidta w opisie Inachosa. Podaje on też jednak w innym miejscu, że "według niektórych podań" rzeczywiście istniał w mitologii greckiej Foroneus będący synem tegoż Inachosa i nimfy imieniem Melia. Jako jego braci Pierre Grimal wymienia Ajgialeusa i Fegeusa.
Władanie.
Tenże Foroneus uchodzi za pierwszego władcę Argos. Wedle mitów z Peloponezu miał być w ogóle pierwszym z ludzi. Miał on również być tym, który nauczył ludzkość wykorzystywania ognia i budowania miast.
Jeden z mitów podaje, że Foroneusa wybrano, aby rozsądził spór o Peloponez rozgrywający się między Posejdonem a Herą. Foroneus podjął się zadania, rozstrzygając po myśli bogini. Foroneus podbił Peloponez i wprowadził na półwyspie kult Hery z Argos. Po jego odejściu trzej synowie podzielili ziemie ojca: Pelasgos, Agenor i Iasos. Kar natomiast założył Megarę i tam zamieszkał.
Potomkowie.
Foroneus pojął za żonę Kerdo, również będącą nimfą. Jego żonami mogły być też Telediko i Pejto.
Nie ma zgody co do imion ani liczby dzieci Foroneusa. Za jego dzieci uważa się Pelasgosa, Iasosa, Agenora, Lyrkosa i Kara. W niektórych opracowaniach podaje się też Niobe.
Interpretacja Gravesa.
Robert Graves tłumaczy imię Foroneusa jako "przynoszący cenę", uznaje go bowiem za wynalazcę rynku. Uznaje też Foroneusa za wynalazcę ognia, lokalnego herosa i wieszczka. Uważa, że założył pierwsze miasto targowe, Fornikon, które później dopiero otrzymało nazwę Argos. Łączy go, wraz z siostrą Io, z powstaniem afabetu. Graves przypisuje on Foroneusowi jedno ze świętych drzew: olchę i czwarty miesiąc. Drzewo to wiązano także z Kronosem, noszącym przydomek "Foroneus." Wśród jego dzieci wymienia Apisa i Niobe (zaznaczając też, że mogłaby być nie córkę, ale jego matką). Po śmierci miał trafić na Pola Elizejskie. Autor łączy Foroneusa z postacią z innych mitologii: z celtyckim Branem, bogiem-wroną (jako herosa-wieszczka), jako warianty imienia podając Barn, Bergn, Vron, Efron, Fearn, Gwern, Brennus. Czyni też porównania do olbrzymów z Księgi Rodzaju. Związek wynalazcy ognia z olszą wynikać ma z uznania, jakim cieszyć miał się niegdyś węgiel drzewny z olszy. Graves interpretuje podział Peloponezu na synów Foroneusa jako echo przedachajskiego podziału półwyspu oraz zauważa w tym wydarzeniu podobieństwo do podziału świata między synów Kronosa. Rozniecenie kultu Hery na Peloponezie przypisuje Kerdo.

</doc>
<doc id="86750" url="https://pl.wikipedia.org/wiki?curid=86750" title="Małe Antyle">
Małe Antyle

Małe Antyle – archipelag na Oceanie Atlantyckim, część Antyli, ciągnący się około 1900 km od wyspy Culebra (należącej do Portoryko) na północnym zachodzie do okolic północno-wschodniego cypla Ameryki Południowej, a następnie ku zachodowi, wzdłuż wybrzeży Wenezueli. Małe Antyle oddzielają Morze Karaibskie od otwartego Oceanu Atlantyckiego. Na południu Małe Antyle oddziela od Ameryki Południowej Rów Bonaire.
Małe Antyle składają się z licznych, niewielkich powierzchniowo wysp. Dzielą się na: Wyspy Nawietrzne (Wyspy Dziewicze, Anguilla, Sint Maarten, Saint Christopher, Nevis, Montserrat, Barbuda, Antigua, Gwadelupa, Dominika, Martynika, Saint Lucia, Saint Vincent, Grenada, Barbados i inne), Wyspy Zawietrzne (Curaçao, Bonaire, Aruba, Margarita i Tortuga i inne) oraz Tobago i Trynidad.
Od XVI wieku na Małych Antylach krzyżowały się strefy wpływów imperiów kolonialnych: Hiszpanii, Wielkiej Brytanii, Francji oraz Holandii, a później również Stanów Zjednoczonych. Poszczególne wyspy stanowiły odrębne kolonie, często prowadzące walkę lub rywalizujące między sobą.
Obecnie występuje tu mozaika państw niepodległych: Saint Kitts i Nevis, Antigua i Barbuda, Dominika, Saint Lucia, Saint Vincent i Grenadyny, Grenada, Barbados, Trynidad i Tobago oraz terytoriów zależnych, należących do Wielkiej Brytanii (Anguilla, Montserrat, Brytyjskie Wyspy Dziewicze), Francji (Gwadelupa, Martynika, Saint-Barthélemy, Saint-Martin), Holandii (Aruba, Bonaire, Curaçao, Saba, Sint Eustatius, Sint Maarten), Stanów Zjednoczonych (Wyspy Dziewicze Stanów Zjednoczonych) oraz Wenezueli (Tortuga, Margarita, Las Aves i inne).

</doc>
<doc id="86752" url="https://pl.wikipedia.org/wiki?curid=86752" title="Arcybiskupi gnieźnieńscy">
Arcybiskupi gnieźnieńscy



</doc>
<doc id="86754" url="https://pl.wikipedia.org/wiki?curid=86754" title="Entropia reakcji">
Entropia reakcji

Entropia reakcji (Δ"s" lub Δ"S") – zmiana entropii układu, spowodowana przebiegiem reakcji chemicznej pod stałym ciśnieniem i w stałej temperaturze, odniesiona do liczby postępu reakcji równej jeden.
Podstawą definicji funkcji termodynamicznych reakcji chemicznych, w tym entropii reakcji, jest pojęcie liczby postępu reakcji (λ), zdefiniowane przez Théophila de Dondera w 1920 roku jako:
Wartość λ = 1, gdy liczby moli (nzi) powstałych produktów oraz liczby moli zużytych substratów są równe odpowiednim współczynnikom stechiometrycznym (νi) w równaniu reakcji.
Entropią reakcji chemicznej jest pochodna cząstkowa entropii układu, czyli funkcji "s" = f (p, T, λ), obliczona dla warunków izotermiczno-izobarycznych względem liczby postępu reakcji:
Entropię reakcji wyraża się również poprzez wielkości molowych entalpii poszczególnych reagentów, zdefiniowanych jako:
Entropia układu termodynamicznego, złożonego z "k" składników wynosi:
Aby określić entropię reakcji chemicznej oblicza się różnicę między sumą ilorazów Σ ni Si dla jej produktów i dla substratów.

</doc>
<doc id="86760" url="https://pl.wikipedia.org/wiki?curid=86760" title="Zasady azotowe nukleotydów">
Zasady azotowe nukleotydów

Zasady azotowe nukleozydów (oraz nukleotydów i kwasów nukleinowych) – organiczne związki heterocykliczne, zasady azotowe będące pochodnymi puryny lub pirymidyny, tworzące nukleozydy poprzez wiązanie "N"-glikozydowe z rybozą lub deoksyrybozą.
Nici kwasów nukleinowych mogą wiązać się z sobą resztami zasad azotowych w pary zasad poprzez wiązania wodorowe. Część sekwencji zasad w kwasach nukleinowych tworzy geny niosące informację genetyczną. Wiele genów koduje informację o kolejności aminokwasów w białkach.
Podstawowe zasady występujące w kwasach nukleinowych to:
Odkryto też ponad 50 innych, rzadziej występujących, zasad azotowych nukleotydów.

</doc>
<doc id="86761" url="https://pl.wikipedia.org/wiki?curid=86761" title="Reakcja Cannizzaro">
Reakcja Cannizzaro

Reakcja Cannizzaro – reakcja chemiczna, w wyniku której aldehydy ulegają dysproporcjonowaniu do alkoholi i kwasów karboksylowych. Reakcja Cannizzaro przebiega w środowisku silnie zasadowym (np. pod wpływem ługów) i podlegają jej aldehydy nieposiadające atomu wodoru w pozycji α (sąsiedniej do grupy aldehydowej):
W podstawowej wersji reakcji Cannizzaro biorą w niej udział dwie cząsteczki tego samego aldehydu, a produktami są alkohol i kwas karboksylowy w postaci karboksylanu:
Dla aldehydów posiadających atomy wodoru α preferencyjną reakcją jest kondensacja aldolowa.
Reakcja ta została odkryta w 1853 roku przez Stanislao Cannizzaro, który otrzymał alkohol benzylowy i kwas benzoesowy z aldehydu benzoesowego w obecności potażu.
Mechanizm reakcji.
Pierwszym etapem reakcji Cannizzaro jest addycja nukleofilowa zasady (np. anionu wodorotlenkowego) do karbonylowego atomu węgla aldehydu. Powstający alkoksylan diolu geminalnego jest tetraedrycznym produktem pośrednim, który może ulegać następczej deprotonacji do dianionu, zwanego "produktem pośrednim Cannizzaro", co wymaga silnie zasadowego środowiska reakcji.Obydwa produkty pośrednie mogą reagować z drugą cząsteczką aldehydu z przeniesieniem anionu wodorkowego H- i wytworzeniem kwasu karboksylowego (lub karboksylanu) oraz alkoholanu (który w środowisku wodnym ulega szybkiemu protonowaniu do alkoholu):
Przykładowa reakcja Cannizzaro dla benzaldehydu:
Odmiany.
Krzyżowa reakcja Cannizzaro.
Krzyżowa reakcja Cannizzaro to odmiana reakcji Cannizzaro, w której stosuje się mieszaninę dwóch aldehydów. Reakcja taka prowadzi do mieszaniny dwóch alkoholi i dwóch kwasów karboksylowych. Możliwe jednak jest uzyskanie wydajnej redukcji aldehydu do alkoholu, jeśli drugim komponentem krzyżowej reakcji Cannizzaro jest formaldehyd, szczególnie łatwo ulegający utlenieniu do kwasu mrówkowego
Przykładem może być reakcja aldehydu anyżowego z formaldehydem.
Reakcja w ciele stałym.
Możliwe jest przeprowadzenie reakcji Cannizzaro bez rozpuszczalnika. Np. w wyniku ucierania 2-chlorobenzaldehydu ze stałym wodorotlenkiem potasu po około 30 minutach powstaje rozpuszczalny w wodzie 2-chlorobenzoesan potasu i alkohol 2-chlorobenzylowy:
Główną zaletą takiego sposobu prowadzenia reakcji jest jej czystość i znacznie zwiększona szybkość. Np.
reakcja benzaldehydu do kwasu benzoesowego i alkoholu benzylowego w 60% roztworze KOH trwa 24 h, natomiast bez rozpuszczalnika zakończona jest po 5–10 min.

</doc>
<doc id="86765" url="https://pl.wikipedia.org/wiki?curid=86765" title="Półkula lądowa">
Półkula lądowa

Półkula lądowa – półkula Ziemi, która powstała w wyniku jej podziału w ten sposób, że na jednej z półkul udział lądów jest największy. Natomiast na drugiej z nich, półkuli wodnej, jest maksymalny udział wody.
Według obliczeń Boggsa z 1945 środek ("biegun") półkuli lądowej znajduje się w okolicach Nantes (Francja) i ma współrzędne 47°13' N, 1°32' W. Mimo to, na tak wyznaczonej półkuli, lądy nie mają przewagi. Zajmują 47% powierzchni, a morza i oceany 53%.

</doc>
<doc id="86767" url="https://pl.wikipedia.org/wiki?curid=86767" title="Konchoida">
Konchoida

Konchoida – typ krzywej płaskiej o specjalnej konstrukcji.
Konstrukcja krzywej.
Niech będą dane punkt formula_1 krzywa formula_2 i liczba niezerowa formula_3
Dowolny punkt formula_4 krzywej formula_2 wyznacza na prostej formula_6 punkt formula_7 oddalony od formula_4 o odległość formula_9 w stronę punktu formula_10 lub w stronę przeciwną zależności od znaku liczby formula_11 formalnie formula_12
Zbiór wszystkich punktów formula_7 tworzy konchoidę.
Rodzaje.
W zależności od typu krzywej formula_2 wyróżnia się konchoidy:

</doc>
<doc id="86768" url="https://pl.wikipedia.org/wiki?curid=86768" title="Skala jońska">
Skala jońska



</doc>
<doc id="86769" url="https://pl.wikipedia.org/wiki?curid=86769" title="Półkula wodna">
Półkula wodna

Półkula wodna – półkula Ziemi, która powstała w wyniku jej podziału w ten sposób, że na jednej z półkul udział obszarów wodnych jest największy. Natomiast na drugiej z nich, półkuli lądowej, jest maksymalny udział lądów.
Według obliczeń Boggsa z 1945 środek ("biegun") półkuli wodnej znajduje się w okolicach Wysp Bounty, na zachód od Nowej Zelandii, i ma współrzędne 47°13' S, 178°28' E. Na tak wyznaczonej półkuli morza i oceany zajmują aż 89% powierzchni, lądy zaledwie 11%.

</doc>
<doc id="86770" url="https://pl.wikipedia.org/wiki?curid=86770" title="Skala lokrycka">
Skala lokrycka



</doc>
<doc id="86772" url="https://pl.wikipedia.org/wiki?curid=86772" title="Konchoida Nikomedesa">
Konchoida Nikomedesa

Konchoida Nikomedesa – krzywa płaska, typ konchoidy uzyskany z prostej. Krzywa ta została opisana i zbadana przez greckiego matematyka Nikomedesa.
Równanie.
Równanie konchoidy Nikomedesa ma postać
Asymptotą tej krzywej jest prosta formula_2 Jeśli formula_3 i punkt formula_4 przesuwany jest w stronę punktu formula_5 to jest on punktem samoprzecięcia konchoidy.

</doc>
<doc id="86774" url="https://pl.wikipedia.org/wiki?curid=86774" title="Skala miksolidyjska">
Skala miksolidyjska

Skala miksolidyjska - jedna ze skal muzycznych używanych w starożytnej Grecji, zaczynająca się od dźwięku h1.
Rys. Grecka skala miksolidyjska.
W średniowieczu skalą miksolidyjską nazywano skalę zaczynającą się od dźwięku g. Zobacz też skala miksolidyjska kościelna.

</doc>
<doc id="86775" url="https://pl.wikipedia.org/wiki?curid=86775" title="Żyzny Półksiężyc">
Żyzny Półksiężyc

Żyzny Półksiężyc, inaczej Złoty Róg – pas ziem o większej żyzności, mający kształt wielkiego półksiężyca, ciągnącego się od Egiptu poprzez Palestynę i Syrię po Mezopotamię.
Charakterystyka.
Kolebka geograficzna wielkich cywilizacji starożytnego Bliskiego Wschodu. Obejmował tereny rozciągające się od Memfis w dolinie Nilu, aż do Ur na południu Mezopotamii, włączając w to tereny Syrii i Kanaanu, stepu pomiędzy łańcuchem górskim Azji Mniejszej i Pustynią Syryjską. Czasem za część Żyznego Półksiężyca uważa się też wyspę Cypr.
Dzięki dogodnym warunkom powstały tu pierwsze obszary rolnicze (ok. 10 000 roku p.n.e.). W czasach rewolucji neolitycznej uprawiano tu pszenicę, proso i jęczmień. Gdy człowiek udomowił nowe gatunki roślin i zwierząt, zaczęto uprawiać rośliny strączkowe, figi oraz winną latorośl. Później rozwinęły się cywilizacje Mezopotamii i starożytnego Egiptu.

</doc>
<doc id="86776" url="https://pl.wikipedia.org/wiki?curid=86776" title="Ruchy masowe">
Ruchy masowe

Ruchy masowe (także: powierzchniowe ruchy masowe lub ruchy grawitacyjne) – przemieszczanie się mas skalnych (pokryw zwietrzelinowych, luźnych i zwięzłych skał powierzchni Ziemi) wzdłuż stoków przede wszystkim pod wpływem działania siły ciężkości. Siłę działającą na ciało na zboczu rozkłada się na składową odrywającą (składowa „ześlizgowa”) – równoległą do powierzchni stoku, skierowaną zgodnie z jego spadkiem, oraz składową trzymającą (składowa „stykowa”) – prostopadłą do powierzchni stoku, skierowaną w stronę podłoża. Im większe nachylenie, tym składowa odrywająca bardziej zbliża się do wartości siły ciężkości, w efekcie czego zwiększa się możliwość przemieszczania się mas skalnych po stoku. W przypadku powierzchni poziomych siła ciężkości ma tylko składową trzymającą. 
Skłonność materiału skalnego do przemieszczania się, oprócz dogodnej rzeźby terenu, wynika z jego cech – struktury (rozmiaru i kształtu cząstek), porowatości, przepuszczalności, wilgotności (warunkowana przez stosunki wodne i klimat) oraz plastyczności. Ruchom tym przeciwdziałają właściwości mechaniczne skał, takie jak: zwięzłość, spoistość, tarcie wewnętrzne, międzywarstwowe i międzypokładowe. Zwięzłość skał jest cechą bardzo zróżnicowaną. Skałami o dużej zwięzłości są m.in. skały krystaliczne, metamorficzne, wapienie i piaskowce. Mogą one budować nawet pionowe ściany skalne. Do utworów o małej zwięzłości zalicza się m.in. żwiry, piaski, piargi, osady pochodzące z wietrzenia oraz gliny. Materiał drobnoziarnisty w warunkach dużej wilgotności ulega upłynnieniu, tworząc kurzawki, w których tarcie wewnętrzne, hamujące przemieszczanie się cząstek względem siebie, jest bardzo małe.
Dla różnych materiałów luźnych określono kąt naturalnego spoczynku (kąt zsypu lub kąt tarcia), tj. takie maksymalne nachylenie terenu, przy którym nie dochodzi jeszcze do przesuwania się osadów pod wpływem siły grawitacyjnej. Dla piargów przyjmuje on wartość ok. 45°, dla piasków mieści się w granicach 15–35°, a dla glin w zakresie 8–20°. Po przekroczeniu tych wartości z reguły dochodzi do przemieszczania się osadów w dół stoku.
Ruch mas skalnych może odbywać się w różny sposób. Materiał może się obrywać od ściany skalnej w przypadku stoków pionowych lub prawie pionowych. Na stokach stromych lub umiarkowanie nachylonych osady mogą m.in. przemieszczać się pełzając, osuwając się lub staczając. Biorąc pod uwagę prędkość i sposób przemieszczania się, wyróżniono rodzaje ruchów masowych: osiadanie, staczanie, spełzywanie, spływanie, osuwanie i obrywanie.
Rodzaje ruchów masowych.
Osuwanie.
Osuwanie jest zjawiskiem przemieszczania się w dół stoku materiału zwietrzelinowego i warstwy przypowierzchniowej skał. Odbywa się na stokach dojrzałych. Zachodzi z różną prędkością – od bardzo powolnego (kilka centymetrów na sekundę) do gwałtownego (kilkanaście metrów na sekundę). Powstawaniu osuwisk sprzyjają: znaczne nachylenie stoku, wysokie opady – co przyczynia się do upłynnienia materiału, procesy morfogenetyczne, tj. rozcinanie lub podcinanie stoku w wyniku erozji rzek, abrazji lub gospodarki człowieka, izoklinalny układ warstw skalnych budujących obszar, zabudowa powodująca dodatkowe obciążenie oraz trzęsienia ziemi. W przeciwieństwie do obrywania ruch osuwania przebiega po nachylonym stoku, nie w powietrzu. Do powstawania osuwisk może dochodzić nie tylko na lądzie, ale na dnie morskim i oceanicznym.
Obrywanie.
Obrywanie mas skalnych zachodzi na stromych (młodych) stokach. W przeciwieństwie do osuwisk, materiał skalny podczas obrywu przeważnie nie przemieszcza się po powierzchni stoku, lecz spada niemal pionowo w powietrzu. Do obrywu najczęściej dochodzi w miejscach podmytych przez rzekę lub fale morskie, podciętych przez lodowiec lub w wyniku działalności człowieka. Powstają również w sytuacji zmniejszenia tarcia międzywarstwowego lub międzypokładowego, a także towarzyszą trzęsieniom ziemi.
Osiadanie.
Osiadanie polega na powolnym, stopniowym zapadaniu się terenu pionowo lub skośnie w dół.
Spełzywanie.
Spełzywanie zachodzi na stokach rozległych, o łagodnym spadku. Jest to zjawisko, które przebiega w sposób powolny. Spełzywaniu podlegają pokrywy zwietrzelinowe: gliniasta, gliniasto-gruzowa, gruzowa, rumowiskowa, a niekiedy także pojedyncze bloki skalne, pod wpływem siły grawitacyjnej. Procesowi sprzyjają zmiany nawodnienia – powtarzające się naprzemiennie nasiąkanie i wysychanie, zamarzanie i odmarzanie, rozpuszczające się i ponownie krystalizujące sole mineralne, rozrost korzeni drzew i aktywność fauny w warstwie glebowej. Czynnik nasiąkania wodą ma istotne znaczenie w przypadku wysokiej zawartości iłów w zwietrzelinie. Spełzający materiał prowadzi do powolnego obniżania się stoku. Akumulowany jest u jego podstawy, co z kolei przyczynia się do szybszego wyrównywania obszaru.
Spływanie.
Spływ powstaje, gdy zwietrzelina budująca bądź pokrywająca stoki ulegnie przepojeniu wodą, tworząc ciekłą masę. Przeważnie jest to materiał gliniasty, piaszczysto-gliniasty lub pyłowy, charakteryzujący się dużą miąższością. Zjawisko spływania przebiega z dużą prędkością. Dodatkowym czynnikiem sprzyjającym powstawaniu spływów jest całkowity brak roślinności bądź jej ubogość. Występują nawet na stokach o bardzo małym nachyleniu.
Staczanie.
Staczanie jest procesem, podczas którego okruchy skalne toczą się po nachylonym stoku. Różnica względem innych ruchów masowych polega na tym, iż w przypadku staczania dochodzi do przemieszczania się pojedynczych odłamków, a nie dużych pokładów zwietrzeliny lub przypowierzchniowych mas skalnych.
Skutki ruchów masowych.
Ruchy masowe są częścią procesu denudacji (obok wietrzenia, erozji i spłukiwania), którego efektem jest niszczenie i wyrównywanie form terenu. Dodatnie formy morfologiczne są obniżane, a materiał z niszczenia transportowany do ich podnóża lub form ujemnych. Ruchy masowe są szczególnie niepożądane na obszarach zabudowanych, powodując pękanie budynków, a w skrajnych przypadkach nawet ich zniszczenie. Niekiedy, w celu wzmocnienia stoku i przeciwdziałania konsekwencjom ruchów masowych, buduje się mury oporowe, a także osusza się stok i jego podnóże.
Ruchy masowe w Polsce.
W Polsce miejscami najczęstszego występowania ruchów masowych są Karpaty, Sudety oraz zbocza dolin rzecznych, w szczególności pradoliny Wisły, Warty i Noteci. W Tatrach bardzo często dochodzi do obrywania materiału skalnego, w Beskidach przeważają osuwiska i spełzywanie. Głównymi czynnikami sprzyjającymi pojawianiu się ruchów masowym na tym obszarze są duże nachylenia stoków oraz charakterystyczna budowa geologiczna, przede wszystkim w Beskidach, gdzie podłoże zbudowane jest z naprzemianległych i sfałdowanych warstw piaskowca, mułowców i łupków ilastych.

</doc>
<doc id="86778" url="https://pl.wikipedia.org/wiki?curid=86778" title="Nadrenia">
Nadrenia

Nadrenia (, ) – kraina historyczna w zachodniej części Niemiec, obecnie w granicach krajów związkowych Nadrenia-Palatynat i Nadrenia Północna-Westfalia.
Historia.
Po I wojnie światowej Nadrenię okupowały wojska zwycięskiej Ententy. W 1935 kanclerz Rzeszy Adolf Hitler odrzucił traktat wersalski (przywrócił pobór do wojska i publicznie ogłosił remilitaryzację Niemiec). W marcu 1936 wojska niemieckie wkroczyły do Nadrenii, będącej jeszcze wtedy strefą zdemilitaryzowaną w III Rzeszy. Operacja, którą dowodził gen. Ludwig Beck, była blefem Hitlera, który w tym czasie mógł zmobilizować niewielkie siły.

</doc>
<doc id="86780" url="https://pl.wikipedia.org/wiki?curid=86780" title="Kongruencja (algebra)">
Kongruencja (algebra)

Kongruencja a. przystawanie – relacja równoważności określona w danym systemie algebraicznym. Jedną z najbardziej znanych kongruencji jest przystawanie liczb całkowitych.
Wprowadzenie.
W algebrze wprowadza się pojęcie jądra homomorfizmu będące dalekim uogólnieniem rozwiązań równania opisywanego przez ten homomorfizm. Jest to naturalnie pojawiające się pojęcie w teorii grup: jądra homomorfizmu danej grupy w inną mają swoją własną nazwę – podgrupa normalna albo dzielnik normalny. Podobnie w teorii pierścieni jądro homomorfizmu danego pierścienia w inny nazywa się ideałem tego pierścienia. Istotą pojęć podgrupy normalnej i ideału jest to, że dla danej grupy czy pierścienia całkowicie wyznaczają one obraz tego homomorfizmu.
Pojęcie jądra homomorfizmu danej grupy (a więc także jej podgrupy normalnej) umożliwia zdefiniowanie „ilorazu” danej grupy przez to jądro (przez jej podgrupę normalną), który sam jest grupą o identycznej strukturze, co obraz homomorfizmu tej grupy – jest to tzw. grupa ilorazowa; podobnie ma się rzecz dla jąder homomorfizmów pierścieni (czyli ich ideałów), gdzie rozważa się tzw. pierścienie ilorazowe. O tożsamości (izomorficzność) struktury ilorazowej i obrazu danego homomorfizmu mówi twierdzenie o izomorfizmie.
Opisana wyżej dla grup i pierścieni sytuacja jest szczególna: nie istnieje pojęcie jądra dla ogólnych systemów algebraicznych albo, jak ma to miejsce w przypadku półgrup (z jedynką), naturalnie zdefiniowane jądro homomorfizmu nie wyznacza jednoznacznie relacji równoważności wiążącej dwa elementy pierścienia wtedy i tylko wtedy, gdy ich obrazy homomorficzne są sobie równe (jedna z definicji jądra). Zawsze jednak można na podstawie tej relacji odtworzyć jądro danego homomorfizmu. Zastąpienie pojęcia jądra pojęciem wyżej opisanej relacji równoważności umożliwia rozszerzenie wyników obowiązujących w grupach i pierścieniach na dowolne systemy algebraiczne. W szczególności możliwe jest sformułowanie twierdzenia o izomorfizmie systemów algebraicznych będących obrazami danych homomorfizmów o identycznych relacjach równoważności opisanych jak wyżej.
Definicja.
Relację równoważności formula_1 określoną na zbiorze formula_2 na którym istnieje pewna struktura algebraiczna, nazywa się kongruencją lub przystawaniem, gdy dla dowolnego (dwuargumentowego) działania formula_3 tego systemu i dowolnych jego elementów formula_4 spełniony jest warunek
Własności.
Kongruencja na formula_6 jest relacją równoważności formula_7 zdefiniowaną wzorem
gdzie formula_9 jest homomorfizmem formula_10
Niech formula_11 będą systemami algebraicznymi i niech dane będą epimorfizmy formula_12 i formula_13 Jeśli relacja formula_7 pokrywa się z relacją formula_15 to istnieje dokładnie jeden taki izomorfizm formula_16 że formula_17
Określając w zbiorze ilorazowym formula_18 dla każdego działania formula_19 systemu formula_6 działanie formula_19
wprowadza się w nim strukturę ilorazowego systemu algebraicznego ("algebry ilorazowej"). Ma on strukturę izomorficzną z systemem formula_23 będącym obrazem systemu formula_6 w przekształceniu formula_9 (por. twierdzenia o izomorfizmie dla algebr).
Przykłady.
Konstrukcja ta pojawia się:
W szczególności są to:

</doc>
<doc id="86781" url="https://pl.wikipedia.org/wiki?curid=86781" title="Przystawanie liczb">
Przystawanie liczb



</doc>
<doc id="86790" url="https://pl.wikipedia.org/wiki?curid=86790" title="Tesserakt">
Tesserakt



</doc>
<doc id="86792" url="https://pl.wikipedia.org/wiki?curid=86792" title="Sosna hakowata">
Sosna hakowata

Sosna hakowata ("Pinus mugo" subsp. "uncinata" (Ramond) Domin) – drzewo iglaste, podgatunek kosodrzewiny z rodzaju sosna ("Pinus"), należący do rodziny sosnowatych ("Pinaceae"). Pierwotny areał sosny hakowatej to Pireneje i Alpy Zachodnie. W Polsce występuje w Karpatach, Sudetach (rezerwat "Torfowisko pod Zieleńcem" w Górach Bystrzyckich, oraz w Górach Stołowych), a także w rezerwacie "Torfowisko pod Węglińcem" w Borach Dolnośląskich.
Biologia i ekologia.
Igły pozostają na drzewie średnio przez 4-9 lat. Gatunek przeważnie jednopienny, czasem zdarzają się osobniki wytwarzające tylko szyszki męskie lub żeńskie. Pylenie zachodzi od maja do lipca. Szyszki nasienne dojrzewają od września do października, 15–17 miesięcy po zapyleniu. Otwierają się wkrótce potem lub wiosną następnego roku.
Porasta tereny podmokłe, w Polsce głównie torfowiska wysokie i przejściowe. Występuje głównie w Pirenejach i zachodnich Alpach, na wysokościach 1000–2300 m n.p.m. Jedyne stanowisko nizinne tej sosny (190 m n.p.m.) to rezerwat "Torfowisko pod Węglińcem". Odporna na mrozy, wymaga dużej wilgotności powietrza.
Systematyka i zmienność.
Synonimy: "Pinus uncinata" Ramond ex De Candolle, "P. mugo" var. "rostrata" (Antoine) Hoopes.
Pozycja podgatunku w obrębie rodzaju "Pinus":
Sosna ta uważana jest czasem za odrębny gatunek, blisko spokrewniony z kosodrzewiną. 
Zagrożenia i ochrona.
Jako podgatunek kosodrzewiny sosna hakowata jest objęta ochroną ścisłą na terenie Polski. Zagrożeniem dla gatunku było wypalanie kosówki pod pastwiska. Obecnie gatunek nie jest zagrożony.
Zastosowanie.
Drzewo ozdobne. Wyhodowano szereg odmian ogrodowych:

</doc>
<doc id="86798" url="https://pl.wikipedia.org/wiki?curid=86798" title="Eugeniusz Romer">
Eugeniusz Romer

Eugeniusz Mikołaj Romer (ur. 3 lutego 1871 we Lwowie, zm. 28 stycznia 1954 w Krakowie) – polski geograf, kartograf i geopolityk, twórca nowoczesnej kartografii polskiej, współzałożyciel wydawnictwa Książnica-Atlas, encyklopedysta.
Profesor Uniwersytetu Franciszkańskiego we Lwowie (od 1911) i Uniwersytetu Jagiellońskiego (od 1946), honorowy profesor Uniwersytetu Jana Kazimierza we Lwowie (od 1931). Doktor honoris causa Uniwersytetu Poznańskiego (od 1934) i Uniwersytetu Jagiellońskiego (od 1947). Członek Polskiej Akademii Nauk (od 1952) oraz towarzystw naukowych w kraju i na świecie. Wiceprezydent Międzynarodowej Unii Geograficznej.
Życiorys.
Jego ojcem był urzędnik galicyjskiej administracji państwowej Edmund Romer z Bieździedzy (ok. 1844–1895) – powstaniec styczniowy, urzędnik we Lwowie, potem starosta w Krośnie od 1879. Matką Eugeniusza była Irena Körtvelyessy de Asguth, węgierska szlachcianka z pogranicza rumuńsko-serbskiego.
Lata dziecięce spędził w Krośnie. W 1881 wraz ze starszym o dwa lata bratem Janem zamieszkał w Jaśle na stancji rozpoczynając naukę w tamtejszym gimnazjum. W tym czasie, podczas wycieczki z ojcem w Tatry w 1884, po raz pierwszy zetknął się z górami, które stały się później głównym tematem i terenem jego działalności naukowej. W 1889 ukończył gimnazjum klasyczne w Nowym Sączu. Działał w tajnym ruchu niepodległościowym na obszarze Galicji. Studia uniwersyteckie w zakresie historii, geologii, geografii, meteorologii odbył w Uniwersytecie Jagiellońskim, studiował też w Halle i we Lwowie. W 1893 ukończył studia na Uniwersytecie Lwowskim, dysertację doktorską przedstawił w 1894, a w 1895 złożył egzamin nauczycielski. Następnie studiował jeszcze przez pół roku w Wiedniu glacjologię i geologię, a później meteorologię w Berlinie, gdzie miał półroczną praktykę w Państwowym Instytucie Meteorologicznym. Po powrocie do Lwowa podjął pracę jako nauczyciel gimnazjalny, ale już rok później, w 1897, został zatrudniony w nowo powstałej Akademii Handlowej. Habilitował się we Lwowie w 1899. W tym samym roku ożenił się (p. niżej). Docentura obligowała go do bezpłatnego prowadzenia wykładu uniwersyteckiego.
W 1903 podczas podróży z Austrii do Włoch przez przełęcz Brenner stwierdził znaczenie wielkich łańcuchów górskich jako granic klimatycznych. W następnych latach wędrował wiele po Karpatach Wschodnich, studiując ich geologię i geomorfologię. W 1908 wziął udział w Międzynarodowym Kongresie Geograficznym w Genewie, podczas którego poznał lodowce masywu Mont Blanc i poczynił pierwsze obserwacje z zakresu morfologii glacjalnej. Do Szwajcarii powrócił na dłużej w 1909. Będąc już profesorem Uniwersytetu Lwowskiego, zdecydował się zostać ponownie studentem w zakresie tektoniki i morfologii u profesora Lugeona w Lozannie. W tym czasie prowadził m.in. studia terenowe w dolinie górnego Rodanu, obejmujące m.in. wpływ młodych ruchów wypiętrzających na charakterystyczne formy krajobrazu wysokogórskiego.
W 1910 wraz z kilkoma innymi Polakami wziął udział w wyprawie Emila Dunikowskiego w góry Sichote-Aliń w Azji. Po ukończeniu badań udał się do Japonii, gdzie analizował m.in. tektonikę Wysp Japońskich i obserwował (na przykładzie góry Fudżi) różnice w budowie gór fałdowych i wulkanicznych. W drodze powrotnej (drogą morską) zatrzymał się w Indiach, gdzie ze Wzgórza Tygrysiego w Dardżylingu obserwował łańcuch Himalajów i analizował ich wpływ na tektonikę, morfologię i klimat subkontynentu indyjskiego. Po powrocie do Lwowa w 1911 objął katedrę geografii w Uniwersytecie Lwowskim. W latach 1911–1913 odbył wiele wycieczek w Tatry, których owocem było kilka prac z zakresu hydrografii i klimatologii oraz liczne obserwacje dotyczące zlodowacenia tych gór. W połowie 1917 został wybrany dziekanem Wydziału Filozoficznego Uniwersytetu Lwowskiego na rok akademicki 1917/1918.
W 1913 Romer został zaproszony do udziału w Międzynarodowym Kongresie Geologicznym w Toronto. Wraz z kilkudziesięcioma uczonymi różnych narodowości wziął udział w wycieczce nad Pacyfik, gdzie zapoznał się z fiordami Kanady, a następnie z wybrzeżem Alaski aż po fiord Yakutat Bay. Po kongresie, zaproszony przez amerykańskiego glacjologa Martina, odbył wycieczkę motorówką w okolicę Glacier Bay, podczas której poczynił szereg obserwacji dotyczących roli klimatu morskiego dla rozwoju lodowców Alaski. Imieniem E. Romera nazwano później jeden z lodowców w Górach Świętego Eliasza.
Przed wybuchem I wojny światowej angażuje się w działalność niepodległościową związując się z młodzieżową tajną Organizacją Młodzieży Niepodległościowej „Zarzewie”. W nastawionym na samokształcenie ruchu zarzewiackim Romer prowadzi odczyty oraz prelekcje.
Wkrótce po wybuchu I wojny światowej Romer opuścił zagrożony ofensywą rosyjską Lwów i przeniósł się do Wiednia. Tu przystąpił do opracowania wielkiego atlasu ziem polskich pod nazwą „Geograficzno-statystyczny atlas Polski”, przedstawiającego obraz całej Polski pod każdym względem: fizjograficznym, narodowościowym, gospodarczym i kulturalnym, co miało ogromne znaczenie dla przyszłych pertraktacji pokojowych w sprawie granic odrodzonej po zaborach Polski. 22 grudnia 1918 wraz z profesorem Janem Czekanowskim wyjechał do Paryża, gdzie do połowy października następnego roku pracował jako ekspert do spraw geograficznych przy delegacji polskiej na paryskiej konferencji pokojowej. Szczegółowy przebieg tych prac przedstawił w zredagowanym później „Pamiętniku paryskim”.
W 1921 założył Instytut Kartograficzny, nazwany później jego imieniem. W latach 1921–1924 doprowadził do połączenia spółek wydawniczych Książnica i Atlas, w wyniku czego powstały Zjednoczone Zakłady Kartograficzne i Wydawnicze Książnica-Atlas.
W 1929, mając 58 lat, przeszedł na przedwczesną emeryturę, koncentrując się na pracy w Książnicy-Atlas. W wyborach samorządowych z maja 1939 ubiegał się o mandat radnego Rady Miasta Lwowa, startując z Listy Chrześcijańsko-Narodowej, i został zastępcą radnego S. Borowskiego. Do wybuchu II wojny światowej utrzymywał jednak żywe kontakty z Uniwersytetem Jana Kazimierza, prowadząc wykłady, a także uczestnicząc w komisjach przewodów doktorskich, habilitacyjnych i innych.
Po zajęciu 30 czerwca 1941 Lwowa przez Niemców ukrył się w klasztorze Ojców Zmartwychwstańców przy ulicy Piekarskiej we Lwowie. Uniknął w ten sposób losu dwudziestu czterech profesorów lwowskich zamordowanych przez Niemców w nocy z 3/4 lipca 1941 lub w następnych dniach. Niemniej pobyt w klasztorze wykorzystał także do studiów teologicznych. Chociaż deklarował się wcześniej jako ateista, rozważał przyjęcie święceń kapłańskich. Jednak organizacja podziemna przeniosła go konspiracyjnie do Warszawy, gdzie oczekiwał na przerzut do Anglii, by tam służyć jako ekspert rządu RP na uchodźstwie. Lekarze nie wyrazili jednak zgody na tę ryzykowną podróż. Pozostał w Warszawie pod nazwiskiem Edmund Piotrowski, przeżył powstanie warszawskie, po którym trafił do obozu pruszkowskiego, skąd wydostał się przy pomocy swojej bratanicy.
Po wojnie osiadł w Krakowie, gdzie objął katedrę geografii na Uniwersytecie Jagiellońskim oraz kierownictwo krakowskiego Instytutu Geograficznego. Był współzałożycielem reaktywowanej w 1946 spółki akcyjnej Książnica-Atlas we Wrocławiu, która wydała pod jego redakcją szereg atlasów Polski i świata. Jako pierwszy wydzielił regiony klimatyczne w Polsce.
W latach 1925–1926 sprawował funkcję Przewodniczącego Polskiego Towarzystwa Geograficznego, w okresie zaś 1926–1939 – redaktora Czasopisma Geograficznego. Był członkiem zwyczajnym Polskiego Towarzystwa Geologicznego i członkiem Polskiego Towarzystwa Przyrodników im. Kopernika. Przez szereg lat pełnił funkcję wiceprezydenta Międzynarodowej Unii Geograficznej.
Został pochowany w Krakowie na Cmentarzu Salwatorskim, zgodnie ze swą wolą w grobie skierowanym „na azymut” w kierunku rodzinnego Lwowa, w związku z czym nagrobek odbiega nieco od alei i pozostałych pochówków.
Rodzina.
Brat Jana Romera (1869–1934), generała Wojska Polskiego.
Od 1899 Eugeniusz Romer był żonaty z Jadwigą Rossknecht, córką współzałożyciela i dyrektora browaru w Okocimiu. Z małżeństwa tego urodziło się dwóch synów: Witold Romer (1900–1967), od 1946 profesor Politechniki Wrocławskiej, i Edmund Romer (1904–1988), po II wojnie światowej profesor Politechniki Śląskiej w Gliwicach.
Publikacje.
Był encyklopedystą oraz edytorem Encyklopedii zbiór wiadomości z wszystkich gałęzi wiedzy – polskiej encyklopedii wydanej w latach 1898–1907 przez społeczną organizację edukacyjną Macierz Polska, która działała w Galicji w okresie zaboru austriackiego. Opisał w niej zagadnienia z zakresu geografii fizycznej oraz politycznej.
Eugeniusz Romer był również twórcą czasopism: Prace Geograficzne (redaktor 1918–1939) i Polski Przegląd Kartograficzny (redaktor 1923–1934) gdzie opublikował wiele artykułów. Był również autorem licznych prac z zakresu kartografii, klimatologii, geomorfologii i dydaktyki geografii, m.in.:
Odznaczenia i wyróżnienia.
Eugeniusz Romer otrzymał szereg wyróżnień oraz odznaczeń, w tym:
Upamiętnienie.
Jego nazwiskiem nazwano Lodowiec Romera, położony na Alasce, a także ulice w kilkunastu polskich miastach, m.in. w Warszawie, Łodzi, Lublinie, Krakowie, Nowym Sączu, Rudzie Śląskiej, Częstochowie, Wrocławiu, Szczecinie, Gdańsku, Koninie i Słupsku. Romer jest też patronem I Liceum Ogólnokształcącego w Rabce Zdroju.
Tablica ku czci Eugeniusza Romera została umieszczona w przejściu pod głównym budynkiem Uniwersytetu Wrocławskiego.
W okresie PRL nazwano jego imieniem jeden ze statków.
Imię Romera nosiło Polskie Przedsiębiorstwo Wydawnictw Kartograficznych S.A.
W 2018 na Polską Listę Krajową Programu UNESCO Pamięć Świata zostały wpisane "Atlas, mapa i rękopisy Eugeniusza Romera związane z jego działalnością w procesie kształtowania granic Polski (1916–1920)" znajdujące się w zbiorach w Biblioteki Jagiellońskiej w Krakowie, w tym pamiętnik paryski (1919) i diariusz preliminarzy pokojowych w Rydze (1920). Materiały zostały określone jako „jedne z podstawowych źródeł wiedzy na temat przebiegu walki dyplomatycznej o granice Polski w latach 1919–1920, (…) unikatowe relacje naocznego świadka, pokazujące szczegółowy przebieg negocjacji pokojowych i procesów rozwiązywania sporów o granice państwa polskiego”. Według komentarza do Listy, mapa sporządzona przez Romera będąca wynikiem rozmów pokojowych z przedstawicielami Rosji Radzieckiej w Rydze „jest jedynym zachowanym w zbiorach polskich dokumentem przedstawiającym dokładny, naniesiony czerwonym atramentem przebieg granicy polsko-rosyjskiej z 1920 r.”.

</doc>
<doc id="86801" url="https://pl.wikipedia.org/wiki?curid=86801" title="Falloina">
Falloina

Falloina – organiczny związek chemiczny z grupy fallotoksyn. Jest jedną z toksyn muchomora sromotnikowego i muchomora jadowitego. Mechanizm działania falloiny jest zbliżony do reszty fallotoksyn.

</doc>
<doc id="86803" url="https://pl.wikipedia.org/wiki?curid=86803" title="SGPiS">
SGPiS



</doc>
<doc id="86804" url="https://pl.wikipedia.org/wiki?curid=86804" title="SGH">
SGH



</doc>
<doc id="86805" url="https://pl.wikipedia.org/wiki?curid=86805" title="Franciszek Salezy Potocki">
Franciszek Salezy Potocki

Franciszek Salezy Potocki herbu Pilawa (ur. w 1700 w Krystynopolu, zm. 22 października 1772 roku tamże) – wojewoda kijowski w 1756 roku, wojewoda wołyński w 1755 roku, krajczy wielki koronny w latach 1736–1755, marszałek Trybunału Skarbowego Koronnego w Radomiu w 1749 roku, marszałek Trybunału Głównego Koronnego w 1726 roku, starosta bełski w latach 1720–1767, sokalski, jabłonowski i hrubieszowski, mecenas sztuki.
Życiorys.
Najbogatszy magnat swego czasu, właściciel ogromnych dóbr na Ukrainie naddnieprzańskiej, stąd zwany „królikiem Rusi”. W 1771 roku posiadał 11 królewszczyzn przynoszących ponad 200 000 zł rocznie. W jego dobrach znajdowało się siedemdziesiąt miast i kilkaset wsi.
Syn Józefa Felicjana, strażnika wielkiego koronnego, ojciec Stanisława Szczęsnego Potockiego.
Poseł województwa bełskiego na sejm 1724 roku. Był posłem na sejm 1726 roku, poseł województwa bracławskiego na sejm 1729 roku. Poseł województwa czernihowskiego na sejm 1730 roku. Poseł województwa bełskiego na sejm konwokacyjny 1733 roku. Był członkiem konfederacji generalnej zawiązanej 27 kwietnia 1733 roku na tym sejmie. Wraz z całą rodziną popierał Stanisława Leszczyńskiego, którego był elektorem w 1733 roku, marszałek województwa bełskiego w konfederacji dzikowskiej w 1734 roku, w imieniu której posłował do Turcji.
Po klęsce konfederacji przez pewien czas na emigracji, w 1736 roku powrócił do kraju i pojednał się z Augustem III. Poseł na sejm nadzwyczajny pacyfikacyjny 1736 roku z województwa bracławskiego. Był posłem na sejm 1738 roku z województwa bełskiego, poseł województwa wołyńskiego na sejm 1740 roku. Nadal jednak był przeciwnikiem Sasa i jednym z przywódców stronnictwa republikanckiego, a po śmierci Józefa i Michała głową rodu Potockich. Dopiero pod koniec panowania Augusta III zbliżył się do dworu.
W 1742 był komisarzem z województwa bełskiego Trybunału Skarbowego Koronnego.
W czasie ostatniego bezkrólewia w sojuszu z partią hetmańską zwalczał Familię i usiłował udaremnić wybór Stanisława Augusta Poniatowskiego na króla. 7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny. W 1764 roku był elektorem Stanisława Augusta Poniatowskiego z województwa kijowskiego. W 1766 roku został wyznaczony senatorem rezydentem. W 1767 był jednym z głównych przywódców konfederacji radomskiej, jednak ostatecznie zrezygnował z otwartej walki z nowym królem. 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Podczas koliszczyzny właściciel Humania, którego mieszkańcy zostali wymordowani przez Kozaków i miejscowe chłopstwo (czerń) podczas tzw. rzezi humańskiej.
Był fundatorem kościoła Św. Michała Archanioła w Tartakowie, drewnianego kościoła dominikanów w Humaniu, wzniósł kompleks klasztorny dla trynitarzy w Brahiłowie (1767–1778). Próżny, dumny i dwulicowy, splamił się w 1771 słynną zbrodnią na Gertrudzie Komorowskiej, poślubionej przez Stanisława Szczęsnego Potockiego wbrew jego woli. Z niechęci do Stanisława Augusta popierał konfederację barską, do której jednak oficjalnie nie przystąpił.
Umieszczony przez Jana Matejkę na obrazie „Rejtan. Upadek Polski”. Jest to starzec w centrum obrazu, który nie chcąc podpisać traktatu rozbiorowego, opuszcza salę, przy czym delią przewraca krzesło i rozsypuje stos monet.
Jego córka Antonina Adela była pierwszą żoną ks. Ksawerego Lubomirskiego.

</doc>
<doc id="86806" url="https://pl.wikipedia.org/wiki?curid=86806" title="Hymn Partii Bolszewików">
Hymn Partii Bolszewików

Hymn Partii Bolszewików () – (1938) hymn Wszechzwiązkowej Komunistycznej Partii (bolszewików), muzyka: Aleksandr Aleksandrow, słowa Wasilij Lebiediew-Kumacz, pierwowzór Hymnu ZSRR i Hymnu Państwowego FR.
Historia.
Utwór zaprezentowany po raz pierwszy na XVIII zjeździe WKP(b) w 1939 roku, w którym udział brało tylko 59 delegatów na poprzedni zjazd – reszta przebywała w więzieniach lub została zamordowana na rozkaz Józefa Stalina.
Pieśń spodobała się Stalinowi tak bardzo, że w rozpisanym w 1943 roku konkursie na nowy hymn ZSRR, mający zastąpić "Międzynarodówkę", wygrał utwór A. Aleksandrowa i S. Michałkowa, będący tym samym "Hymnem Partii Bolszewików" ze zmienionymi słowami.
Po upadku ZSRR dawny Hymn Partii Bolszewików znów otrzymał nowe słowa, stając się Hymnem Państwowym Federacji Rosyjskiej.
Słowa.
"Tekst oddano w transkrypcji polskiej, zgodnie z ogólnie przyjętymi zasadami."

</doc>
<doc id="86808" url="https://pl.wikipedia.org/wiki?curid=86808" title="Czarnobyl">
Czarnobyl

Czarnobyl (, "Czornobyl"; , "Czernobyl") – miasto na Ukrainie, w obwodzie kijowskim, w rejonie wyszogrodzkim, u ujścia Uży do Prypeci.
Miasto kojarzące się głównie z katastrofą jądrową, która wydarzyła się w oddalonej o 18 kilometrów elektrowni jądrowej, która z wsią współdzieli nazwę – samej jednak elektrowni de facto znacznie bliżej do założonego w 1970 miasta Prypeć (ok. 4 km) niż do Czarnobyla. Przed tym zdarzeniem było zamieszkane przez około 13,5 tysięcy ludzi, po katastrofie wszyscy zostali ewakuowani.
W 2017 mieszkało tam (czasowo, w systemie zmianowym) około 2,5 tys. osób – zarówno naukowców, pracowników różnych instytucji, wyspecjalizowanych przewodników, jak również ludzi pracujących w sektorze turystyczno-usługowym. Ukraińskie normy dotyczące czasu przebywania ludzi na terenie Strefy Wykluczenia wokół Czarnobylskiej Elektrowni Jądrowej („zony”) ograniczają czas ich obecności do czterech dni, po których muszą nastąpić trzy dni obowiązkowego przebywania poza strefą. Naukowcy mogą przebywać w Czarnobylu bez przerwy przez dwa tygodnie; po upływie tego czasu wyjeżdżają na miesiąc, a ich miejsce ewentualnie zajmują kolejni naukowcy aż do ich powrotu.
Nazwa miejscowości pochodzi od bylicy pospolitej, mającej ludową nazwę ukraińską "czornobyl" (чорно́биль), która licznie występowała w okolicy.
Historia.
Wykopaliska archeologiczne świadczą o istnieniu tu osady na przełomie XI i XII wieku. Wzmiankowany po raz pierwszy w 1193 w Kodeksie Hipackim, w związku z polowaniem w okolicach Ruryka Rościsławicza co oznacza, że należał wtedy do księstwa kijowskiego. Od połowy XIV wieku należał do Wielkiego Księstwa Litewskiego. Były to włości państwowe zarządzane przez namiestników mianowanych przez wojewodów. W 1548 zbudowano tu stojący przy moście niewielki drewniany zamek z dwiema wieżami i 18 horodniami.
W dniu 29 marca 1566 król Zygmunt August przywilejem wydanym w Bielsku dokonał zamiany (a faktycznie darowizny za zasługi) z dzierżawcą Czarnobyla rotmistrzem Filonem Kmitą na Lityn, przez co Czarnobyl stał się własnością prywatną.
W Rzeczypospolitej.
W 1569 włączony do Korony. Poprzez małżeństwo córki Filona Kmity Czarnobylskiego – Zofii – z Łukaszem Sapiehą, dobra te przeszły w ręce tego rodu. Małżeństwo to ufundowało w Czarnobylu w 1626 koło zamku kościół i klasztor Dominikanów, w którym zostali pochowani. Odziedziczył te dobra Kazimierz Lew Sapieha, który przeniósł kościół i klasztor w inne miejsce. W XVI wieku ważny ośrodek handlowy położony przy szlakach wodnych, liczył wtedy trochę ponad tysiąc mieszkańców. Czarnobyl podupadł w połowie wieku XVII w czasie powstania Chmielnickiego.
W XVIII wieku Czarnobyl stał się stałą rezydencją starosty żmudzkiego Jana Mikołaja Chodkiewicza, który znacznie rozbudował miasto, wznoszący się na wzgórzu zamek oraz odnowił spalony kościół dominikanów pod wezwaniem Wniebowzięcia Najświętszej Maryi Panny, który poświęcono w 1757. W czasach rebelii ruskiego chłopstwa w 1768 (tzw. koliszczyzna) Chodkiewicz ufortyfikował miasto i rozbił zmierzające w jego kierunku oddziały Bondarenki.
W 1791 w Czarnobylu stacjonował 8 Regiment Pieszy Domu Radziwiłłów wojska I Rzeczypospolitej.
W zaborze rosyjskim.
W wyniku II rozbioru Polski (1793) Czarnobyl znalazł się w zaborze rosyjskim. W II połowie XVIII wieku osiedliła się duża grupa rosyjskich staroobrzędowców; wtedy też rozpoczęło się intensywne osadnictwo żydowskie. W 1816 Czarnobyl odziedziczył po swej matce hr. Aleksander Chodkiewicz, zaś po jego śmierci (1832) miasto przeszło w ręce hr. Mieczysława Chodkiewicza, syna. W 1832, po powstaniu listopadowym (1830–1831), władze rosyjskie skasowały klasztor dominikanów. W 1880 żydzi stanowili 57% mieszkańców, prawosławni 33%, staroobrzędowcy 9%, katolicy 1%. Od zaborów do rewolucji październikowej było tu jedno z większych centrów chasydyzmu w państwie carskim, siedziba dynastii cadyków twerskich. W XIX i I połowie XX wieku funkcjonował tu ważny towarowy i pasażerski port rzeczny, który był wtedy podstawą gospodarki miejskiej. Miasto specjalizowało się także w produkcji i handlu drewnem, smołą, dziegciem oraz warzywami, których głównym odbiorcą był pobliski Kijów.
Siedziba dawnej w powiecie radomyskim, a od 1919 w czarnobylskim w guberni kijowskiej.
Rządy radzieckie i ukraińskie.
W kwietniu 1919, podczas wojny ukraińsko-radzieckiej, trwał pełzający pogrom antyżydowski. Z rąk oddziałów chłopskich atamana Struka zginęło 150 mieszkańców miasta, a większość mienia żydowskiego została zdewastowana.
Podczas kampanii kijowskiej w 1920 polska Flotylla Rzeczna Marynarki Wojennej stoczyła tu zwycięską bitwę z sowiecką flotyllą dniestrzańską.
W latach 1922–1991 miasto należało do Ukraińskiej SRR. Prawa miejskie Czarnobyl uzyskał w 1941. W czasie okupacji hitlerowskiej Niemcy wymordowali większość żydowskiej społeczności. Od 1977 do 2000 w pobliżu Czarnobyla działała elektrownia atomowa, w której w 1986 nastąpiło rozerwanie i pożar reaktora nr 4.
W kwietniu 2020 roku doszło do pożaru lasu.
24 lutego 2022 roku – pierwszego dnia inwazji Rosji na Ukrainę, wojska rosyjskie nacierające z terenu Białorusi zajęły teren zony, w tym miasto Prypeć. 3 października, po odwrocie sił rosyjskich z kierunku kijowskiego, Ukraina odzyskała kontrolę nad Czarnobylem.
Historyczne budowle.
Większość wyżej wymienionych obiektów zniszczono w okresie sowieckim.
Katastrofa jądrowa.
18 kilometrów od miasta znajduje się Czarnobylska Elektrownia Jądrowa. 26 kwietnia 1986 doszło tam do przegrzania i częściowego stopienia rdzenia reaktora i chemicznego wybuchu wodoru powstałego w wyniku nieprawidłowo przeprowadzonego testu bezpieczeństwa układu chłodzenia reaktora, w wyniku czego została rozerwana obudowa reaktora i budynek, w którym się mieścił. Nastąpiła bezpośrednia emisja do atmosfery i otoczenia elektrowni radioaktywnego pyłu grafitu oraz uranu z wnętrza reaktora. Z otaczających elektrownię terenów w promieniu 30 km ewakuowano ponad 350 tys. ludzi, tworząc zamkniętą strefę ochronną.
Duga.
Nieopodal Czarnobyla znajdują się pozostałości Dugi, radzieckiego radaru pozahoryzontalnego (pracującego w zakresie fal krótkich) potocznie zwanego „Okiem Moskwy” i znanego wśród krótkofalowców jako "Russian Woodpecker" („rosyjski dzięcioł”).

</doc>
<doc id="86809" url="https://pl.wikipedia.org/wiki?curid=86809" title="Sosna Banksa">
Sosna Banksa

Sosna Banksa (banka, "Pinus banksiana" Lamb.) – gatunek drzewa iglastego z rodziny sosnowatych. Sosna Banksa pochodzi z Ameryki Północnej, występuje w stanie dzikim w centralnej Kanadzie na wschód od Gór Skalistych od Terytoriów Północno-Zachodnich do Nowej Szkocji oraz na północno-wschodnich obszarach USA od stanu Minnesota do Maine, sięgając północno-zachodnich krańców stanu Indiana.
Biologia i ekologia.
Gatunek jednopienny. Szyszki nasienne dojrzewają w ciągu 2 lat od zapylenia i zaraz potem uwalniają nasiona lub pozostają na gałęziach przez lata, otwierając się dopiero pod wpływem wysokiej temperatury towarzyszącej pożarowi lasu. W ten sposób następuje naturalne odnowienie zniszczonego pożarem drzewostanu.
Gatunek światłolubny, odporny na mrozy. Rośnie na ubogich, piaszczystych i kamienistych glebach równin i wzgórz na wysokości 0–800 m n.p.m. Tworzy jednogatunkowe lub mieszane lasy tajgi i lasotundry. Na wschodnich krańcach zasięgu rośnie w klimacie morskim, poza tym w różnych typach klimatu kontynentalnego.
Lasówka szaro-żółta "Dendroica kirtlandii" z rodziny lasówkowatych (Parulidae) jest zagrożonym gatunkiem ptaka uzależnionym od występowania jednogatunkowych stanowisk młodej sosny Banksa na północnych krańcach Dolnego Półwyspu stanu Michigan. W wyniku zapobiegania i tłumienia pożarów lasu na tym terenie zaczęły zanikać stanowiska młodych sosen, a tym samym naturalne siedlisko lasówki. Aby uchronić ten gatunek ptaka przed wyginięciem przeprowadzane są w centralnym Michigan kontrolowane pożary lasów sosnowych.
Sosna Banksa uznawana jest za potencjalne zagrożenie dla rodzimych gatunków borowych rosnących na ubogich siedliskach, ze względu na łatwość samosiewu i niewielkie wymagania glebowe (np. Puszcza Białowieska).
Nazewnictwo.
Synonimy: "Pinus divaricata" (Aiton) Sudworth, "P. sylvestris" L. var. "divaricata" Aiton.
Nazwę tej sośnie nadano na cześć Josepha Banksa (1743–1820), który przewodził Towarzystwu Królewskiemu w Londynie w latach 1778–1819.
Systematyka i zmienność.
Pozycja gatunku w obrębie rodzaju "Pinus":
Na zachodnich krańcach obszaru występowania intensywnie krzyżuje się z sosną wydmową ("Pinus contorta").
Zagrożenia.
Międzynarodowa organizacja IUCN przyznała temu gatunkowi kategorię zagrożenia w skali całego świata LC ("least concern"), uznając za gatunek najmniejszej troski, nie spełniający kryteriów gatunków zagrożonych. Liczebność populacji jest stabilna.

</doc>
<doc id="86810" url="https://pl.wikipedia.org/wiki?curid=86810" title="Maciej Szczepański">
Maciej Szczepański

Maciej Marian Szczepański (ur. 7 lipca 1928 w Sosnowcu, zm. 17 grudnia 2015 w Warszawie) – polski publicysta i dziennikarz, działacz PZPR, w latach 1972–1980 przewodniczący Komitetu ds. Radia i Telewizji.
Życiorys.
Syn Aleksandra i Marii. W 1951 na Uniwersytecie Jagiellońskim otrzymał absolutorium z filologii polskiej, a także dyplom ukończenia studiów II stopnia na Wydziale Dziennikarstwa oraz dyplom ukończenia Szkoły Nauk Politycznych. W 1948 wstąpił do ZAMP na UJ. W 1953 został członkiem Polskiej Zjednoczonej Partii Robotniczej.
Od 1951 do 1955 był sekretarzem redakcji w „Nowinach Rzeszowskich”, a w latach 1955–1960 zastępcą redaktora naczelnego rozgłośni Polskiego Radia w Katowicach. Od 1960 do 1966 sprawował funkcję kierownika Wydziału Propagandy i Agitacji Komitetu Wojewódzkiego PZPR w Katowicach, zasiadał też w jego plenum i egzekutywie. W latach 1966–1972 był redaktorem naczelnym „Trybuny Robotniczej”, śląskiego dziennika i zarazem organu KW PZPR w Katowicach, która pod jego kierownictwem stała się wielkonakładowym dziennikiem o znaczeniu ogólnopolskim. Od 16 listopada 1968 był zastępcą członka, a od 12 grudnia 1975 członkiem Komitetu Centralnego PZPR, z którego został usunięty 6 października 1980. W latach 70. był także członkiem Rady Redakcyjnej organu teoretycznego i politycznego KC PZPR „Nowe Drogi”.
W latach 1969–1984 pełnił mandat posła na Sejm PRL V, VI, VII i VIII kadencji (pod koniec był posłem bezpartyjnym). Został pozbawiony mandatu poselskiego 19 października 1984. Reprezentował za każdym razem okręg Rybnik.
Od października 1972 do sierpnia 1980 był przewodniczącym Komitetu ds. Radia i Telewizji. Rozbudował bazę techniczną Telewizji Polskiej, która dzięki niemu nie odbiegała poziomem wyposażenia od przeciętnej europejskiej. 11 sierpnia 1980 został odwołany ze stanowiska prezesa TVP, a w 1981 został postawiony przed sądem za przyjęcie w latach 70. łapówek w wysokości 1,5 mln zł oraz zabór mienia Radiokomitetu na sumę ok. 3,5 mln zł. Po dwuletnim procesie, 13 stycznia 1984 został skazany na osiem lat więzienia, z którego zwolniony został jednak po czterech latach ze względu na zły stan zdrowia.
Zmarł 17 grudnia 2015 w Warszawie. Pochowany 23 grudnia 2015 na cmentarzu sosnowieckiej parafii św. Tomasza Apostoła w będzińskim Małobądzu. Pogrzeb miał charakter katolicki.
Kontrowersje.
Był postacią kontrowersyjną, konsekwentnie realizował politykę propagandy sukcesu Edwarda Gierka, której był współtwórcą. W trakcie pielgrzymki do Polski papieża Jana Pawła II starał się pomniejszyć jej znaczenie poprzez wydanie polecenia kamerzystom „kamery na klechę”, tak aby nie pokazywano w telewizji faktycznej liczby osób, które uczestniczyły w spotkaniach i nabożeństwach z papieżem. Aczkolwiek kierując transmisją telewizyjną, stanowczo odmówił wykonania polecenia Stanisława Kani wyłączenia głosu papieskiego na wizji i na całym Placu Zwycięstwa po tym, kiedy Jan Paweł II w homilii, nawiązując do zniszczenia Warszawy, powiedział o pomocy, której Warszawa próżno oczekiwała z drugiej strony Wisły. Następnie niezwłocznie poinformował telefonicznie o tym Edwarda Gierka, który go pochwalił za ową decyzję. Jednocześnie wykorzystał pielgrzymkę jako pretekst, by – po uzyskaniu odpowiedniej zgody władz politycznych – całkowicie zmodernizować bazę techniczną TVP, dzięki czemu osiągnęła ona dobry poziom europejski.
Głośnym echem odbiło się odsunięcie Joanny Rostockiej od prowadzenia "Wielkiej gry", ponieważ rzekomo podczas programu miała na szyi zawieszony krzyżyk.
Ze względu na fakt, że był szefem niezwykle wymagającym, często w stosunku do podległego personelu bezwzględnym i brutalnym, nazywano go w środowisku „Krwawym Maćkiem”.

</doc>
<doc id="86811" url="https://pl.wikipedia.org/wiki?curid=86811" title="Jerzy Wilhelm legnicki">
Jerzy Wilhelm legnicki

Jerzy IV Wilhelm, cz. Jiří Vilém Břežsko-Lehnický, niem. Georg Wilhelm IV (ur. 29 września 1660 w Oławie, zm. 21 listopada 1675 w Brzegu) – książę legnicko-wołowsko-brzeski. Był ostatnim księciem ze śląskiej linii Piastów i ostatnim męskim potomkiem całej dynastii Piastów (w 29. pokoleniu potomek Piasta), synem księcia Chrystiana i Ludwiki Anhalckiej.
Życiorys.
Urodził się na zamku w Oławie 29 września 1660. Jego ojciec, który spędził wiele lat na emigracji w Rzeczypospolitej podczas wojny trzydziestoletniej, a po abdykacji Jana Kazimierza myślał o ubieganiu się o tron Polski, chciał początkowo nadać synowi imię Piast, jednak sprzeciwiło się temu duchowieństwo kalwińskie utrzymując, że odczytano by to jako nawrót do pogaństwa. 
Jerzy Wilhelm wobec śmierci w 1663 i 1664 swoich stryjów Jerzego III Brzeskiego i Ludwika IV Legnickiego został jedynym spadkobiercą ojca we wciąż rozległym księstwie legnicko-brzeskim. Od młodych lat odbierał staranne wykształcenie w duchu kalwińskim. Nad jego wychowaniem czuwali marszałek legnickiego dworu Fryderyk Bohme oraz lekarz Henryk Martini. Młody książę wyniósł z tego pierwszego okresu edukacji znajomość wielu języków: niemieckiego, francuskiego, łaciny, włoskiego, hiszpańskiego i polskiego. Ojciec dbał o to, aby syn mówił po polsku. Pobierał lekcje matematyki, fizyki, astronomii, a także teologii, filozofii i retoryki. Uczył się również sztuki jazdy konnej, fechtunku i tańca. 
Dzień przed śmiercią ojca (1672) Jerzy Wilhelm został wysłany przez matkę regentkę (zgodnie z testamentem męża Chrystiana miała zarządzać księstwem do czasu, aż syn osiągnie pełnoletność) na studia uniwersyteckie do Frankfurtu nad Odrą. Nauki jednak nie ukończył. Potajemnie wrócił Brzegu z powodu niepokojących wydarzeń w księstwie. Otóż Ludwika znana z zamiłowania do francuszczyzny zastąpiła dworzan męża Francuzami. W jej otoczeniu pojawili się jezuici budzący nieufność miejscowych luteranów i kalwinów. Oburzenie protestanckich stanów legnicko-brzeskich wywołała także zgoda księżnej na legalizację potajemnego ślubu córki Karoliny (starszej siostry Jerzego) z cesarskim oficerem, katolikiem, księciem z rodu Schleswig-Holstein-Sonderburg-Wiesenburg.
Do formalnego przejęcia władzy w księstwie doszło 14 marca 1675, gdy Jerzy Wilhelm na dworze cesarza Leopolda I w Wiedniu złożył przed nim uroczysty hołd lenny. W Wiedniu zaledwie 15-letni książę zrobił dobre wrażenie, zauważono jego wybitne zdolności, znajomość wielu języków, dojrzałość umysłową i ogładę towarzyską. Po powrocie do księstwa był owacyjnie witany przez poddanych. Ludwika Anhalt Dessau zmuszona została do usunięcia się do otrzymanej po mężu oprawy wdowiej w Oławie. 
Dobrze zapowiadające się rządy Jerzego Wilhelma zaledwie po kilku miesiącach przerwała jego nagła śmierć. Książę od młodego wieku słynął z zamiłowań łowieckich (jako 12-latek zawiązał bractwo łowieckie „Złoty Jeleń” i ustanowił Order Złotego Jelenia). W dniu św. Huberta urządził tradycyjne polowanie na jelenie, podczas którego nabawił się silnej gorączki. Na domiar złego, osłabionego, umieszczono go w chłopskiej chacie w Kościerzynie, gdzie od dzieci gospodarza zaraził się ospą. Przewieziony do Brzegu zmarł rankiem 21 listopada 1675. Został pochowany w kościele Świętego Jana w Legnicy.
Księstwo legnicko-brzeskie wobec śmierci Jerzego Wilhelma stało się częścią domeny cesarskiej, przeszło w ręce Habsburgów. Pretensje do spadku zgłaszał potomek ze strony stryja Jerzego Wilhelma – August hrabia Legnicki, ale bezskutecznie. Wołów do 1680, czyli do czasu śmierci Ludwiki Anhalt Dessau, pozostawał w jej rękach. Córka księżnej Karolina, ostatnia Piastówna, zmarła w 1707.

</doc>
<doc id="86812" url="https://pl.wikipedia.org/wiki?curid=86812" title="Bitwa pod Chojnicami">
Bitwa pod Chojnicami

Bitwa pod Chojnicami – starcie zbrojne z okresu wojny trzynastoletniej, do którego doszło 18 września 1454 r. w pobliżu Chojnic na Pomorzu Gdańskim, zakończone decydującym zwycięstwem wojsk najemnych zakonu krzyżackiego nad koalicyjną armią polsko-związkową – największa bitwa wojny trzynastoletniej i jednocześnie największa klęska Królestwa Polskiego w historii starć zbrojnych z Krzyżakami.
Okres żywiołowych sukcesów powstania Związku Pruskiego przeciwko zakonowi krzyżackiemu zakończyło zdobycie przez dowodzony przez Henricha Reuss von Plauena (młodszego) krzyżacki oddział najemny warownego miasta Chojnice 23 marca 1454 r. Wymusiło to przyjęcie nowej strategii przez Związkowców. Związek Pruski skoncentrował oddziały miejskie i najemne do oblężenia krzyżackich twierdz w Malborku i Sztumie w delcie Wisły. Blokada Chojnic i szlaku prowadzącego z Niemiec do Prus pozostała w gestii sił Królestwa Polskiego, które od 21 kwietnia 1454 r. przyłączyło się do wojny przeciwko zakonowi po stronie Związku. Król Polski Kazimierz IV Jagiellończyk, nie dysponując wojskami najemnymi ani środkami pieniężnymi na ich zaciąg, oblężenie krzyżackiego miasta powierzył pospolitemu ruszeniu ziemi kujawskiej i dobrzyńskiej. Siły te nie zdołały odbić miasta.
W reakcji na wkroczenie późnym latem 1454 r. na Pomorze krzyżackiej odsieczy, złożonej z zawodowych wojowników z Niemiec i Czech, król Kazimierz IV bez konsultacji z sejmem prowincjonalnym i wbrew radom kardynała Zbigniewa Oleśnickiego zwołał pospolite ruszenie z Wielkopolski i Kujaw. Zgromadzona pod Cerekwicą szlachta wymusiła 15 września 1454 r. przyznanie jej antymagnackich przywilejów i powierzenie dowództwa Wielkopolanom. Dowódcy zdecydowali się przerwać oblężenie Chojnic i rozbić krzyżacką odsiecz w bitwie nad jeziorem w pobliżu miasta.
18 września 1454 r. pomimo sukcesu w pierwszym starciu i pokonaniu dowodzonej przez Rudolfa von Sagana krzyżackiej osłony, źle dowodzone, przestarzałe i nieposługujące się nowoczesną bronią polskie pospolite ruszenie uległo w kolejnej fazie bitwy krzyżackiej armii zawodowej, dowodzonej przez Bernharda von Zinnenberga i wypadowi garnizonu miasta pod dowództwem von Plauena. Król Kazimierz IV został zmuszony do ucieczki, a Krzyżacy kosztem ok. 100 zabitych, w tym księcia Rudolfa, rozbili całkowicie armię królewską, której straty wyniosły 3000 zabitych i 300 wziętych do niewoli. Bezpośrednim następstwem starcia było zniesienie oblężenia Chojnic i Malborka oraz podjęcie przez Krzyżaków udanych działań celem odzyskania miast i twierdz nad Wisłą i na Powiślu.
Bitwa załamała polską ofensywę przeciwko zakonowi krzyżackiemu, skompromitowała króla Kazimierza IV Jagiellończyka i Polskę, podważyła akt inkorporacji państwa pruskiego do Królestwa Polskiego, podważyła wierność pospólstwa miast Prus dla sprawy Związku Pruskiego. Ukazała jednocześnie nieefektywność ciężkiej kawalerii rycerskiej w starciu ze zdyscyplinowanymi, posługującymi się bronią strzelecką i artylerią oraz walczącymi w szyku w oparciu o wozy taborowe zawodowymi wojskami najemnymi.
Geneza bitwy.
Powstanie antykrzyżackie na Pomorzu Gdańskim.
Przygotowane przez Związek Pruski wystąpienie antykrzyżackie rozpoczęło się na Pomorzu Gdańskim pod wpływem wiadomości o powstaniu przeciwko Krzyżakom w Toruniu. 5 lutego 1454 r. Rada Głównego Miasta Gdańska zajęła gdański Wielki Młyn, 6 lutego 1454 r. władze miasta oficjalne wypowiedziały posłuszeństwo Zakonowi. Po krótkiej blokadzie 11 lutego 1454 r. wojska wierne radzie Gdańska przejęły kontrolę nad zamkiem krzyżackim w Gdańsku, przekupując niemającą nadziei na pomoc ze strony wielkiego mistrza von Erlichshausena załogę. Nieuzgodnioną ze Związkiem Pruskim decyzją władz miasta natychmiast rozpoczęto burzenie zajętej twierdzy, stwarzając fakt dokonany wobec przyszłej władzy Pomorza, której uniemożliwiono zyskanie w mieście ufortyfikowanego punktu oparcia niezależnego od władz miejskich.
Wiadomość o upadku potężnej krzyżackiej twierdzy w Gdańsku była wstrząsem dla całego Pomorza Gdańskiego: przekonała niechętne Zakonowi czynniki do szybkiego dołączenia do powstania i jednocześnie miała destrukcyjny wpływ na morale braci zakonnych, którzy nie podejmując walki z powstańcami zaczęli opuszczać Pomorze. Tczew 6 lutego 1454 r. przeszedł na stronę Związku i został obsadzony przez gdańskie oddziały pod dowództwem rajcy Gerda Mylingdorpa, a wojska dowodzone przez Jana Maydenburga opanowały Tucholę. Rady miasteczek Pomorza wysłały do Gdańska prośby o opiekę, co umożliwiło Związkowi Pruskiemu przejęcie kontroli nad Bytowem 19 lutego, Puckiem, Kościerzyną, Skarszewami i Lęborkiem 20 lutego.
Pomorskie rycerstwo pod przywództwem Jana z Jani (Jon von der Jene) zajęło Nowe i Osiek. 7 lutego Jan z Jani rozpoczął oblężenie Gniewu, a po ucieczce załogi zajął twierdzę i w porozumieniu z władzami Starogardu ogłosił się starostą Pomorza. Oddziały gdańskie spaliły w lutym 1454 r. siedzibę krzyżackiego wójta w Sobowidzu oraz położone blisko Gdańska twierdze w Grabinach oraz w Kiszewie. Spór o los mienia pokrzyżackiego, które pomorscy szlachcice woleli przejąć niż zniszczyć, wywołał konflikt pomiędzy dążącą do neutralizacji niezależnych od miasta punktów oporu radą Gdańska a pomorskim rycerstwem, co opóźniło dalsze działania przeciwko Zakonowi.
Krzyżacka twierdza w Świeciu, oblężona od 6 lutego przez miejscowe rycerstwo pomorskie i posiłki z Chełmna, dowodzone przez Ottona Machwica, skapitulowała na honorowych warunkach 20 lutego 1454 roku. Komtur Jan Rabe usiłował zorganizować ośrodek oporu w warownych Chojnicach w oparciu o prozakonną radę miejską, jednak 15 lutego 1454 r. rada została obalona przez bunt cechów, a komtur przeniósł swoją siedzibę do Człuchowa. Miasto 21 lutego zostało zaatakowane przez oddziały Gdańska, jedynego ośrodka, który dysponował jeszcze wolnymi siłami do dalszej akcji. Zajęcie 26 lutego twierdzy w Człuchowie oraz Czarnego i Debrzna złamało ostatecznie krzyżacki opór na Pomorzu.
Odzyskanie Chojnic przez Krzyżaków.
22 lutego 1454 r. układem w Berlinie wielki komtur Saksonii Fryderyk von Polenz zastawił Nową Marchię Brandenburgii za kwotę 40 tysięcy florenów reńskich, umożliwiając Zakonowi pozyskanie środków na zaliczki dla żołnierzy najemnych. Jednocześnie do czasu przejęcia władzy zwierzchniej nad tą prowincją przez Fryderyka II Żelaznego pozostał w niej dotychczasowy krzyżacki aparat urzędniczy, sprzyjający krzyżackiej odsieczy. Oparcie w Nowej Marchii umożliwiło Henrichowi Reuss von Plauenowi młodszemu, krewnemu wielkiego szpitalnika Zakonu Henricha Reuss von Plauena wkroczenie na Pomorze na czele liczącego ok. 1000 żołnierzy oddziału najemników. Akcja von Plauena młodszego została podjęta w okresie nasilenia konfliktu pomiędzy Gdańskiem a rycerstwem Pomorza o rozszerzanie władzy szlachty nad chłopami oraz obsadzenie pokrzyżackiego majątku, budząc panikę. Zaskoczona rada miejska Chojnic 23 marca 1454 r. poddała miasto, a 25 marca przywrócona została władza starej, prokrzyżackiej rady. 24 marca 1454 r. wyprawa najemników celem opanowania twierdzy w Człuchowie została odparta przez gdańskich marynarzy dowodzonych przez Wincentego Stollego.
Znaczenie twierdz i miast warownych.
Geografia Pomorza Gdańskiego powodowała znaczne problemy logistyczne uczestniczących wojnie trzynastoletniej stron. Dominacja lasów, które pokrywały dzielnicę w 70%, oraz terenów podmokłych ograniczała osadnictwo do południowej części Pomorza Gdańskiego, obszarów nad Wisłą i Wybrzeża. W konsekwencji przemarsz większych grup wojsk możliwy był jedynie wzdłuż spławnych rzek i szlaków handlowych, gdyż poza obszarami osadnictwa niemożliwe było odpowiednie zaopatrzenie żołnierzy i koni.
Szczególne znaczenie militarne i gospodarcze miało utrzymanie ufortyfikowanych miast oraz twierdz. Stanowiły one centralny ośrodek osadnictwa rolniczego, z którym silnie związane były okoliczne wsie. W konsekwencji uzbrojona i chroniona murami załoga miała możliwość skonfiskowania dostaw, bądź siłowego wymuszenia ich zaprzestania na wieśniakach. Ponadto ufortyfikowane twierdze stanowiły bazy zaopatrzenia, w których gromadzono paszę, żywność i sprzęt wojskowy, umożliwiając zaopatrzenie oddziałów prowadzących działania w ich pobliżu.
Blokada Chojnic.
Utrata strategicznie położonych Chojnic skomplikowała sytuację Związku Pruskiego, zmuszając jego kierownictwo do uwzględnienia trzeciego – obok Malborka i Sztumu – miasta w planach dalszej akcji zbrojnej. Okres zaskoczenia, w którym krzyżackie twierdze z łatwością poddawały się powstańcom, minął, a wobec pojawienia się na Pomorzu Gdańskim pierwszych zwerbowanych przez Krzyżaków oddziałów najemnych oraz spadku entuzjazmu dla antykrzyżackich działań wśród pospólstwa kierownictwo Związku zmuszone zostało do przyjęcia długofalowej strategii. Starosta gniewski Jan z Jani podjął działania przeciwko Chojnicom na czele ok. 2200 związkowców, wspartych przez czeskich i polskich najemników dowodzonych przez rotmistrza Czerlińskiego. Klęska oddziałów Związku oblegających Malbork, poniesiona 1 kwietnia 1454 r. pod Kałdowem, zmusiła Związek do koncentracji sił w delcie Wisły, gdzie w maju rozpoczęto ponowną blokadę Malborka. 8 sierpnia 1454 r. udało się zmusić do kapitulacji krzyżacką twierdzę w Sztumie.
Koncentracja sił i środków pod Malborkiem skutkowała niemożnością kontynuacji, podjętych w końcu kwietnia 1454 r. działań zbrojnych, pod położonymi w dogodnym do obrony miejscu Chojnicami: dowódca oblężenia Mikołaj Szarlejski nie otrzymał żądanego wsparcia w postaci pieniędzy i 600 marynarzy, a dowodzone przez niego oddziały najemne zrezygnowały z walki wobec nie otrzymania żołdu.
Narada króla Kazimierza IV z przedstawicielami Związku Pruskiego w Toruniu przyniosła konkretne rozstrzygnięcia – Związek Pruski zobowiązał się skoncentrować wszelkie siły dla zdobycia krzyżackiej stolicy. Odpowiedzialność za blokadę garnizonu Chojnic przejęło Królestwo Polskie i skierowane przez króla pod miasto pospolite ruszenie z Kujaw, latem 1454 r. wzmocnione oddziałem nadwornym i pospolitym ruszeniem z ziemi dobrzyńskiej, które zastąpiły większą część sił Związku Pruskiego.
Pomimo głodu i spalenia części miasta, krzyżacki garnizon Chojnic odparł wszystkie ataki polsko-związkowe i odmawiał kapitulacji, licząc na pomoc zapowiadanej odsieczy z Niemiec.
Wyprawa pospolitego ruszenia.
Zdecydowanym przeciwnikiem zwołania pospolitego ruszenia był kardynał Zbigniew Oleśnicki, który usilnie namawiał króla Kazimierza IV do wstrzymania się z działaniami wojennymi do czasu zwerbowania silnego wojska najemnego. Rozpoczął na ten cel gromadzenie środków pieniężnych w podległej sobie diecezji. Kardynał Oleśnicki poza niską efektywnością militarną pospolitego ruszenia obawiał się jego znaczenia politycznego, polegającego na uzyskaniu przez zebraną na wyprawą średnią szlachtę możliwości nacisku na króla celem osłabienia reprezentowanej przez Oleśnickiego magnaterii.
Wkroczenie na Pomorze zorganizowanej przez Zakon odsieczy zmusiło Królestwo do natychmiastowego podjęcia przeciwdziałania, za czym opowiadali się królewscy doradcy na czele z kanclerzem wielkim koronnym Janem Taszka Koniecpolskim. Rada królewska była przekonana o możliwości zgromadzenia dostatecznych sił do militarnego rozstrzygnięcia wojny. Wobec bankructwa skarbu królewskiego i braku dostatecznych dochodów ogłoszenie pospolitego ruszenia rycerstwa z Wielkopolski i Kujaw stało się koniecznością. Król ogłosił tę decyzję w Toruniu, bez konsultacji z sejmem prowincjonalnym. Na miejsce koncentracji wyznaczono leżącą dwie mile (ok. 15 km) na południe od Chojnic Cerekwicę, gdzie skierowano artylerię.
15 września 1454 r. zebrana szlachta, wzorem wypraw z lat poprzednich i wykorzystując trudną sytuację króla Kazimierza IV, wysunęła antymagnackie żądania polityczne zwiększenia roli średniej szlachty i sejmików kosztem ograniczenia wpływów oligarchii i wyższego kleru na rządy w Królestwie. Od ich spełnienia uzależniła swój udział w wyprawie. Postulaty ziemiaństwa korespondowały z polityką dążącego do wzmocnienia władzy centralnej króla Kazimierza IV, zmierzając do przeniesienia ciężaru decyzji ze zdominowanego przez możnowładców sejmu walnego na reprezentujące średnią szlachtę sejmiki ziemskie. Akceptacja przez króla żądań szlachty i wystawienie przywileju 15 września 1454 r. umożliwiło podjęcie działań siłami pospolitego ruszenia. Pod naciskiem wewnętrznie skłóconej rady król powierzył dowództwo niedoświadczonym wojskowo Wielkopolanom oraz zawarł porozumienie dotyczące spłaty żołdu z dowódcami pruskich najemników.
Siły i strategia stron.
Królestwo Polskie i Związek Pruski.
Wojskowość polska ukształtowała się w XIV w. w okresie panowania Kazimierza III Wielkiego i jedynie w niewielkim stopniu została zreformowana na początku panowania Jagiellonów. Do stawiennictwa na wezwanie króla na zaczepną wyprawę zobowiązani byli wszyscy posiadacze ziemscy z określonym według przynależności do poszczególnych grup społecznych pocztem uzbrojonych sług. Duchowni zamiast obowiązku osobistego uczestnictwa w wyprawie opłacali uzbrojonego zastępcę. Podstawową jednostką organizacji pospolitego ruszenia była kopia, złożona z rycerza i jego pocztu oraz prywatnego wozu z zaopatrzeniem i woźnicą Kopie zgrupowane były w chorągwie ziemskie, tworzone dla poszczególnych ziem, oraz chorągwie magnackie tworzone przez wielkie rody w oparciu o krewnych i klientów. Ponadto król dysponował wozami ze sprzętem wojennym i zaopatrzeniem, dostarczonymi przez miasta królewskie oraz chorągwią nadworną pod dowództwem marszałka nadwornego, którą tworzyli służący na królewskim dworze rycerz wraz ze swymi pocztami.
W odpowiedzi na ogłoszenie wyprawy pospolitego ruszenia każdy rycerz miał obowiązek we własnym zakresie uzbroić i wyposażyć swoją kopią oraz przybyć na oznaczone w wezwaniu miejsce. W konsekwencji strategia efektywnego użycia pospolitego ruszenia polegała na zaplanowaniu czasu i miejsca koncentracji, zapewnieniu w nim odpowiedniej bazy technicznej oraz szybkim przeniesieniu działań na teren nieprzyjaciela. Efektywne wykorzystanie pospolitego ruszenia było możliwe jedynie przy zachowaniu dyscypliny, wymagało sprecyzowanych założeń strategicznych i konsekwentnego dowództwa.
Głównym zadaniem ciężkiej jazdy rycerskiej było złamanie szyku przeciwnika szarżą. Służący w kopii strzelcy osłaniali rycerzy, a piechota pełniła rolę pomocniczą przy oblężeniach i obsłudze wozów i obozowiska. Słabą stroną pospolitego ruszenia była organizacja transportu i zaopatrzenia: armia królewska posiadała ogromne tabory złożone z prywatnych wozów rycerzy i konieczność obozowania dłużej w tej samej okolicy skutkowała niemożnością właściwej aprowizacji. Szczególnie dotkliwy był brak odpowiedniej ilości paszy dla koni, wywołujący konieczność poszukiwania żywności i źródła dostaw poza obozem. Tym samym duża liczebność pospolitego ruszenia negatywnie wpływała na jego efektywność w nowoczesnej wojnie, ze względu na konieczność zapewnienia zaopatrzenia w trakcie prowadzenia oblężeń miast i twierdz. W konsekwencji działania wojenne prowadzone mogły być tylko na obszarach osadnictwa rolniczego lub w rejonie ośrodków miejskich. Poza obszarami zurbanizowanymi wojska poruszać mogły się jedynie szlakami lądowymi, na których możliwy był przewóz żywności.
Pakt generalny koszycki z 1374 r., zwalniający szlachtę z podatków i nadający jej prawo do wynagrodzenia za udział w zagranicznych wyprawach pospolitego ruszenia, pozbawił wojsko Królestwa Polskiego znaczenia jako siły ofensywnej, uzależniając możliwość wyprawy od stanu skarbu królewskiego. Na przełomie XIV i XV w. Władysławowi Jagielle początkowo udawało się utrzymać wysoką karność pospolitego ruszenia, jednakże osłabienie władzy królewskiej skutkowało eskalacją żądań potwierdzenia i rozszerzenia przywilejów, o które rywalizowali możnowładcy i średnia szlachta. Żądania te każdorazowo ponawiane były przez rycerzy zebranych celem odbycia wyprawy pospolitego ruszenia. Udział Królestwa Polskiego w wojnie węgierskiej i klęska w bitwie pod Warną zrujnowały skarb królewski, uzależniając możliwość zwołania pospolitego ruszenia od spełnienia żądań szlachty.
Zakon krzyżacki.
Rozmach antykrzyżackiego powstania na Pomorzu i w Prusach oraz szybkie zdobycie krzyżackich zamków przez Związek Pruski sparaliżował na początku 1454 r. organizację wojskową zakonu krzyżackiego, opartą na właścicielach latyfundiów pogrupowanych w konwenty. Należeli to nich często młodsi synowie niemieckich możnowładców, szukających w Zakonie kariery. Pod wpływem wiadomości o upadku kolejnych krzyżackich punktów oporu większość braci zakonnych wyjechała do Niemiec, a część została zabita przez powstańców. Konwenty uległy likwidacji i większość z nich nigdy nie została odtworzona.
Jedyną szansą kontynuacji obrony pozostało zaangażowanie wojsk najemnych. W tym celu podskarbi Zakonu Eberhard Kinsberg wyjechał do Czech z pieniędzmi przeznaczonymi uprzednio na przekupienie Wielkiej Rady królewskiej, a dodatkowe środki Zakon pozyskał od Brandenburgii pod zastaw przekazanej 7 kwietnia 1454 r. w jej posiadanie Nowej Marchii.
Kryzys gospodarczy XIV wieku i upadek znaczenia feudalnego rycerstwa przyczyniły się decydująco do rozwoju rynku najemników w krajach niemieckich. Miasta dla obrony swoich interesów wynajmowały zawodowych żołnierzy, którymi początkowo byli głównie strzelcy konni. Dalszy rozwój rynku wojsk najemnych skutkował najmowaniem także wojsk pieszych, w tym używanych przy szturmach drabantów, wyposażonych w broń ręczną.
Pierwsze oddziały najemników władz Zakonu zwerbowały w zamian za doraźne zaliczki, jednakże potencjał gospodarczy Zakonu na początku wojny był znikomy.
Utrata wszystkich portów państwa pruskiego uniemożliwiała sprowadzenie najętych żołnierzy zawodowych na Pomorze drogą morską i wymuszał opanowanie szlaku lądowego łączącego Frankfurt nad Odrą z Malborkiem, przebiegającego przez Chojnice. Strategicznie położone miasto zostało 23 marca 1454 r. opanowane przez krzyżacki oddział dowodzony przez von Plauena młodszego – kuzyna komtura i wielkiego szpitalnika Zakonu Henricha Reuss von Plauena – doświadczonego dowódcy z wojen w Niemczech, uczestnika rozstrzygającej dla Elektoratem Brandenburgii a Norymbergą bitwy pod Pillenreuth 11 marca 1450 roku.
Bitwa.
Formacje stron.
Wojska królewskie.
Siły królewskie liczyły w przybliżeniu 16 500 ludzi. Składały się głównie z ok. 12 000 konnych, zgrupowanych w 7 chorągwiach ziemskich, wspartych przez 1000 rycerzy z Pomorza popierających Związek Pruski, 1500-2000 konnych najemników związkowych oraz 500 nadwornych żołnierzy króla i 1000 żołnierzy piechoty najemnej i gdańszczan. Ponadto wspomagało ich ok. 4 tysiące pachołków, z których jedynie nieznaczna część była uzbrojona. Dominacja ciężkiego rycerstwa wymuszała przyjęcie tradycyjnej taktyki pospolitego ruszenia z zamiarem rozstrzygnięcia bitwy poprzez krótkie, intensywne starcie sił głównych. W tym celu przerwana została blokada Chojnic, a wszystkie siły polskie i związkowe skoncentrowane na wschodnim brzegu Jeziora Zakonnego. Ugrupowanie obronno-zaczepne na wzgórzu osłaniającym drogi z Chojnic do Tucholi i do Krojant wojska przyjęły od rana 18 września 1454 r. Szyk ten przeciwstawiał Krzyżakom głównie ciężką kawalerię rycerską, która – wspierana przez konnych strzelców – z dogodnej pozycji mogła kontratakować w przypadku próby zdobycia zajętego przez siły królewskie wzgórza. Nieobsadzony obóz pospolitego ruszenia usytuowany na wschód od zgrupowania wojsk królewskich nie odgrywał w planach polskiego dowództwa żadnej roli w nadchodzącym starciu.
Wojska zakonu krzyżackiego.
Nadchodząca od strony Debrzna odsiecz krzyżacka liczyła prawie 15 000 ludzi i składała się w 60% z kawalerii, a 40% z piechoty, obsadzającej przygotowane do walki husyckie wozy bojowe. Ponadto Krzyżacy liczyć mogli na wsparcie 1000-osobowej załogi Chojnic. Krzyżaccy najemnicy osłonięci przez własną kawalerię rozpoczęli obchodzenie Jeziora Zamkowego od zachodu, nie podejmując próby ataku na wojska królewskie, z zamiarem dotarcia do Chojnic, lub ewentualnego sprowokowania nieprzyjaciela do porzucenia dogodnej pozycji obronnej.
Przebieg bitwy.
I faza – atak wojsk królewskich.
Zniecierpliwione przedłużającym się oczekiwaniem w szyku oraz zaskoczone krzyżackim manewrem wojsko królewskie podjęło próbę przeciwdziałania. Brak elastyczności co do wyboru sposobu walki i zlekceważenie innych rodzajów broni uniemożliwił zmianę taktyki – dowództwo polskie konsekwentnie dążyło do szybkiego starcia kawalerii. Pod naciskiem niezdyscyplinowanego rycerstwa dowódcy zdecydowali się narzucić Krzyżakom bitwę w niekorzystnych dla siebie warunkach terenowych. Oddziały królewskie wkroczyły na groblę przecinającą jezioro z zamiarem zaatakowania krzyżackiej osłony kawaleryjskiej.
Manewrem wojsk królewskich nikt nie dowodził, gdyż pozbawiony zdolności dowódczych król Kazimierz IV nie wyznaczył naczelnego dowódcy, a kompetencje wojewodów Mikołaja Szarlejskiego, Łukasza Górki, Dziersława z Rytwian i Stanisława Ostroroga były równorzędne.
Po przekroczeniu grobli polska ciężka kawaleria uderzyła szarżą na mniej liczną i gorzej uzbrojoną kawalerię krzyżacką, z łatwością łamiąc jej szyk i zmuszając Krzyżaków do ucieczki. Dowódca krzyżackiej osłony Rudolf von Sagan poległ, a Bernhard von Zinnenberg został wzięty do niewoli i zwolniony po złożeniu przyrzeczenia stawienia się w miejscu wyznaczonym. Część Krzyżaków zdołała przebić się przez polskie szyki i schronić za murami Chojnic, a większość pobitych oddziałów wycofała się w kierunku własnej piechoty i wozów taborowych.
II faza – kontratak wojsk Zakonu.
Pomimo utraty obydwu dowódców, obsadzające wagenburg krzyżackie oddziały piesze nie uległy panice i wykorzystując wozy taborowe oraz broń strzelecką i artylerię stawiły zdecydowany opór kontynuującej atak królewskiej kawalerii, zmuszając ją do rozpoczęcia oblężenia pospieszne ufortyfikowanego obozu. Umożliwiło to krzyżackiej kawalerii rozproszonej w pierwszym ataku zebranie się oraz reorganizację. Jednocześnie załoga Chojnic wzmocniona tą częścią kawalerii, która znalazła schronienie w mieście, zorganizowała wypad przez Bramę Gdańską.
Wychodzące z miasta oddziały krzyżackie uderzyły na nieprzygotowany do obrony polski obóz oraz tyły armii królewskiej, wzbudzając panikę w jej szeregach. Do ucieczki rzuciło się rycerstwo oblegające krzyżacki tabor. Cześć kawalerii zdołała wycofać się w kierunku Człuchowa, pozostali rycerze podjęli próbę odwrotu przez groblę na wschodni brzeg jeziora zamkowego. Na skutek krzyżackiego pościgu, kierowanego przez Bernharda von Zinnenberga, który ponownie objął dowództwo nad krzyżackimi najemnikami, uciekające wojska królewskie poniosły znaczne straty. Wielu kawalerzystów zepchniętych z grobli utonęło w jeziorze, lub zostało dobitych przez krzyżacki pościg na okolicznych bagnach. Sytuację pogorszyła śmierć Piotra ze Szczekocin oraz wzięcie przez Krzyżaków do niewoli wojewody poznańskiego Łukasza Górki, wojewody brzeskokujawskiego Mikołaja Szarlejskiego i rotmistrza Wojciecha Kostki z Postupic oraz starosty pomorskiego Jana z Jani. Obóz został zdobyty, a osobiście biorący udział w walce król Kazimierz IV został zmuszony przez przyboczną straż do opuszczenia pola bitwy i ucieczki.
Armia królewska została całkowicie rozbita, a pospolite ruszenie rozproszone. Poległo ponad 3000 żołnierzy królewskich, a 300 rycerzy znalazło się w niewoli. Krzyżacy kosztem zaledwie 100 zabitych zdobyli polski obóz wraz z artylerią, zapasami materiałów i żywności oraz osobistym wyposażeniem króla Kazimierza IV. W ręce zwycięzców dostały się ponadto chorągwie królewskie i znaczne łupy zagarnięte przez polskich żołnierzy podczas marszu przez ziemie pruskie w kościołach i domach prywatnych. Dowódca zwycięskiej armii krzyżackiej von Zinnenberg wykazał się wysokimi kompetencjami militarnymi i zyskał powszechne uznanie.
Bilans.
Bitwa zakończyła się największą klęską militarną Polski w średniowieczu. Była to jednocześnie największa militarna klęska odniesiona przez Królestwo Polskie w zmaganiach z zakonem krzyżackim. Szok wywołany klęską skutkował upadkiem autorytetu Królestwa Polskiego oraz zmianą nastawienia władz miast, które wiosną 1454 r. poparły Związek Pruski oraz przywódców pruskich oddziałów. Sama wieść o poniesionej przez Kazimierza IV klęsce wywołała panikę wśród oddziałów oblegających Malbork, na skutek czego natychmiast przerwane zostało oblężenie miasta, a obóz oblegających w Wielbarku wraz z zaopatrzeniem został porzucony 21 września 1454 r. przez wycofujące się oddziały gdańskie.
Skutki bitwy dla przebiegu wojny trzynastoletniej.
Jednocześnie w radach miejskich szeregu miast pruskich pojawiła się tendencja do powrotu pod władzę Zakonu, wywołana wrażeniem poniesionej przez Kazimierza IV klęski i narastającym przekonaniem o tymczasowości inkorporacji państwa pruskiego do Korony Królestwa Polskiego. Przeciwdziałanie tej tendencji zmusiło króla i jego doradców oraz przywódców Związku Pruskiego do zaprzestania działań ofensywnych przeciwko Zakonowi i koncentracji nielicznych oddziałów najemnych w strategicznych miastach pruskich celem uniemożliwienia ich odzyskania przez Krzyżaków. Działania te zakończyły się jedynie częściowym sukcesem. Związek Pruski zdołał utrzymać kontrolę nad swoimi stolicami, tłumiąc prokrzyżackie rewolty w Toruniu, Gdańsku i Chełmnie. Brak odpowiednich sił dla obrony pozostałych miast umożliwił Krzyżakom odzyskanie do wiosny 1455 r. władzy nad dwudziestoma trzema spośród pięćdziesięciu sześciu miast, które złożyły hołd Kazimierzowi IV. Najdalej idące skutki dotyczyły nieobsadzonych przez wojska królewskie Królewca oraz miast Prus Dolnych – w wyniku prokrzyżackiego buntu dorzecze Pregoły oraz znaczna część dorzecza Łyny na powrót uznały władzę wielkiego mistrza, co umożliwiło przetrwanie zakonu krzyżackiego w Prusach.
Bezpośrednie następstwa bitwy chojnickiej.
Wykorzystując decydujące zwycięstwo na armią królewską von Zinnenberg zarządził szybki dalszy marsz wojsk krzyżackich. Pod wrażeniem klęski chojnickiej i w obawie przed zwycięską armią krzyżacką niektórzy politycy związkowi opuścili zajęte w trakcie antykrzyżackiego powstania miasta i zamki Pomorza i Powiśla. Umożliwiło to przejęcie inicjatywy przez miejscowych zwolenników Zakonu. Na wezwania wielkiego mistrza część ośrodków poprosiła o ponowne przyjęcie pod władzę krzyżacką i amnestię za udział w antykrzyżackim buncie. Armia von Zinnenberga pomaszerowała pod Tczew, który nie mając możliwości skutecznej obrony po dwudniowym oblężeniu skapitulował przed siłami zakonu 27 września 1454 roku. Tego samego dnia Krzyżacy zajęli także Gniew, opuszczony przez załogę wziętego pod Chojnicami do niewoli Jana z Jani. Wierność królowi Kazimierzowi IV zachowały załoga twierdzy w Kwidzynie, wsparta polskimi posiłkami z Grudziądza oraz załoga twierdzy Nowe nad Wisłą, wzmocniona związkową załogą ze Starogardu.
W obawie przed odzyskaniem kolejnych miast przez Zakon król Kazimierz IV 3 stycznia 1455 r. przekazał nadgraniczne wobec księstwa słupskiego okręgi wraz z miastami Lębork i Bytów dożywotnio księciu słupskiemu i stargardzkiemu Erykowi Pomorskiemu.
Skutki bitwy dla relacji wewnątrz Unii Jagiellońskiej.
Klęska wojsk Królestwa Polskiego pod Chojnicami osłabiła je w rywalizacji wewnątrz Unii Jagiellońskiej z Wielkim Księstwem Litewskim, którego przedmiotem był podział Wołynia i Podola po śmierci panującego w tych dzielnicach Świdrygiełły, brata Władysława II Jagiełły. Realizację programu małopolskich możnowładców przyłączenie całej prowincji do Polski uniemożliwiła konieczność zaangażowania sił w obronę propolskich ośrodków na Pomorzu wobec krzyżackiej reakcji. Bitwa pod Chojnicami stworzyła Wielkiemu Księstwu Litewskiemu bezpośrednią szansę osiągnięcia korzystnych zdobyczy terytorialnych kosztem Zakonu, obejmujących ujścia litewskich rzek Niemna i Pregoły. Korzystna koniunktura bezsilności walczących stron została przez litewskich przywódców zmarnowana, gdyż Litwa pomimo dążeń Kazimierza IV Jagiellończyka nie przyłączyła się aktywnie do wojny trzynastoletniej.
Skutki bitwy pod Chojnicami dla Pomorza Gdańskiego.
Wpływ bitwy na przebieg wojny trzynastoletniej na Pomorzu Gdańskim.
Postępy krzyżackie wstrzymywał brak pieniędzy i podjęta jesienią 1454 r. kontrakcja najsilniejszych ośrodków Związku Pruskiego. Główne siły zwycięskiej pod Chojnicami armii najemników po zdobyciu Tczewa przeprawiły się na prawy brzeg Wisły i udały do Malborka, co w połączeniu z kierowanymi pod adresem wielkiego mistrza von Erlichshausena pretensjami finansowymi najemników odmawiającymi dalszej walki bez zaspokojenia ich roszczeń co do zaległego żołdu i kłopotami aprowizacyjnymi załogi miasta w pierwszych miesiącach po bitwie chojnickiej zmusiło dowództwo krzyżackie do zaniechania dalszej akcji w oparciu o siły pozostawione w Chojnicach.
Na przełomie lat 1454 i 1455 działania zbrojne zostały przeniesione na prawy brzeg Wisły, gdzie Królestwo Polskie zorganizowało wielką wyprawę pospolitego ruszenia na Malbork. Od 18 grudnia 1454 r. wojska królewskie bezskutecznie oblegały warowne miasteczko Łasin w Ziemi Chełmińskiej, nie mogąc go zdobyć na skutek braku dział i amunicji. Jedyny szturm załoga odparła 9 stycznia, a 13 stycznia rozpoczął się odwrót zmęczonej trudnymi zimowymi warunkami królewskiej armii. 
W trakcie trwania oblężenie, wykorzystując zaangażowanie sił polskich i związkowych na wschodzie ziemi chełmińskiej, wielki mistrz von Erlischhausen zebrał grupę wojsk złożoną z żołnierzy finansowanych przez krzyżackie baliwaty w Rzeszy oraz z oddziałów najemników wiernych władzom w Malborku, wspartych zmobilizowanymi powiślańskimi chłopami, którzy dostarczyli wozy i sanie. Grupa ta po wsparciu załogą Tczewa liczyła ok. 2000 żołnierzy. Wyprawa wyruszyła w kierunku Zatoki Gdańskiej, plądrując pod drodze osady nad brzegami Raduni i 13 stycznia po południu wkroczyła na Biskupią Górę zmierzając w kierunku sympatyzującego z Krzyżakami gdańskiego Nowego Miasta. W reakcji miejskie oddziały gdańskie po opuszczeniu murów Głównego Miasta Gdańska zablokowały marsz krzyżacki i zadając wojskom Zakonu straty liczące ok. 600 zabitych, zmusiły wojska wielkiego mistrza do odwrotu. Zwycięstwo w bitwie pod Biskupią Górą pozwoliło związkowcom utrzymać kontrolę nad Gdańskiem i stanowiło duży moralny sukces Związku Pruskiego. Umocniło też pozycję polityczną Głównego Miasta Gdańska w Związku Pruskim, które na początku kwietnia 1455 r. sfinalizowało także rozmowy z Toruniem w sprawie wspólnej obrony spławu rzeką Wisłą.
Działania zbrojne w okresie dowództwa Kaspara Nostitza w Chojnicach w 1455 r..
Sytuację Zakonu na Pomorzu poprawiło obsadzenie Chojnic 21 grudnia 1454 r. przez liczące 500 żołnierzy siły pod dowództwem zdolnego i pomysłowego śląskiego najemnika Kaspara Nostitza. Zastąpił on na funkcji dowódcy załogi miasta najemnika Mikołaja Wolfersdorfa, który negocjując z mistrzem objęcie układem zastawnym z 9 października 1454 r. nie podejmował większych akcji. 
Nostitz wykorzystując kłopoty Związku Pruskiego z odmawiającymi walki nieopłaconymi załogami Stargardu i Nowego 13 czerwca 1455 r. opanował podstępem warowne miasto Czarne, gdzie rozbił miejscowych zwolenników Związku Pruskiego, a 24 czerwca przyjął dobrowolną kapitulację związkowej załogi Debrzna. Kolejny wypad Nostitza splądrował Krajnę w Królestwie Polskim, gdzie spalono Łobżenicę, Złotowo i Krajenkę. Próbę krzyżackiego ataku odparła jedynie związkowa załoga Człuchowa w lipcu 1455 r. Łupy i zmuszenie części pomorskich wsi do płacenia czynszów znacznie poprawiło sytuację materialną krzyżackich załóg.
10 lipca 1455 r. wypad krzyżackiej załogi Gniewu zdobył i splądrował miasto i port w Świeciu, całkowicie rozbijając działające w oparciu o to miasto prozwiązkowe stronnictwo rycerstwa pomorskiego, którego przywódcy zginęli lub znaleźli się w niewoli, chociaż Krzyżacy nie podjęli próby zdobycia twierdzy w Świeciu.
W lecie 1455 r. jedynym liczącym się ośrodkiem propolskim na Pomorzu pozostał Gdańsk.
Kolejną próbę zdobycia miasta Chojnice i krzyżackich twierdz na Pomorzu król Kazimierz IV podjął w 1461 roku, a przewagę militarną w tej prowincji zakon krzyżacki trwale utracił w wyniku bitwy pod Świecinem w 1462 roku.
Wpływ bitwy pod Chojnicami na przemiany polskiej wojskowości.
Klęska chojnicka wykazała konieczność przebudowy, niereformowanego od czasów ostatnich Piastów, polskiego systemu wojskowości. Siła zbrojna oparta na powszechnych, wielotysięcznych wyprawach rycerstwa stała się niewystarczająca w warunkach wojny obejmującej operacje oblężnicze i dysponowania przez nieprzyjaciela najemnymi oddziałami zawodowymi. Poza problemami logistycznymi, jakie wywoływała konieczność obozowania w pobliżu oblężonej twierdzy, głównymi wadami obniżającymi wartość bojową pospolitego ruszenia okazały się nieumiejętność wykorzystywania nowoczesnego uzbrojenia i taktyki. Ponadto średnie rycerstwo wykorzystywało okazję, jaką dawał zjazd szlachty zwołanej na wyprawę, do sformułowania żądań politycznych oraz ustrojowych zatwierdzenia i udzielenia przywilejów. To, w połączeniu z odstąpieniem od regularnych ćwiczeń w rzemiośle wojskowym, wynikających ze stopniowego przekształcania się rycerstwa w ziemiaństwo, wpływało na niezdyscyplinowanie uczestników wyprawy w trakcie późniejszych działań wojennych.
Król Kazimierz IV i jego doradcy pod wpływem klęski chojnickiej podjęli nieudane próby reformy pospolitego ruszenia, które trwały w trakcie wojny trzynastoletniej do 1461 roku. Pomimo że w kolejnych wyprawach zaczęto wykorzystywać bojowo także wozy konne, tworząc obronny wagenburg oraz że podjęto szereg działań celem zwiększenia dyscypliny szlachty zwołanej na wyprawę, wprowadzając kary za zignorowanie wezwań, brak środków pieniężnych i wyczerpanie skarbu koronnego uniemożliwiły gruntowną reformę polskiej armii i okres wojny trzynastoletniej do 1461 roku charakteryzował się dominacją pospolitego ruszenia w wojskowości polsko-związkowej. Dopiero kolejne klęski pospolitego ruszenia w bitwach w zawodowymi oddziałami krzyżackimi oraz niepowodzenia operacji oblężniczych podejmowanych siłami wypraw powszechnych skłoniły króla do rezygnacji z ich zwoływania i podjęcia działań celem skłonienia szlachty i duchowieństwa do uchwalenia i opłacenia podatków celem sfinansowania wojsk zawodowych oraz narzucenia obowiązków wojskowych miastom. Decyzje tę ostatecznie podjęto w czasie kolejnego, nieudanego oblężenia Chojnic 18 września 1461 roku, gdy uczestnicy wyprawy dobrowolnie zgodzili się sfinansować dalsze działania wojenne i od tego czasu do końca XV w. wyprawę powszechną królowie polscy zwołali jedynie dwa razy.
W kulturze.
Wydarzenia wojny trzynastoletniej w Chojnicach upamiętniają cykliczne turnieje rycerskie i rekonstrukcje historyczne, odbywające się w fosie miejskiej.

</doc>
<doc id="86817" url="https://pl.wikipedia.org/wiki?curid=86817" title="Really Simple Syndication">
Really Simple Syndication

Really Simple Syndication (RSS 2.0) – jest to rodzina formatów sieciowych, opartych na języku XML służących do publikacji często zmieniających się treści, takich jak wpisy blogów, wiadomości. Dokument RSS, często zwany „kanałem”, zazwyczaj zawiera streszczoną formę wiadomości ze skojarzonej strony WWW lub jej pełny tekst. RSS umożliwia użytkownikom automatyczne bycie na bieżąco z treścią ulubionych serwisów sieciowych.
Ponieważ specyfikacja RSS 2.0 pozostaje własnością Uniwersytetu Harvarda i nie jest już rozwijana, a zawiera błędy i niejasności (np. brak obsługi HTML w treści wpisów), opracowano następcę RSS 2.0 pod nową nazwą – Atom.
Zasady działania.
Umieszczony na serwerze plik w formacie RSS można subskrybować w specjalnym czytniku RSS, zarówno w samodzielnym programie, jak i we wtyczce do przeglądarki internetowej, a także w niektórych programach pocztowych. Użytkownik pobiera nagłówki wiadomości (tytuły i krótkie opisy) i może wczytać interesujące go informacje ze strony WWW. RSS daje możliwość jednoczesnego abonowania wielu źródeł informacji i przeglądania nagłówków oraz czytania wiadomości w jednym programie, bez konieczności odwiedzania poszczególnych stron.
Przykład RSS 2.0.
W poniższym przykładzie zawarte są podstawowe informacje.
&lt;?xml version="1.0" encoding="UTF-8"?&gt;
&lt;rss version="2.0"&gt;
 &lt;channel&gt;
 &lt;title&gt;Wiadomości&lt;/title&gt;
 &lt;link&gt;http://przykladowy_adres.pl/&lt;/link&gt;
 &lt;description&gt;Informacje o nowościach naszej firmy&lt;/description&gt;
 &lt;item&gt;
 &lt;title&gt;Nowa myszka w sprzedaży!&lt;/title&gt;
 &lt;pubDate&gt;Sun, 19 May 2007 16:41:43 GMT&lt;/pubDate&gt;
 &lt;link&gt;http://przykladowy_adres.pl/rss/info001.html&lt;/link&gt;
 &lt;description&gt;Nowa myszka optyczna firmy Mouse Ltd. wchodzi na rynek.
 W ramach promocji przewidziana jest bardzo atrakcyjna cena.&lt;/description&gt;
 &lt;enclosure url="http://przykladowy_adres.pl/nazwa_pliku.mp3" size="rozmiar_w_bajtach" type="audio/mpeg"/&gt;
 &lt;/item&gt;
 &lt;/channel&gt;
&lt;/rss&gt;
Opis podstawowych pól.
Wewnątrz pola &lt;channel&gt; muszą znajdować się pola:
Wewnątrz pola &lt;item&gt; wszystkie pola są opcjonalne, jednak musi się tam znaleźć co najmniej jedno z pól: &lt;title&gt; albo &lt;description&gt;. W polu &lt;link&gt; znajduje się link wiadomości (np. do strony zawierającej więcej informacji o tej wiadomości). Bardzo dobrym zwyczajem jest stosowanie znacznika &lt;pubDate&gt; w celu przekazania daty dodania informacji. Zawartość tego pola ma postać: Thu, 9 Aug 2007 10:33:30 +0200.

</doc>
<doc id="86820" url="https://pl.wikipedia.org/wiki?curid=86820" title="Wywołanie monety">
Wywołanie monety

Wywołanie monety – urzędowe zdelegalizowanie obiegu określonej monety na danym obszarze stosowane w średniowieczu i nowożytnej Europie.
Instytucja wywoływania monety wiązała się z panującymi stosunkami monetarnymi, które zasadniczo pozwalały na obieg wszystkich monet krajowych i zagranicznych na obszarze państwa. Zdarzały się przypadki bardziej lub mniej celowego bicia monety podobnej do monety sąsiedniego terytorium. Jeżeli moneta taka miała mniejszą zawartość kruszcu lub była lżejsza, powodowała zakłócenia stosunków monetarnych i ekonomicznych. 
Klasycznym przykładem takiego działania była produkcja półgroszy świdnickich w pierwszej połowie XVI wieku. W 1517 r. Ludwik II Jagiellończyk rozpoczął w Świdnicy emisję półgroszy nawiązujących do analogicznych monet polskich ale o około 10% lżejszych. Jedyna widoczna różnica pomiędzy monetami miała miejsce w legendzie, co w epoce powszechnego analfabetyzmu nie miało praktycznie znaczenia. Produkcja szybko przybrała ogromne rozmiary. Półgrosz świdnicki zaczął masowo napływać do Polski jako zapłata za polskie towary w intensywnym wówczas handlu ze Śląskiem. Spowodowało to obniżenie dochodów skarbu polskiego, inflację oraz podważenie zaufania do polskiej monety. Broniąc się przed tym Zygmunt I Stary wywołał półgrosz świdnicki, czyli zakazał jego używania na terenie Polski. Problemy ze świdnicką monetą stały się jedną z głównych przyczyn celno-handlowej wojny Rzeczypospolitej ze Śląskiem.
Zygmunt Stary dwukrotnie wywoływał także grosze bite przez Albrechta Hohenzollerna. 
Obserwujący perturbacje monetarne Polski, Mikołaj Kopernik wydał w 1526 r. dzieło "Monetae cudendae ratio" (O biciu monety), opisujące przyczyny i skutki psucia monety. Sformułował w nim tezę o wypieraniu monety dobrej przez gorszą, nazwaną później prawem Kopernika-Greshama.

</doc>
<doc id="86823" url="https://pl.wikipedia.org/wiki?curid=86823" title="Dąbie (jezioro w Szczecinie)">
Dąbie (jezioro w Szczecinie)

Dąbie (do 1945 ) – jezioro deltowe w Dolinie Dolnej Odry, w województwie zachodniopomorskim, w całości w granicach Szczecina, osiedla Dąbie. Powierzchnia lustra wody obejmuje 54,08 km², co stanowi 4. miejsce w Polsce i 1. w województwie. Przez jezioro przebiega tor wodny z portu Schwedt do Zatoki Pomorskiej. Nad Dąbiem zlokalizowanych jest kilka obiektów żeglarskich.
Hydrologia.
Dąbie można wyraźnie podzielić na dwie części: północne "Dąbie Wielkie" i południowe "Dąbie Małe". Jezioro ma dobrze rozwiniętą linię brzegową. Niecka jeziora jest pochodzenia polodowcowego.
Średnia głębokość jeziora wynosi 2,61 m. Maksymalna długość jeziora wynosi 15 km, a maksymalna szerokość – 7,5 km.
Według danych z 1996 roku objętość wody w zbiorniku wynosiła 129,5 mln m³.
Dzięki kanałom łączącym główny nurt Odry z jeziorem powstało kilkanaście wysp o łącznej powierzchni 1389 ha, główne z nich to: Dębina (516 ha), Czarnołęka (270 ha) oraz Mewia Wyspa, Radolin, Ostrów Grabowski i inne.
Zlewnia.
Dąbie znajduje się w Dolinie Dolnej Odry. Od południa zasilane jest przez Regalicę, odchodzącą od Odry Wschodniej. Od strony południowo-zachodniej do jeziora wpada Duńczyca (Zachodnia i Wschodnia), a od zachodu – Święta, obie łączące jezioro z Odrą Zachodnią. Do południowej zatoki Małe Dąbie uchodzi rzeka Płonia oraz struga Chełszcząca. Od wschodniej strony spływają z polderów Kanał Komorowski oraz Kanał Łąka. 
W północnej części Dąbie jest połączone przesmykami Iński Nurt, Czapina i Babina z Odrą, z którą następuje wymiana wód.
Zagospodarowanie.
Jezioro obejmuje 18% powierzchni Szczecina.
Dąbie znajduje się w wykazie śródlądowych dróg wodnych i ma klasę żeglowną Vb. W związku z tym Dyrektor Regionalnego Zarządu Gospodarki Wodnej w Szczecinie, który jest administratorem wód nie utworzył obwodu rybackiego na jeziorze.
Przez Dąbie przebiega tor wodny o długości 14,5 km, szerokości 150 m i głębokości 10 m, który łączy port Schwedt/Oder z Zatoką Pomorską. Dąbie jest jedynym jeziorem w Polsce dostępnym dla statków pełnomorskich.
Nad jeziorem położone jest szczecińskie osiedle Dąbie oraz 2 miejscowości powiatu goleniowskiego: wieś Lubczyna i osada Bystra.
Nad brzegiem Dąbia znajduje się 5 marin żeglarskich, 2 przystanie żeglarskie stowarzyszeń oraz 2 przystanie turystyczne:
Przyroda.
Dąbie w całości znajduje się w obszarze specjalnej ochrony ptaków "Dolina Dolnej Odry".
Historia.
Dąbie stanowi dawną zatokę Zalewu Szczecińskiego, która została odcięta deltą Iny.
15 października 1939 roku jezioro zostało w całości włączone do Wielkiego Miasta Szczecina.
Hydronimia.
Pierwsze wzmianki historyczne pochodzą z 1226 r. jako "stagnum Damb" czyli "jezioro Dąb". Za czasów niemieckich jezioro nosiło nazwę "Dammscher See". Po II wojnie światowej przez pewien czas używano nazw "Jezioro Dąbskie" oraz "Dąb". Nazwę "Dąbie" wprowadzono urzędowo w 1949 roku.

</doc>
<doc id="86825" url="https://pl.wikipedia.org/wiki?curid=86825" title="Sosna nadmorska">
Sosna nadmorska

Sosna nadmorska ("Pinus pinaster" Aiton) – gatunek drzewa z rodziny sosnowatych ("Pinaceae"). Naturalnie sosna nadmorska występuje w basenie Morza Śródziemnego. Zasięg rozciąga się od atlantyckich wybrzeży Portugalii i Hiszpanii, przez południową Francję, zachodnie Włochy, aż na południe do północnego Maroka, z niewielkimi populacjami w Algierii. Występowanie na wyspach ograniczone jest do Korsyki i północnych krańców Sardynii. Niewielka populacja rośnie także na włoskiej wyspie Pantelleria.
Gatunek inwazyjny.
Została naturalizowana na południu Anglii, w południowej Afryce i Australii.
Biologia i ekologia.
Drzewo jednopienne. Igły pozostają na drzewie do 4 lat. Szyszki nasienne dojrzewają po 24 miesiącach od zapylenia. Otwierają się powoli przez następne kilka lat lub gwałtownie po ogrzaniu podczas pożaru lasu i uwalniają nasiona. Nasiona są rozsiewane przez wiatr. Nasiona przed ogniem chronione są przez grube łuski.
Sosna nadmorska jest wrażliwa na niskie temperatury. Porasta piaszczyste wydmy nadbrzeżne w ciepłym klimacie Morza Śródziemnego, gdzie razem z pinią tworzy nadmorskie bory sosnowe. Występuje przeważnie na umiarkowanych wysokościach, od poziomu morza do 600 m n.p.m., na południu zasięgu w Maroku nawet do 2000 m. Zimy w środkowej Europie są dla niej za ostre.
Systematyka i zmienność.
Synonimy: "P. maritima" Lam. (non Miller), "P. glomerata" Salisbury, "P. laricio" Savi, "P. escarena" Risso, "P. hamiltonii" Tenore, "P. mesogeensis" Fieschi &amp; Gaussen.
Pozycja gatunku w obrębie rodzaju "Pinus":
Gatunek ten bywa dzielony na dwa lub trzy podgatunki. Różnice między nimi są niewielkie, w obrębie anatomii liści, i słabo zbadane.
Nazwy podgatunków:
Zagrożenia.
Roślina umieszczona w Czerwonej księdze gatunków zagrożonych w grupie gatunków niższego ryzyka (kategoria zagrożenia; LC).
Zastosowanie.
W farmacji wyciąg z kory sosny nadmorskiej jest składnikiem m.in. kremów ochronnych, jako źródło czynnych flawonoidów. Samą korę stosowano też m.in. przeciwko szkorbutowi i do tamowania krwawień. Sosna ta dostarcza też żywicy nazywanej terpentyną francuską.
Ma istotne znaczenie w leśnictwie i jako źródło drewna we Francji, Hiszpanii i Portugalii. W rejonie atlantyckim stanowi istotne źródło miazgi drzewnej i budulca, służy także do wyrobu papieru. 
Chętnie sadzona jako drzewo ozdobne w parkach i ogrodach na obszarach o łagodnym, ciepłym klimacie.

</doc>
<doc id="86827" url="https://pl.wikipedia.org/wiki?curid=86827" title="Region Madawaska">
Region Madawaska

Region Madawaska – region geograficzny i historyczny w Ameryce Północnej leżący w górnym biegu rzeki St Johnes. Region podzielony jest pomiędzy USA – stan Maine i Kanadę – prowincję Quebec i Nowy Brunszwik. Region obejmuje północny kraniec Appalachów, południowy kraniec Wzgórz Notre-Dame, część doliny rzeki St. Johnes i Dolinę Aroostook. Największym miastem regionu jest Edmundston.

</doc>
<doc id="86828" url="https://pl.wikipedia.org/wiki?curid=86828" title="Lubomir Włodzimierz Baran">
Lubomir Włodzimierz Baran

Lubomir Włodzimierz Baran (ur. 27 września 1937 w Żniatynie, zm. 3 kwietnia 2009 w Olsztynie) – geodeta, członek PAN, przewodniczący Komitetu Geodezji PAN.
Kariera naukowa.
Absolwent Politechniki Warszawskiej (1960), od ukończenia studiów związany z olsztyńską uczelnią techniczną (kolejno: Wyższa Szkoła Rolnicza, Akademia Rolniczo-Techniczna i Uniwersytet Warmińsko-Mazurski w Olsztynie).
Obronił doktorat w 1966, habilitował się w 1972; 1976 profesor nadzwyczajny, 1987 profesor zwyczajny. Od 1994 członek korespondent PAN, od 2007 członek rzeczywisty PAN, od 2003 członek Prezydium PAN, członek Prezydium Oddziału PAN w Gdańsku; członek wielu komitetów PAN, m.in. Komitetu Geodezji (1972, wiceprzewodniczący 1990-1996, 1999-2003, przewodniczący 2003), Komitetu Narodowego ds. Współpracy z Międzynarodową Unią Geodezji i Geofizyki ICSU (1989, przewodniczący 1996), Komitetu Astronomii (1978-1980), Komitetu Geofizyki (1996), Komitetu Badań Kosmicznych i Satelitarnych (1978), Komitet Problemowy Planeta Ziemia.
Należał do wielu rad programowych i naukowych, m.in. Centralna Komisja do Spaw Stopni i Tytułów – sekcja V – Nauk Matematycznych, Fizycznych, Chemicznych i Nauk o Ziemi (1991), Centrum Badań Kosmicznych PAN, Instytutu Geodezji i Kartografii w Warszawie, Państwowa Rada Geodezyjna i Kartograficzna (2000), Rady Naukowej Planetarium Lotów Kosmicznych w Olsztynie (wiceprzewodniczący 1978-1986), Rady Naukowo-Programowej Planetarium i Obserwatorium Astronomicznego w Olsztynie (1981).
Członek międzynarodowych organizacji naukowych, m.in. Międzynarodowej Asocjacji Geodezji (IAG) – członkostwo indywidualne od 1991, European Geophysical Society (1997-2002), Komitetu do spraw Badań Przestrzeni Kosmicznej (1998), European Geosciences Union (2004) i innych.
Zajmował się geodezją satelitarną, zastosowaniem technik satelitarnych w geodezji i geodynamice oraz zastosowaniem globalnych systemów satelitarnych (GPS) do badań jonosfery i jej wpływem na wyniki geodezyjnych wyznaczeń pozycji. Opracował metody wyrównywania sieci geodezyjnych przy wykorzystaniu obserwacji sztucznych satelitów Ziemi.
Autor lub współautor ok. 80 prac twórczych, ponad 150 artykułów, 5 podręczników i skryptów akademickich, ponad 200 referatów i komunikatów naukowych wygłoszonych na krajowych i międzynarodowych kongresach i sympozjach naukowych.
Promotor prac doktorskich Bogdana Kolanowskiego (1990), Andrzeja Krankowskiego (2000), Pawła Wielgosza (2002).
Kariera zawodowa.
Twórca i kierownik Stacji Obserwacji Sztucznych Satelitów w Lamkówku koło Olsztyna (od 1999 pod nazwą Obserwatorium Satelitarne w Lamkówku). Wielokrotny dziekan wydziału geodezji uczelni olsztyńskiej (1969-1975, 1978-1981, 1992-1999), prodziekan (1975-1978), kierownik Katedry Geodezji Wyższej i Fotogrametrii (1969-1970), kierownik Katedry Geodezji (1970-1976), zastępca dyrektora (1983-1984) i dyrektor (1976-1983, 1989-1993) Instytutu Geodezji i Fotogrametrii; pracownik Wydziału od początku jego istnienia (1960). W latach 1981-1984 prorektor, 1984-1987 rektor Akademii Rolniczo-Technicznej w Olsztynie.
W latach 2000-2002 kierował Katedrą Geomatyki w Wyższej Szkole Morskiej w Szczecinie.

</doc>
<doc id="86829" url="https://pl.wikipedia.org/wiki?curid=86829" title="Pius X">
Pius X

Pius X (; właśc. Giuseppe Melchiorre Sarto; ur. 2 czerwca 1835 w Riese, zm. 20 sierpnia 1914 w Rzymie) – włoski duchowny rzymskokatolicki, w latach 1893–1903 patriarcha Wenecji, 257. papież w okresie od 4 sierpnia 1903 do 20 sierpnia 1914. Święty Kościoła katolickiego.
Życiorys.
Dzieciństwo.
Był synem wiejskiego listonosza i szwaczki. Niektóre źródła podają, że jego ojciec Giovanni Sarto był Polakiem, który na początku XIX wieku, pragnąc uniknąć służby wojskowej, wyemigrował z Górnego Śląska (z Boguszyc koło Toszka w powiecie gliwickim) do Włoch, zmieniając przy tym swoje dotychczasowe nazwisko Jan Krawiec (wł. "sarto" = pol. "krawiec"), natomiast jego matka Margherita była Włoszką. Jednakże 26 czerwca 2013 w Opolu odbył się kongres historyków z Polski i Włoch, na którym jednoznacznie uznano tę teorię za nieprawdziwą. Wynikiem tych badań jest wydana w 2016 publikacja "Genealogia pragnień. Pius X w pamięci ludności Górnego Śląska".
Oficjalna watykańska genealogia Giuseppe Melchiorre Sarto mówi o:
Giuseppe od urodzenia żył w wielodzietnej rodzinie, jego rodzice mieli dziesięcioro dzieci. W wieku 12 lat odebrał od patriarchy weneckiego Jacuba Monico stypendium seminaryjne, za które mógł wstąpić do seminarium.
Kapłaństwo.
Po ukończeniu seminarium w Padwie, 18 września 1858 Giuseppe Sarto otrzymał święcenia kapłańskie od biskupa Jana Antoniego Fariny. Pracował w miejscowości Tombolo, a w 1867 został proboszczem w Salvano. W 1875 został kanonikiem w Treviso i kanclerzem. W tym samym roku został ojcem duchownym i rektorem seminarium, a rok później kanclerzem kurii biskupiej.
10 listopada 1884 Leon XIII mianował księdza Giuseppe Sarto biskupem Mantui. Nominat przyjął sakrę sześć dni później. Najwięcej uwagi jako biskup zwracał na formację kapłanów w seminarium. 12 czerwca 1893 został kreowany kardynałem prezbiterem i otrzymał kościół tytularny San Bernardo alle Terme, a trzy dni później papież mianował go Patriarchą Wenecji. Jako pierwszy wprowadził do seminariów studia biblijne, historię Kościoła i ekonomię społeczną.
Wybór na papieża.
Po śmierci Leona XIII w lipcu 1903, najpoważniejszym kandydatem na papieża był dotychczasowy sekretarz stanu Mariano Rampolla, mający poparcie kardynałów włoskich, hiszpańskich i francuskich. Wówczas biskup krakowski kardynał Jan Duklan Puzyna złożył ekskluzywę w imieniu cesarza austriackiego Franciszka Józefa. Większość elektorów ostro zaprotestowała przeciwko interwencji władców świeckich i kontynuowała obrady, nie wykluczając kandydatury Rampolli. Wkrótce jednak okazało się, że konieczna jest elekcja kogoś znacznie różniącego się od Leona XIII i w siódmym głosowaniu – 4 sierpnia 1903 – wybrany został Giuseppe Sarto, który przyjął imię Pius X.
20 stycznia 1904, aby zapobiec podobnym przypadkom, Pius X wydał konstytucję "Commisium nobis", w której w sposób zdecydowany potępił i zakazał pod karą ekskomuniki stosowania przy wyborach papieża ekskluzywy państwowej.
Pontyfikat.
Udzielił błogosławieństwa "Urbi et Orbi" w bazylice św. Piotra i przyjął hasło swojego pontyfikatu "Wszystko odnowić w Chrystusie". Tak jak Pius IX, uznał się za więźnia Watykanu, lecz skupił się przede wszystkim na kwestiach religijnych.
Był zdecydowanym przeciwnikiem modernizmu, dając temu wyraz w dekrecie "Lamentabili", encyklice "Pascendi Dominici Gregis" (oba z 1907) oraz w motu proprio "Sacrorum antistitum" (1910), gdzie ostro potępił ideały modernistyczne, określając je jako „synteza wszystkich herezji”. Od 1 września 1910 wszyscy kandydaci na duchownych musieli składać przysięgę antymodernistyczną. Generalnie popierał działalność ruchów katolickich, ale zawiesił działalność włoskiego Opera di Congressi i francuskiego Le Sillon Marca Sangiera, za angażowanie się w politykę i próbę połączenia katolicyzmu z ideałami lewicowymi.
W dziedzinie wewnętrznej podjął kroki mające zreformować Kurię Rzymską. Przede wszystkim zmniejszył liczbę kongregacji i wyznaczył im nowe zadania. 29 lipca 1908 wydał konstytucję "Sapienti Consilio", w której zlikwidował stare urzędy i scentralizował administrację. Nadto powołał komisję kodyfikacyjną prawa kanonicznego. Efekty pracy tej komisji, w postaci Kodeksu prawa kanonicznego, ogłosił jednak dopiero jego następca Benedykt XV w 1917. W 1909 stworzył oficjalne pismo Acta Apostolicae Sedis, w którym ukazywały się wszystkie kolejne dokumenty papieskie. Papież dopuszczał ułatwienia Eucharystii chorym oraz tzw. wczesną komunię (dzieci w „mniej więcej siódmym roku życia”). Możliwość taką dopuścił Pius X w dekrecie "Quam singulari" z 1910 o Komunii świętej dzieci. Ponadto zreformował śpiewy gregoriańskie (1903) i brewiarz (1911). Przywrócił także obowiązek biskupów wizytowania Rzymu i zreorganizował Rotę Rzymską. Zachęcał do badania Pisma św. zakładając w Rzymie Papieski Instytut Biblijny. Pius X był prekursorem Akcji Katolickiej.
W sprawach konfliktu z rządem włoskim, papież stwierdził, że polityka Leona XIII nie sprawdziła się. Usiłował jednak dążyć do kompromisu w tej sprawie i rozluźnienia napiętych relacji, przez co złagodził nieco zakaz udziału katolików w wyborach. Działania Piusa i sekretarza stanu Rafaela del Vala doprowadziły do zerwania stosunków dyplomatycznych z Francją, 30 lipca 1904. Tamtejszy premier Émile Combes rozwiązał konkordat z 1801, rozdał posiadłości kościelne instytucjom świeckim i w 1905 wprowadził Rozdział Kościoła od państwa. Podobne ustalenie przeprowadzono w 1911 w Portugalii, natomiast Pius stanowczo zaprotestował przeciwko obu zarządzeniom i zabronił duchownym jakiegokolwiek porozumienia z władzami.
Jednak we wszystkich swoich działaniach czuł się w pewnym sensie osamotniony. Nie znajdował odpowiedniego wsparcia w realizacji swoich celów, związanych z pontyfikatem. Sam Pius X ujął to słowami: "De gentibus non est vir mecum" ("Nie ma nikogo, kto by mnie wspierał").
Kreował 50 kardynałów na siedmiu konsystorzach. Jest patronem Bractwa Kapłańskiego Świętego Piusa X – skupiającego duchownych podzielających jego poglądy oraz będących przeciwnikami zmian posoborowych. Był tercjarzem franciszkańskim oraz Wielkim mistrzem zakonu bożogrobców.
Choroba i śmierć.
W 1913 Pius X doznał zawału serca. W 1914 zachorował i już nigdy z choroby nie wyszedł, a wydarzenia, które doprowadziły do I wojny światowej tylko pogorszyły jego stan. Pius X zmarł w Rzymie w nocy 20 sierpnia 1914 o godzinie 1:15. Jego ostatnie słowa były skierowane do wiernego współpracownika, Rafaela del Vala: "Poddaję się całkowicie".
Został pochowany w bazylice św. Piotra. Jego ciało spoczywa w Kaplicy Ofiarowania NMP.
Przez historyków jest uważany za „papieża eucharystycznego” i „pioniera ruchu liturgicznego”.
Dokumenty papieskie.
Encykliki Piusa X.
Papież Pius X wydał siedemnaście encyklik:
Kult.
Został beatyfikowany 3 czerwca 1951 przez Piusa XII. Ten sam papież dokonał kanonizacji 29 maja 1954.
Uroczystość wyniesienia Piusa X była ostatnią uroczystością kanonizacyjną głowy Kościoła w XX wieku; następny taki przypadek miał miejsce 60 lat później, kiedy to Jan XXIII i Jan Paweł II zostali wyniesieni do rangi świętych Kościoła katolickiego. 
Wspomnienie liturgiczne Piusa X przypada na 21 sierpnia. W tradycyjnym kalendarzu, którym posługują się wierni tradycji katolickiej, uczęszczający na Msze święte w nadzwyczajnej formie rytu rzymskiego (trydenckie), wspomnienie przypada 3 września.

</doc>
<doc id="86830" url="https://pl.wikipedia.org/wiki?curid=86830" title="Wartość rynkowa nieruchomości">
Wartość rynkowa nieruchomości

Wartość rynkowa nieruchomości – oznacza szacunkową kwotę, jaką w dniu wyceny można uzyskać za nieruchomość w transakcji sprzedaży zawieranej na warunkach rynkowych pomiędzy kupującym a sprzedającym, którzy mają stanowczy zamiar zawarcia umowy, działają z rozeznaniem i postępują rozważnie oraz nie znajdują się w sytuacji przymusowej.
Według założeń ma odwzorowywać cenę konkretnej nieruchomości, możliwą do uzyskania na konkretnie oznaczonym (co do czasu i miejsca) rynku. Ustalona „wartość rynkowa nieruchomości” jest pewnym przybliżeniem.
Definicja w polskim prawie.
Prawna definicja wartości rynkowej nieruchomości jest zawarta w art. 151 ust. 1 ustawy z 21 sierpnia 1997 o gospodarce nieruchomościami ():
1 września 2017 r. dokonano zmiany definicji wartości rynkowej. Zgodnie z art. 1 pkt 24 ustawą z dnia 20 lipca 2017 r. o zmianie ustawy o gospodarce nieruchomościami oraz niektórych innych ustaw ():
"„Wartość rynkową nieruchomości stanowi szacunkowa kwota, jaką w dniu wyceny można uzyskać za nieruchomość w transakcji sprzedaży zawieranej na warunkach rynkowych pomiędzy kupującym a sprzedającym, którzy mają stanowczy zamiar zawarcia umowy, działają z rozeznaniem i postępują rozważnie oraz nie znajdują się w sytuacji przymusowej.”"
Wartość rynkową rzeczy (w tym nieruchomości) odmiennie definiują przepisy prawa finansowego, szczególnie prawa podatkowego. Zgodnie z a art. 8 pkt 3 ustawy z 28 lipca 1993 o podatku od spadków i darowizn () określa wartość rynkową następująco:
Podobne określenie wartości rynkowej są zawarte w ustawie z 26 lipca 1991 o podatku dochodowym od osób fizycznych i w ustawie z 15 lutego 1992 o podatku dochodowym od osób prawnych. Art. 19 ust. 2 ustawy o podatku dochodowym od osób fizycznych zawiera następującą definicję:
Definicja branżowa PFSRM.
Według obowiązującego od 1 marca 2008 Krajowego Standardu Wyceny Podstawowej 1 (KSWP1): „Wartość rynkowa i wartość odtworzeniowa”, funkcjonującego w ramach Powszechnych Krajowych Zasad Wyceny (PKZW) Polskiej Federacji Stowarzyszeń Rzeczoznawców Majątkowych (PFSRM),
Obowiązujący przed rokiem 2008 standard III.1 „Wartość rynkowa jako podstawa wyceny” funkcjonujący w ramach „Standardów zawodowych rzeczoznawców majątkowych” (PFSRM) wyd. 8 poszerzone, określał iż:

</doc>
<doc id="86833" url="https://pl.wikipedia.org/wiki?curid=86833" title="CBGB">
CBGB

CBGB ("Country", "Blue Grass", "and" "Blues") – klub muzyczny, który w latach 1973–2006 znajdował się przy ulicy Bowery 315 w dzielnicy ("borough") Manhattan w Nowym Jorku.
Opis.
Założony w roku 1973 przez Hilly’ego Kristala klub początkowo miał gościć głównie artystów reprezentujących style muzyczne zawarte w jego nazwie (C – country, BG – blue grass, B – blues) jednak zamiast tego stał się kluczowym miejscem koncertów dla grup wykonujących muzykę punk i new wave, takich jak Ramones, Misfits, Television, The Patti Smith Group, The Dead Boys, The Voidoids, The Cramps, Blondie, czy Talking Heads. W późniejszych latach klub stał się kojarzony głównie z muzyką hardcore punk, za sprawą takich zespołów jak Agnostic Front, Bad Brains, Cro-Mags, Prong, Warzone, Sick of It All, czy Youth of Today, które koncertowały w klubie.
Witryna i spora przestrzeń obok klubu przez wiele lat służyły jako „Kantyna płytowa CBGB” (sklep z płytami i kawiarnia). Ostatecznie, w późnych latach osiemdziesiątych, sklep z płytami zamknięto, by stworzyć drugie miejsce występów i galerię sztuki, nazwaną „CB’s 313 Gallery”. Galeria ta gościła występy popularnych zespołów i artystów piosenki autorskiej, wykonujących rock akustyczny, folk, jazz i muzykę eksperymentalną (takich jak Dadadah, Toshi Reagon, czy The Shells), podczas gdy główny klub kontynuował prezentowanie głównie muzyki z gatunków takich, jak punk, metal, post-punk i rock alternatywny.
Polskie zespoły, które zagrały w CBGB: 4 stycznia 1990 Perfect, w styczniu 1995 roku Hey, w sierpniu 2003 roku Abaddon, w 2004 roku grupa Armia. W klubie zagrał także Kazik na Żywo.
Klub zamknięto w październiku 2006 roku. Ostatnim, pożegnalnym dla klubu koncertem był występ Patti Smith, który odbył się 15 października. CBGB Fashions (oficjalny sklep CBGB, dział sprzedaży i sklep internetowy) pozostał otwarty do 31 października przy Bowery 315. 1 listopada 2006 CBGB Fashions przeniesiono na St. Mark’s Place 19-23, gdzie funkcjonował jeszcze przez dwa lata, po czym został ostatecznie zamknięty latem 2008 roku.
W roku 2010 na platformie iheartradio zostało uruchomione Radio CBGB.
Początki.
CBGB, początkowo mało znany klub rockowy, został założony w roku 1973, w miejscu w którym wcześniej Hilly Kristal prowadził bar "Hilly’s on the Bowery" („U Hilly’ego na Bowery”) w latach 1969–1972. Początkowo Krystal skupiał się głównie na prowadzeniu innego, bardziej dochodowego lokalu nocnego w West Village, "Hilly’s" („u Hilly’ego”), ale skargi mieszkańców okolicy wymusiły jego zamknięcie. Pełna nazwa to CBGB &amp; OMFUG, akronim od "Country", "Blue Grass", "Blues" "and Other Music For Uplifting Gormandizers", co w swobodnym tłumaczeniu oznacza: „Country, Blue Grass, Blues i inne rodzaje muzyki dla lekkodusznych żarłoków”. W normalnym znaczeniu „żarłok” ("Gormandizer") to osoba jedząca dużo i łapczywie, jednak tutaj, jak twierdził Kristal, chodziło o „łapczywych pożeraczy... muzyki”. Klub był też często nazywany po prostu „CB”. Jak sugeruje nazwa, Kristal planował, by klub prezentował country, bluegrass i bluesa, lecz CBGB zasłynęło na świecie jako miejsce narodzin amerykańskiego punk rocka. Najbardziej istotny wydaje się fakt, że pionierzy muzyki punk rockowej, Ramones, grali tam swoje pierwsze koncerty.
Lata siedemdziesiąte.
W roku 1973, zanim lokal Hilly’ego na Bowery został przekształcony w CBGB, dwójka tamtejszych mieszkańców namówiła Kristala, aby pozwolił im zagrać koncerty. Mimo że muzyka tych wykonawców nie była określana terminem „punk rock”, syn Kristala twierdzi, że przyczyniła się do stworzenia muzycznej podwaliny dla zespołów, które później wykonywać miały ten gatunek muzyki. Po zawaleniu się budynku Mercer Arts Center we wrześniu 1973 roku w Nowym Jorku było bardzo mało miejsc, w których początkujące zespoły mogły grać autorską muzykę. Część z zespołów, które zaczynały w Mercer Arts Center (jak np. Suicide, The Fast czy Magic Tramps), grały w CBGB od samego początku istnienia klubu.
Podczas trzeciego koncertu Television, 14 kwietnia 1974 roku, wśród publiczności znajdowali się Patti Smith i Lenny Kaye z Patti Smith Group. Ich własny debiut na scenie CBGB miał miejsce 14 lutego 1975 roku. Inne zespoły, które wystąpiły w początkach istnienia CBGB, to m.in. The Stillettos, czyli Deborah Harry, Elda Gentile i Amanda Jones oraz Chris Stein, którzy supportowali Television 5 maja 1974. Dopiero co utworzony zespół Blondie (wtedy jeszcze funkcjonujący pod nazwą Angel &amp; the Snake) i Ramones zagrali wspólny koncert w sierpniu 1974. Mink DeVille, Talking Heads, The Shirts, The Heartbreakers, The Fleshtones, a także wiele innych zespołów szybko podążyło ich śladami.
CBGB miało tylko jedną zasadę dla zespołów, które grały w klubie: musiały wykonywać przede wszystkim własną muzykę. Nie organizowano koncertów zespołów wykonujących wyłącznie kowery, niemniej większość zespołów grała podczas występu jeden lub dwa kowery. Według syna Kristala zakaz funkcjonował głównie dla uniknięcia płacenia tantiem dla ASCAP.
Wraz ze wzrostem popularności CBGB w klubie zaczęły występować zespoły spoza Nowego Jorku. Tutaj odbył się na przykład pierwszy koncert The Police w Ameryce.
Hardcore punk.
Pomimo że CBGB wykorzystywane było głównie jako najpopularniejsze miejsce koncertowe dla zespołów, które podczas trasy koncertowej odwiedzają Nowy Jork, prawdziwą siłą napędową klubu w latach osiemdziesiątych była niezależna scena hardcore punk. Niedziele w CBGB nazywano „seansami” ("matinees"). W te dni zespoły grające hardcore występowały w CBGB od godzin popołudniowych do wieczornych, zwykle za niską cenę. Zespoły które zyskały popularność dzięki „seansom” to między innymi: Reagan Youth, Bad Brains, Agnostic Front, Murphy’s Law, Cro-Mags, Leeway, Warzone, Gorilla Biscuits, Sick of It All, Misfits, Straight Ahead i Youth of Today.
Na przestrzeni lat seanse CBGB stały się prawdziwą instytucją. W roku 1990 dochodziło do wielu aktów przemocy, zarówno w obrębie sceny, jak i poza nią, co w konsekwencji zmusiło Kristala do odmawiania zespołom hardcore’owym możliwości rezerwowania koncertów. Jednak w późniejszych latach muzyka hardcore wielokrotnie wracała do CBGB, a w kilku ostatnich latach istnienia klubu nie było już żadnych zasad określających, jakie zespoły mogą występować, a jakie nie.
Zamknięcie.
W roku 2005 doszło do sporu pomiędzy CBGB i Komitetem Mieszkańców Bowery (odpowiednik rady dzielnicowej). Komitet wystawił Kristalowi rachunek za zaległy czynsz wysokości 91 000 dolarów. Kristal twierdził, że nie został poinformowany o podwyżce czynszu, który wcześniej wynosił 19 000 dolarów miesięcznie. Kiedy zakończył się okres najmu, strony doszły do porozumienia, w którym ustalono, że klub będzie istniał w ówczesnym miejscu jeszcze przez 14 miesięcy. Kristal natomiast zrezygnował z kontynuowania procesu sądowego, w którym ubiegał się o przyznanie klubowi statusu miejsca o znaczeniu historycznym.
Kristal planował przeniesienie klubu w miejsce odległe od jego korzeni, to jest do Las Vegas w stanie Nevada. Zamierzał on zdemontować klub do nagich ścian, przenosząc do Nevady tak wiele, jak to tylko możliwe.
„Zabierzemy nawet pisuary”, mówił Kristal. „Zabiorę co się da. Pracownicy firmy, którą zatrudniliśmy do przeprowadzki, powiedzieli «Powinieneś zabrać co tylko się da, zatrzymać to na czym ci zależy, a to czego nie chcesz wystawić na eBayu». Czemu nie? Ktoś pewnie będzie chciał”.
Ostateczne zamknięcie klubu nastąpiło 15 października 2006 roku. Ostatni tydzień obfitował w koncerty, odbyły się między innymi kilkukrotne występy Bad Brains i The Dictators, koncerty otwierały bardziej współczesne grupy takie jak Avail czy The Bouncing Souls. Odbył się też akustyczny występ Blondie.
Ostatnim koncertem był występ Patti Smith, który transmitowany był na żywo przez Sirius Satellite Radio. Na koncercie obecny był Flea z Red Hot Chilli Peppers, który wykonał ze Smith i jej zespołem kilka piosenek. Ponieważ po północy muzyk obchodził 44. urodziny, zespół wraz z widownią odśpiewał mu Happy Birthday To You. Innym muzykiem, który gościnnie wystąpił tego wieczoru, był gitarzysta Television, Richard Lloyd, który wykonał z zespołem Smith kilka piosenek, w tym tytułowy utwór z albumu „Marquee Moon”. Pod koniec koncertu zespół wykonał piosenkę „Gloria”, w której oddano hołd zespołowi Ramones, wykonując w refrenie oryginalne słowa naprzemiennie ze słowami "Hey! Ho! Let’s go!" z piosenki „Blitzkrieg Bop”. W ostatniej piosence, „Elegie”, wykonanej na bis, Smith odczytała listę muzyków, którzy umarli od czasu swojego ostatniego koncertu w CBGB.
Hilly Kristal zmarł z powodu raka płuc 28 sierpnia 2007 roku. Na początku października 2007 jego rodzina i przyjaciele zorganizowali uroczystość żałobną w budynku YMCA koło Greenwich Village. Wkrótce odbyła się też uroczystość publiczna, w której hołd pamięci Kristala oddali m.in. pracownicy CBGB.
Po śmierci Kristala jego była żona, Karen Kristal, i córka, Lisa Kristal Burgman, rozpoczęły proces sądowy o prawa do wycenianej na trzy miliony dolarów nieruchomości. Sprawa zakończyła się w czerwcu 2009 roku, kiedy sąd przyznał Burgman prawa do „większości” pieniędzy, które pozostały po spłaceniu wierzycieli i podatków.
Budynek.
2 listopada 2007 roku ogłoszono, że na początku 2008 roku renomowany projektant mody męskiej, John Varvatos, otworzy sklep swojej sieci w miejscu byłego CBGB, na Bowery 315. Varvatos obiecał „uszanować” spuściznę CBGB. Większość pokrywającego ściany toalety graffiti zostało zachowane, wraz z ulotkami z 1983 roku z programem koncertów na dziesięciolecie istnienia klubu znalezionymi za ścianą. Sklep otwarto w kwietniu 2008 roku.
W lutym 2008 ogłoszono, że Morrison Hotel, galeria sztuki w SoHo poświęcona fotografii muzycznej, otworzy drugi lokal w miejscu poprzedniej Galerii CBGB. Mimo tego, w czerwcu 2009 roku ogłoszono, że galeria Morrison Hotel zostanie zamknięta.
Ogłoszono też, że aleja za klubem, oficjalnie nazywana „Dodatkową przestrzenią” (ang. "Extra Place"; w języku angielskim "Extra" oznacza zarówno „dodatkowe”, jak i „ekstra”, „wspaniałe”), zostanie przekształcona w spacerową promenadę. New York Post cytował słowa Cheetah Chrome’a z The Dead Boys: „Gdyby tylko ta aleja potrafiła mówić, ona widziała wszystko” i „Cały Manhattan sprzedał swoją duszę nadzianym panom”.
W kulturze masowej.
Klub CBGB znany jest na świecie jako miejsce narodzin muzyki punk, a także jako jeden ze znaków rozpoznawczych Nowego Jorku. CBGB pojawia się w spocie promującym Nowy Jork jako kandydata na gospodarza Igrzysk Olimpijskich w 2012 roku. CBGB pojawia się w wielu filmach. Są to między innymi: "Mordercze Lato" Spike’a Lee, "Wojownicy" Waltera Hilla, "Hannah i jej siostry" Woodiego Allena czy "Pozostać żywym" Sylvestra Stallone’a. Związany z klubem zespół Sick Of It All nagrał w 2010 roku piosenkę „Month of Sundays”, której tekst dotyczy niedzielnych koncertów hardcore w CBGB. Utwór znajduje się na płycie "Based on a True Story". CBGB jest jedynym niefikcyjnym miejscem w grze muzycznej "Guitar Hero: Warriors of Rock". Klub został nawet, specjalnie z tej okazji, ponownie otworzony na jedną noc, podczas której świętowano premierę gry. Klub wspomniano w filmie Seks w wielkim mieście 2, gdzie jako barmanka pracowała Samantha Jones (Kim Cattrall) i tam poznała Carrie Bradshaw. Został również wspomniany w piosence amerykańskiej piosenkarki Lany Del Rey pt. „Never Let Me Go”. Odniesienie znajduje się również w utworze dwóch polskich raperów Schaftera oraz Belmondo w utworze „Pager”.

</doc>
<doc id="86834" url="https://pl.wikipedia.org/wiki?curid=86834" title="Wulkany Islandii">
Wulkany Islandii

Wulkany Islandii – lista wulkanów leżących na Islandii.
Ze względu na szczególne położenie geologiczne na Grzbiecie Śródatlantyckim – na granicy między płytami tektonicznymi: północnoamerykańską (na zachodzie) i euroazjatycką (na wschodzie), Islandię cechuje wysoka aktywność wulkaniczna. Aktywność ta wynika również z istnienia pod wyspą tzw. plamy gorąca.
Według Thordarsona i Höskuldssona (2008) strefy neowulkaniczne zajmują 30 tys. km³, tworząc pasy wulkaniczne o szerokości 15–50 km. Główne strefy to: RR – Grzbiet Reykjanes (ang. "Reykjanes Ridge", RR), Pas Wulkaniczny Reykjanes (ang. "Reykjanes Volcanic Belt", RVB), Zachodnia Strefa Wulkaniczna (ang. "West Volcanic Zone", WVZ), Pas Śródislandzki (ang. "Mid-Iceland Belt", MIB), Strefa Sejsmiczna Południowej Islandii (ang. "South Iceland Seismic Zon", SISZ), Wschodnia Strefa Wulkaniczna (ang. "East Volcanic Zone", EVZ), Północna Strefa Wulkaniczna (ang. "North Volcanic Zone", NVZ), Kolbeinsey Ridge, KR, Pas Wulkaniczny Öræfi (ang. "Öræfi Volcanic Belt", ÖVB), Pas Wulkaniczny Snæfellsnes (ang. "Snæfellsnes Volcanic Bel", SVB) i Strefa Spękań Tjörnes (ang. "Tjörnes Fracture Zone", TFZ).
Strefy dzielą się na ponad 30 systemów wulkanicznych. Największym systemem jest Bárðarbunga-Veidivötn, a najmniejszym Hrómundartindur. Struktury wulkaniczne charakteryzują się obecnością wulkanów szczelinowych (wydłużonych struktur o szerokości 5–20 km i długości 50–200 km) lub wulkanu centralnego (centrum aktywności) albo też obydwu tych form. 19 systemów ma wulkan centralny, a 4 systemy (Hofsjökull, Tungnafellsjökull, Bárðarbunga-Veidivötn i Grímsvötn) mają po dwa wulkany centralne.
Pod względem morfologicznym wyróżnia się tarcze lawowe (Skjaldbreiður), stożki aglutinatowe i tefrowe oraz rzędy kraterów (Laki). Ponadto występują tu m.in. wulkany tarczowe (m.in. Eyjafjallajökull), stratowulkany (m.in. Hekla), kaldery (m.in. Öskjuvatn), wulkany stożkowe (m.in. Eldfell), szpalty wulkaniczne (m.in. Eldgjá). Na Islandii znajdują się również jaskinie lawowe, m.in. Surtshellir i Stefánshellir.
Na Islandii znajduje się około 200 wulkanów. Większość z nich skoncentrowana jest wzdłuż granicy płyt tektonicznych, ciągnącej się z południowego zachodu wyspy na północny wschód. Część aktywnych wulkanów znajduje się pod grubą pokrywą lodowców – 60% lodowców zajmuje tereny aktywne wulkanicznie. Eksplozje wulkanów podlodowcowych powodują topienie się lodu i tworzenie ogromnych fal powodziowych – zwanych jökulhlaup. Na drodze do morza tworzą one olbrzymie piaszczysto-żwirowe równiny – sandry.
Do ważniejszych islandzkich wulkanów należą:
Wulkany.
Poniższa tabela przedstawia listę wulkanów Islandii według zestawienia zamieszczonego u Sieberta (2011), który klasyfikuje wulkany Islandii w jednej grupie z wulkanami Oceanu Arktycznego i przyległych mórz:
Erupcje.
Na terenie Islandii znajduje się najwięcej wulkanów holoceńskich o udokumentowanych erupcjach, co zawdzięczane jest pracy islandzkiego pioniera tefrochronologii Sigurðura Þórarinssona (1912–1983). Pierwsze wzmianki o erupcjach pochodzą z roku 1000 - wówczas wybuch wulkanu miał miejsce podczas debaty Althingu w Thingvellir. W XII i XIII w. odnotowano 12 erupcji rocznie, w XV w. – 9, w XVII w. – 15. Do jednej z największych erupcji lawy doszło podczas trwającej 8 miesięcy erupcji wulkanu Laki w latach 1783–1784 – wydostało się wówczas ponad 14 km³ lawy, która utworzyła pole lawowe o powierzchni ok. 600 km². Wskutek klęski głodu jaka nastąpiła po wybuchu Laki, zmarła jedna trzecia ówczesnej populacji Islandii.
Wiele erupcji miało miejsce w latach 1974–1984; wybuchła m.in. Katla. Kolejne erupcje to: Hekla (1991, 2000), Grímsvötn (1996, 1998 i 2004). W 2010 roku doszło do wybuchu wulkanu Eyjafjallajökull pod lodowcem o tej samej nazwie, który wyniósł ogromne masy pyłu co spowodowało problemy w transporcie powietrznym na całym świecie.
Szacuje się, że od roku 1500 z islandzkich wulkanów wydostała się ilość lawy równa ok. jednej trzeciej ilości lawy ze wszystkich innych erupcji w tym okresie na całym świecie. Częstotliwość erupcji wulkanicznych to ponad 20 na sto lat, a produktywność to 5 km³ magmy na sto lat.
Energia geotermalna.
Na Islandii znajduje się wiele obszarów aktywności geotermalnej, m.in. Hengill, Haukadalur czy Hveravellir. W związku z tym kraj wykorzystuje ten rodzaj energii do ogrzewania większości budynków, sieci basenów czy szklarni.
Wulkany Islandii w kulturze.
Na Islandii Juliusz Verne (1828–1905) umieścił akcję swojej książki "Podróż do wnętrza Ziemi", której główni bohaterowie schodzą do wnętrza Ziemi poprzez Snæfellsjökull na zachodzie wyspy.

</doc>
<doc id="86835" url="https://pl.wikipedia.org/wiki?curid=86835" title="Aktywność geotermalna">
Aktywność geotermalna



</doc>
<doc id="86836" url="https://pl.wikipedia.org/wiki?curid=86836" title="Mikołaj Bazyli Potocki">
Mikołaj Bazyli Potocki

Mikołaj Bazyli Potocki herbu Pilawa Złota (ur. 1707/1708, zm. 13 kwietnia 1782) – starosta kaniowski, kawaler maltański od 1774 roku, bibliofil i kolekcjoner mecenas sztuki.
Syn Stefana Aleksandra Potockiego, strażnika wielkiego koronnego i wojewody bełskiego oraz Joanny Sieniawskiej, córki Mikołaja Hieronima Sieniawskiego, hetmana polnego koronnego.
Życiorys.
W dzieciństwie opiekował się nim wuj, hetman Adam Sieniawski. Uczył się w lwowskim kolegium jezuickim.
Posiadał majątki ziemskie: Złoty Potok, Horodenka, Gołogóry i Buczacz. Poseł na sejmy, głośny dziwak i awanturnik, gnębiciel słabszych, utrwalił się w tradycji jako sprawca szeregu gwałtów i morderstw. Zamek jego w Buczaczu słynął jako widownia najbardziej wyuzdanych hulanek i rozpusty.
Ufundował cerkwi unickie w Buczaczu, Horodence i Potoku oraz ołtarz św. Tadeusza w buczackim kościele. 
W późnym wieku ożenił się z Marianną Dąbrowską, urodziwą córką swego ekonoma. Wkrótce jednak rozwiódł się z nią. Potomstwa nie miał (przynajmniej oficjalnego).
Legenda.
W monasterze w Poczajowie po dziś dzień zachowała się pewna legenda dotycząca życia znanego awanturnika. W 1759 r. w trakcie podróży urwało się koło w karecie, którą Potocki podróżował. Porywczy szlachcic winą za to obarczył woźnicę. Z wściekłości chciał go zabić, lecz pomimo trzykrotnej próby kule wystrzelone z pistoletu nie uczyniły woźnicy żadnej krzywdy. Na pytanie zszokowanego całym zajściem Potockiego, woźnica odpowiedział, iż w momencie gdy starosta strzelał w jego kierunku, on sam w duchu modlił się do Matki Bożej zwrócony twarzą w kierunku monasteru w Poczajowie na Ukrainie, gdzie znajduje się cudowna Poczajowska Ikona Matki Bożej. Zajście to spowodowało, że Potocki się nawrócił. Sfinansował budowę cerkwi pw. Zaśnięcia Najświętszej Marii Panny, która do dziś pozostaje główną świątynią klasztoru, po czym przeszedł na grekokatolicyzm i wstąpił do monasteru jako skromny zakonnik. Tam też zmarł 26 lat później. Tam też został pochowany.
Mikołaj Bazyli Potocki w literaturze.
Był bohaterem wielu powieści i opowiadań historycznych, powstałych głównie w XIX w.; do niego odnoszą się słowa Pankracego:

</doc>
<doc id="86837" url="https://pl.wikipedia.org/wiki?curid=86837" title="Ważki">
Ważki

Ważki (Odonata) – rząd drapieżnych, starych ewolucyjnie owadów o przeobrażeniu niezupełnym, smukłym ciele, dużych oczach złożonych, krótkim tułowiu, silnie wydłużonym odwłoku i dwóch parach skrzydeł, które w stanie spoczynku są rozłożone na boki lub podniesione do góry. Tradycyjnie zaliczane są wraz z jętkami (Ephemeroptera) do grupy prymitywnych owadów pierwotnoskrzydłych (Paleoptera), których większość już wymarła. Są związane ze środowiskiem wodnym – larwy żyją w wodzie, a osobniki dorosłe (imagines) przebywają w pobliżu zbiorników z wodą stojącą lub płynącą. Ważki są bardzo dobrymi lotnikami. Latają szybko i bezgłośnie. U większości gatunków jest wyraźnie zaznaczony dymorfizm płciowy.
Na świecie znanych jest około 6000 współcześnie żyjących gatunków występujących na wszystkich kontynentach, z wyjątkiem Antarktydy, głównie w strefie tropikalnej i subtropikalnej, gdzie wykazują się największym zróżnicowaniem gatunków. W Europie stwierdzono występowanie około 130, a w Polsce 74 gatunków ważek.
Dział entomologii zajmujący się ważkami to odonatologia.
Charakterystyka.
Wszystkie ważki mają zbliżony typ budowy. Są to owady przeważnie średniej lub dużej wielkości. Długość ich ciała waha się od 2 cm u australijskiej "Nannodiplax rubra" do 19 cm u środkowoamerykańskiej "Megaloprepus caerulatus". Rozpiętość skrzydeł ważek mieści się w przedziale 2–19 cm. Do największych współcześnie żyjących gatunków należy hawajski endemit "Anax strenuus" o rozpiętości skrzydeł do 19 cm i wspomniana wyżej "Megaloprepus caerulatus".
Głowa dobrze wykształcona i ruchliwa, z bardzo dużymi, złożonymi oczami (nawet 40 tys. ommatidiów) oraz trzema przyoczkami. Czułki mają bardzo krótkie, 3–7 członowe, szczecinkowate. Aparat gębowy typu gryzącego charakteryzuje się mocną konstrukcją. Tułów silnie rozwinięty, związane jest to m.in. z rozrośniętymi mięśniami poruszającymi dwiema parami niezależnych, przezroczystych (błoniastych) skrzydeł. Nogi kroczne, długie i smukłe. Posiadają dwie pary podobnych do siebie i bogato żyłkowanych skrzydeł, których nie są w stanie składać, jak inne owady, na grzbietowej części ciała pozostawiając je rozpostarte prostopadle do osi ciała lub uniesione do góry. Odwłok ważek, zbudowany z 10 segmentów, jest długi i cienki (z kilkoma wyjątkami).
Dymorfizm płciowy jest zaznaczony u większości gatunków w ubarwieniu oraz w budowie zewnętrznych przydatków płciowych. Samice są zwykle ubarwione mniej intensywnie. U samców, na drugim segmencie, znajduje się aparat kopulacyjny o złożonej budowie. U samic występuje pokładełko rzeczywiste służące do składania jaj. Składają je pod wodą lub blisko niej, często na pływających bądź zanurzonych roślinach. To jedne z niewielu owadów, u których postać dorosła może paść ofiarą postaci larwalnej. Dzieje się tak czasami podczas składania jaj przez samice do wody.
Żyją od sześciu miesięcy do siedmiu lat, z czego większość pod wodą, jako drapieżne larwy. Jako dorosłe, latające owady większe gatunki żyjące w strefach tropikalnych dożywają czterech miesięcy. Osobniki dorosłe większych gatunków ze strefy klimatu umiarkowanego nie są tak żywotne. 7-8 tygodniowe osobniki są już stare, ich kolory bledną a skrzydła zaczynają ulegać strzępieniu się. Wkrótce potem owady umierają. U ważek, oprócz dymorfizmu płciowego, występuje również dymorfizm wiekowy, najbardziej widoczny w ubarwieniu, które zmienia się w trakcie dojrzewania, osiągając największe nasilenie w okresie rozrodu, po czym blednie.
Są jednymi z najlepszych lotników wśród owadów. Potrafią latać we wszystkich kierunkach, przekraczając prędkość 10 m/s. Jako jedne z niewielu zwierząt opanowały lot wiszący. Polują na latające owady (m.in. komary, muchy), chwytając je nogami – dlatego nogi są zaopatrzone w sztywne szczeciny. Są też w stanie przewidzieć tor lotu ofiary i lecą „na zbliżenie”. Niektóre, najmniejsze gatunki polują chodząc po roślinach. W chwytaniu ofiar przez larwy podstawową rolę odgrywa przekształcony aparat gębowy typu gryzącego, zwany maską.
Ważki należą do najstarszych ewolucyjnie współcześnie żyjących owadów. Zaliczane do Protodonata formy podobne do współczesnych ważek są znane już z osadów górnokarbońskich (ok. 325 mln lat temu). Karbońskie praważki z rodzaju "Meganeura" i "Meganeuropsis" były największymi znanymi owadami o rozpiętości skrzydeł do odpowiednio 750 mm i 720 mm. Najstarsi przedstawiciele rzędu Odonata, czyli właściwych ważek, znani są z dolnego permu (250 mln lat temu).
Systematyka.
Dotychczas na świecie opisano ponad 6000 współcześnie żyjących gatunków ważek. Ich klasyfikacja biologiczna opiera się głównie na analizie żyłkowania skrzydeł postaci dorosłych. Filogeneza Odonata nie została dotychczas poznana. Dla wielu gatunków brak opisów larw. Liczne badania molekularne z konieczności prowadzone są na niepełnej grupie reprezentantów poszczególnych taksonów.
W oparciu o badania morfologiczne, współcześnie żyjące ważki dzielone są na podrzędy:
Poza tym, zależnie od ujęcia systematycznego, wyróżnia się 4–5 dalszych rzędów znanych tylko z materiałów kopalnych, wśród nich wymienia się Protodonata, Protoanisoptera, Protozygoptera i Archizygoptera.
Podrząd Anisozygoptera – obejmujący wymarłe ważki mezozoiczne oraz trzy żyjące współcześnie w Azji gatunki żywych skamieniałości z rodzaju "Epiophlebia" (czwarty opisany gatunek uznany za wątpliwy), o cechach pośrednich między równo- i różnoskrzydłymi – był uznawany za takson parafiletyczny, a zaliczane do niego gatunki włączano do ważek różnoskrzydłych. Badania molekularne sugerują jednak, że "Epiophlebia" może być taksonem siostrzanym dla Anisoptera i Zygoptera.
Larwy ważek posiadają skrzelotchawki ukryte wewnątrz odwłoka (w jelicie tylnym – tzw. skrzela rektalne). U równoskrzydłych występują też trzy skrzelotchawki zewnętrzne, położone na końcu odwłoka w postaci trzech listków.
Odonatofauna Polski.
Do 2016 roku odonatofauna Polski liczyła 73 gatunki. Latem 2016 roku zaobserwowano obecność "Pantala flavescens". Niektóre gatunki ważek występujących w Polsce są objęte ochroną.
Miscellanea.
W Indiach, 18 sierpnia 2019 roku obchodzono po raz drugi Dzień Ważki () w Nowym Delhi oraz sąsiednich regionach z inicjatywy World Wide Fund for Nature we współpracy z . Analogiczne wydarzenie, tj. Ogólnopolski Dzień Ważki w Puławach, zapoczątkowano z inicjatywy Ewy Rauner-Bułczyńskiej 25 maja 2019 roku w Puławach, w rocznicę urodzin czołowego badacza ważek, .

</doc>
<doc id="86838" url="https://pl.wikipedia.org/wiki?curid=86838" title="Hymn Niemieckiej Republiki Demokratycznej">
Hymn Niemieckiej Republiki Demokratycznej

Auferstanden aus Ruinen (pol. „Powstając z ruin”) – hymn Niemieckiej Republiki Demokratycznej. Muzykę do niego skomponował Hanns Eisler, tekst napisał Johannes Becher, późniejszy minister edukacji Niemieckiej Republiki Demokratycznej. 
W utworze Bechera słowo „Niemcy” pada pięciokrotnie, a fraza „Niemiecka Republika Demokratyczna” – wcale. Ponadto hymn mówi o zjednoczonej i miłującej pokój ojczyźnie. Po wybudowaniu Muru Berlińskiego 13 sierpnia 1961 roku taki tekst był nie do zaakceptowania dla kierownictwa niemieckiej partii komunistycznej, szczególnie że hymn powstał w 1949 roku – w okresie, gdy pomysł zjednoczonych Niemiec pochodził od Józefa Stalina, co w latach siedemdziesiątych było już nierealne, także w świetle Układu NRD-RFN, a więc w zupełnie innej rzeczywistości. Toteż równocześnie z usunięciem słowa „Niemcy” z konstytucji Niemieckiej Republiki Demokratycznej 7 września 1974 roku zaprzestano śpiewania słów hymnu.
Po zjednoczeniu Niemiec hymnem stał się dotychczasowy hymn Niemiec, "Das Lied der Deutschen" (pol. "Pieśń Niemców").

</doc>
<doc id="86839" url="https://pl.wikipedia.org/wiki?curid=86839" title="Demografia Jersey">
Demografia Jersey



</doc>
<doc id="86845" url="https://pl.wikipedia.org/wiki?curid=86845" title="Sosna smołowa">
Sosna smołowa

Sosna smołowa ("Pinus rigida" Mill.) – gatunek drzewa z rodzaju sosna ("Pinus") należącego do rodziny sosnowatych ("Pinaceae"). Sosna smołowa występuje na północnych i wschodnich obszarach Ameryki Północnej: Kanada (Ontario, Quebec), USA (Connecticut, Georgia, Kentucky, Maine, Maryland, Massachusetts, New Hampshire, New Jersey, Nowy Jork, Karolina Północna, Ohio, Pensylwania, Rhode Island, Karolina Południowa, Tennessee, Vermont, Wirginia, Wirginia Zachodnia). Do Europy została sprowadzona ok. 1750 r. W Polsce uprawiana w lasach i parkach.
Biologia i ekologia.
Drzewo wiecznie zielone, jednopienne. Igły pozostają na drzewie 2–3 lata. Szyszki nasienne dojrzewają w ciągu 2 lat, uwalniają nasiona i opadają wkrótce potem lub pozostają na drzewie kilka lat.
Rośnie na wysokościach 0–1400 m n.p.m. Gatunek generalnie światłolubny, ale toleruje zróżnicowane nasłonecznienie i niedobory wody. Na słabych glebach karłowacieje. Na północy zasięgu często przybiera krzaczasty pokrój. Jest całkowicie mrozoodporna. Jednogatunkowe drzewostany tworzy głównie na terenach zniszczonych zalewami, spaleniskach i w kotlinach mrozowych.
Drzewa tego gatunku mają silną zdolność przetrwania mimo znacznych uszkodzeń, zarówno na etapie siewki, jak i dorosłego drzewa. Siewki nadjedzone przez zwierzęta do wysokości 3–5 cm nad ziemią, odbijają się. Drzewa uszkodzone przez ogień podczas pożaru potrafią odnowić całe ulistnienie. Jeżeli uszkodzony zostanie szczytowy pęd do 0,6–0,9 m, może się wykształcić nowy. Jeżeli zniszczeniu ulegnie cały pień, nowe pędy często wyrastają u jego podstawy. Gruba kora chroni drzewo przed ogniem, chyba że jest bardzo silny.
Sosna smołowa należy do gatunków dość szybko rosnących w młodości: w optymalnych warunkach przyrost na wysokość sięga do 30 cm na rok. Gdy drzewo osiągnie 50-60 lat tempo przyrostu zaczyna spadać, a gdy osiągnie 90 lat wzrost praktycznie ustaje. Czas życia tych drzew ocenia się na ok. 200 lat.
Systematyka i zmienność.
Pozycja gatunku w obrębie rodzaju "Pinus":
Sosna smołowa tworzy naturalne mieszańce z "Pinus echinata".
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli jest gatunkiem o niskim ryzyku wymarcia.
Zastosowanie.
Dawniej wykorzystywana jako budulec na podkłady kolejowe, stemple i statki, ze względu na dużą zawartość żywicy w drewnie. Obecnie gatunek nie ma większego znaczenia gospodarczego i hodowlanego.
Drzewo popularne do formowania bonsai.

</doc>
<doc id="86849" url="https://pl.wikipedia.org/wiki?curid=86849" title="Zbigniew Hołdys">
Zbigniew Hołdys

Zbigniew Hołdys (ur. 19 grudnia 1951 w Lublinie) – polski wokalista, muzyk, kompozytor i instrumentalista, poeta, dziennikarz, grafik oraz scenarzysta filmowy. W latach 1977–1991 lider, kompozytor i gitarzysta grupy muzycznej Perfect, której był współzałożycielem.
Młodość.
W latach 60. Hołdys uczęszczał do XVII Liceum Ogólnokształcącego im. Andrzeja Frycza Modrzewskiego w Warszawie, jednakże szkoły nie ukończył. Pracował jako urzędnik w Zakładzie Technologii Spirytusu i Drożdży, a także w Głównym Urzędzie Statystycznym w Warszawie. W latach 70. podjął naukę w szkole wieczorowej z zamiarem uzyskania dyplomu maturalnego. Wkrótce potem muzyk ponownie porzucił naukę i wyjechał do Stanów Zjednoczonych. W latach późniejszych nie kontynuował edukacji.
Kariera muzyczna.
Działalność artystyczną rozpoczął w wieku 16 lat w hippisowskiej grupie „Kwiaty Warszawy”. W 1969 na festiwalu FAMA otrzymał nagrodę specjalną Zbigniewa Namysłowskiego za utwór "Hymn do zachodzącego słońca", który skomponował i wykonał (grając na flecie) z zespołem RH−.
W 1970 dokonał pierwszych w Polsce nagrań techniką "one-man-band" (sam zagrał na wszystkich instrumentach). Wkrótce potem jako niespełna 19-latek został członkiem zespołu „Maryla Rodowicz i Jej Gitarzyści”.
W kolejnych latach Hołdys zajmował się tworzeniem własnych projektów (zespół Dzikie Dziecko, nagrania solowe) i pracą na rzecz innych artystów (Andrzej i Eliza, 2 plus 1, Anna Jantar).
W 1976 Hołdys wyjechał do USA, gdzie występował w polonijnych restauracjach. Po powrocie w 1977 nagrał piosenkę "Co się stało z Magdą K.?", wykonywaną później także przez grupę Strachy na Lachy.
Latem 1978 dołączył do grupy muzycznej "Perfect Super Show and Disco Band", założonej na przełomie 1977 i 1978 roku przez Wojciecha Morawskiego, Zdzisława Zawadzkiego, Pawła Tabakę, Ewę Konarzewską i Barbarę Trzetrzelewską. Zespół od razu dokonał serii własnych nagrań (kompozycje Hołdysa, m.in. "Jego nie ma", "Nie ma mogiły rock and rolla"), które przyniosły mu znaczną popularność. Wkrótce jednak sprzeczne z ideologią komunistyczną wypowiedzi Hołdysa dla zagranicznej prasy ściągnęły represje ze strony władz PRL i zespół nie mógł w Polsce koncertować. W 1978 Hołdys wraz z zespołem wyjechał do USA, gdzie z przerwami koncertował w klubach polonijnych do 1979. Tuż po powrocie do kraju Hołdys zakończył współpracę z Konarzewską i Trzetrzelewską. Po przekształceniu stylu muzyki na rockową ze składu odszedł Tabaka. W tym samym roku do zespołu dołączył Grzegorz Markowski. Latem 1980 Zbigniew Hołdys oficjalnie zmienił nazwę zespołu na "Perfect".
W 1981 Perfect uzyskał dużą popularność dzięki piosenkom takim jak „Chcemy być sobą”, „Nie płacz Ewka”, „Ale wkoło jest wesoło” czy „Niewiele ci mogę dać”. W 1982 powstały kolejne znane kompozycje Hołdysa, m.in. „Autobiografia”. W 1983 odszedł z Perfectu, co spowodowało jego rozwiązanie. W wywiadzie w 2006 podał, że odejście spowodowane było zmęczeniem popularnością i życiem wypełnionym całkowicie pracą: intensywnym koncertowaniem, za które honorarium wynosiło mniej niż trzy bilety na dany koncert, pracą organizacyjną, do której należały uzgodnienia z cenzurą i milicją, pogróżkami SB.
W 1983 poprowadził sesję nagraniową "I Ching" – jego kompozycje (z jego udziałem i pod jego kierunkiem) wykonali muzycy z zespołów Maanam, TSA, Krzak, Osjan, Breakout i Martyna Jakubowicz. Wkrótce potem Hołdys wraz z Wojciechem Waglewskim, Andrzejem Nowickim i Wojciechem Morawskim założył grupę Morawski Waglewski Nowicki Hołdys (1984/1985). Po wydaniu płyty "Świnie" (1985) i kilkunastu koncertach zespół przestał istnieć.
W 1986 roku grał z formacją Plugawy Anonim.
W 1987 ponownie pojawił się na scenie z zespołem Perfect, z którym dał koncert na Stadionie Dziesięciolecia w Warszawie.
W czasie poprzedzającym pierwsze wolne wybory w 1989 Zbigniew Hołdys został szefem kampanii wyborczej warszawskiej „Solidarności”. Po trasie koncertowej z grupą Perfect w USA wrócił do Polski, gdzie zajął się życiem rodzinnym.
W 2000 roku zagrał jeden koncert po latach milczenia na polskiej scenie muzycznej. Występ (w Sali Kongresowej) zadedykował 12-letniemu wówczas synowi, Tytusowi. Wkrótce wyszła płyta "Hołdys.com", zawierająca zupełnie nowy materiał.
W 2002 Hołdys wystąpił na festiwalu w Opolu z piosenką "Stalker". W 2007, w 63. rocznicę powstania warszawskiego, nagrał piosenkę pt. "Pocałunek" do wiersza Krzysztofa Kamila Baczyńskiego, upamiętniającą to wydarzenie.
W roku 2010, po dziesięcioletniej przerwie, stworzył nowy zespół "Hołdys Kosmos" w składzie: Zbigniew Hołdys, Kuba Koźba, Sajmon, Tytus Hołdys, Mateusz Owczarek, Artur Kempa, Bogdan Wawrzynowicz, Grzegorz Grzyb.
Działalność pozamuzyczna.
Od roku 1984 wspólnie z Jarosławem Kukulskim, Natalią Kukulską, Eleni Tzoka, Haliną Frąckowiak, Romualdem Lipko, Markiem Karewiczem, Michałem Rybczyńskim, Danutą Mizgalską był członkiem honorowym Klubu Muzycznego im. Anny Jantar, którego prezesem była Agata Materowicz.
W latach 1988–1989 był redaktorem naczelnym muzycznego pisma Non Stop, w ramach którego próbował zmienić profil pisma na ogólnokulturalny, z elementami polityki, co jednak nie zostało zaakceptowane przez czytelników.
Podczas wyborów w czerwcu 1989 był szefem promocji kampanii wyborczej Komitetu Obywatelskiego w Warszawie.
Od 1990 Hołdys był korespondentem polonijnych stacji radiowych w USA. W latach 2002–2004 prowadził własny program telewizyjny „Hołdys Guru” (najpierw MTV, potem TVP2). Pisał felietony dla portalu Interia. W latach 2012–2022 był publicystą tygodnika Newsweek Polska.
Był wydawcą czasopism „Grill” (1992) i „Ultra Szmata” (1998), które jednak upadały po kilku numerach.
W latach 1992–2007 był właścicielem sklepu muzycznego "Instrumenty Muzyczne", przy ul. Wspólnej w Warszawie, gdzie odbywały się spotkania z gwiazdami rocka i pop. W salonie gościli m.in. Kirk Hammett, Mick Taylor, Vinnie Moore, Robert Fripp, Adrian Belew, Ritchie Blackmore, John Scofield, Pat Metheny oraz zespół Guano Apes. Salon zabezpieczał również awaryjny sprzęt podczas koncertów Michaela Jacksona, King Crimson oraz The Rolling Stones. Wcześniej Zbigniew Hołdys prowadził sklep muzyczny na warszawskim Bemowie w pawilonie handlowym przy ul. Szwankowskiego (od 1989).
Od 2004 do 2007 był wykładowcą w Warszawskiej Szkole Filmowej.
Stworzył Akademię Sztuk Przepięknych – program edukacyjny, prezentowany na Przystanku Woodstock, organizowanym przez Wielką Orkiestrę Świątecznej Pomocy Jurka Owsiaka.
Jako grafik jest autorem znaku graficznego filmu "Kiler" (w roli głównej Cezary Pazura).
Jest producentem płyty "Szmata" zespołu Sto % Bawełny.
Jest autorem sztuk teatralnych i scenariuszy filmowych. Przetłumaczona przez niego sztuka „Pif paf, jesteś trup!” (autorstwa Williama Mastrosimone) została wystawiona m.in. w Teatrze Studio i na deskach Collegium Nobilium w Akademii Teatralnej.
Prowadzi działalność charytatywną, jest m.in. założycielem fundacji Dzieci Ulicy. Prowadził koncerty poświęcone pamięci Marka Kotańskiego, tzw. „Dzień Kotana”. Z grupą narkomanów i bezdomnych nagrał utwór "Pomóż mi", będący hymnem koncertu.
Na początku 2012 podczas dyskusji nad przyjęciem przez Polskę umowy ACTA Hołdys jednoznacznie poparł zapisy umowy ACTA zaostrzające walkę z piractwem w Internecie. Jego wypowiedzi spotkały się z masową krytyką, szczególnie w portalach internetowych.
W kwietniu 2013 został odznaczony Srebrnym Medalem „Zasłużony Kulturze Gloria Artis”.
Życie prywatne.
16 maja 1987 roku zawarł związek małżeński z Bogumiłą, z którą ma synów Tytusa, a także Dawida z jej pierwszego małżeństwa. W 2020 urodził się jego wnuk, Bruno. Mieszka w Falentach.
Jest ojcem chrzestnym Piotra Zybowskiego, syna Urszuli Kasprzak i Stanisława Zybowskiego.

</doc>
<doc id="86851" url="https://pl.wikipedia.org/wiki?curid=86851" title="Geodezja wyższa">
Geodezja wyższa

Geodezja wyższa – dział geodezji zajmujący się pomiarami i przedstawianiem „dużych obszarów”, dla których powierzchnią odniesienia nie może być płaszczyzna pozioma, a pewna płaszczyzna zastępcza zbliżona do rzeczywistej powierzchni bryły ziemskiej.
Rozszerzenie opracowań do tzw. „dużych obszarów” wymaga uwzględnienia w obliczeniach wpływu zakrzywienia Ziemi. Za „duże obszary” przyjmuje się powierzchnie większe od powierzchni koła o promieniu ponad 15,6 km i polu większym niż 750 km², np.: powierzchnie regionów, państw, kontynentów i całej kuli ziemskiej.
Główne działy geodezji wyższej.
Geodezja wyższa dzieli się na działy:

</doc>
<doc id="86852" url="https://pl.wikipedia.org/wiki?curid=86852" title="Geodezja niższa">
Geodezja niższa

Geodezja niższa, inaczej geodezja ogólna, geodezja szczegółowa, geodezja na płaszczyźnie, miernictwo – dział geodezji zajmujący się pomiarami „małych obszarów”, dla których powierzchnią odniesienia może być płaszczyzna pozioma.
Rezultatem przeprowadzonych pomiarów są wielkoskalowe mapy terenu otrzymane w odniesieniu do płaskich układów współrzędnych. Ograniczenie opracowań do tzw. „małych obszarów” pozwala na pominiecie w obliczeniach wpływu zakrzywienia Ziemi. Za „małe obszary” przyjmuje się powierzchnię zbliżoną do koła o promieniu nie większym niż 15,6 km i polu nie większym niż 750 km². Przedmiotem prac w zakresie geodezji ogólnej jest także projektowanie oraz pomiar szczegółowych osnów geodezyjnych.

</doc>
<doc id="86855" url="https://pl.wikipedia.org/wiki?curid=86855" title="Park Jurajski (powieść)">
Park Jurajski (powieść)

Park Jurajski (tytuł oryg. "Jurassic Park") – opublikowana w 1990 r. powieść science fiction amerykańskiego pisarza Michaela Crichtona. Książka wykorzystuje matematyczną koncepcję teorii chaosu i jej filozoficzne implikacje, by wyjaśnić przyczyny upadku parku rozrywki prezentującego niektóre genetycznie odtworzone gatunki dinozaurów. W roku 1993 "Park Jurajski" został zaadaptowany przez Stevena Spielberga na film, który jednak był pełen odstępstw od książki.
Powieść w 1995 doczekała się kontynuacji pt. "Zaginiony świat", w oparciu o którą dwa lata później Spielberg nakręcił kolejny film ("").
Fabuła powieści.
Powieść poprzedzona jest wstępem, napisanym w formie krótkiego raportu z wydarzeń, które miały mieć miejsce w sierpniu 1989 r. w kompleksie badawczym należącym do koncernu InGen Technologies. Taki sposób prezentacji fikcji jako faktów, Crichton wykorzystał również w innych swoich książkach (m.in. "Zjadacze umarłych", "Andromeda znaczy śmierć" czy " Wschodzące słońce").
Właściwe opowiadanie rozpoczyna się od przedstawienia serii incydentów, w których dziwne stworzenia atakowały ludzi na terytorium Kostaryki i fikcyjnej wyspie Isla Nublar. Akcja przenosi się następnie do obozowiska paleontologicznego, gdzie ekscentryczny miliarder John Hammond (założyciel i dyrektor generalny InGen) zaprasza dwójkę naukowców, paleontologa Alana Granta i panią paleobotanik Ellie Sattler na dwudniową wycieczkę po parku rozrywki powstałym z jego inicjatywy na oddalonej o 120 mil morskich od wybrzeży Kostaryki wyspie.
Niepokojące wydarzenia związane z kompleksem sprawiają, że główni inwestorzy Parku Jurajskiego naciskają na Hammonda, aby ten zaprezentował stopień zaawansowania projektu. Wobec tego miliarder postanawia zorganizować pokazową podróż po parku, w której w roli doradców wziąć mają udział m.in. Ellie Sattler oraz dr Grant. Początkowo zafascynowani przedsięwzięciem, stają w obliczu pesymistycznie nastawionych do pomysłu, reprezentującego inwestorów prawnika Donalda Gennaro oraz znanego matematyka, wyznawcę teorii chaosu Iana Malcolma. Malcolm, choć wcześniej był jednym z konsultantów budowy parku, wyraźnie przepowiada jego upadek, uważa go bowiem za zbytnie uproszczenie skomplikowanego ekosystemu, w jakim żyły zwierzęta.
Po przybyciu bohaterów do parku okazuje się, że jego główną atrakcją są sklonowane dinozaury, które zostały odtworzone z uszkodzonego DNA ich prehistorycznych przodków (pobranego z krwi, którą wyssały ówczesne owady, zanim zostały uwięzione w bursztynie), wklejonego następnie do łańcucha dzisiejszych gadów, ptaków i płazów w taki sposób, aby uzupełnić jego braki. Hammond z dumą pokazuje swym gościom zaawansowaną technologię inżynierii genetycznej, jaką dysponuje InGen, a także w pełni zautomatyzowany system zwiedzania wyspy.
W celu pohamowania złośliwych komentarzy Malcolma, Hammond dołącza do zwiedzających park dwójkę swoich wnuków, Tima i Alexis Murphy, którzy spędzają wakacje wraz ze swym dziadkiem na czas trwania sprawy rozwodowej swoich rodziców. W czasie zwiedzania parku Grant znajduje skorupki jaj potwierdzające tezę Malcolma, że natura znajdzie drogę, aby wydostać się spod kontroli człowieka (wykresy populacji dinozaurów, wcześniej z dumą przedstawione gościom, okazują się nieprawdziwe, gdyż dinozaury wbrew woli ich twórców znajdują sposób, aby się rozmnażać).
Malcolm wskazuje przy tym słabe strony stosowanej przez InGen metody ograniczania populacji dinozaurów (system detektorów ruchu był zaprogramowany w taki sposób, by wykrywać ewentualne braki wśród populacji, a nie jej nadmiar), lecz pracownicy parku nie chcą przyjąć do wiadomości, że stworzenia go zamieszkujące od dłuższego czasu żyją poza kontrolą nałożoną na nie przez człowieka. Malcolm zwraca także uwagę na wzrost liczby prokompsognatów, która przypomina krzywą rozkładu Gaussa.
W czasie podróży głównych bohaterów po parku główny programista systemu sterowania Parkiem Jurajskim, Dennis Nedry, usiłuje wykraść dla konkurencyjnej firmy Biosyn zamrożone embriony dinozaurów. Aby tego dokonać, wyłącza system zabezpieczeń i usiłuje niezauważony przez kamery ochrony dostarczyć je na cumującą w doku pomocniczym barkę, która ma wywieźć je z wyspy. Jednak jego plan zawodzi – podczas burzy tropikalnej Nedry gubi się w parku i zakopuje swojego jeepa w błocie. Gdy próbuje wyciągnąć samochód za pomocą haka, zostaje zaatakowany i zabity przez dilofozaura.
Jak się później okazuje, Nedry wraz z kamerami ochrony wyłączył również ogrodzenia pod napięciem, oddzielające zwiedzających od dinozaurów. Dinozaury zaczynają swobodnie przemieszczać się po parku i polować na inne stworzenia. Przebywający w tym czasie w samochodach członkowie wycieczki zostają zaatakowani przez tyranozaura, który zabija m.in. managera InGen Eda Regisa, a także zmusza dr Granta do schronienia się wraz z dziećmi w pełnym dzikich zwierząt parku.
Podczas spotkania z tyranozaurem poważne rany odnosi Ian Malcolm, ale odnaleziony przez Gennaro i szefa ochrony parku Roberta Muldoona zostaje przewieziony do ambulatorium, skąd do końca powieści komentuje rozwój wypadków, a także próbuje pomóc innym osobom znajdującym się na terenie parku.
Tymczasem kierownictwo parku – główny inżynier i zarządca kompleksu John Arnold, genetyk Henry Wu, Muldoon i Hammond – usiłują odzyskać kontrolę nad sytuacją i przez krótką chwilę wydaje się, że im się to udało. Jednakże seria błędów i zaniechań, których się dopuścili, sprawia, że park popada w coraz większy chaos. Nadzwyczaj inteligentne welociraptory przedostają się w pobliże budynków administracyjnych kompleksu zabijając Wu i Arnolda. Ranny zostaje również Muldoon. Natomiast Grant wraz z dziećmi powoli przedziera się przez park w stronę kompleksu i przekazują informację, że kilka młodych raptorów wychowanych już „na wolności” przedostało się na pokład barki "Anne B", która odpłynęła w czasie burzy z wyspy. Timowi i Gennaro udaje się połączyć ze statkiem i przekazać jego załodze informację o raptorach, które wkrótce zostają znalezione na pokładzie i zabite.
Gennaro próbuje doprowadzić do zniszczenia wyspy, jednak sprzeciwia się temu Grant, który uważa, że nawet jeśli nie odzyskają oni kontroli nad parkiem, ich obowiązkiem jest poznać przyczynę tragicznych wydarzeń, których są uczestnikami, oraz ile dinozaurów wydostało się z wyspy. W końcu Grant, Sattler, Muldoon i Gennaro postanawiają wyruszyć w głąb wyspy, by znaleźć legowisko raptorów i porównać wyklute jaja z planowaną populacją wyspy. Lekka poprawa w sytuacji sprawia, że Hammond wychodzi na spacer, jednak przypadkowo wpada do dołu i zostaje zabity przez prokompsognaty.
W końcu wyspa zostaje zniszczona przez fikcyjne Kostarykańskie Siły Powietrzne. Pozostali przy życiu bohaterowie dowiadują się, że Malcolm zmarł z powodu odniesionych ran (choć pojawia się on w drugiej części powieści pt. "Zaginiony świat"). Zostają następnie zatrzymani na czas nieokreślony przez rządy Stanów Zjednoczonych i Kostaryki. Od jednego z lekarzy wojskowych dowiadują się również, że pojawiają się raporty mówiące o grupie nieznanych zwierząt, które atakują żywy inwentarz w kontynentalnej części Kostaryki.
Rodzaje dinozaurów w Parku Jurajskim.
Dinozaury i inne wymarłe gatunki występujące w powieści:
Aspekty biologiczne.
Po ukazaniu się powieści wielu naukowców wskazywało, że wizja Crichtona jest niemożliwa do urzeczywistnienia. W szczególności podawali w wątpliwość wykorzystywanie pozostałości DNA dinozaurów pobranego ze skamieniałych insektów uwięzionych w zastygłej żywicy. Fakt, że fabuła obu powieści Crichtona oparta jest właśnie na takiej metodzie, wywołał szeroką dyskusję na temat tego, czy jest ona możliwa do wykonania.
W wyniku debaty przedstawiono argumenty wyjaśniające, dlaczego ten sposób klonowania dinozaurów jest niewykonalny:
Co więcej wątpliwe, aby DNA pochodzące od prehistorycznego dinozaura, a uwięzione w ciele insekta nie zmieszało się z jego własnym kodem, co również czyni sklonowanie dinozaura problematycznym, a wręcz niewykonalnym.
Różnice w adaptacji filmowej.
W roku 1990 Universal Studios zapłaciło Michaelowi Crichtonowi 2 miliony dolarów za prawa do powieści (jeszcze zanim się ukazała). W 1993 r. na ekrany kin weszła wyreżyserowana przez Stevena Spielberga jej filmowa adaptacja. Pomimo że scenariusz napisany został wspólnie przez Davida Koeppa i Michaela Crichtona, wiele wątków z powieści zmieniono lub całkowicie pominięto.
Crichton napisał także drugą część powieści pt. "Zaginiony świat", która również została . W 2001 r. przy współudziale Michaela Crichtona nakręcono kolejny film "Park Jurajski III".
Ważniejsze różnice w adaptacji filmowej:

</doc>
<doc id="86858" url="https://pl.wikipedia.org/wiki?curid=86858" title="Prozelityzm">
Prozelityzm

Prozelityzm (, "prosēlytos" „obcy, przybysz“ od προσ, "pros" „w stronę“ oraz ἐλεύσομαι, "eleusomai" czas przyszły od ἔρχομαι, "érchomai" „przybywać“) – nawracanie innych na swoją wiarę.
Geneza pojęcia.
Pierwotnie, w Biblii, pojęcia tego używano w odniesieniu do poganina, który przyjął judaizm. Działalność misyjna i prozelityzm były jeszcze do niedawna pojęciami w zasadzie równoważnymi.
Chrześcijaństwo.
Ujęcie pozytywne.
W wydanej 14 grudnia 2007 przez Kongregację Nauki Wiary "Nocie doktrynalnej na temat niektórych aspektów ewangelizacji" mówi się, że prozelityzm rozumiany jako niezdrowy przymus do zmiany wyznania nie powinien mieć miejsca w chrześcijańskiej ewangelizacji. Jednak nie można mówić o prozelityzmie (w negatywnym tego słowa znaczeniu), gdy "chrześcijanin niekatolik, z przyczyn sumienia i przekonany o prawdzie katolickiej, prosi o wejście w pełną jedność z Kościołem katolickim". Pochwala się za to dążenie do jedności w wierze oparte na wzajemnym dialogu, który nie jest jedynie wymianą poglądów, ale także wymianą duchowych darów.
Ujęcie negatywne.
We współczesnym dialogu ekumenicznym termin nabrał negatywnego, na poły politycznego znaczenia w odniesieniu do działalności chrześcijan, mającej na celu pozyskanie wyznawców z innych wspólnot chrześcijańskich poprzez przekupstwo, zastraszenie czy zewnętrzny przymus.
Problem prozelityzmu jest szczególnie często podnoszony przez Rosyjski Kościół Prawosławny w odniesieniu do Kościoła katolickiego. Problem ten pojawia się również we wzajemnych relacjach innych wyznań.

</doc>
<doc id="86863" url="https://pl.wikipedia.org/wiki?curid=86863" title="Herb Starego Sącza">
Herb Starego Sącza

Herb Starego Sącza – jeden z symboli miasta Stary Sącz i gminy Stary Sącz w postaci herbu, ustanowiony przez radę miejską 24 maja 2016. Autorem projektu herbu jest Włodzimierz Chorązki.
Wygląd i symbolika.
Herb przedstawia w polu błękitnym św. Kingę w czarnym welonie i habicie klarysek, z nimbem wokół głowy złotym, z miniaturą kościoła i lilią o trzech kwiatach srebrnymi u stóp mitra książęca.
Historia.
W XVI w. używany był herb składający się z dwóch liter A S, odnoszących się do obydwu członów nazwy miasta, utworzonych od łacińskiej formy nazwy miasta "Antiqua Sandecz".
Od 1700 r. miasto posługiwało się pieczęcią z wizerunkiem św. Elżbiety, podającej jałmużnę biedakowi. Zgodnie ze średniowiecznym zwyczajem, na godło miasta wybrano patronkę miejscowego kościoła farnego.
Taka sytuacja utrzymywała się aż do 1812 r., kiedy to pod zaborem władze austriackie nakazały zmianę herbu miasta. Zaproponowany został wówczas wzór z orłem i mostem, który z pewnymi zmianami obowiązywał do 2016 r. Przyjęty został 14 maja 1812 r. W roku 1867 malarz Tomasz Ostrowski namalował ostatnio używaną wersję tego herbu. Most symbolizował połączenie Galicji i Lodomerii z Austrią Habsburgów. Siedzący na nim orzeł, nawiązujący do godła Polski, miał w swojej wymowie akceptować to połączenie. Barwy pola tarczy (czerwony i niebieski) pochodziły z flagi Galicji. 
Zmiana herbu była przedmiotem obrad kilku sesji Rady Miejskiej Starego Sącza. W trakcie procedowania nad uchwałą nikt nie składał zastrzeżeń do planowanych zmian ani innych propozycji. Niemniej po uchwaleniu nowego herbu na forum internetowym portalu starosadeckie.info a także na elewacji kilku budynków pojawiły się anonimowe komentarze osób niezadowolonych z tej zmiany. Przez pewien czas w lokalnym środowisku utrzymywana była narracja, jakoby Herb został zmieniony bez konsultacji z jego właścicielami, tj. mieszkańcami Starego Sącza, którzy swój sprzeciw manifestowali na starosądeckich murach. 
. Przedstawiony na nim wizerunek św. Kingi jest . , który dzięki księżnej węgierskiej zyskał prawa miejskie, dzięki której nastąpił rozkwit miasta a − pielgrzymka papieża Jana Pawła II w 1999 r. miała związek właśnie z osobą św. Kingi. 

</doc>
<doc id="86866" url="https://pl.wikipedia.org/wiki?curid=86866" title="Jurassic Park">
Jurassic Park



</doc>
<doc id="86867" url="https://pl.wikipedia.org/wiki?curid=86867" title="Sosna wejmutka">
Sosna wejmutka

Sosna wejmutka zwana też sosną amerykańską ("Pinus strobus" L.) – gatunek drzewa iglastego z rodziny sosnowatych ("Pinaceae"). Sosna wejmutka występuje na północnych i wschodnich obszarach Ameryki Północnej (Kanada, USA). W Polsce uprawiana, spotykana w lasach i parkach.
Polska nazwa gatunkowa tej sosny wywodzi się od nazwiska lorda Weymoutha. 
Rozmieszczenie geograficzne.
Naturalny zasięg sosny wejmutki rozciąga się wzdłuż południowej Kanady, od Nowej Fundlandii, wyspy Anticosti i półwyspu Gaspé, na zachód do środkowego i zachodniego Ontario i południowo-wschodniej Manitoby. Dalej na południe do południowo-wschodniej Minnesoty i północno-wschodniego Iowa, na wschód do północnego Illinois, Ohio, Pensylwanii i New Jersey oraz na południe przez Appalachy do północnej Georgii i północno-zachodniej Karoliny Południowej. Stanowiska sosny wejmutki można także znaleźć w zachodnim Kentucky, zachodnim Tennessee i Delaware.
Populacje raportowane z Gwatemali i Meksyku należą do wyróżnianej przez niektórych botaników odmiany "P. strobus" var. "chiapensis", która traktowana jest coraz częściej jako odrębny gatunek.
Biologia i ekologia.
Drewno lekkie, kremowożółte, miękkie. 
Drzewo jednopienne. Kwitnie od maja do czerwca. Szyszki męskie wykształcają się od jednego do kilku tygodni wcześniej niż żeńskie na tym samym drzewie. Drzewa produkują szyszki żeńskie po osiągnięciu 5–10 lat, ale dobrze obradzają dopiero w wieku 20–30 lat. We wczesnych latach kwitnienia, drzewa nie wykształcają wcale lub niewielką liczbę szyszek męskich. Zjawisko to może się utrzymywać także u starszych okazów, o średnicy pnia 30–61 cm, aczkolwiek ich produkcja pyłku jest większa niż młodych drzew (od małej do średniej ilości). Do zapłodnienia dochodzi ok. 13 miesięcy po zapyleniu, a nasiona dojrzewają w ciągu sierpnia i września drugiego roku. Szyszki uwalniają nasiona i opadają wkrótce potem. Do rozsiania większości nasion dochodzi w ciągu miesiąca od osiągnięcia dojrzałości. Rozsiewają się w odległości 60 m w zwartych drzewostanach i ponad 210 m na stanowiskach otwartych. Igły pozostają na drzewie przez 2–3 lata.
Drzewa osiągają wiek zazwyczaj 200 lat, wyjątkowo 450. Początkowo rosną wolno (ok. 135 cm wysokości w wieku 8–10 lat), między 10 a 15 rokiem życia przyrastają szybko (średnio 1 m rocznie). Tempo wzrostu zależy także od warunków siedliskowych, jednak dla wszystkich stanowisk wyrównuje się w wieku ok. 55 lat, kiedy roczny przyrost jest na poziomie 0,3 m na rok.
Najgrubszy w Polsce okaz wejmutki (na terenie Lasów Państwowych) rośnie w miejscowości Pokój i ma 521 cm obwodu i 33 m wysokości.
Liczba chromosomów: 2n=24.
Preferuje płaskie doliny w obszarach górskich, można ją znaleźć na wysokości do 1500 m n.p.m. Najchętniej rośnie na glebach wapiennych. Wraz z innymi drzewami iglastymi i liściastymi tworzy lasy mieszane. W lasach, w których jest gatunkiem dominującym towarzyszą jej: sosna czerwona, dąb czerwony i klon czerwony, choina, "Quercus prinus". Wykazuje średnią tolerancję na zacienienie. Jako siewki, ze względu na powolny wzrost w pierwszych latach życia, sosny wejmutki są bardzo wrażliwe na konkurencję ze strony szybciej rosnących gatunków. Jeśli przeżyją ten okres ich zdolność przetrwania zwiększa się. Sosna ta rzadko tworzy trwałe jednogatunkowe stanowiska. Nie sprzyja temu wewnętrzna różnorodność w ukształtowaniu korony, różne tempo wzrostu w poszczególnych okresach życia czy na danym podłożu.
Nasiona są pożywieniem dla m.in. wiewiórki szarej ("Sciurus carolinensis"), która przyczynia się także do rozsiewania nasion, gromadząc je w podziemnych schowkach.
Systematyka i zmienność.
Pozycja gatunku w obrębie rodzaju "Pinus":
Wcześniej traktowano "Pinus chiapensis" jako odmianę sosny wejmutki ("P. strobus" var. "chiapensis" Martínez), klasyfikowaną obecnie najczęściej w randze gatunku
Sosna wejmutka łatwo krzyżuje się z sosną zachodnią ("Pinus monticola"), s. rumelijską ("P. peuce"), s. himalajską ("P. wallichiana") i s. drobnokwiatową ("P. parviflora"). Można ją także skrzyżować z sosną giętką ("P. flexilis") i "P. ayacahuite". Mieszaniec z sosną himalajską jest bardziej żywotny niż sosna wejmutka i lepiej znosi zimy niż sosna himalajska.
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli jest gatunkiem najmniejszej troski, spośród gatunków niższego ryzyka.
Zastosowanie.
Uprawiana powszechnie w Europie w lasach i parkach.
Szkodniki i choroby.
Znanych jest 277 szkodników i 110 organizmów wywołujących choroby sosny wejmutki. Z tego tylko 16 owadów i 7 chorób stanowi na tyle istotne zagrożenie dla życia drzew, że może powodować ich obumieranie. Najgroźniejsze z nich to chrząszcz "Pissodes strobi", rdza wejmutkowo-porzeczkowa i opieńka miodowa ("Armillaria mellea"). 
Obecność w kulturze i symbolice.
Sosna wejmutka jest jednym z symboli kanadyjskiej prowincji Ontario. Jest także drzewem stanowym dwóch stanów USA: Maine i Michigan.

</doc>
<doc id="86869" url="https://pl.wikipedia.org/wiki?curid=86869" title="Bolków">
Bolków

Bolków () – miasto w Polsce, w województwie dolnośląskim, w powiecie jaworskim, siedziba władz gminy miejsko-wiejskiej Bolków, nad Nysą Szaloną (prawym dopływem Kaczawy) w odległości około 6 km od jej źródła pod Kaczorowem. Historycznie leży na Dolnym Śląsku, na terenie dawnego księstwa świdnickiego (świdnicko-jaworskiego).
W latach 1975–1998 miasto administracyjnie należało do województwa jeleniogórskiego. Bolków należy do Euroregionu Nysa.
Według danych GUS z 30 czerwca 2021 roku miasto liczyło 4864 mieszkańców.
Położenie i geologia.
Miasto leży na pograniczu Gór Kaczawskich i Podgórza Bolkowskiego, czyli na pograniczu Sudetów Zachodnich i Sudetów Środkowych. Zajmuje dolinę Nysy Szalonej i jej dopływu – Rochowickiej Wody oraz niższe partie okolicznych wzgórz, przede wszystkim wzgórza zamkowego. Najstarszą część miasta – zamek – wybudowano na wzniesieniu (396 m n.p.m.) opadającym stromo ku północy i zachodowi, a łagodnie w stronę miasta.
Wzgórze Zamkowe zbudowane jest ze skał metamorficznych należących do metamorfiku kaczawskiego – zieleńców, łupków zieleńcowych, łupków chlorytowych i łupków serycytowych z soczewkami wapieni krystalicznych i diabazów. Na północny wschód od miasta znajduje się zapadlisko Wolbromka, a na południowy zachód – zapadlisko Wierzchosławic. Oba te zapadliska wypełniają górnokarbońskie szare zlepieńce, piaskowce i łupki, oraz dolnopermskie (czerwony spągowiec), przeważnie czerwone, piaskowce i zlepieńce. Ponadto w zapadlisku Wolbromka występują dolnopermskie porfiry (ryolity) oraz tufy porfirowe (ryolitowe).
Klimat.
Miasto jest położone w strefie łagodnego klimatu podgórskich nizin i kotlin, przechodzącego w ostry klimat górski. Okres wegetacji jest krótszy niż na równinnych terenach położonych na wschód od obszaru gminy.
Nazwa.
Nazwa miejscowości pochodzi od imienia Bolko, które jest staropolskim derywatem słowiańskiego imienia męskiego Bolesław, będącego imieniem dynastycznym w polskiej dynastii Piastów, oraz czeskiej Przemyślidów. Wywodzi się ona prawdopodobnie od imienia piastowskiego władcy Księstwa jaworskiego – Bolka I Surowego, który rozbudował istniejący tu zamek w Bolkowie. W historii miejscowość zapisywano pod różnymi nazwami. W 1195 roku – "Hain", w 1276 – "Bolesłaus in Hayn", w 1277 – "Hayn", w 1295 – "Bolkenhain", w 1874 po polsku "Bolkowice". Niemiecki nauczyciel Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia nazwę miasta zanotowaną w dokumencie z 1292 roku "Polkenhayn" podając jej znaczenie "„Burg des Bolko I”" - "„Miasto Bolka I”". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Bulconis Fanum".
W 1750 roku nazwa „Bolkenhain” wymieniona jest przez Fryderyka II pośród innych miast śląskich w zarządzeniu urzędowym wydanym w języku polskim dla mieszkańców Śląska. Polską nazwę "Bolkowice" oraz niemiecką "Bolkenhain" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. W 1896 r. nazwa "Bolków" oraz "Bolkenhain" wymieniona jest przez śląskiego pisarza Konstantego Damrota.
Słownik geograficzny Królestwa Polskiego wydany na przeł. XIX i XX w. notuje nazwę miasta pod polskimi nazwami "Bolkowice" podając również wariant zapisany przez Józefa Łepkowskiego "Bolesławice" oraz niemiecką "Bolkenhain". Obecną nazwę ustalono urzędowo w 1946.
Historia.
Już w XI w. w okolicach obecnego miasta leżał gród pograniczny Świny, wzmiankowany w źródłach w 1108. W XII wieku była to kasztelania polska z warownym zamkiem, później gruntownie przebudowanym (zachowane ruiny). W XIII wieku w odległości ok. dwóch kilometrów od kasztelu założono osadę targową, położoną na skrzyżowaniu ważnych starych szlaków handlowych. Po pewnym czasie ulokowano tam również nową kasztelanię. Miasto powstało w 1265 roku na skrzyżowaniu dróg handlowych z Wrocławia i Legnicy do Czech. W XIII i XIV wieku znajdowało się w księstwie jaworskim i świdnicko-jaworskim. Prawa miejskie otrzymało w 1276 roku. W tamtym czasie nosi nazwę Hain (pol. "Gaj"). W 1392 r. księstwo jaworskie zostało włączone do Korony Czeskiej. W 1384 roku miasto zmienia nazwą na "Bolkenhenhain" i stało się lennem nadawanym rycerskim rodom czeskim. Szybki rozwój miasta nastąpił pod panowaniem księcia Bernarda, m.in. wzniesiono wówczas kościół.
Wojny husyckie powstrzymały dalszą rozbudowę miasta. W 1463 roku król czeski Jerzy z Podiebradów osadził w zamku rycerza Jana z Czarnej, który zasłynął w okolicy z rozbojów. Stało się to powodem zorganizowania przez mieszczan wrocławskich i świdnickich zbrojnej wyprawy na zamek w 1468 roku. Połączone siły mieszczan zdobyły zamek a Jan z Czarnej został powieszony. Miasto wraz z zamkiem zostało oddane pod opiekę króla Macieja Korwina, którego popierali mieszczanie. Po wstąpieniu na tron Węgier Władysława Jagiellończyka w 1490 roku Bolków został odbity przez namiestnika królewskiego – księcia cieszyńskiego Kazimierza II z rąk zwolenników nieżyjącego już króla Macieja Korwina. Od 1526 miasto pozostawało pod panowaniem Habsburgów.
W 1508 Bolków otrzymał prawo wolnego wyboru rady miejskiej, prawo zorganizowania niższego sądownictwa oraz przywilej organizowania trzech jarmarków rocznie. XVI i XVII wieku były dla miasta tragiczne. W tym czasie nękają je epidemie, trzęsienia ziemi, powodzie oraz wojny (Wojna trzydziestoletnia, najazd Szwedów w 1646). Przełom XVII i XVIII wieku to czas odbudowy Bolkowa, który stał się ośrodkiem tkactwa lnianego. W 1703 miasto zostało sprzedane cystersom z Krzeszowa, wchodząc w skład dóbr klasztornych. W 1742 r. w wyniku I. wojny śląskiej Bolków został zajęty przez Prusy. 
W 1810 roku król Prus upaństwawia wszystkie dobra zakonne. Od tego czasu zamek stał się własnością skarbu państwa. Do ponownego zubożenia miast przyczyniło się powstanie tkaczy w 1793 oraz wojny napoleońskie. W latach 1812-1823 dokonano częściowej rozbiórki fortyfikacji miejskich.
Do XIX wieku miasto było ośrodkiem handlowym, natomiast od połowy XIX wieku nastąpił w nim szybki rozwój przemysłu, zwłaszcza włókienniczego. Pierwszą tkalnię mechaniczną uruchomiono w 1858.
1 grudnia 1890 roku uruchomiono, drugą co do rangi, linię kolejową węzła strzegomskiego, wiodącą przez Roztokę (10 km linii) do Bolkowa (20 km linii). Po dziewięciu latach przedłużono ją do węzłowej stacji Marciszów (1 sierpnia 1899 r.). Tam następowało jej połączenie z linią Śląskiej Kolei Górskiej, a także z bocznymi liniami do: Lubawki przez Kamienną Górę z 1869 roku i Złotoryi z 1896. W czasach zaborów w niektórych okresach Bolków miał bezpośrednie połączenia kolejowe z wieloma miastami Polski np. z Krakowem.
Podczas II wojny światowej, od sierpnia 1944 do lutego 1945 w miejscowości znajdowała się filia niemieckiego obozu koncentracyjnego Groß-Rosen stworzona dla obsługi fabryki wytwarzającej elementy samolotów. W obozie złożonym z pięciu baraków, w tym trzech mieszkalnych więziono 800 lub więcej Żydów, w większości węgierskich oraz polskich, z których zmarło lub zostało zamordowanych ok. 200. Po likwidacji tego obozu więźniowie trafili do Buchenwaldu.
W czasie zbliżania się Armii Czerwonej lokalna ludność zaczęła masowo uciekać. Miasto zostało zajęte przez wojska radzieckie, a następnie przekazane władzy polskiej, początkowo pod nazwą "Bolkowiec". Po konferencji poczdamskiej dokonała ona wysiedlenia dotychczasowych mieszkańców miasta do Niemiec.
W latach 1945–1947 doszło do odbudowy przemysłu. W 1957 roku rozpoczęto unowocześnienie i rozbudowę miasta.
W styczniu 1996 roku zamknięto dla ruchu pasażerskiego 35-kilometrową linię kolejową Strzegom – Bolków – Marciszów. Tym samym, po 105 latach, miasto straciło połączenie kolejowe z resztą kraju.
Nazwy ulic Bolkowa wczoraj i dziś.
Patronem jednej z ulic do lat 90 XX wieku był Bolesław Bierut. Feliks Dzierżyński stracił swą godność dopiero po 2000 r.; do dziś w Bolkowie mają swoje ulice zarówno dzień 1 Maja, Robotnicy i czy Ludwik Waryński
Demografia.
Piramida wieku mieszkańców Bolkowa w 2014 roku.
Zabytki.
Zabytki chronione prawnie w Bolkowie:
Inne obiekty
Zniszczone obiekty
Pomniki i rzeźby
Istniejące w przeszłości
Legendy.
Upiór z Bolkowa
Zimą 1601 r. zamek był pod panowaniem Władysława Czetrycza. W tym czasie mieszkańcy Bolkowa zaczęli opowiadać o upiorze. Bestia ta miała w zwyczaju wdzierać się w nocy do domów i dusić oraz wypijać krew. Zazwyczaj atakowała dziewczęta, mimo to żadna z jego ofiar nie umarła. Zrozpaczeni mieszkańcy udali się do pana zamku i poprosili go o pomoc. Po wysłuchaniu wszystkich ofiar Władysław zawiadomił o sprawie dwór w Wiedniu. W kwietniu 1602 r. do miasta przyjechał posłaniec, który zabrał akta sprawy. W maju przybyła cesarska komisja, która miała sprawę zbadać i rozwiązać. Aż w końcu, pewnej nocy, zobaczyli upiora duszącego dziewczynę. Z dalszych wywiadów dowiedzieli się, że w ubiegłym roku, przy zamkowym murze mieszkała kobieta zajmująca się czarami. Informacja ta doprowadziła do wydania pośmiertnego wyroku, rozkopania grobu i spalenia jego zawartości. Od tamtej pory w mieście nie widziano zjawy.
Bursztynowa Komnata
Jan Stulin w swojej książce "Gdzie ukryto Bursztynową Komnatę" podaje, że na bolkowskim zamku ukryto Bursztynową Komnatę. Uważa, że przywieziono ją w biały dzień z Królewca, oraz nie ukrywano przed wszystkimi na bolkowskim rynku (dwie skrzynie miały być uszkodzone), gdy ciężarówki czekały na wjazd na zamek. Stulin twierdzi, że na zamku istniały podziemne wnętrza, gdzie ukryto skarb. Żadne pisane materiały źródłowe nie potwierdzają tej wersji.
Transport.
Początki kolei żelaznych w Bolkowie sięgają schyłku XIX wieku. 1 grudnia 1890 r. uruchomiono 20 km, 1-torową linię kolejową Strzegom – Bolków. Po 105 latach eksploatacji, w grudniu 1995 r. zawieszono na niej przewozy pasażerskie. Do 2005 r. sporadyczne przewozy towarowe na trasie Bolków – Strzegom, obecnie nieczynna.
Na terenie miasta znajduje się przystanek PKS, firmy przewozowe zapewniają połączenia z miastami takimi jak: Jawor, Kamienna Góra, Jelenia Góra, Legnica, Wrocław, Warszawa.
Miasto od południa omija droga krajowa nr 3 oraz droga krajowa nr 5. 
Przez centrum miasta przebiegają trzy drogi wojewódzkie:
Kultura.
Instytucje kultury:
Cykliczne imprezy (coroczne):
Inne imprezy:
Wspólnoty wyznaniowe.
Na terenie Bolkowa działalność religijną prowadzą:
Sport.
Obiekty sportowe:
Kluby sportowe:
Honorowi Obywatele.
Honorowi obywatele w przeszłości

</doc>
<doc id="86870" url="https://pl.wikipedia.org/wiki?curid=86870" title="Francisco de Almeida">
Francisco de Almeida

Dom Francisco de Almeida (ur. ok. 1450, zm. 1 marca 1510) − portugalski żeglarz, admirał, pierwszy wicekról portugalskich Indii.
Urodził się w Lizbonie, pochodził z arystokratycznej rodziny. W młodości uczestniczył w walkach z Maurami w latach 1485-1492 (prowadzonych przez Ferdynanda Aragońskiego). W 1492 roku brał udział w zdobyciu Granady. W marcu 1505 został mianowany przez króla Manuela I pierwszym portugalskim wicekrólem Indii. Dowodząc flotą 22 okrętów opłynął przylądka Dobrej Nadziei, założył forty na wschodnim wybrzeżu Afryki, w tym Kilwa i spalił stawiającą opór Mombasę. Budował faktorie handlowe w Indiach, jako bazę czyniąc Koczin na południu Półwyspu Indyjskiego. Zajmował się rozwojem i zabezpieczaniem portugalskiego handlu, dość bezwzględnymi środkami oraz zawarł układ handlowy z Malakki. Wysyłał też dalsze wyprawy odkrywcze, m.in. na Cejlon (pod dowództwem swojego syna Lourenço de Almeida) i Madagaskar.
W celu przeciwstawienia się ekspansji Portugalczyków, sułtan Egiptu sprzymierzył się z sułtanem Gujaratu i wysłał do Indii flotę wojenną. Flota ta odniosła w 1508 zwycięstwo nad słabszą eskadrą portugalską w bitwie pod Dżaul, w której śmierć poniósł syn Francisco de Almeida, Lourenço. 6 grudnia 1508 do Indii przybył zaś mianowany nowym wicekrólem Alfonso de Albuquerque, z rozkazami powrotu Francisco do Portugalii. Francisco de Almeida jednakże nie podporządkował się rozkazowi królewskiemu i udał się z podległą mu flotą w ekspedycję w celu pomszczenia śmierci syna, zakończoną całkowitym pokonaniem floty egipsko-gudźarackiej w bitwie pod Diu 3 lutego 1509. Nakazał następnie stracić tureckich jeńców wziętych w bitwie.
Francisco de Almeida następnie uwięził Afonsa de Albuquerque, lecz po otrzymaniu potwierdzenia królewskiego, w listopadzie 1509 przekazał mu władzę w Indiach i sam udał się do Portugalii. Po drodze, podczas postoju w Zatoce Stołowej (w okolicach dzisiejszego Kapsztadu w Południowej Afryce), 1 marca 1510 Francisco de Almeida poniósł śmierć w potyczce z plemieniem Hotentotów, łącznie z 65 Portugalczykami.

</doc>
<doc id="86876" url="https://pl.wikipedia.org/wiki?curid=86876" title="Colon kostarykański">
Colon kostarykański

Colon kostarykański (z hiszp. "Colón" – Kolumb) – jednostka monetarna Kostaryki. Dzieli się na 100 mniejszych jednostek: centymów.

</doc>
<doc id="86877" url="https://pl.wikipedia.org/wiki?curid=86877" title="Colón (miasto w Panamie)">
Colón (miasto w Panamie)

Colón – miasto w Panamie, nad Morzem Karaibskim, u północnego wejścia do Kanału Panamskiego, ośrodek administracyjny prowincji Colón. Ludność: 70,7 tys. mieszkańców (2000) – stanowi piąte pod względem wielkości miasto kraju.
Historia.
Założone w 1850 jako początkowa stacja linii kolejowej przez Przesmyk Panamski. Do 1890 nosił nazwę Aspinwall. Podupadło po 1869 w związku z oddaniem do użytku transkontynentalnej linii kolejowej w USA. Po 1904 ponowny rozwój dzięki budowie i oddaniu do użytku Kanału Panamskiego. Miasto o dużym znaczeniu gospodarczym. Ośrodek handlowy (jedna z największych w świecie stref wolnocłowych). Przemysł chemiczny i przetwórczy ropy naftowej.
Kultura.
Akcja noweli „Latarnik” Henryka Sienkiewicza rozgrywa się w latarni morskiej w Aspinwall.

</doc>
<doc id="86878" url="https://pl.wikipedia.org/wiki?curid=86878" title="Ruch obiegowy Ziemi">
Ruch obiegowy Ziemi

Ruch obiegowy Ziemi – ruch Ziemi wokół Słońca po orbicie o kształcie elipsy w kierunku przeciwnym do ruchu wskazówek zegara (z punktu widzenia obserwatora patrzącego na północną półkulę). Prędkość liniowa tego ruchu zmienia się w zależności od położenia na elipsie orbity i wynosi od 29,291 km/s do 30,287 km/s. Ziemia obiega Słońce w ciągu jednego roku gwiazdowego, czyli 365 dni 6 godzin 9 minut 9,54 s. Często uwzględniana w prostych obliczeniach średnia odległość od Słońca wynosi ok. 149,6 mln km.
W ciągu roku Ziemia przebywa drogę 939 887 974 km, co daje średnią prędkość Ziemi na orbicie równą 107 218 km/h (ok. 29,78 km/s). Oś ziemska jest nachylona do ekliptyki pod kątem 66°34'. Kąt ten ulega powolnym zmianom, jednak są one tak niewielkie, iż nachylenie orbity Ziemi określa się jako stabilne. Pochylenie to powoduje nierównomierne oświetlenie Ziemi w ciągu roku, a co za tym idzie – wydzielenie stref oświetlenia Ziemi.
Jednym ze skutków ruchu Ziemi wokół Słońca jest sezonowa zmiana wyglądu nocnego nieba. W jej wyniku momenty wschodu i zachodu gwiazd każdego dnia następują wcześniej o 3 minuty i 56 sekund, co powoduje, że gwiazdozbiory okołorównikowe, obserwowane o tej samej porze doby przemieszczają się ku zachodniej części nieba, a po pewnym czasie ponownie są dostępne obserwacjom po wschodniej stronie.
Na ruch Ziemi względem Słońca w mniejszym stopniu ma wpływ przyciąganie Księżyca, a w nieznacznym stopniu przyciąganie pozostałych planet i mniejszych ciał Układu Słonecznego. Wpływ ciał niebieskich spoza Układu Słonecznego (tj. innych gwiazd naszej Galaktyki) jest pomijalny, choć w skali czasu istnienia Słońca, Ziemi i całego Układu także i ten wpływ powinien być brany pod uwagę.
Charakterystyczne położenia Ziemi względem Słońca.
Charakterystyczne położenia Ziemi względem Słońca:
Skutki ruchu obiegowego Ziemi.
Następstwa ruchu obiegowego Ziemi:

</doc>
<doc id="86879" url="https://pl.wikipedia.org/wiki?curid=86879" title="Gaspar Cortereal">
Gaspar Cortereal



</doc>
<doc id="86880" url="https://pl.wikipedia.org/wiki?curid=86880" title="Ambasador">
Ambasador

Ambasador – szef misji dyplomatycznej pierwszej klasy, reprezentujący państwo wysyłające wobec władz innego państwa lub organizacji międzynarodowej.
Państwo może akredytować szefa misji w więcej niż jednym państwie, jednak tylko po poinformowaniu o tym państw przyjmujących. Wymogiem tego jest brak sprzeciwu ze strony państw przyjmujących. Stolica Apostolska nie zgadza się natomiast, aby akredytowany przy niej ambasador pełnił jednocześnie misję przy Republice Włoskiej. Istnieje także różnica w nazewnictwie szefa papieskiej misji dyplomatycznej, którego zwyczajowo nazywa się nuncjuszem.
W stosunkach dyplomatycznych między krajami Wspólnoty Narodów funkcję ambasadorów pełnią wysocy komisarze.
Istnieje również tytuł ambasadora ad personam (ambasador tytularny). Tytuł taki otrzymują z reguły osoby bardzo zasłużone dla służby dyplomatycznej swojego kraju i mogą go używać niezależnie od tego, czy w danej chwili pełnią funkcję ambasadora, jako szefa misji dyplomatycznej.
Podczas nieobecności ambasadora lub niemożności tymczasowego pełnienia obowiązków zastępuje go osoba określana mianem "Chargé d’affaires ad interim (a.i.)".
Zwyczajowo do ambasadora obcego państwa zwraca się: "Wasza Ekscelencjo". W stosunku do ambasadora własnego państwa użyjemy w mowie formy "panie ambasadorze/pani ambasador".

</doc>
<doc id="86881" url="https://pl.wikipedia.org/wiki?curid=86881" title="Kuba Sienkiewicz">
Kuba Sienkiewicz

Jakub Wojciech Sienkiewicz (ur. 24 listopada 1961 w Warszawie) – polski muzyk rockowy, wokalista, gitarzysta i autor tekstów, z wykształcenia lekarz neurolog, posiadający stopień doktora nauk medycznych.
W latach 80. działacz Niezależnego Zrzeszenia Studentów. Przewodniczący Rady Polskiej Fundacji Muzycznej.
Lider zespołu Elektryczne Gitary, z którym wylansował kilka przebojów oraz sprzedał ponad 1 mln płyt
Kariera muzyczna.
W 1977 wraz z Piotrem Łojkiem sformował akustyczną grupę pod prześmiewczą nazwą SPIARDL ("Stowarzyszenie Piosenkarzy i Artystów Robotniczych Działaczy Ludowych"); grali prawie wyłącznie w domu i nagrywali na magnetofon szpulowy. Z tego okresu (1978) pochodzi utwór „Dziki” (najstarsza piosenka Elektrycznych Gitar, napisana przez Piotra Łojka), a także piosenki: „Tatusia” (1979), „Piosenka polityczna” i „Trzecia Macocha” (najstarsze piosenki Sienkiewicza) oraz numer „Głowy Lenina” (1982). W latach 80. do duetu dołączył Mirosław Jędras, po czym – pod nazwą Zuch Kozioł – wzięli udział na przeglądzie piosenek w klubie "Medyk". W tym czasie Sienkiewicz występował jako gitarzysta solowy w zespole Niepodległość Trójkątów Andrzeja Zeńczewskiego oraz w Orkiestrze Na Zdrowie Jacka Kleyffa. Ponadto występował samodzielnie w tzw. "drugim obiegu", czyli w mieszkaniach oraz na strajkach studenckich. W 1987 wraz z Krzysztofem Bieniem, Piotrem Łojkiem i innymi muzykami założył zespół Miasto o stylistyce rockowej i ska, który wykonywał utwory, takie jak np. „Widmo” i „Człowiek z liściem”. Zespół ten dał dwa koncerty i przetrwał do 1989.
Od 1990 związany jest z zespołem Elektryczne Gitary, z którymi nagrywa płyty i koncertuje. Jak przyznał, do muzykowania na szerszą skalę skłoniły go problemy finansowe. Do założenia zespołu przekonał go Rafał Kwaśniewski, który wówczas grał w zespole Kult. Poza tym występuje solowo pod własnym nazwiskiem. Układa też muzykę i piosenki do polskich filmów i produkcji telewizyjnych. Wystąpił w krótkim filmie na podstawie opowiadania Janusza Andermanna, gdzie grał samobójcę, który wchodzi na 30. piętro Pałacu Kultury i skacze. Zagrał dwie epizodyczne role jako lekarz w komediach Olafa Lubaszenki: "Chłopaki nie płaczą" i "Poranek kojota".
W 1994 nakładem wydawnictwa PLJ ukazała się krótka książka pt. "Jestem z drowy", zawierająca teksty piosenek, które były opatrzone komentarzami autora, a także wywiady z nim na tematy muzyki, medycyny czy życia prywatnego. Teksty piosenek były również ilustrowane pracami plastyka Jarka Koziary.
W 1998 we współpracy z reżyserem Mirosławem Dembińskim stworzył film "A ty co?", w którym piosenki Elektrycznych Gitar zostały zilustrowane dokumentalnymi obrazami współczesnej Polski. W ten sposób powstał film, który w zamierzeniu reżysera miał skłaniać do refleksji o Polsce końca XX wieku. W filmie wykorzystano piosenki zespołu Elektryczne Gitary z różnych lat, takie jak m.in. „Przewróciło się”, „Żądze”, „Koniec”, „A ty co”, „Dzieci wybiegły”, „Cyrk”, „Nie wiem co to sen” oraz „Basen i my”. W kilku scenach wystąpił sam Sienkiewicz. Film otrzymał Nagrodę Specjalną Festiwalu Mediów w Łodzi "Człowiek w zagrożeniu".
W 1999 jego utwór znalazł się na drugiej składance "Muzyka przeciwko rasizmowi", firmowanej przez Stowarzyszenie "Nigdy Więcej".
Współpracuje ze sceną kabaretowo-muzyczną, "Śmietanką Łowicką" i "Sceną Kabaretową" Marka Majewskiego. Wielokrotnie występował na festiwalu OPPA. Jako felietonista publikował m.in. w miesięcznikach Charaktery, "Sukces", "Muza", kwartalniku "Primum homo". W latach 2002–2006 był wiceprezesem Rady Programowej rozgłośni Radio dla Ciebie. 2 października 2010 zagrał z Elektrycznymi Gitarami na XXX-leciu Niezależnego Zrzeszenia Studentów, w którym działał w latach 80.
W 2013 został odznaczony Brązowym Medalem „Zasłużony Kulturze Gloria Artis”.
Kariera medyczna.
W 1986 ukończył Akademię Medyczną w Warszawie. Następnie uzyskał specjalizację drugiego stopnia z neurologii. W 1995 uzyskał stopień doktora nauk medycznych na podstawie rozprawy pt. "Zaburzenia gałkoruchowe w chorobie Parkinsona". Jego promotorem był Hubert Kwieciński. Pracuje jako adiunkt w Klinice Neurologii WUM.
Jest autorem "Poradnika dla osób z chorobą Parkinsona".
Jest członkiem "Movement Disorder Society".
Życie prywatne.
Jest żonaty i ma pięcioro dzieci. Jego syn Jacek i córka Katarzyna współtworzą zespół folk-popowy Kwiat Jabłoni.
Jest bratankiem aktorki Krystyny Sienkiewicz.
W wywiadzie dla „Polityki” w 2023 potwierdził, że jest ateistą.
Publikacje książkowe.
Muzyczne
Medyczne

</doc>
<doc id="86883" url="https://pl.wikipedia.org/wiki?curid=86883" title="Joao Vaz Cortereal">
Joao Vaz Cortereal



</doc>
<doc id="86887" url="https://pl.wikipedia.org/wiki?curid=86887" title="Colon (miasto)">
Colon (miasto)



</doc>
<doc id="86888" url="https://pl.wikipedia.org/wiki?curid=86888" title="Łuskoskrzydłe">
Łuskoskrzydłe



</doc>
<doc id="86889" url="https://pl.wikipedia.org/wiki?curid=86889" title="Lit.">
Lit.



</doc>
<doc id="86890" url="https://pl.wikipedia.org/wiki?curid=86890" title="Euchromatyna">
Euchromatyna

Euchromatyna to rozluźniona forma chromatyny. Może ulegać całkowitej dekondensacji, gdyż luźny jej stan jest jednym z warunków koniecznych do procesu transkrypcji. Najważniejszym składnikiem euchromatyny jest DNA unikatowy. Euchromatyna zawiera głównie geny aktywne transkrypcyjnie. W wyniku kondensacji euchromatyny dochodzi do powstania chromatyny zwartej (heterochromatyny), która w okresach wzmożonej aktywności transkrypcyjnej może ponownie przekształcać się (dekondensować) w chromatynę luźną.
W euchromatynie występuje większa zawartość białek niehistonowych (fosfoprotein) i RNA oraz znaczniejsza aktywność matrycowa niż w heterochromatynie przy prawie jednakowej ilości histonów.
Euchromatyna uwidacznia się jako odcinki słabo zabarwione w czasie badania na prążki G (oraz mocno zabarwione w czasie badania na prążki R).

</doc>
<doc id="86891" url="https://pl.wikipedia.org/wiki?curid=86891" title="Czerniachowsk">
Czerniachowsk

Czerniachowsk, Wystruć (ros. Черняховск; dawn. niem. "Insterburg") – miasto w obwodzie kaliningradzkim w Rosji (35,4 tys. w 2020).
Miejscowość położona u ujścia rzeki Instrucz do Pregoły, ok. 90 km na wschód od Kaliningradu i ok. 40 km na południe od Sowiecka, na trasie kolejowej Kaliningrad – Moskwa i międzynarodowej trasie drogowej E28. Jeden z ośrodków życia polonijnego w obwodzie kaliningradzkim (liczące 260 osób Stowarzyszenie im. Fryderyka Chopina).
Historia.
W 1336 Krzyżacy, na miejscu zdobytej pruskiej warowni "Unsatrapis", wznieśli zamek nazwany "Instierburg", który stał się ośrodkiem, z którego prowadzono dalsze akcje zbrojne przeciwko Litwie. Zamek był siedzibą komturii, a od 1347 prokuratora. W 1376 Litwini zdobyli i zniszczyli zamek, który został jednak wkrótce odbudowany. W czasie wojny trzynastoletniej w 1457 zamek zdobyli Polacy. U stóp zamku rozwinęła się osada, która w 1541 uzyskała prawo targu, a 10 października 1583 prawa miejskie. 9 czerwca 1590 miasto strawił pożar, który przetrwało 9 ze 149 domów, kościół i szkoła. W 1601 roku w Insterburgu wybuchła zaraza. Potem nadszedł dobry okres dla miasta, kiedy w 1632 r. elektor Georg Wilhelm przeniósł swoją rezydencję z Królewca do Insterburga. W latach 1643–1648 w zamku mieszkała wdowa po królu Gustawie Adolfie, królowa Szwecji Maria Eleonore. W XVII miasto podupadło za sprawą licznych przemarszów wojsk i najazdów. Kiedy Brandenburgia zawarła sojusz ze Szwecją, Tatarzy napadli na Insterburg w 1657 r. i częściowo go spalili, a także zabrali ze sobą wielu mieszkańców. W 1679 r. miasto zajęli Szwedzi. W 1680 r. Insterburg otrzymał także pierwszy garnizon. Potem znowu w 1690 r. wielki pożar uderzył w miasto. W 1709 w wyniku kolejnej zarazy miasto uległo wyludnieniu. W celu ożywienia miasta, sprowadzono do niego osadników z Litwy i Szwajcarii, w szczególności w 1732 roku. Pierwszy kościół zreformowany został zbudowany w 1736 roku. W czasie wojny siedmioletniej w latach 1758–1762 miasto było okupowane przez Rosjan.
Po reformie administracyjnej Prus w 1815, "Insterburg" stał się siedzibą powiatu ("Kreis") i wszedł w skład rejencji "Gumbinnen". Miasto, na początku XIX wieku liczyło 5000 mieszkańców. W 1818 zmarł tutaj rosyjski feldmarszałek Michaił Barclay de Tolly (w mieście znajduje się jego współczesny pomnik). Zgodnie ze znaczeniem Insterburga jako siedziby Sądu Apelacyjnego, w latach 1833–1835 zbudowano duże więzienie. Od 1860 miasto stało się ważnym węzłem kolejowym, w którym krzyżowały się linie kolejowe Królewiec – Kowno i Tylża – Toruń, a także linia do Ełku. Dzięki dobrym połączeniom komunikacyjnym w mieście rozwinął się przemysł maszynowy, tekstylny i hutniczy (huta żelaza), jubilerski, chemiczny (fabryka amoniaku), budowlany (cementownia) i browarniczy. W 1885 miasto liczyło 20914 mieszkańców. W 1886 r. wybudowano rzeźnię miejską, a w 1889 r. powstały kanały ściekowe, rury wodociągowe i elektrownia.
W czasie I wojny światowej Insterburg, był krótko pod okupacją rosyjską, lecz nie doznał większych zniszczeń. Miasto posiadło także Rolniczy Klub Jeździecki, który miał duże znaczenie w regionie. Po wojnie otwarto hipodrom, na którym odbywały się liczne zawody jeździeckie, również międzynarodowe. Na hipodromie tym trenowała m.in. niemiecka reprezentacja na igrzyska olimpijskie w Berlinie. W 1927 w mieście uruchomiono komunikację trolejbusową. W czasach międzywojennych istniało gimnazjum ze szkołą średnią, liceum dla dziewcząt z liceum, seminarium nauczycielskie, instytucja przygotowawcza, dwie szkoły średnie, cztery szkoły podstawowe i szkoły handlowe. Jeśli chodzi o bankowość to w Insterburgu istniał oddział Reichsbank, Bank Wsi Prusów Wschodnich, Bank Wschodniego Handlu i Przemysłu. Bank miejski został otwarty 1 kwietnia 1922. W 1939 r. miasto liczyło 49 tysięcy mieszkańców.
W czasie II wojny światowej, 27 lipca 1944 miasto stało się celem brytyjskiego nalotu bombowego, który wyrządził znaczne szkody. 22 stycznia 1945 zostało zdobyte przez oddziały 3 Frontu Białoruskiego.
Po wojnie miasto włączono do obwodu kaliningradzkiego ZSRR. W 1946 zmieniono nazwę miasta na Czerniachowsk, na cześć generała Iwana Czerniachowskiego, dowódcy sowieckiej ofensywy na Prusy Wschodnie, który zginął pod Melzakiem 18 lutego 1945. Po wojnie do miasta napłynęli osadnicy, głównie z obwodu kurskiego w Rosji. Obecnie ośrodek przemysłu maszynowego, ceramicznego i meblarskiego oraz ośrodek hodowli koni.
Od 2016 miasto jest siedzibą prawosławnej eparchii czerniachowskiej.
Wojsko.
W pobliżu (4 km na płd.-zach.) zlokalizowana jest baza lotnictwa wojskowego.
Polacy w Wystruci.
W 1457 zamek krzyżacki w Wystruci został zdobyty przez polskie wojska. W latach 1466–1657 Wystruć była lennem Korony Królestwa Polskiego. W 1585 koło Wystruci zmarł pisarz, teolog, tłumacz i dworzanin króla Polski Zygmunta II Augusta, Marcin Kwiatkowski. Od 1607 do 1646 w wystruckim kościele wygłaszano kazania w języku polskim. W latach 1708–1710 w Wystruci mieszkał podskarbi wielki litewski Kazimierz Czartoryski. Jako fizyk w XVIII wieku pracował w Wystruci polski lekarz i poeta, Jan Fryderyk Tschepius. W 1794 w Druczlałkach koło Wystruci zmarł konfederat barski i uczestnik Sejmu Czteroletniego, Franciszek Antoni Kwilecki.
Od 1863 w Wystruci działała organizacja powstańcza, trudniąca się m.in. transportem broni do zaboru rosyjskiego dla powstańców styczniowych. Jej przywódcą w maju 1864 został Józef Racewicz. W listopadzie tegoż roku władze pruskie wykryły organizację, a w kwietniu 1865 wytoczyły w Wystruci proces kilkunastu jej członkom, w tym Racewiczowi.
Od 2000 w Czerniachowsku funkcjonuje Wspólnota Polaków im. Adama Mickiewicza.
Według danych z rosyjskiego spisu powszechnego w 2010 roku Polacy stanowili 0,4% mieszkańców miasta.

</doc>
<doc id="86892" url="https://pl.wikipedia.org/wiki?curid=86892" title="Wystruć">
Wystruć



</doc>
<doc id="86893" url="https://pl.wikipedia.org/wiki?curid=86893" title="Insterburg">
Insterburg



</doc>
<doc id="86894" url="https://pl.wikipedia.org/wiki?curid=86894" title="Alfonso Albuquerque">
Alfonso Albuquerque



</doc>
<doc id="86895" url="https://pl.wikipedia.org/wiki?curid=86895" title="Trylobitokształtne">
Trylobitokształtne

Trylobitokształtne, trylobitowce (†Trilobitomorpha) – podtyp wymarłych zwierząt wodnych z typu stawonogów, obejmujący ok. 4 tysięcy znanych gatunków. Ciało jednolicie segmentowane, mające odnóża na wszystkich segmentach ciała, z wyjątkiem pierwszego i ostatniego. Pokryte pancerzem. Występowały w morzach płytkich, głównie w strefach przybrzeżnych. Pędziły przeważnie tryb życia przydenny, nieliczne gatunki były planktonowe. 
Obejmuje gromady: 

</doc>
<doc id="86896" url="https://pl.wikipedia.org/wiki?curid=86896" title="Superkontynent">
Superkontynent

Superkontynent – wielka masa lądu, w skład której wchodził więcej niż jeden współczesny kontynent (płyta kontynentalna). Ponieważ sama definicja kontynentu jest umowna i sporna, podobnie jest z definicją superkontynentu. Zazwyczaj używa się jej w odniesieniu do dawnych okresów geologicznych, kiedy to współczesne kontynenty tworzyły większe całości. Niektóre superkontynenty obejmowały nieomal wszystkie obszary lądowe ówczesnego globu ziemskiego, inne skupiały mniejsze części (ale zawsze były one zlepkiem współczesnych kontynentów lub ich znacznych części). Powstawanie superkontynentów w historii Ziemi wynika z ruchów, jakim podlegają płyty litosfery, zgodnie z teorią tektoniki płyt.
Terminu tego używa się także do określenia współczesnych obszarów, które tworzy kilka kontynentów, np. Eurazja czy Ameryka. W innych ujęciach te same obszary nazywane są po prostu kontynentami, a ich mniejsze części składowe subkontynentami lub częściami świata.
Formowanie się superkontynentów.
Do niedawna istniał pogląd, że w historii Ziemi przez bardzo długi okres (do triasu) istniał tylko jeden superkontynent – Pangea.
Teoria tektoniki płyt i teoria konwekcji w płaszczu Ziemi sugerują, że superkontynenty powstają co pewien czas. Masy kontynentalne skupiają się w jeden superkontynent, by później znowu się rozpaść. Zapis geologiczny wskazuje, że takie cykle trwają około 250 milionów lat. Naukowcy są zgodni co do istnienia superkontynentów Gondwany i Rodinii, a podejrzewają, że istniało ich jeszcze kilka, m.in. Pannocja czy Walbara. Problemem jest odległość czasowa – układ kontynentów w archaiku i proterozoiku jest bardzo trudny do odtworzenia. Wśród naukowców toczy się debata, w jaki sposób formują się ponownie superkontynenty: czy dryf kontynentalny sprawia, że łączą się ponownie po przewędrowaniu dookoła planety, czy też oddalają się od siebie, by później znów się zbliżać. Prawdopodobnie w historii Ziemi zdarzały się oba te zjawiska.
Tendencję tworzenia się i rozpadu superkontynentów tłumaczy teoria konwekcji w płaszczu Ziemi. Olbrzymie masy lądu, jakimi są superkontynenty, blokują przepływ ciepła wewnątrz Ziemi; wstępujący prąd konwekcyjny w płaszczu napotyka grubą litosferę kontynentalną, w której gromadzi się ciepło. Dochodzi do częściowego stopienia skał i licznych intruzji magmowych, litosfera wybrzusza się i wreszcie pęka – tworzą się doliny ryftowe. Jeśli proces ten jest dostatecznie intensywny, dochodzi do wylewów magmy o składzie bazaltowym, która buduje nową skorupę oceaniczną wewnątrz ryftu. Powstałe doliny często po pewnym czasie wypełniają się wodą i otwiera się ocean. Obecnie proces ten trwa w obrębie Morza Czerwonego, które wraz z Wielkimi Rowami Afrykańskimi jest odgałęzieniem tzw. "trójzłącza Afaru".
Przyszłe superkontynenty.
Procesy formowania superkontynentów trwają także obecnie. Na skutek kolizji Afryki z Eurazją, która rozpoczęła się wraz z zamknięciem Oceanu Tetydy, za kilka milionów lat całkowicie zniknie Morze Śródziemne, odcięte od Atlantyku i kontynenty się połączą. Prawdopodobnie także Australia za kolejne kilka-kilkadziesiąt milionów lat połączy się z Azją.
W dalekiej przyszłości na Atlantyku zapewne powstanie nowa strefa subdukcji, której zaczątkami są dziś rów Puerto Rico zamykający od wschodu basen Morza Karaibskiego oraz rów Sandwich Południowy. Subdukcja dna oceanicznego nie tylko utworzy nowe pasma górskie wzdłuż wschodnich wybrzeży obu Ameryk, lecz także pochłonie w końcu Grzbiet Śródatlantycki – a wtedy ocean przestanie się rozszerzać. Dalsze trwanie tego procesu doprowadzi wreszcie do zamknięcia Oceanu Atlantyckiego. Za około 250 mln lat zderzenie obu Ameryk z lądem afrykańsko-eurazjatyckim utworzy nowy superkontynent, nazywany Pangea Proxima (wcześniej proponowano nazwę "Pangea Ultima"), bądź Neopangea.
Istnieje jednak alternatywna wersja powstania nowego superkontynentu: miałby on powstać poprzez zderzenie Ameryki z Azją, po zamknięciu się Pacyfiku. Proponowane dla niego nazwy to Amazja lub Novopangea (w scenariuszu, w którym Antarktyda wchodzi w skład superkontynentu). Za tą wersją wydarzeń przemawia fakt, że rozrastające się niegdyś płyty dna Pantalassy-Pacyfiku: Farallon, Izanagi, Kula zostały praktycznie w całości zsubdukowane (pozostałościami tych płyt są m.in.: płyta filipińska, Nazca, kokosowa i Juan de Fuca, które podlegają ciągłej subdukcji w tempie dalece przekraczającym rozrost). Także złożoność pacyficznego systemu grzbietów śródoceanicznych uległa zmniejszeniu (grzbiety ograniczające dawną płytę Farallon zostały niemal w całości zsubdukowane). W takiej sytuacji w ciągu kolejnych 250–270 mln lat Pacyfik może skurczyć się do śródlądowego morza wciśniętego pomiędzy obie Ameryki, Azję i Australię. Afryka zderzy się z Europą, Antarktyda Zachodnia z Ameryką Południową, Subkontynent Somalijski z Indiami i Indonezją tworząc niewielkie morze, a Antarktyda Wschodnia połączy się z południową Australią.
Nowe ryfty otworzą się zaś najprawdopodobniej w dolinie Leny na Syberii, rozdzierając od północy Azję, w poprzek Antarktydy, dzieląc kontynent na część wschodnią i zachodnią, oraz w Afryce począwszy od Kamerunu a kończąc na Etiopii i Arabii ponawiając próbę rozdarcia tego lądu przez Morze Czerwone.
Lista superkontynentów.
Niektóre paleokontynenty łączące w sobie kratony leżące obecnie na różnych kontynentach bywają nazywane superkontynentami, nawet jeśli ich rozmiary były relatywnie niewielkie:

</doc>
<doc id="86898" url="https://pl.wikipedia.org/wiki?curid=86898" title="Obiektyw szerokokątny">
Obiektyw szerokokątny

Obiektyw szerokokątny – obiektyw fotograficzny o ogniskowej krótszej niż dłuższa krawędź stosowanego materiału światłoczułego; dla aparatów małoobrazkowych w granicach 4,5–35 mm. Obiektywy szerokokątne charakteryzują się szerokim kątem widzenia (powyżej 60°) oraz dużą głębią ostrości. Szeroki kąt widzenia pozwala na fotografowanie motywów o dużych rozmiarach kątowych, na przykład dużych obiektów z niewielkiej odległości, ciasnych wnętrz, budynków na wąskiej ulicy. Z tego względu obiektywy tego typu znajdują zastosowanie głównie w fotografii krajobrazowej, fotografii architektury oraz fotografii reportażowej.
Obiektywy szerokokątne dzieli się na "rektalinearne" (ze skorygowaną dystorsją beczkową, czyli odwzorowujące linie proste jako proste) oraz typu rybie oko.

</doc>
<doc id="86899" url="https://pl.wikipedia.org/wiki?curid=86899" title="Wojciech Kuczok">
Wojciech Kuczok

Wojciech Kuczok (ur. 18 października 1972 w Chorzowie) – polski prozaik, poeta, scenarzysta, krytyk filmowy, speleolog.
Życiorys.
Jest absolwentem III LO im. Stefana Batorego w Chorzowie. Wcześniej uczęszczał do I LO im. Juliusza Słowackiego w Chorzowie, skąd został karnie wydalony. Ukończył filmoznawstwo na Uniwersytecie Śląskim.
W latach 90. należał do grupy poetyckiej „Na Dziko”. W 2003 r., za powieść "Gnój", otrzymał Paszport „Polityki”, a w 2004 Nagrodę Literacką „Nike” oraz nagrodę Krakowska Książka Miesiąca. Napisał też scenariusz do filmu Magdaleny Piekorz "Pręgi", który zdobył w 2004 główną nagrodę na 29. Festiwalu Polskich Filmów Fabularnych w Gdyni. W latach 2009–2010 był stypendystą Deutscher Akademischer Austauschdienst.
Jest autorem monodramu "Doktor Haust" napisanego dla Michała Żebrowskiego. Spektakl, który miał premierę w styczniu 2005, wyreżyserowała Magdalena Piekorz. Na zamówienie Teatru Nowego w Poznaniu napisał dramat "Ambona ludu", który wyreżyserował Piotr Kruszczyński w 2016. Dramat "Pradziady" zrealizował jako spektakl telewizyjny Michał Zdunik w ramach projektu Teatroteka (2018).
Od 1992 roku publikował swoje wiersze i opowiadania w prasie kulturalnej i literackiej (m.in. „Rzeczpospolita Plus Minus”, „Gazeta Wyborcza – Wysokie Obcasy”, „Dziennik Polska-Europa-Świat”, „Newsweek”, „Res Publica Nowa”, „Playboy”, „Twórczość”, „Kresy”, „NaGłos”, „Odra”). W latach 2000–2004 publikował teksty o kinie w „Tygodniku Powszechnym” i miesięczniku „Kino”. W 2000 roku został laureatem konkursu młodych krytyków filmowych im. Krzysztofa Mętraka. W latach 2004–2005 felietonista sportowy dziennika „Rzeczpospolita”, także felietonista tygodnika „Newsweek” i dziennika „Metropol”. W latach 2007–2008 autor cyklicznych felietonów o kinie w miesięczniku „Zwierciadło”. W latach 2012–2013 felietonista „Przeglądu Sportowego”, od 2014 stały felietonista działu sportowego „Gazety Wyborczej”, od 2019 r. stały felietonista tygodnika „Przegląd”.
Jest speleologiem. Dokonał kilku odkryć, m.in. Jaskini Dującej (w Beskidzie Śląskim, 2005) oraz Jaskini Twardej (Jura Krakowsko-Częstochowska, 2010). Brał udział w eksploracji jurajskiej jaskini Ciesęć (Jura Krakowsko-Częstochowska, 1997), dolnego piętra Jaskini Lodowej Małołąckiej (Tatry Zachodnie, 1997), jak również wielu innych jaskiń w Polsce i Europie. W 2013 wraz z Rafałem Klimarą, Markiem Pawełczykiem i Jarosławem Surmaczem otrzymał wyróżnienie nagrodą Kolosa za rok 2012, „za odkrycie i eksplorację Jaskini Niedźwiedziej Górnej i Jaskini Hardej”.
Był członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015.
W 2013 r. poślubił felietonistkę i dziennikarkę Agatę Passent, z którą ma syna Antoniego (ur. 2015). Ma także dwójkę dzieci z poprzednich związków: córkę Zofię (ur. 2001) i syna Stanisława (ur. 1993).
Deklaruje się jako ateista.
Twórczość.
Dotąd ukazało się 20 wydań zagranicznych książek Kuczoka, w tym kilkanaście przekładów samego "Gnoju".

</doc>
<doc id="86902" url="https://pl.wikipedia.org/wiki?curid=86902" title="Piotr Popow">
Piotr Popow

Piotr Popow, ros. Петр Семенович Попов (ur. 1920 w Kalininie, zm. 1960) – radziecki podpułkownik, oficer wywiadu wojskowego GRU, amerykański szpieg.
Będąc radzieckim oficerem GRU, przydzielonym do dowództwa radzieckiej grupy wojsk w Baden pod Wiedniem zaoferował Amerykanom w 1953 sprzedaż tajemnic wojskowych poprzez wrzucenie listu z propozycją do samochodu z rejestracją dyplomatyczną amerykańskiej ambasady.
Popow przekazywał Amerykanom pierwsze po II wojnie światowej informacje o nowej strukturze GRU i operacjach wywiadowczych w Austrii i Jugosławii.
W 1954 roku Popow powrócił do kraju. Za namową prowadzącego go oficera CIA George Kisvaltera miał tam nawiązać kontakt z wywiadem amerykańskim, lecz tego nie uczynił.
Berlin.
Popow został skierowany na placówkę do Berlina Wschodniego, gdzie poprzez ambasadę brytyjską i przekazanemu rezydentowi brytyjskiej Secret Intelligence Service nawiązał ponownie kontakt z CIA. Jako doświadczony oficer wywiadu wojskowego nie zwracał uwagi na bezpieczeństwo uważając, że KGB jest efektywne tylko w kraju. Z tego też względu nie chciał się kontaktować z CIA w ZSRR, nawet za pomocą tzw. martwych skrzynek kontaktowych. Przekazał Amerykanom informację o planach wysłania przez GRU do Stanów Zjednoczonych nielegała – kobiety, dzięki czemu została ona objęta obserwacją Federalnego Biura Śledczego od chwili przyjazdu do USA. Po zorientowaniu się w sytuacji – wróciła do ZSRR.
Wezwanie.
Już od dłuższego czasu KGB otrzymywało raporty z różnych źródeł, że tajne informacje z placówki GRU w Berlinie dostają się w ręce przeciwnika. W 1958 roku Popowa wezwano do centrali GRU. Przed wyjazdem Amerykanie zaproponowali mu azyl w USA, lecz on odmówił. Po przyjeździe został zwolniony z wywiadu wojskowego z powodu ukrywania wiedeńskiej kochanki i poddany dokładnej obserwacji przez kontrwywiad KGB. Wiedząc, że jest podejrzewany, łamiąc wszelkie zasady bezpieczeństwa w takiej sytuacji, przyszedł na umówione spotkanie z oficerem CIA na jednej z ulic w Moskwie. Były pracownik I Zarządu Głównego Komitetu Bezpieczeństwa Państwowego, Oleg Kaługin, stwierdził, że pod obserwacją KGB był nie tylko Popow, ale także amerykański oficer, który przyszedł na umówione spotkanie.
Po spotkaniu z oficerem CIA Popowa ponownie aresztowano. Tym razem KGB miało żelazne dowody szpiegostwa Popowa. Za cenę uratowania życia Piotr Popow zgodził się prowadzić grę z CIA, przekazując im fałszywe meldunki. Podczas jednego ze spotkań w październiku 1958 roku Popow zdołał przekazać miniaturową karteczkę z napisem ostrzegającym, że pracuje pod dyktando KGB.
Po tym spotkaniu KGB aresztowało Popowa ponownie, a prowadzącego go oficera z placówki CIA w Moskwie Russella Langella wydalono z ZSRR. Piotra Popowa stracono (podobno paląc go żywcem w piecu w obecności kilku oficerów GRU).
Kret w MI6.
Piotra Popowa wydał prawdopodobnie były pracownik Special Operations Executive, oficer wywiadu brytyjskiego MI6, George Blake, zwerbowany przez wywiad północnokoreański podczas wojny w Korei i przekazany KGB.

</doc>
<doc id="86905" url="https://pl.wikipedia.org/wiki?curid=86905" title="Drzewo genealogiczne Juliuszów Cezarów">
Drzewo genealogiczne Juliuszów Cezarów



</doc>
<doc id="86907" url="https://pl.wikipedia.org/wiki?curid=86907" title="Dominik Połoński">
Dominik Połoński

Dominik Połoński (ur. 17 czerwca 1977 w Krakowie, zm. 20 czerwca 2018) – polski wiolonczelista. Jedyny na świecie instrumentalista smyczkowy używający tylko prawej ręki podczas gry.
Życiorys.
Studia w łódzkiej Akademii Muzycznej ukończył z wyróżnieniem w klasie prof. Stanisława Firleja, następnie przebywał trzy lata na stypendium w Escuela Superior de Musica Reina Sofia w Madrycie. W 1998 r. został koncertmistrzem wiolonczel w założonej przez Krystiana Zimermana Polish Festival Orchestra, z którą odbył światowe tournée. Brał udział w kursach mistrzowskich w Londynie, Berlinie, Los Angeles. Laureat wielu konkursów, m.in. Yamaha Music Foundation of Europe (1998), Międzynarodowego Konkursu Indywidualności Muzycznych im. Aleksandra Tansmana w Łodzi (2000), New Talent International Competition w Bukareszcie. Laureat Paszportu Polityki (2003).
Był adiunktem w Akademii Muzycznej w Łodzi. W 2016 r. uzyskał stopień doktora habilitowanego w zakresie sztuki muzycznej. Dokonał nagrań płytowych.
W 2004 ciężko zachorował na chorobę nowotworową mózgu, w wyniku czego zmuszony był przerwać karierę. Przebył kilka operacji neurochirurgicznych, które uratowały mu życie, jednak w wyniku choroby lewa ręka pozostała już na zawsze bezwładna. Po długiej rehabilitacji powrócił na estradę 18 stycznia 2009 roku, dokonując w Warszawie prawykonania "Koncertu wiolonczelowego na prawą rękę" Olgi Hans, która napisała ten utwór specjalnie dla niego. Utwory na jedną rękę komponowali dla niego również inni uznani kompozytorzy – Dariusz Przybylski, Andrzej Kwieciński, Artur Zagajewski, Weronika Ratusińska czy Sławomir Zamuszko.
Był bohaterem radiowego reportażu Bartosza Panka "Chcę więcej" (który otrzymał w 2014 nagrodę Prix Italia) i filmu dokumentalnego Aleksandry Rek "Wariacja na wiolonczelę solo", który otrzymał kilka nagród na międzynarodowych konkursach filmowych w Polsce i za granicą. W maju 2017 roku utwór Artura Zagajewskiego "BRUT" w wykonaniu Dominika Połońskiego i Arte dei Suonatori (nagranie z inauguracji Międzynarodowego Festiwalu Warszawska Jesień 2014) otrzymał najwyższą lokatę na Międzynarodowej Trybunie Kompozytorów w Palermo.
Dominik Połoński aktywnie angażował się w działania związane z Instytutem Teatralnym im. Mieczysława Hertza w Łodzi. Ostatni raz zagrał publicznie na wiolonczeli 18 marca 2018 na deskach Teatru Nowego im. K. Dejmka w Łodzi w trakcie Krakowskiego Salonu Poezji zatytułowanego „Antoni Czechow – Mała trylogia”. Pod opieką artystyczną reżysera Jacka Orłowskiego wzbogacał swoimi improwizacjami opowiadania czytane przez aktora Bronisława Wrocławskiego.
Zmarł w wyniku nawrotu choroby. Pochowany na Starym Cmentarzu w Łodzi.
Życie prywatne.
Syn Marty Połońskiej i aktora Jerzego Połońskiego, starszy brat aktora i reżysera Jerzego Jana Połońskiego. Mąż wokalistki Izy Połońskiej i ojciec Juliana Połońskiego.

</doc>
<doc id="86911" url="https://pl.wikipedia.org/wiki?curid=86911" title="Krzysztof Kiersznowski">
Krzysztof Kiersznowski

Krzysztof Mieczysław Kiersznowski (ur. 26 listopada 1950 w Warszawie, zm. 24 października 2021 w Komorowie) – polski aktor filmowy, telewizyjny, teatralny i głosowy.
Wystąpił w filmach takich jak "Vabank" (1981), "Wakacje z Madonną" (1983), "Vabank II, czyli riposta" (1984), "Kiler" (1997), "Kiler-ów 2-óch" (1999), "Cześć Tereska" (2001), "Statyści" (2006) i " Sztos 2" (2011), a także w serialach: "Samo życie", "Twarzą w twarz", "Barwy szczęścia" i "Blondynka".
Życiorys.
Wczesne lata.
Urodził się i dorastał w Warszawie. Aktorstwem zainteresowała go matka, Wanda (z domu Banaszewska; 1926–2009), która pracowała jako referentka w wydziale spraw lokalowych Urzędu Miasta Stołecznego Warszawy i wydziale kultury Stołecznej Rady Narodowej, a w czasie II wojny światowej jako łączniczka nosiła meldunki do majora Zygmunta Szendzielarza „Łupaszki”. Jego ojciec, Leopold Stanisław Kiersznowski (1920–1998) był żołnierzem AK i jednym z bohaterów powstania warszawskiego, odznaczonym Orderem Virtuti Militari. Jego dziadek ze strony matki, Napoleon Banaszewski (1898–1978), przedwojenny oficer z Wilna, Sybirak, po wojnie znalazł pracę jako bileter w kinie „Świt”, dzięki czemu Kiersznowski chodził na wszystkie projekcje filmów, a potem także do Teatru Współczesnego. Kiedy jego rodzice rozwiedli się, Kiersznowski został pod opieką matki, a ojca widywał sporadycznie. Dopiero po latach, gdy sam założył rodzinę, naprawił relacje z ojcem. W latach 1957–1964 uczęszczał do warszawskiej Szkoły Podstawowej nr 48 im. Adama Próchnika. Do szesnastego roku życia bywał agresywny, dużo czasu spędzał na ulicy w środowisku, które nie stroniło od alkoholu, używek i nieodpowiedzialnych zabaw, powtarzał ostatnią klasę liceum. Jego podejście do życia zmieniła ówczesna przyjaciółka. W 1968, po maturze próbnej, zgłosił się do wojska, a po odbyciu służby zdał maturę. Jako nastolatek zmagał się z jąkaniem. Chodził więc do logopedy, z tą dolegliwością pomógł mu też sąsiad, Andrzej Krasicki, ówczesny dyrektor Teatru Polskiego, który zlecił mu ćwiczenia. Kiersznowski zdał za pierwszym razem na Wydział Aktorski PWSFTviT w Łodzi. Ukończył studia w 1977, a rok później uzyskał dyplom.
Kariera.
W wieku 26 lat trafił do filmu Andrzeja Wajdy "Człowiek z marmuru" (1976), gdzie jako towarzysz wręczał kwiaty i gratulował Birkutowi (Jerzy Radziwiłowicz) rekordu. W 1976 zadebiutował na scenie Ośrodka Kultury Teatralnej Teatru Ochoty w roli naczelnika w przedstawieniu Jana Pawła Gawlika "Egzamin". W 1978 został dostrzeżony na XIX Festiwalu Polskich Sztuk Współczesnych we Wrocławiu i otrzymał wyróżnienie za rolę prokuratora w sztuce "Krzywa płaska" Jana Szymańskiego w reżyserii Jana Machulskiego w warszawskim Teatrze Ochoty, z którym był związany w latach 1977–1980 i 1989–1990. Występował także w teatrach warszawskich: Studio (1979–1987), Sceny Prezentacje (1980–1981), Komedia (1999, 2011), Rampa (2003), Rozmaitości (2006), Poloni (2008, 2016), Capitol (2014), tm (2016), IMKA i Kamienica (2020) oraz Teatrze Polskim w Bydgoszczy (1988–1989), Lubuskim Teatrze w Zielonej Górze (2006), Teatrze im. Adama Mickiewicza w Częstochowie (2007) i Teatrze Nowym w Łodzi (2010).
Stał się rozpoznawalny dzięki drugoplanowym rolom filmowym w produkcjach Juliusza Machulskiego: jako gangster nieudacznik „Nuta”, brat „Moksa” (Jacek Chmielnik) w "Vabanku" (1981) i "Vabanku II" (1984), gangster „Wąski” w "Kilerze" (1997) i "Kiler-ach 2-óch" (1999), porucznik Tarkowski, oficer Agencji Bezpieczeństwa Wewnętrznego w "Superprodukcji" (2002) oraz ślusarz w "Ile waży koń trojański?" (2008). Kreacja ojca Tereski w dramacie psychologicznym Roberta Glińskiego "Cześć Tereska" (2001) przyniosła mu Polską Nagrodę Filmową Orła 2002. Wystąpił też w dramacie historycznym Volkera Schlöndorffa "Strajk" (2006) i "Ballada o Piotrowskim" (2007) w roli tytułowej życiowego nieudacznika. Za drugoplanową rolę Edwarda Gralewskiego w komedii Michała Kwiecińskiego "Statyści" (2006) zdobył nagrodę na 31. Festiwalu Polskich Filmów Fabularnych w Gdyni i Orła 2007.
W 2007 przyjął rolę Stefana Górki, ojca Kasi (Katarzyna Glinka) w serialu TVP2 "Barwy szczęścia". W serialu TVN "Twarzą w twarz" (2007) zagrał podinspektora Janusza Wnuka, który prowadzi śledztwo w sprawie śmierci policjanta.
Życie prywatne.
Był żonaty z Francuzką Martin, która pracowała w dyplomacji. Mieli dwoje dzieci – syna Maximiliena (ur. 1978), asystenta na wydziale prawa, i córkę Catherine (ur. 1984), która ukończyła architekturę wnętrz.
25 lipca 2018 na rondzie w centrum Warszawy przeżył wypadek drogowy. Jego samochód, po uderzeniu przez inny pojazd, został doszczętnie zniszczony.
Zmarł 24 października 2021 w Komorowie k. Pruszkowa. Powodem śmierci był nowotwór, z którym zmagał się od wielu lat. 4 listopada 2021 po mszy pogrzebowej w kościele pw. św. Aleksandra w Warszawie, został pochowany na cmentarzu w Komorowie.

</doc>
<doc id="86913" url="https://pl.wikipedia.org/wiki?curid=86913" title="KGHM Polska Miedź">
KGHM Polska Miedź

KGHM Polska Miedź S.A. (wcześniej: Kombinat Górniczo-Hutniczy Miedzi) – spółka strategiczna, jedna z największych polskich spółek skarbu państwa, jeden z czołowych producentów miedzi i srebra rafinowanego na świecie. Według danych podawanych przez spółkę KGHM jest szóstym producentem miedzi elektrolitycznej (około 500–550 tys. ton) oraz pierwszym co do wielkości wytwórcą srebra na świecie (około 1260 ton srebra rafinowanego w 2011 r.). W mniejszych ilościach KGHM produkuje także złoto (ok. 4 ton w 2018 roku), koncentrat palladu i platyny (93 kg), ołów, a także metale ziem rzadkich. KGHM wydobywa także sól kamienną.
Główne produkty: miedź rafinowana (katodowa), walcówka miedziana (do produkcji kabli i drutów), wlewki okrągłe i srebro rafinowane.
Działalność KGHM koncentruje się głównie na terenie Legnicko-Głogowskiego Okręgu Miedziowego (LGOM, zwany często również Legnicko-Głogowskim Zagłębiem Miedziowym). Dyrekcja KGHM znajduje się w Lubinie w województwie dolnośląskim. 
KGHM jest jedną z największych spółek notowanych na Giełdzie Papierów Wartościowych w Warszawie, wchodzi w skład indeksów WIG20 i WIG30. Znalazła się w grupie wybranych 31 spółek, które utworzyły debiutujący 19 listopada 2009 roku na Warszawskiej Giełdzie Papierów Wartościowych Respect Index. Spółki te uzyskały najwyższą klasę ratingową – zostały liderami rankingu.
KGHM Polska Miedź S.A. zatrudnia ponad 18 tys. pracowników. W Grupie Kapitałowej KGHM Polska Miedź S.A. pracuje kolejnych 10 tysięcy (bez KGHM International). Licząc zatrudnienie w przedsiębiorstwach kooperujących z KGHM można przyjąć, że Polska Miedź zapewnia utrzymanie dla ponad 100 tysięcy osób. Ogólne przychody przedsiębiorstwa w roku 2012 wyniosły prawie 22,6 mld złotych, przychody ze sprzedaży wyniosły ponad 21,3 mld złotych.
Historia.
W roku 1951 rozpoczęto budowę Huty Miedzi w Legnicy, mającej wytapiać miedź z rudy wydobywanej w tzw. starym dolnośląskim zagłębiu miedziowym (kopalnie „Lena” i „Konrad”).
W 1957 inż. Jan Wyżykowski odkrył pokłady rudy miedzi w okolicach Lubina i Polkowic (pole „Sieroszowice”).
28 grudnia 1959 decyzją ministerstwa przemysłu ciężkiego powołano Zakłady Górnicze „Lubin” w budowie, przekształcone w 1961 r. w Kombinat Górniczo-Hutniczy Miedzi, który miał zająć się wydobyciem i przetwórstwem miedzi wydobytej z tych złóż. Jednocześnie wcielono w skład KGHM dwie kopalnie miedzi w Sudetach ze starego zagłębia miedzionośnego (zamknięte w 1973 – „Lena” i w 1987 – „Konrad”). W latach 1962–1975 dyrektorem KGHM był Tadeusz Zastawnik (w latach 1952–1957 był posłem na Sejm, a w połowie lat 50. XX wieku dyrektorem Zjednoczenia Górniczo-Hutniczego Metali Nieżelaznych). W 1968 dobiegła końca budowa kopalni „Lubin” i „Polkowice” oraz modernizacja Huty Legnica. Rozpoczęto budowę Huty Głogów, a pod koniec lat 60. geolodzy odkryli w miejscowości Rudna nowe, jeszcze bogatsze złoża miedzi.
W styczniu 1996 roku utworzono Oddział Zakłady Górnicze „Polkowice-Sieroszowice”, który powstał w wyniku połączenia kopalń: „Polkowice” i „Sieroszowice”.
Od dnia powstania przedsiębiorstwa państwowego, aż do dnia 9 sierpnia 1976 roku, nadzór nad Kombinatem sprawował Minister Przemysłu Ciężkiego, a następnie Minister Hutnictwa (urząd ten został przekształcony w urząd Ministra Hutnictwa i Przemysłu Maszynowego).
Aktem notarialnym z dnia 9 września 1991 roku przedsiębiorstwo państwowe Kombinat Górniczo-Hutniczy Miedzi w Lubinie zostało przekształcone w jednoosobową spółkę Skarbu Państwa – KGHM Polska Miedź S.A. W dniu 12 września 1991 roku Spółka została wpisana do rejestru handlowego, prowadzonego przez Sąd Rejonowy w Legnicy. W tym samym dniu tenże Sąd wydał postanowienie, na mocy którego wykreślono Kombinat z rejestru przedsiębiorstw państwowych. W 1992 Janusz Lewandowski próbował doprowadzić do prywatyzacji spółki za 400 mln USD, co stanowiło rzekomo ułamek faktycznej spółki. Po społecznych protestach Janusz Lewandowski odstąpił od procesu prywatyzacji spółki.
6 grudnia 2011 zarządy KGHM Polska Miedź SA oraz Quadra FNX Mining Ltd. podpisały umowę w sprawie przejęcia kanadyjskiego przedsiębiorstwa przez KGHM. 20 lutego 2012 walne zgromadzenie akcjonariuszy Quadra FNX Mining Ltd. zaakceptowało transakcję przyjaznego przejęcia 100% akcji spółki Quadra FNX przez KGHM Polska Miedź SA, a 5 marca 2012 transakcja powyższa została zamknięta. Odtąd Quadra FNX funkcjonuje pod nową nazwą KGHM International Ltd. Wartość transakcji wyniosła około 2,8 mld USD. Zakup został sfinansowany ze środków własnych KGHM. Po przejęciu wielkość wspólnej bazy zasobowej liczonej w milionach ton miedzi w złożu (według danych z 2010) wynosi 37,4 mln ton (czwarte miejsce na świecie). Łączona roczna produkcja miedzi (według danych z 2010) wynosi odtąd 526 tys. ton (ósmy wynik na świecie). Jednym z kluczowych aktywów KGHM International Ltd. jest złoże Sierra Gorda. Partnerem kanadyjskiego przedsiębiorstwa w pozyskiwaniu surowców z tego złoża jest japońska firma Sumitomo, która posiada w nim 45% udziałów. Złoże znajduje się na terenie Chile i zawiera 1,3 miliarda ton rudy bogatej w miedź, złoto oraz molibden. Przewiduje się, że wydobycie miedzi z Sierra Gorda ruszy w roku 2014 i przekroczy 200 tysięcy ton rocznie.
Od 2011 roku KGHM Polska Miedź jest głównym udziałowcem zakładów Nitroerg w Bieruniu produkującym materiały wybuchowe, w tym dynamity i wyroby amonowo-saletrzane. W maju 2015 uruchomiono tam nową linię produkcyjną materiałów wybuchowych emulsyjnych.
KGHM we Wrocławiu.
KGHM posiada swoje placówki także w stolicy województwa dolnośląskiego – Wrocławiu:
oraz zakładami badawczymi: Zakład Górnictwa, Zakład Budownictwa Podziemnego i Badań Materiałowych, Zakład Mechaniki Górotworu, Zakład Studiów i Analiz Geologicznych, Zakład Inżynierii Mechanicznej i Elektrycznej, Zakład Inżynierii Procesowej i Ochrony Środowiska, Zakład Nowych Technologii Energetycznych, Zakład Analityki Systemów i Zarządzania Procesowego, Zakład Geodezji, Zakład Psychologii Stosowanej i Profilaktyki Zdrowotnej.
W ramach podpisanych umów KGHM współpracuje z Wrocławskim Centrum Badań EIT+ oraz Uniwersytetem Ekonomicznym.
W latach 2014–2016 KGHM był partnerem Europejskiej Stolicy Kultury Wrocław 2016.
Grupa Kapitałowa KGHM Polska Miedź.
Obecna struktura organizacyjna Polskiej Miedzi to Biuro Zarządu wraz z Centrum Usług Księgowych i 10 oddziałów:
KGHM ma bezpośrednio udziały i akcje w 18 spółkach handlowych. Cała Grupa Kapitałowa KGHM liczy około 30 spółek. Spółki należące do Grupy prowadzą głównie działalność wspomagającą podstawowy ciąg technologiczny KGHM Polska Miedź S.A.
Ważnymi spółkami, wchodzącymi w skład struktury holdingowej KGHM Polska Miedź są KGHM Ecoren z siedzibą w Legnicy oraz KGHM International Ltd. z siedzibą w Vancouver w Kanadzie.
We wrześniu 2014 podpisana została umowa wspólników, na mocy której Enea, KGHM Polska Miedź oraz Tauron Polska Energia odkupią od PGE Polskiej Grupy Energetycznej po 10 proc. (łącznie 30 proc.) udziałów w spółce PGE EJ 1.
KGHM jest jednym z największych w Polsce sponsorów sportu (zob. KGHM Zagłębie Lubin lub Stal Gorzów Wielkopolski oraz za pośrednictwem spółki z grupy kapitałowej – Interferie S.A. – zespół Interferie Zagłębie Lubin) i kultury.
Lista prezesów.
Funkcję prezesa zarządu KGHM Polska Miedź pełnili m.in.:
Akcjonariat.
Od lipca 1997 r. akcje KGHM Polska Miedź S.A. notowane są na Giełdzie Papierów Wartościowych w Warszawie S.A.
Kapitał zakładowy Spółki wynosi 2 000 000 000 PLN i dzieli się na 200 000 000 akcji zwykłych na okaziciela o wartości nominalnej 10 PLN każda.
Największym akcjonariuszem jest Skarb Państwa, który posiada 63 589 900 akcji Spółki, co stanowi 31,79% jej kapitału zakładowego (według zawiadomienia z dnia 12 stycznia 2010 roku). Pozostała część jest w rękach polskich i zagranicznych akcjonariuszy, tworząc tzw. „free float”.

</doc>
<doc id="86914" url="https://pl.wikipedia.org/wiki?curid=86914" title="Marcin Maciejowski">
Marcin Maciejowski

Marcin Maciejowski (ur. 14 czerwca 1974 w Babicach) − polski malarz, rysownik. 
Wykształcenie.
Ukończył Technikum Budowlane w Krzeszowicach. Studiował na Wydziale Architektury Politechniki Krakowskiej, przerwał studia po III roku i przeniósł się na Wydział Grafiki krakowskiej ASP. W 2001 uzyskał dyplom w pracowni plakatu prof. Piotra Kuncego.
Obecnie mieszka w Krakowie. 
Nagrody, stypendia.
2001: stypendium koncernu Bayer AG w Leverkusen;
2003: laureat nagrody Paszport „Polityki” za rok 2002.
Twórczość.
W latach 1996−2001 był członkiem grupy "Ładnie". W 1998 założył i redagował (razem z Rafałem Bujnowskim) artzin "Słynne Pismo we Wtorek". Jego pierwsze wystawy odbywały się w Galerii Otwartej Rafała Bujnowskiego. W 1999 wystawił swój cykl "Obrazów o dobru, miłości i kulturze" w krakowskim Klubie Kulturalnym.
Jego obrazy cechuje prostota formy: schematycznym figurom utrzymanym w konwencji komiksu towarzyszą napisy, wprowadzające element narracji. Najczęściej poruszanym tematem jest codzienność – zapośredniczona w przekazie popularnej prasy i telewizji, często przedstawiona w ironiczny sposób, odwzorowująca polskie, "swojskie" realia. Bohaterami jego obrazów są kibole, dresiarze, ale też sławni ludzie (m.in. o. Tadeusz Rydzyk). Zajmował się także malarstwem ściennym.
Maciejowski współpracuje z tygodnikiem "Przekrój" (od 2000), oraz galeriami: Raster z Warszawy, Meyer Keiner z Wiednia, Wilkinson Gallery z Londynie oraz Leo Koenig.Inc z Nowego Jorku. Jego prace znajdują się m.in. w zbiorach Centrum Sztuki Współczesnej Zamek Ujazdowski i Muzeum Narodowego w Krakowie, można je też oglądać na ulicznych billboardach.
W 2019 roku przygotował rysunki do książki Marcina Świetlickiego "Ale o co ci chodzi?" (Wydawnictwo Wolno 2019). Książka zdobyła główną nagrodę w 60. Konkursie Polskiego Towarzystwa Wydawców Książek – Najpiękniejsze Książki Roku 2019.

</doc>
<doc id="86915" url="https://pl.wikipedia.org/wiki?curid=86915" title="Sosna alepska">
Sosna alepska

Sosna alepska ("Pinus halepensis" Mill.) – gatunek drzewa iglastego z rodziny sosnowatych ("Pinaceae"). Sosna alepska występuje w stanie dzikim w rejonie wybrzeża Morza Śródziemnego. W Polsce nie występuje, ze względu na brak odporności na niskie temperatury.
Rozmieszczenie geograficzne.
Naturalny zasięg sosny alepskiej obejmuje obszar basenu Morza Śródziemnego, choć częściej jest spotykana z jego zachodniej części. Rośnie na terenie państw: Maroko, Algieria, Tunezja, Libia, Izrael, Jordania, Syria, Liban, Turcja, Grecja, Albania, Czarnogóra, Bośnia i Hercegowina, Chorwacja, Włochy, Malta, Francja i Hiszpania. Bywa podawana także z Ukrainy (Krym). Naturalizowana w Australii, Nowej Zelandii oraz w południowej Afryce, gdzie jest uprawiana m.in. na drewno opałowe. Na suchych obszarach Afryki jest inwazyjna i rozprzestrzenia się na łąki i fynbos, szczególnie w Prowincji Przylądkowej Wschodniej i Zachodniej.
Biologia i ekologia.
Igły pozostają na drzewie do 3 lat. Gatunek jednopienny.
Sosna alepska preferuje gleby bogate w wapń. Rośnie na terenach nadmorskich, w strefie klimatu śródziemnomorskiego o łagodnych zimach i gorących, suchych latach. Porasta skaliste zbocza, często tuż nad morzem. Ma małe wymagania siedliskowe i jest niewrażliwa na suszę.
Chętnie opanowuje opuszczone tereny rolnicze lub ugory i spełnia tam rolę pionierskiego gatunku drzewiastego. Często w gęstych skupieniach rośnie jako krzew i dlatego gatunek ten, chętnie stosowany jest w nasadzeniach wiatrochronnych. 
Szyszki zapylane są od marca do maja.
Systematyka.
Synonimy: "P. alepensis" Poir. in Lamarck 1804, "P. maritima" Mill. 1768, "P. sylvestris" L. var. "maritima" Aiton 1789, "P. maritima" Aiton 1813 non Mill. 1768, "P. penicillus" Lepeyr. 1813, "P. arabica" Sieber ex Spreng. 1826, "P. genuensis" S.E. Cook 1834, "P. halepensis" Mill. var. "genuensis" (S.E. Cook) Antoine 1840, "P. hispanica" J. Cook 1834, "P. halepensis" Mill. var. "minor" Antoine 1840, "P. carica" D. Don in Fellows 1841, "P. halepensis" Mill. var. "carica" (D. Don) Carr. 1855, "P. abasica" Carr. 1855, "P. halepensis" Mill. var. "abasica" (Carr.) Carr. 1867, "P. loiseleuriana" Carr. 1855, "P. pseudohalepensis" Denhardt ex Carr. 1855, "P. parolinii" Vis. 1856, "P. × saportae" Rouy 1913, "P. ceciliae" Llorens et L. Llorens 1984, "P. halepensis" Mill. var. "ceciliae" (Llorens et L. Llorens) Rosello et al. 1992.
Pozycja gatunku w obrębie rodzaju "Pinus":
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych, przyznając mu kategorię zagrożenia LR/lc ("lower risk/least concern"), uznając go za gatunek najmniejszej troski, o niskim ryzyku wymarcia. Po ponownej ocenie w 2011 r. klasyfikację tę utrzymano i opublikowano w roku 2013.

</doc>
<doc id="86917" url="https://pl.wikipedia.org/wiki?curid=86917" title="Anna Maria Jopek">
Anna Maria Jopek

Anna Maria Jopek (ur. 14 grudnia 1970 w Warszawie) – polska piosenkarka, kompozytorka, autorka tekstów, producentka muzyczna, reprezentantka Polski w 42. Konkursie Piosenki Eurowizji.
Zdobyła dziewięć złotych i siedem platynowych płyt.
Życiorys.
Kariera muzyczna.
Jest absolwentką Akademii Muzycznej w Warszawie w klasie fortepianu. Studiowała też na wydziale jazzu w Manhattan School of Music w Nowym Jorku. Była stypendystką warszawskiego Towarzystwa im. Fryderyka Chopina i nowojorskiego Columbia University. Studiowała również filozofię na Uniwersytecie Warszawskim.
Anna Maria Jopek pojawiła się po raz pierwszy na wielkiej scenie jako wokalistka podczas festiwalu Słowiański Bazar na Białorusi 1995 r., gdzie otrzymała osobistą nagrodę od Michela Legranda. W 1997 została ogłoszona reprezentantką Polski z piosenką „Ale jestem” w 42. Konkursie Piosenki Eurowizji organizowanym w Dublinie. 3 maja zajęła 11. miejsce w finale. Kilka miesięcy później wydała swój debiutancki album studyjny, również zatytułowany "Ale jestem", który uzyskał status złotej płyty. W tym samym roku wzięła udział w koncercie "Zielono mi" podczas 34. Krajowego Festiwalu Piosenki Polskiej w Opolu.
Od 2000 r. nagrywa i koncertuje również poza Polską. Za granicą wydała płyty: "Barefoot" (2002), "Secret" (2005), ID (2007), Haiku (2011) i Ulotne (2018). W 2002 wydała płytę "Upojenie", którą nagrała z Patem Methenym. Album uzyskał status platynowej płyty. Występuje z najważniejszymi muzykami naszych czasów m.in. z Patem Methenym, Youssou N’Dourem, Bobbym McFerrinem, Ivanem Linzem, Branford Marsalis, Nigelem Kennedym, Richardem Boną, Oscarem Castro- Nevesem, Makoto Ozonem, Gonzalo Rubalcabą. W 2016 r., na zaproszenie Stinga, zaśpiewała z nim w duecie przebój „Fragile” podczas noworocznego koncertu telewizyjnego.
Wystąpiła na najbardziej prestiżowych scenach świata, takich jak: Carnegie Hall, Hollywood Bowl, Royal Festival Hall, Opera w Tokio i Tel Awiwie, Blue Note Tokyo, Santori Hall. Nagrywała w studiach Real World u Petera Gabriela, Abbey Road w Londynie i Power Station w Nowym Jorku.
W 2009 r. otrzymała Perłę Honorową Polskiej Gospodarki (w kategorii „Kultura”), przyznawaną przez redakcję "Polish Market". 3 maja 2015 r. została odznaczona przez prezydenta Bronisława Komorowskiego Krzyżem Kawalerskim Orderu Odrodzenia Polski za „wybitne zasługi w pracy artystycznej i twórczej oraz za popularyzowanie polskiej muzyki w świecie”.
Anna Maria Jopek eksperymentuje z formami scenicznymi. Wystąpiła w Teatrze Starym w Lublinie w spektaklu „Czas Kobiety” w reżyserii Leszka Mądzika, dla którego współkomponowała muzykę z Robertem Kubiszynem. W 2014 r. podjęła współpracę z międzynarodową grupą Teatr Pieśń Kozła, wstępując na Fringe Festival w przedstawieniu „Return to the Voice”. Wspominany spektakl dostrzegł twórca serialu „Wikingowie” Michael Hirst. Jopek wspólnie z Teatrem Pieśń Kozła występuje w jednym z odcinków serialu.
Życie prywatne.
Jest córką tenora Stanisława Jopka i Marii Stankiewicz. Oboje występowali w Zespole Pieśni i Tańca „Mazowsze”.
31 stycznia 1998 wyszła za mąż za Marcina Kydryńskiego, syna Haliny Kunickiej i Lucjana Kydryńskiego. Mają dwóch synów, Franciszka (ur. 12 maja 1998) i Stanisława (ur. grudzień 2000).

</doc>
<doc id="86918" url="https://pl.wikipedia.org/wiki?curid=86918" title="Paszport „Polityki”">
Paszport „Polityki”

Paszport „Polityki” – nagroda kulturalna ustanowiona w 1993 roku przez tygodnik „Polityka”, przyznawana twórcom w siedmiu kategoriach: literatura, film, teatr, muzyka poważna, plastyka (sztuki wizualne) i estrada oraz – od roku 2016 – kultura cyfrowa”. Od 2002 roku wręczana jest także nagroda specjalna "kreator kultury" za osiągnięcia w krzewieniu kultury.
Zgodnie z deklaracją redakcyjną, nagroda jest wyróżnieniem dla twórców, którzy czynią najszybsze postępy, zaskakują nowymi osiągnięciami, swoją aktywnością dobrze rokują w przyszłości i przez to zasługują na opiekę, wsparcie i promocję w świecie. Nazwa nagrody – "Paszport" – miała być symboliczną przepustką do świata wielkiej, międzynarodowej sztuki. Pomysłodawcą nagrody był szef działu kultury tygodnika Zdzisław Pietrasik, a miała ona pomóc we wskazywaniu i lansowaniu najciekawszych twórców młodego pokolenia. Nagroda przyznawana jest od tej pory na ogół stosunkowo młodym, niejednokrotnie debiutującym twórcom. Nominują do nagrody zaproszeni krytycy, związani z różnymi redakcjami i mediami. Początkowo nominowane do nagrody były wszystkie osoby wskazywane przez krytyków; od 2004 roku ograniczono liczbę osób nominowanych do trzech w kategorii, co spowodowało, że nominacja stała się również wyróżnieniem.
Nagroda przyznawana jest w styczniu kolejnego roku. Pierwsze edycje nagrody wręczane były w redakcji, późniejsze m.in. podczas uroczystości w Teatrze Małym w Warszawie. Od dziesiątej edycji za 2002 rok uroczyste gale są transmitowane przez telewizję. W XXI wieku są tradycyjnie wręczane na gali w Teatrze Wielkim w Warszawie, prowadzonej przez redaktora naczelnego tygodnika Jerzego Baczyńskiego i Grażynę Torbicką.
Laureaci nagrody.
Za rok 1998.
Wręczenie nagród odbyło się 5 stycznia 1999 r. w Teatrze Małym w Warszawie; nagrody pieniężne wynosiły 5000 zł.
Za rok 1999.
Gala odbyła się 11 stycznia 2000 r. w Teatrze Małym w Warszawie; nagrody pieniężne wynosiły 5000 zł.
Za rok 2000.
Gala odbyła się 9 stycznia 2001 r. w Teatrze Małym w Warszawie.
Za rok 2001.
Gala odbyła się 8 stycznia 2002 r. w nowej siedzibie redakcji przy ulicy Słupeckiej, nagrody pieniężne wynosiły po 10.000 zł.
Za rok 2002.
Dziesiąta jubileuszowa edycja nagrody została przyznana 7 stycznia 2003 r. na gali transmitowanej po raz pierwszy przez TVP2 w Teatrze Muzycznym „Roma”, wśród około tysiąca gości był Prezydent RP Aleksander Kwaśniewski. Po raz pierwszy specjalną nagrodą – wieńcami laurowymi zostali odznaczeni kreatorzy kultury. Jubileuszowemu rozdaniu paszportów towarzyszył trwający do 8 lutego festiwal kulturalny „Polityki”.
Za rok 2003.
Uroczysta gala transmitowana przez TVP2 miała miejsce 6 stycznia 2004 r. w Teatrze Polskim w Warszawie. Ponownie wśród gości był Prezydent RP Aleksander Kwaśniewski.
Za rok 2004.
W 2004 roku po raz pierwszy wprowadzono oficjalne nominacje – w każdej kategorii nominowane zostały trzy osoby wskazywane przez dziesięciu nominujących krytyków; w latach poprzednich nominowało pięć osób, a nominowanym stawał się każdy choć raz wskazany, co zdaniem redakcji "Polityki" prowadziło do „inflacji wyróżnienia”.
4 stycznia 2005 w Teatrze Narodowym w Warszawie wręczono nagrody laureatom wybranym przez kapitułę redakcji tygodnika Polityka. Nagrody pieniężne wynosiły po 10.000 zł.
Laureaci Paszportów Polityki zostali zaznaczeni wytłuszczeniem.
Za rok 2005.
Laureaci Paszportów Polityki zostali zaznaczeni wytłuszczeniem.
Nominacje:
Za rok 2007.
Laureaci Paszportów Polityki zostali zaznaczeni wytłuszczeniem.
Za rok 2009.
Laureaci i nominacje:
Za rok 2010.
Nominacje:
Za rok 2011.
Gala, transmitowana w TVP2, odbyła się 17 stycznia 2012 roku w Teatrze Wielkim w Warszawie, w obecności m.in. Prezydenta RP Bronisława Komorowskiego, premiera Donalda Tuska i ministra kultury i dziedzictwa narodowego Bogdana Zdrojewskiego.
Laureaci i nominacje:
Za rok 2012.
Jubileuszowa, 20. gala transmitowana w TVP2 odbyła się 15 stycznia 2013 r. w Teatrze Wielkim w Warszawie. Obecny był m.in. minister kultury i dziedzictwa narodowego Bogdan Zdrojewski. Laureaci otrzymali również nagrodę w wysokości 25 tysięcy zł, a laureaci w dziedzinie muzyki poważnej – dodatkową nagrodę Fundacji im. Zbyszka Piotrowskiego.
Nominacje:
Za rok 2013.
Nominacje:
Za rok 2014.
22. uroczystość wręczenia Paszportów „Polityki” odbyła się 13 stycznia 2015 w Teatrze Wielkim w Warszawie, galę prowadzili Grażyna Torbicka i Jerzy Baczyński. Na uroczystość przybyli m.in. prezydent RP Bronisław Komorowski z małżonką oraz minister kultury i dziedzictwa narodowego Małgorzata Omilanowska. Oprócz nagród w sześciu kategoriach przyznano także nagrodę specjalną dla Stowarzyszenia Żydowski Instytut Historyczny w Polsce (SŻIH), pomysłodawcy utworzenia Muzeum Historii Żydów Polskich, otwartego w 2014; w imieniu SŻIH nagrodę odebrali Barbara Kirshenblatt-Gimblett, Grażyna Pawlak, Marian Turski i Piotr Wiślicki.
Nominacje:
Za rok 2015.
Uroczystość wręczenia Paszportów „Polityki” za rok 2015 odbyła się 12 stycznia 2016 w Teatrze Wielkim w Warszawie, galę prowadzili Jerzy Baczyński i Grażyna Torbicka.
Nominacje:
Za rok 2016.
24. uroczystość wręczenia Paszportów „Polityki” odbyła się 10 stycznia 2017 w Teatrze Wielkim w Warszawie, galę prowadzili Grażyna Torbicka i Jerzy Baczyński. Po raz pierwszy przyznano nagrodę w kategorii „Kultura cyfrowa”, której laureatem został Michał Staniszewski. Transmisję telewizyjną gali przeprowadziła stacja TVN.
Nominacje:
Za rok 2017.
Jubileuszowa 25. uroczystość wręczenia Paszportów „Polityki” odbyła się 9 stycznia 2018 w Teatrze Wielkim w Warszawie, galę prowadzili Grażyna Torbicka i Jerzy Baczyński. Transmisję telewizyjną gali przeprowadziła stacja TVN.
Nominacje:
Za rok 2018.
26. uroczystość wręczenia Paszportów „Polityki” odbyła się 8 stycznia 2019 w Teatrze Polskim w Warszawie, galę prowadzili Grażyna Torbicka i Jerzy Baczyński. Transmisję telewizyjną gali przeprowadziła stacja TVN.
Nominacje:
Kreator Kultury:
Za rok 2019.
27. uroczystość wręczenia Paszportów „Polityki” odbyła się 14 stycznia 2020 w Teatrze Polskim w Warszawie, galę prowadzili Grażyna Torbicka i Jerzy Baczyński. Transmisję telewizyjną gali przeprowadziła stacja TVN.
Nominacje:
Kreator Kultury:
Za rok 2020.
28. uroczystość wręczenia Paszportów „Polityki” odbyła się 26 stycznia 2021 bez udziału publiczności i mediów (ze względu na ograniczenia epidemiczne); galę prowadzili Grażyna Torbicka i Jerzy Baczyński; transmisję telewizyjną przeprowadziła stacja telewizyjna TVN.
Laureaci:
Za rok 2021.
29. uroczystość wręczenia Paszportów „Polityki” odbyła się 18 stycznia 2022 bez udziału publiczności i mediów (ze względu na ograniczenia epidemiczne); galę prowadzili Grażyna Torbicka i Jerzy Baczyński; transmisję telewizyjną przeprowadziła stacja telewizyjna TVN.
Laureaci:
Za rok 2022.
30. uroczystość wręczenia Paszportów „Polityki” odbyła się 17 stycznia 2023 w Teatrze Wielkim w Warszawie; galę prowadzili Grażyna Torbicka i Jerzy Baczyński; transmisję telewizyjną przeprowadziła stacja telewizyjna TVN.
Nominacje:

</doc>
<doc id="86919" url="https://pl.wikipedia.org/wiki?curid=86919" title="Polskie Radio Program III">
Polskie Radio Program III

Polskie Radio Program 3 (Trójka, Radiowa Trójka, Program Trzeci Polskiego Radia, "oficjalny skrót" PR3; inne: P3PR, PRP3) – ogólnopolska, całodobowa, publiczna polska stacja radiowa, będąca częścią spółki akcyjnej Polskie Radio. Regularną emisję programu rozpoczęła 1 kwietnia 1962 roku.
Charakterystyka.
Siedziba Programu 3 Polskiego Radia mieści się przy ul. Myśliwieckiej 3/5/7 w Warszawie. Budynek rozgłośni to jeden z budynków dawnych koszar. Spalony w czasie II wojny światowej, został zaadaptowany do potrzeb radia i oddany do użytku 22 lipca 1949.
Program 3 Polskiego Radia można odbierać drogą naziemną na terenie całego kraju za pomocą nadajników UKF oraz w wielu rejonach kraju za pomocą nadajników systemu DAB+. Ponadto przekaz stacji dostępny jest za pomocą telewizji hybrydowej HbbTV, platform cyfrowych nc+ oraz Cyfrowy Polsat oraz poprzez Internet – zarówno stronę stacji, jak i dedykowaną aplikację mobilną Polskiego Radia. Rozgłośni można słuchać również przy użyciu łącza telefonicznego dzwoniąc pod numer (22) 645 93 00.
Stacja nadaje program o charakterze muzyczno-rozrywkowym. Na antenie obecne są również audycje publicystyczne, w których poruszane są tematy polityczne, społeczne i kulturalne. Do stałych elementów ramówki należą: słuchowiska, reportaże radiowe, audycje kabaretowe oraz powieści czytane w odcinkach. Obok bieżących informacji z kraju i ze świata prezentowane są również wiadomości ze świata sztuki (film, teatr, literatura, wystawy).
Audycje Trójki to prawie wyłącznie programy autorskie prowadzone przez dziennikarzy samodzielnie decydujących o wyborze muzyki i formie jej prezentacji. Od początku istnienia stacji w ramach audycji autorskich na jej antenie stale obecne były niemal wszystkie gatunki muzyczne: rock, rock’n’roll, heavy metal, pop, blues, jazz, country, folk, house, chillout, reggae, rhythm and blues, hip-hop, muzyka alternatywna, elektroniczna, klubowa, latynoamerykańska, filmowa, poważna (włącznie z operą), poezja śpiewana. Różnorodność ta zachowała się do dziś (choć muzyka country, poważna i hip-hop została znacząco zredukowana).
Trójka od lat organizuje wiele akcji charytatywnych (do których należą między innymi akcja Idą Święta) oraz imprez plenerowych mających na celu zarówno promocję samej stacji, jak i rozbudzanie zainteresowania sportem oraz kulturą wśród radiosłuchaczy.
Program Trzeci regularnie wydaje albumy związane z różnymi audycjami stacji. Są to zazwyczaj składanki utworów muzycznych prezentowanych w danym programie od wielu wykonawców, często jako nagrania koncertów dla stacji. Do tej pory wydano płyty związane między innymi z audycjami „3maj z nami”, „Smooth jazz cafe”, „Siesta”, „Offensywa”, „Muzyczna poczta UKF”, „Trójkowy Ekspres”, „MiniMax”, „Lista przebojów”. Wielokrotnie ukazywały się również kolekcje wybranych skeczów prezentowanych wcześniej w ramach audycji kabaretowych (np. z cyklu „60 minut na godzinę”)
Swoistą tradycją Programu 3 stało się nadawanie audycjom tytułów korespondujących z liczbą 3. Większość z nich stanowi grę słów i nawiązuje do znanych powiedzeń, bądź sloganów. W przeszłości na antenie stacji odnaleźć można było zatem takie audycje jak: „Potrójmy o sporcie”, „Trzecia fala”, „3maj z nami”, „MP Trójka”, „Trzecia godzina”, „Trzecie ucho”, „M3”, „Trzy kwadranse jazzu”, „LP Trójka”, „Trzecia strona księżyca”, „Trzecia strona medalu”, „Trzecia strona świata”. Do liczby 3 nawiązuje też złożony z siedmiu trójek numer telefonu dla słuchaczy.
Kolejnym symbolem stacji jest adres „Myśliwiecka 3/5/7”, który był regularnie podawany na antenie i do 2020 roku był nazwą jednej z audycji autorskich.
Historia.
1958 – 1969.
Pomysł stworzenia Programu Trzeciego Polskiego Radia i przekonanie do niego Władysława Gomułki przypisuje się dziennikarzowi radiowemu Stanisławowi Stampf’lowi, współautorowi słuchowiska „Matysiakowie”. Trójka miała być radiem dla młodych ludzi – w intencji ówczesnych władz miała pełnić funkcję „wentylu bezpieczeństwa”: odciągnąć polską młodzież od zachodnich stacji (np. od Radia Luksemburg), a jednocześnie zapewnić możliwość oddziaływania ideologicznego, kontroli przekazu i indoktrynacji.
Trójka rozpoczęła testowe nadawanie swojego programu 1 marca 1958. Była ona wówczas odbierana jedynie w Warszawie, Opolu i Katowicach. Za oficjalną datę rozpoczęcia działalności przez Program 3 przyjmuje się jednak 1 kwietnia 1962 roku. Pierwszym dyrektorem stacji był Edward Fiszer, zaś kierownikiem redakcji muzycznej na przełomie lat 60. i 70. był Andrzej Korman.
Artystyczne (zarówno literackie, jak i muzyczne) oraz rozrywkowe audycje Trójki były z założenia skierowane przede wszystkim do ludzi młodych, zwłaszcza ze środowiska studenckiego. Wśród gatunków muzycznych prezentowanych na antenie znajdowały się: jazz, muzyka poważna, polski big beat, zagraniczny rock’n’roll. W przeciwieństwie do audycji Programu I, publicystyka o charakterze polityczno-propagandowym była w Trójce ograniczona do minimum. Jan Borkowski tak wspomina redakcję Trójki tamtych lat: „właśnie w tym zespole nie przypominam sobie żadnych złowieszczych działaczy partyjnych, a głównie młodych, zdolnych, świetnie wykształconych ludzi. Byli Andrzej Korman, Andrzej Stankiewicz, Krystyna Kępska, Elżbieta Markowska, Anna Niesłuchowska. Tu zebrali się najlepsi twórcy kabaretowi: Jacek Fedorowicz, Andrzej Zaorski, Jacek Janczarski, Marcin Wolski. I tak można by snuć barwne opowieści o tym, jak ta Trójka się rozkręcała, jak nabierała dynamiki”.
Pierwszą audycją, którą usłyszeli słuchacze nowej stacji, był „Mój magnetofon” (pierwowzór „Muzycznej poczty UKF”), którą prowadził Mateusz Święcicki – jedna z największych osobowości Programu 3 tamtych lat. W kolejnych latach, wraz z wydłużaniem czasu emisji programu do prawie dziesięciu godzin u schyłku dekady, legendarnych już dziś audycji przybywało. Wśród nich były takie jak „Gwiazda siedmiu wieczorów”, „Opera tygodnia”, „Roman Waschko i jego płyty”, „Bawmy się”, „Fonorama”, przegląd prasy posiadający oryginalny tytuł „Nie czytaliście, to posłuchajcie” czy skróty wiadomości „Ekspresem przez świat”. Jedną z audycji, która wówczas pojawiła się na antenie (w roku 1968), był również program „MiniMax – czyli minimum słowa, maksimum muzyki” prowadzony przez 57 lat (do 2020 roku) przez jedną z największych osobowości radiowych – Piotra Kaczkowskiego. Andrzej Korman, Marek Gaszyński i Andrzej Stankiewicz prowadzili wtedy kultową audycję „Klub grającego krążka”. Obok Mateusza Święcickiego, Piotra Kaczkowskiego, Dariusza Michalskiego czy Romana Waschko czołowymi postaciami ówczesnej Trójki byli również Marek Gaszyński i Witold Pograniczny.
1970 – 1979.
W latach 70. Program 3 pełnił funkcję radiostacji o profilu inteligencko-kulturalno-rozrywkowym. Był powszechnie słuchany w dużych miastach i w największym stopniu odpowiadał zapotrzebowaniu ich mieszkańców zarówno na najnowsze nowinki muzyczne ze świata, jak i na potrzebę obcowania z dobrą literaturą oraz inteligentną rozrywką. Trójka różniła się pod tym względem od pozostałych programów Polskiego Radia, zarówno od Programu I – w przeważającej większości bardzo oficjalnego (poza „Latem z Radiem” i muzycznym „Studiem Gama”), wypełnionego treściami propagandowymi, komunikatami oraz audycjami poradnikowymi, jak i bardzo elitarnego Programu II – skierowanego do stosunkowo wąskiego grona słuchaczy, wypełnionego „kulturą wysoką”, a także nowo powstałego, szukającego dopiero swojego profilu Programu IV. W Trójce prawie w ogóle nieobecna była propaganda polityczna, a wiadomości nadawano tylko kilka razy dziennie, w nieco lżejszej postaci, w serwisie „Ekspressem przez świat”. Trójka uważana była za radio dla inteligentnych słuchaczy, demonstrujące dystans do panującego ówcześnie systemu politycznego, i nie poddawane dużym ingerencjom cenzury. Wykształciła licznych przywiązanych słuchaczy, używających podobnego kodu kulturowego.
Program 3 był określany jako okno na świat dla ludzi zainteresowanych muzyką. Przedstawiano w nim nowe, sprowadzane z zagranicy zachodnie nagrania rockowe. Obecny był w dużych ilościach jazz, swoje miejsce na antenie miały folk, reggae, blues, swing, country, piosenka francuska. Nie brakowało także ciekawie prezentowanej muzyki poważnej. Codziennie przedstawiano z omówieniem kolejne odcinki „Opery tygodnia”.
Na początku lat 70. wydłużono program Trójki do osiemnastu godzin i zaczęto nadawać wiele programów „na żywo”. Wciąż powstawały kolejne, kultowe programy, takie jak stworzona w 1974 roku przez Andrzeja Woyciechowskiego audycja „Zapraszamy do Trójki” (wówczas magazyn nadawany w niedziele od godz. 17 do 19, w którym popularni prezenterzy i ich goście prowadzili dowcipne rozmowy o muzyce, kulturze i życiu, przeplatane konkursami i zagadkami). Bezkonkurencyjnymi przebojami Programu 3 tej dekady były audycje takie jak: „Ilustrowany Tygodnik Rozrywkowy”, „Kocham pana, panie Sułku”, „Powtórka z rozrywki”, a także legendarny już dziś magazyn „60 minut na godzinę” – krańcowo odległy pod względem zarówno estetycznym, jak i intelektualnym od sztandarowej audycji rozrywkowej tamtych lat, nadawanej w Programie I – „Podwieczorek przy mikrofonie”. Przy powstawaniu trójkowej audycji brały udział takie osobowości, jak Marcin Wolski, Jacek Fedorowicz, Tadeusz Ross, Andrzej Zaorski czy Ewa Szumańska. Kolejnym oryginalnym programem był magazyn Macieja Zembatego „Zgryz”.
Na antenie Trójki czytane były przez wybitnych aktorów nowe, wartościowe powieści ze świata, a wiele interesujących osób prowadziło swoje cykliczne gawędy na najrozmaitsze, zawsze ciekawe, tematy.
Program 3 z lat 70. ukształtował w niemałym stopniu sposób myślenia i wrażliwość oraz gusty muzyczne całego pokolenia inteligencji. Sukces ten stacja zawdzięczała wielu wybitnym osobowościom radiowym, zarówno tym starszym, którzy pracowali w niej w poprzedniej dekadzie, jak i nowym, wśród których znaleźli się m.in. Jan Borkowski, Jan Chojnacki, Jerzy Kordowicz, Janusz Kosiński (jeszcze w 1968 roku), Wiktor Legowicz, Wojciech Mann, Grzegorz Wasowski, Jan „Ptaszyn” Wróblewski, Maciej Zembaty czy Andrzej Woyciechowski. Niemałą rolę w tworzeniu magii ówczesnej Trójki odegrali jej dyrektorzy z tego okresu: Jan Mietkowski oraz Ewa Ziegler.
1980 – 1989.
Początek lat 80. wiąże się z wprowadzeniem stanu wojennego. 13 grudnia 1981 roku Trójka zaprzestała nadawania swojego programu na prawie cztery miesiące.
Po wznowieniu działalności 5 kwietnia 1982, Trójka, której dyrektorem został wówczas Andrzej Turski, zaprezentowała słuchaczom swoje nowe, odmłodzone oblicze. Program dotychczas adresowany głównie do wielkomiejskiej inteligencji, nie odwracając się od niej, postawił wyraźnie na ożywienie kontaktu z młodym słuchaczem, który na początku lat 80. kontestował sytuację polityczną i uciekał w świat muzyki. Dzięki wprowadzeniu na antenę nowych audycji (np. „Radio Mann”, „Lista Przebojów Programu Trzeciego)” i zastąpieniu propagandowej nowomowy (obecnej w innych środkach masowego przekazu) normalnym, żywym językiem, a także udostępnieniu anteny dla zespołów rockowych, stacja zdobywała coraz większe zaufanie słuchaczy. Przyczyniły się do tego przede wszystkim dwie nowe audycje, które w podobnej formule miały przetrwać z powodzeniem kolejne dziesięciolecia: „Zapraszamy do Trójki” oraz „Lista Przebojów Programu Trzeciego”.
Audycja „Zapraszamy do Trójki” po przeobrażeniu stała się zupełnie nowym elementem ramówki. Jej tytuł obecny był na antenie od roku 1974, ale w latach 80. programowi nadano zupełnie inny kształt i charakter, tworząc audycję niejako od nowa. Stała się ona wówczas nowocześnie realizowaną, codzienną audycją nadawaną „na żywo”, omawiającą ważne i mniej ważne wydarzenia oraz zjawiska społeczne, z dużym udziałem radiowych słuchaczy (uliczne sondy i wypowiedzi telefonicznych na żywo) czy zaproszonymi gośćmi. Obok informacji i publicystyki nie brakowało w niej najnowszych przebojów czy lekkich w tonie komentarzy.
„Lista przebojów Programu Trzeciego” stworzona i prowadzona przez Marka Niedźwieckiego, szybko sama stała się największym programem radiowym w Polsce. Jej pierwsze wydanie odbyło się 24 kwietnia 1982. Audycja nadawana wówczas w sobotnie wieczory była bardzo popularnym „podkładem” dźwiękowym do masowo w tamtych czasach organizowanych (z powodu symbolicznej liczby klubów) sobotnich imprez domowych. Według ulicznych legend, w pierwszej połowie lat 80. Lista dobiegała z tak wielu okien, że w mieście można było jej wysłuchać w całości na spacerze.
Natomiast po roku 1982 nie był już możliwy powrót na antenę bardzo czytelnie krytykującego rzeczywistość polityczną magazynu „60 minut na godzinę”. W pierwszym okresie po stanie wojennym jego miejsce w ramówce zajął pełen absurdalnego humoru, wolny od odniesień do bieżącej sytuacji magazyn Marii Czubaszek „A propos”. Nadal też obecny na antenie był wrocławski magazyn satyryczny „Studio 202”. W 1986 roku rozpoczęła się trwająca do końca dekady emisja comiesięcznej audycji satyrycznej „Nie tylko dla orłów”, tworzonej przez pracowników redakcji na co dzień zajmujących się w redakcji tematyką niezwiązaną z kabaretem i rozrywką. W estetyce pure nonsensu zaczęły się też pojawiać zawoalowane odniesienia do sytuacji społecznej i politycznej kraju.
Oprócz wspomnianych nowości Program 3 zachował wiele ze swojego wcześniejszego charakteru. Nadal obecne były w nim liczne gatunki muzyki dobra literatura i interesujące audycje słowne.
Pod koniec 1986, rok po śmierci Mateusza Święcickiego (7 sierpnia 1985), Paweł Sztompke i Jan Borkowski zgłosili projekt nagród muzycznych jego imienia. Nagrody Muzyczne Programu Trzeciego im. Mateusza Święcickiego – „Mateusze” pierwszy raz zostały wręczone 1 kwietnia 1987, w 25-lecie Programu Trzeciego Polskiego Radia.
W latach 80. na antenie Trójki pojawiło się wiele nowych dziennikarzy, którzy na antenie obecni byli przez kolejne dwie dekady, m.in. Monika Olejnik (do 2000), Marek Niedźwiecki (do 2007; powrócił w 2010, do 2020), Paweł Sztompke, Grażyna Dobroń, Beata Michniewicz, Barbara Marcinik, Janusz Deblessem, Hirek Wrona (od 1985 do 2020). W 1983 dyrektorem Programu 3, po Andrzeju Turskim został Wiktor Legowicz, który kierował stacją do upadku Polski Ludowej.
1990 – 1999.
Wraz z nastaniem nowej sytuacji politycznej i społecznej w Polsce zmieniła się również sytuacja mediów publicznych, a zwłaszcza Polskiego Radia. Powstało wiele stacji komercyjnych, coraz większą popularnością zaczęła się cieszyć telewizja, również komercyjna. Głównymi konkurentami Trójki w eterze stały się stacje Radio Zet oraz RMF FM, które szybko zyskały popularność i uznanie. Słuchacze po raz pierwszy stanęli przed możliwością wyboru ofert spośród wielu stacji tematycznych, nie tylko muzycznych, ale również publicystycznych.
Trójka przez prawie całe lata 90. nie starała się raczej nadążyć za zachodzącymi na polskim rynku muzycznym zmianami, nie dostrzegając zagrożenia ze strony stacji komercyjnych, wzrastającej roli Internetu i coraz łatwiejszej dostępności nagrań muzycznych, ale także ze strony zmieniającego się stylu życia Polaków. Na skutek tych zjawisk Program 3 zaczął gwałtownie tracić swoich słuchaczy, odchodzić zaczęło również wielu dziennikarzy. W ich miejsce pojawiło się jednak wielu nowych, częstokroć prezentujących nową muzykę, której w dawnej Trójce nie było. Zmieniał się program stacji, ale również i jej brzmienie. Pojawił się m.in. rap, hip-hop czy muzyka klubowa. Z jednej strony wpłynęło to na różnorodność prezentowanej muzyki, z drugiej zaś wywołało zarzuty, iż obniżył się poziom muzyki na antenie.
W efekcie Program 3 w krótkim czasie przestał być stacją kultową, jaką z pewnością był w latach 70. i 80. To, co oferowano dawniej w tej stacji, można było spotkać w dowolnej stacji radiowej (np. listy przebojów).
W ciągu całej dekady pojawiło się jednak na antenie sporo ciekawych programów i wiele nowych głosów, obecnych w Trójce do dziś. Wśród nowych trójkowych osobowości znalazły się m.in.: Kuba Strzyczkowski, Marek Wałkuski, Marcin Kydryński (obaj jeszcze w 1989), Tomasz Beksiński, Paweł Kostrzewa (od 1996), Ryszard Jaźwiński, Tomasz Żąda, Artur Orzech, Artur Andrus, Michał Olszański, Piotr Klatt, Mariusz Owczarek, Marcin Łukawski, Piotr Stelmach czy Jerzy Sosnowski (od 2000). To wtedy na antenie pojawiły się programy takie, jak „Magazyn bardzo kulturalny”, „Markomania”, „Puls Trójki”, „Smooth jazz cafe”, „Trójkowy Ekspres”, „Studio El-muzyki” czy „Trójkowo, filmowo”.
Lata 90. to również przemiany strony technicznej i organizacyjnej stacji. W 1991 ówczesny dyrektor Trójki Grzegorz Miecugow stworzył nowoczesny newsroom informacyjny, od 1995 radiostacja zaczęła nadawać program przez całą dobę, a w kwietniu następnego roku rozpoczęła emisję sygnału przez Internet. W 1997 otwarto Muzyczne Studio Polskiego Radia im. Agnieszki Osieckiej.
W 1991 roku, po śmierci Marii „Majki” Jurkowskiej (propagatorki bluesa, prowadzącej przez wiele lat audycję „Blues wczoraj i dziś”, zm. 14 grudnia 1991), redakcja muzyczna Programu 3 ustanowiła nagrodę jej imienia („Majka”) w dziedzinie bluesa.
W 1992 roku Beata Michniewicz zainicjowała po raz pierwszy plebiscyt „Srebrne Usta” na najoryginalniejszą i najzabawniejszą wypowiedź polskiego polityka. Od tego czasu jest on organizowany co roku. O wyborze tym, na początku każdego roku, decydują słuchacze, którzy wybierają wypowiedź spośród tych wyselekcjonowanych przez redakcję. Nagrodzeni politycy otrzymują wykonaną ze srebra statuetkę w postaci ust. Wśród dotychczas nagrodzonych znaleźli się m.in.: Lech Wałęsa, Waldemar Pawlak, Zyta Gilowska, Renata Beger, Tomasz Nałęcz, Józef Zych, Piotr Gadzinowski, Aleksander Kwaśniewski, Marek Sawicki, Elżbieta Bieńkowska, Ryszard Petru, Marek Suski, Witold Waszczykowski i Ewa Kopacz.
W 1994 roku redakcja rozrywki Programu 3 Polskiego Radia ustanowiła nagrodę im. Jonasza Kofty („Jonasz”) w kategorii twórczości kabaretowej i literackiej.
Pod koniec dekady podjęto akcje gorączkowego ratowania magii dawnej Trójki, a także próbę odzyskania utraconych słuchaczy oraz odmłodzenia grupy docelowej, która do tego czasu rekrutowała się głównie spośród osób powyżej czterdziestego roku życia (dawniej „młoda inteligencja”). Sytuację, jako dyrektor, próbował ratować Piotr Kaczkowski, a później przez krótki czas Michał Olszański (podczas jego kadencji ze stacji odeszła Monika Olejnik).
W 1998 roku we współpracy z wydawnictwem Pomaton wydano pierwsze trzy albumy z serii "Lista przebojów Programu 3" (nie mylić z późniejszym wydawnictwem z 2007 r., na 25-lecie Listy przebojów). Wyboru piosenek dokonał osobiście Marek Niedźwiecki. W 2001 roku wydawanie serii zakończono, oficjalnie z powodu braku zainteresowania ze strony wytwórni oraz złych wyników sprzedaży. W sumie ukazało się 18 albumów – po jednym na każdy rok (od 1982 do 1998 włącznie) plus specjalny album z dodatkowymi piosenkami z lat 1982–1984.
Jesienią 1998 roku Szklarska Poręba otrzymała miano Zimowej Stolicy Trójki. W 1999 roku natomiast, oficjalnie została ogłoszona Stolicą Programu 3 Polskiego Radia. W styczniu lub lutym każdego roku, na stoku Puchatka (SkiArena Szrenica) odbywa się Amatorski Puchar Radiowej Trójki w Narciarstwie Zjazdowym.
26 czerwca 1999 położonemu w centrum Szklarskiej Poręby (na rogu ulic Jedności Narodowej i 1 Maja) skwerkowi nadano nazwę Skweru Radiowej Trójki, a położonej na nim alejce – Alei Trójkowych Gwiazd. W alejce umieszczane są odciski ust dziennikarzy Programu 3.
2000 – 2009.
26 czerwca 2001, w drugą rocznicę otrzymania skwerku w Szklarskiej Porębie, Program 3 Polskiego Radia otrzymał od miasta własną trasę rowerową. Trasa nr 3 Trasa Radiowej Trójki ma długość 20 km i prowadzi od Skweru Radiowej Trójki, wokół Szklarskiej Poręby i z powrotem. W tym samym roku Henryk Sytner otrzymał tytuł Honorowego Obywatela Szklarskiej Poręby,
W październiku 2001 dyrektorem Programu 3 został Witold Laskowski, dotychczasowy korespondent TVP w Moskwie 
Przystosowanie Programu 3 do nowych realiów zaczęto realizować zarówno od strony marketingowej, jak i merytorycznej. Zmianie wizerunku stacji miały służyć takie zabiegi jak: zmiana logo oraz oprawy dźwiękowej (w tym zastosowanie podkładu muzycznego w serwisach informacyjnych), wprowadzenie nowych haseł reklamowych („Wrzuć Trójkę” zastąpiono „Trójka – Twoje pierwsze radio”, a potem „Trójka – i usłyszysz więcej”, „Trójka – radość słuchania”, i „Trójka – najbliżej muzyki”), analizowanie badań słuchalności w poszczególnych grupach wiekowych czy wielokrotne kampanie reklamowe. Polecono również dziennikarzom, by nie używali określenia „Program Trzeci”, gdyż nazwa „Trójka” lepiej nadaje się na promocję radiostacji.
Zmiany merytoryczne, to przede wszystkim gruntowna przebudowa ramówki. Wizją Laskowskiego było stworzenie alternatywnego radia dla bardziej wymagających słuchaczy, lecz o wiele „lżejszego” niż dotychczas, radia nie narzucającego się słowem, a jedynie towarzyszącego muzycznie. W tym celu wprowadzono na antenę playlistę, radykalnie ograniczono rolę audycji autorskich (przesuwając je na późniejsze pory lub likwidując), ograniczono ilość słowa mówionego na rzecz muzyki, usunięto wiele audycji poświęconych literaturze i teatrowi. Audycje Wojciecha Manna, Piotra Kaczkowskiego czy Jana „Ptaszyna” Wróblewskiego zostały przesunięte na pory nocne, a programy: „Powtórka z rozrywki” czy „Puls Trójki” na wieczorne. Z anteny zniknęły audycje takie jak: „Klub ludzi ciekawych wszystkiego”, „Zagadki literackie”, „Studio El-muzyki”, „Radioaktywny Magazyn Reporterów”, „Potrójmy o sporcie”, „W tonacji Trójki”, „Wszystkie drogi prowadzą do Nashville” czy sobotnie „Zapraszamy do Trójki” prowadzone przez Piotra Kaczkowskiego. Miejsce Trójkowego Ekspresu, po odejściu Pawła Kostrzewy ze stacji, zajął „Program alternatywny”. W miejsce usuniętych programów pojawiło się kilka nowych pomysłów programowych, takich jak: „Za, a nawet przeciw”, „Trójka budzi ludzi”, „Orzech i reszta” czy „Trzecie śniadanie”. Inne pomysły programowe z tego czasu to m.in.: „Lista osobista” (Piotra Metza), „Siesta” (Marcina Kydryńskiego), „Dobronocka” (Grażyny Dobroń), „Radiowy Dom Kultury”, „Frutti di Marek” (pasmo prowadzone przez Marka Niedźwieckiego), „Chillout cafe” czy „Klubowe granie”.
W omawianym okresie ze stacji odeszło wiele trójkowych osobowości, takich jak: Paweł Sztompke, Hanna Maria Giza, Wojciech Ossowski, Tomasz Sianecki, Antoni Piekut czy Paweł Kostrzewa (2005). Jednocześnie zaczęto sprowadzać wielu (często młodych) dziennikarzy z innych stacji radiowych i telewizyjnych (często komercyjnych), którzy mieli do stacji wnieść nowe doświadczenie i przyciągnąć młodych słuchaczy. Na antenie pojawili się wówczas Mariusz Rokos, Aneta Wrona, Piotr Łodej, Robert Kantereit, Paweł Homa, Agnieszka Szydłowska, Rafał Sławoń, Katarzyna Stoparczyk, Michał Kowalewski, Jolanta Pieńkowska, Dariusz Bugalski, Grzegorz Hoffmann. Część z zatrudnionych wówczas dziennikarzy z czasem okazała się trafnym wyborem ówczesnej dyrekcji, zyskała uznanie i sympatię słuchaczy i jest obecna na antenie do tej pory. W tym czasie na antenę Programu 3 powróciły nieobecne przez dłuższy czas, a cieszące się uznaniem słuchaczy osoby: Piotr Baron, Piotr Metz i Hirek Wrona.
Szereg wprowadzonych zmian odbił się na poziomie prezentowanej muzyki i słowa mówionego. Z radia zniknęły indywidualności i osobowości, które same decydowały o kształcie i brzmieniu swoich audycji, zaczęto zmierzać w kierunku sformatowanego radia prezenterów i DJ-ów, próbując tym samym naśladować stacje komercyjne z połowy lat 90., które dążą do maksymalnego ograniczenia słowa na rzecz muzycznej playlisty.
Zmiany wprowadzone przez zarząd stacji spowodowały gwałtowny odpływ dotychczasowych słuchaczy, którzy nie opuścili Trójki w minionej dekadzie (w ich miejsce pojawili się młodsi). Najwięksi fani dawnego Programu 3 organizowali pikiety pod budynkiem radiostacji przy ulicy Myśliwieckiej w Warszawie, pisali listy interwencyjne do redakcji oraz polityków i ludzi ze świata kultury, tworzyli protestacyjne strony internetowe, w których na forum wymieniali się swoimi spostrzeżeniami. W lipcu-wrześniu 2002 roku Trójka miała jedynie 4,3 procent słuchalności na rynku radiowym.
Mimo nieustannych interwencji słuchaczy, zarząd stacji nie wprowadził większych zmian na antenie (skorygowano jedynie niektóre elementy, np. przywrócono zlikwidowaną wcześniej „Muzyczną pocztę UKF” czy audycję „Gitarą i piórem”). Wprowadzone przez ówczesne szefostwo zmiany doprowadziły jednak do zwiększenia zainteresowania rozgłośnią ze strony reklamodawców oraz spowodowały wzrost słuchalności stacji. Na koniec kadencji Witolda Laskowskiego i Adama Fijałkowskiego w kwietniu – czerwcu 2006, Trójka miała 6,3 procent słuchalności na rynku radiowym, a tzn. że w tym okresie (od lipiec – wrzesień 2002) jej udział w rynku radiowym wzrósł o 47%. 
Corocznie, począwszy od 2000 roku, dziennikarze Trójki nagrywają okolicznościową piosenkę z okazji Świąt Bożego Narodzenia. Utwór prezentowany jest na antenie przez cały grudzień. Wszystkie piosenki posiadają ten sam tytuł: „Przyjaciele Karpia” (wraz ze swoim kolejnym numerem porządkowym i podtytułem). Tekst utworu (pisany co roku przez kogo innego) dzielony jest na fragmenty, które kolejno po sobie śpiewają trójkowe gwiazdy.
Od 8 lipca 2006 do 25 lutego 2009 funkcję dyrektora radiowej Trójki pełnił Krzysztof Skowroński (w latach 2006–2007 jego zastępcą był Szymon Sławiński, a później Jacek Pawłowski). Skowroński prezentował się jako zwolennik radia autorskiego, nawiązującego do tradycji Programu Trzeciego. Od momentu zmian na stanowiskach kierowniczych stacji, ograniczono do minimum rolę playlisty, powróciły audycje autorskie największych osobowości, inne przesunięto na wcześniejsze godziny, przywrócono na antenę programy znane słuchaczom z najlepszych czasów stacji. Na antenie częściej zatem zaczęli się pojawiać dziennikarze usunięci wcześniej ze stacji lub przesunięci na nocne pory, tacy jak: Wojciech Mann, Piotr Kaczkowski, Wojciech Ossowski, Paweł Sztompke, a audycje takie jak: „W tonacji Trójki” czy „Muzyczna poczta UKF” zyskały swe nowe oblicze, nawiązujące jednak do swych postaci pierwotnych.
Na antenie pojawiło się wówczas wiele nowych głosów, m.in. Wojciech Cejrowski (związany już wcześniej z Polskim Radiem), Aleksandra Kaczkowska (przyszła z Polskiego Radia Bis), Adam Piśko (wcześniej w Radiu Kraków), Michał Karnowski (wcześniej pracował w TVP), Piotr Bukartyk czy aktor Andrzej Nejman.
Na przełomie roku 2006 i 2007 w nowej ramówce pojawiło się kilkanaście nowych pozycji, wśród których znalazły się m.in.: „Offensywa” (prowadzona przez Piotra Stelmacha), „Tu Baron” (Piotra Barona), „Popołudniowe rozmowy z dźwiękiem” (Aleksandry Kaczkowskiej; do października 2007, obecnie „Ciemna Strona Mocy”), „Tanie Granie” (Wojciecha Manna i Grzegorza Wasowskiego), „Audycja podzwrotnikowa” (Wojciecha Cejrowskiego), „Rock’n’roll Historia Powszechna” (Piotra Metza), „Raport o stanie świata” (Dariusza Rosiaka), „KOZA – Komitet Organizacyjny Zwalczania Apatii” (prowadzony przez Andrzeja Nejmana). Ponadto przez pewien okres Trójka raz w miesiącu nadawała cykl czterech audycji („Trzecia strona Księżyca”, „Osobliwości muzyczne”, „Hch”, „Strefa rokendrola wolna od angola”) emitowanych po północy przez kolejne noce, poczynając od dnia w którym miała miejsce pełnia Księżyca (po pewnym czasie zrezygnowano z tej idei, audycje jednak pozostały na antenie, zmieniając jedynie godziny i częstotliwość emisji).
Nowym pomysłem było również utworzenie nieformalnej grupy kilku redaktorów stacji, nazwanej „Akademią Muzyczną Trójki”, której celem była dbałość o jakość prezentowanej muzyki na antenie Programu 3. Jednocześnie w ramówce rozgłośni zagościła nowa audycja o charakterze tematyczno-monograficznym nadawana od poniedziałku do czwartku zatytułowana „Akademia Muzyczna Trójki”, którą prowadziło kilku zmieniających się redaktorów wchodzących w skład Akademii.
Do najbardziej spektakularnych innowacji nowej Trójki w tym okresie należały projekty, takie jak: konkurs „Wielki Wyścig”, koncerty w trójkowym ogródku czy często organizowane wyjazdowe dni Trójki, kiedy audycje nadawane były z różnych miejsc, takich jak: Paryż, Kraków, Augustów, Sopot, Szklarska Poręba, Jarocin – co często związane było z jakimś ważnym wydarzeniem kulturalnym, np. Festiwalem w Jarocinie (specjalne dni okazjonalnie – choć znacznie rzadziej – pojawiają się na antenie Trójki do dziś).
Jesienią 2007 Program 3 zrealizował pierwszą edycję projektu „Trójka przekracza granice”, w ramach którego czterech dziennikarzy stacji (Wojciech Cejrowski, Dariusz Rosiak, Dmitrij Strelnikoff i Michał Żakowski) wyjechało w cztery rejony świata (Ameryka Południowa, Afryka, Rosja i Indie), by nadawać stamtąd relacje na antenę stacji. Pomysłodawcą projektu był Krzysztof Skowroński, a za jego realizację odpowiadał Tomasz Michniewicz. W kolejnych latach pojawiły się jeszcze dwie edycje tego projektu. W drugiej edycji reporterami byli: Wojciech Cejrowski (Ameryka Południowa), Tomasz Michniewicz (Azja), Dariusz Rosiak (Afryka) i Michał Żakowski (Indie), a w trzeciej czterech reporterów podróżowało po USA (Tomasz Michniewicz, Dariusz Rosiak, Michał Żakowski, Agnieszka Obszańska).
Dużą popularnością wśród słuchaczy cieszyły się dni tematyczne, w których większość audycji poświęcona była jakiemuś jednemu tematowi, zazwyczaj muzycznemu (np. dzień z The Doors, z The Beatles, z Kate Bush, dzień z Piwnicą Pod Baranami czy dzień z punk rockiem), choć zdarzały się również dni poświęcone pewnym zjawiskom społecznym, jak i kulturalnym (np. dzień z filmem „Miś” czy z „Liniowcem marzeń” Boeingiem 787). Pierwszymi tego typu projektami był dni z kolejnymi dekadami XX wieku (lata 60., 70., 80., 90.) „otwierające” w Trójce rok 2007.
W kwietniu 2007 Program 3 obchodził 45-lecie powstania stacji, zaś Lista Przebojów Programu Trzeciego swoje 25-lecie. Z tej okazji Trójka wraz Dziennikiem. Polska. Europa. Świat. wydała kolekcję dwudziestu pięciu płyt CD upamiętniających muzycznie kolejne lata Listy, a prowadzący audycję Marek Niedźwiecki wydał drugą część książki o Liście zatytułowaną „Lista przebojów Trójki 1994–2006”.
10 września 2007 ponownie, po 8-letniej przerwie, rozdano Nagrody Muzyczne Programu Trzeciego – „Mateusze”.
W kolejnych miesiącach urzędowania Krzysztofa Skowrońskiego na antenie Programu 3 pojawiła się nowa oprawa muzyczna oraz wprowadzona została nowa ramówka stacji. Wśród nowych audycji pojawiły się takie jak: „Ładne kwiatki” (Piotra Bukartyka), „Zjednoczone królestwo” (Piotra Metza), Gh+ (Grzegorza Hoffmanna), „Kolonie francuskie” (Jacka Hawryluka), „Myśliwiecka 3/5/7” (Piotra Stelmacha), Mikrokosmos (Grzegorza Zembrowskiego), „Magiel Wagli” (Wojciecha Waglewskiego i jego syna Fisza) oraz „Bez etykiety” (Karoliny Kozak). Jednocześnie z anteny zdjęto programy „Moje miasto nocą”, „Klubowe granie” oraz „Chillout cafe”. Na wcześniejsze godziny przesunięto emisję – nadawanych przez ostatnie lata w środku nocy – audycji: „Trzy kwadranse jazzu” oraz „Gitarą i piórem”. Po wieloletnim nadawaniu „Listy przebojów Trójki” w piątki, emisję audycji przesunięto ponownie na soboty.
W roku 2007 Program 3 opuścili: Marek Niedźwiecki, Magdalena Jethon i Jerzy Sosnowski. Po odejściu Marka Niedźwieckiego prowadzenie listy objął Piotr Baron.
25 lutego 2009 Rada Nadzorcza Polskiego Radia odwołała z funkcji dyrektora programowego Trójki Krzysztofa Skowrońskiego i na jego miejsce powołała Magdalenę Jethon. W dowód solidarności z odwołanym dyrektorem ze stacji odeszli również Michał Karnowski, Jerzy Jachowicz, Grzegorz Wasowski, Monika Makowska oraz Andrzej Nejman. Ze stacji odszedł również Adam Piśko. Jednocześnie na antenę Trójki powrócili Jerzy Sosnowski, Hirek Wrona, Ernest Zozuń i Michał Margański, którzy odeszli z Programu 3 na znak protestu w związku z działalnością Krzysztofa Skowrońskiego.
W okresie kierowania stacją przez Magdę Jethon zostało wprowadzonych kilka zmian w ramówce stacji. Usunięto Akademię Muzyczną Trójki, zagościły natomiast takie audycje jak: „Trzecie ucho” Wojciecha Zimińskiego, „Jestem feministą” Dariusza Bugalskiego, „Trójkowy znak jakości” Jerzego Sosnowskiego oraz „To był dzień” – informacyjno-publicystyczna audycja podsumowująca wydarzenia dnia emitowana w dni powszednie o godzinie 23. Stałe miejsce w ramówce zyskały nieobecne przez ostatnie lata audycje: „Manniak po ciemku” Wojciecha Manna oraz „Bielszy odcień bluesa” Jana Chojnackiego; powróciła na antenę audycja Hirka Wrony „Czarna noc” (dawniej „Czarny piątek”).
15 lipca 2009 roku w związku z dramatyczną sytuacją finansową Polskiego Radia S.A. powołano Komitet Miłośników „Trójki”. Pierwszy raz w historii publicznej radiofonii w Polsce przeprowadzono akcję zbierania pieniędzy na działalność stacji. Od 10 sierpnia do 10 grudnia 2009 roku udało się zebrać ponad 800 tys. zł. W gronie założycielskim Komitetu znaleźli się m.in.: Dariusz Pekałowski (przewodniczący, słuchacz Trójki z Warszawy), Krystyna Czubówna, Krzysztof Daukszewicz, Michał Ogórek i Zbigniew Zamachowski. 10 października 2009 roku, w podziękowaniu słuchaczom, za wsparcie finansowe odbył się dzień otwarty pod hasłem „Dla dorosłych i dla dzieci otwieramy Program 3”. Od rana do późnych godzin wieczornych słuchacze mogli zwiedzać siedzibę radiowej Trójki, zapoznać się ze sztuką montażu, nagrać się w studiu, a także zobaczyć jak pracują dziennikarze. Pracownicy Trójki przygotowali dla odwiedzających konkursy z nagrodami i spotkania z największymi gwiazdami Programu 3. W ciągu jednego dnia na Myśliwieckiej 3/5/7 pojawiło się ponad 3 tys. słuchaczy.
Jesienią 2009 Trójka po raz kolejny osiągnęła najlepsze w historii badań wyniki słuchalności.
29 grudnia 2009 zarząd Polskiego Radia, bez podania powodu, odwołał Magdę Jethon z funkcji dyrektora, mianując na to miejsce Jacka Sobalę. Ta nagła zmiana dyrektora, pomimo uzyskiwania przez program rekordowych wyników słuchalności i poprawy jego sytuacji finansowej, wywołała protesty zespołu Programu 3 (pod listem protestacyjnym w sprawie odwołania Magdy Jethon podpisało się ponad 90% pracowników i współpracowników Trójki) oraz słuchaczy, którzy wystosowali list do premiera i marszałka Sejmu, pisząc w oświadczeniu m.in.: „Błyskawiczne odwołanie dyrektor Jethon w okresie świątecznym, w czasie, gdy znaczna część zespołu rozproszyła się na urlopy, urąga jakimkolwiek standardom i świadczy o tym, że autorzy tej decyzji doskonale zdawali sobie sprawę z jej bulwersującego i nieuzasadnionego merytorycznie charakteru”. Oprócz dziennikarzy do protestu przyłączyli się słuchacze Trójki. 
2010 – 2011.
W poniedziałek 11 stycznia 2010 byli uczestnicy konkursu „Wielki Wyścig Trójki” wyruszyli w „Niewielki wyścig w ważnej sprawie”, przywożąc do siedziby Trójki protestacyjne listy od wiernych słuchaczy skierowane do Zarządu Polskiego Radia S.A.
24 maja 2010 szefowa Stowarzyszenia Dziennikarzy Polskich, Krystyna Mokrosińska, zwróciła się do KRRiTV o pilne zajęcie stanowiska w sprawie wystąpienia Jacka Sobali na koncercie ku czci ofiar katastrofy polskiego Tu-154 w Smoleńsku, który miał „charakter wiecu wyborczego”. Dwa dni później zarząd Polskiego Radia odwołał Jacka Sobalę ze stanowiska dyrektora Trójki.
Ówczesny Zarząd Polskiego Radia S.A. przez 6 miesięcy nie potrafił znaleźć odpowiedniego kandydata na dyrektora Trójki jednocześnie, mimo próśb dziennikarzy Trójki odmawiając powołania ponownie Magdy Jethon. W końcu pod dużym naciskiem zespołu i słuchaczy, 9 listopada 2010 roku Magdzie Jethon została powierzona funkcja p.o. dyrektora Programu 3, a 3 sierpnia 2011 roku została powołana na dyrektora.
Według badań Radio Track KBR, MillwardBrown SMG/KRC grudzień 2010 – luty 2011, po raz pierwszy w historii badań Program 3 Polskiego Radia osiągnął 8,8% udziału w rynku i 9,6% zasięgu dziennego, bijąc po raz kolejny własne rekordy słuchalności.
W drugiej połowie marca 2011 Program 3 Polskiego Radia i tygodnik „Newsweek” rozpoczęli akcję społeczną „Adopcja po polsku”, którą patronatem honorowym objęły pierwsza dama Rzeczypospolitej Polskiej Anna Komorowska oraz Henryka Krzywonos.
12 maja 2011 ciągowi pieszemu położonemu wzdłuż Kanału Piaseczyńskiego, od ul. Myśliwieckiej w kierunku Zamku Ujazdowskiego, w pobliżu siedziby Programu 3, nadano nazwę "alei Radiowej Trójki". Otwarcie odbyło się 3 czerwca 2011. Przecięcia wstęgi dokonał prezydent Rzeczypospolitej Polskiej Bronisław Komorowski oraz polska aktorka i radna, Anna Nehrebecka. W otwarciu wzięli także udział m.in. Anna Komorowska, przedstawiciele rady miasta, dziennikarze Programu 3, p.o. dyrektora stacji Magdalena Jethon, piosenkarka Urszula Dudziak oraz aktor Zbigniew Zamachowski. Aleja prowadzi wzdłuż Kanału Piaseczyńskiego od ulicy Myśliwieckiej w stronę Zamku Ujazdowskiego w Warszawie.
2012 (50-lecie działalności).
Od 9 stycznia do 1 kwietnia 2012 roku na antenie stacji emitowano cykl „Trójka z dżemem – palce lizać!”, opisujący humorystycznie historię stacji. Wyemitowano 96 odcinków i wywiad z jego autorem, Marcinem Gutowskim. Cykl spotkał się z dużym odzewem, podczas jego emisji do redakcji stacji przysłano kilka tysięcy słoików dżemu. Tytuł serii nawiązywał do powiedzenia „[...] z dżemem – palce lizać!” Jacka Poszepszyńskiego z trójkowej audycji „Rodzina Poszepszyńskich”.
30 marca 2012 Narodowy Bank Polski wprowadził do obiegu monetę o nominale 2 zł upamiętniającą 50-lecie Programu 3 Polskiego Radia (nakład 800 tys. egzemplarzy). Z tej okazji stacja zorganizowała przemarsz ulicami Warszawy, podczas którego prezentowano makietę tejże monety o 2-metrowej średnicy. Happening ten rozpoczął przed siedzibą Narodowego Banku Polskiego przy placu Powstańców Warszawy, a zakończył przed siedzibą "Trójki" przy ulicy Myśliwieckiej.
W kwietniu 2012 Mennica Polska wybiła 3333 sztuki monety kolekcjonerskiej o nominale 3 dolarów nowozelandzkich, będącej środkiem płatniczym na polinezyjskiej wyspie Niue. Monety wykonane zostały ze srebra próby 925 o wadze 33,33 g, a ich wartość ustalono na 333 zł.
Kulminacją obchodów 50-lecia Programu 3 Polskiego Radia był koncert "Jak być kochaną, czyli 50 lat historii z Trójką", który odbył się 4 listopada 2012 roku w Teatrze Polskim w Warszawie. Koncert był transmitowany na żywo na antenie Trójki oraz w Programie 2 Telewizji Polskiej. Koncert poprowadzili Grażyna Torbicka i Artur Andrus. Na rozpoczęcie koncertu Zbigniew Zamachowski wykonał specjalnie na tę okoliczność skomponowany przez Filipa Jaślara „Hymn Trójki” z tekstem Michała Rusinka, a na zakończenie „Hymn Urodzinowy” z tekstem Artura Andrusa, z udziałem chóru dziennikarzy rozgłośni.
Z okazji jubileuszu wydane zostały także książki o historii i twórcach Programu 3 PR: „Trójka z dżemem – palce lizać! Biografia pewnego radia”, napisana przez Marcina Gutowskiego, „Zapraszamy do Trójki” autorstwa Ewy Winnickiej i Cezarego Łazarewicza oraz „33 x Trójka” Wiesława Weissa, w której autor opisał 33 audycje wybrane przez słuchaczy stacji jako najlepsze z historii Programu Trzeciego.
2015 – 2019.
Po zmianach we władzach Polskiego Radia, następujących jako skutek wyborów parlamentarnych w 2015 roku, wygranych przez Prawo i Sprawiedliwość, zaszły w Programie 3 duże zmiany personalne i programowe, przesuwające w opinii słuchaczy publicystykę w kierunku prorządowym i konserwatywnym. W ciągu kilku kolejnych lat zwolniona lub odeszła zdecydowana większość zespołu stacji, a słuchalność stacji znacznie spadła.
8 stycznia 2016 roku Magda Jethon została zwolniona ze stanowiska dyrektora Trójki i odeszła z radia, po czym nastąpiły kilkakrotne zmiany dyrektorów. Na jej miejsce 4 lutego 2016 powołano Paulinę Stolarek-Marat, która w latach 1994–2000 była szefową Radia Zet, lecz już 8 marca tego samego roku zrezygnowała ze stanowiska. Od 1 kwietnia 2016 roku szefem Trójki był Adam Hlebowicz, który został odwołany w maju 2017, a na jego miejsce powołano 24 maja konserwatywnego dziennikarza Wiktora Świetlika. Z radia zwolniono w tym okresie kilkunastu dziennikarzy, między innymi Jerzego Sosnowskiego, Damiana Kwieka czy Joannę Mielewczyk. Część dziennikarzy odsunięto natomiast od dotychczasowych zajęć. Za protesty w tej sprawie dyscyplinarnie zostali zwolnieni Paweł Sołtys i Wojciech Dorosz (a także Marcin Majchrowski z Dwójki), kierujący Związkiem Zawodowym Dziennikarzy i Pracowników Programu II i III Polskiego Radia. Po złożeniu pozwów do sądu pracy, latem 2017 roku zwolnienia te zostały przez Polskie Radio wycofane na drodze ugody. W październiku 2016 roku ze stacji odszedł Michał Nogaś, którego w audycjach o książkach zastąpił Mateusz Matyszkowicz. W radiu pojawili się natomiast konserwatywni publicyści, tacy jak Piotr Semka i Paweł Lisicki. Szefem redakcji muzycznej w marcu 2016 roku w miejsce Grzegorza Hoffmanna został Piotr Metz.
Zmiany przez część słuchaczy zostały odebrane jako próba upolitycznienia rozgłośni i obniżenie poziomu stacji. W związku z tym odbyły się między innymi protesty przed siedzibą stacji oraz w mediach społecznościowych. Byli pracownicy zarzucali również władzom Polskiego Radia podejmowanie prób ręcznego sterowania treścią serwisów informacyjnych (które, po centralizacji w 2016 roku, dla wszystkich anten Polskiego Radia przygotowywane są przez Informacyjną Agencję Radiową) oraz zamieszczanie na antenie materiałów politycznych sprzyjających opcji rządzącej. W październiku 2016, po odsunięciu Małgorzaty Spór i Anny Zaleśnej od prowadzenia serwisów informacyjnych, grupa dziennikarzy stacji i słuchaczy rozpoczęła w Internecie akcję protestacyjną pod hasłem #kogoniesłychać.
W związku ze zmianami zaczęła (w największym stopniu na polskim rynku radiowym) spadać słuchalność – od lutego do kwietnia 2017 roku udział w rynku słuchalności spadł z 8% do 7,2%. Jesienią 2017 roku w związku z konfliktem z dyrektorem Trójki z radia odszedł Artur Orzech. W listopadzie 2017 roku Artur Andrus i Robert Kantereit nie uzyskali zgody zarządu Polskiego Radia na kontynuowanie równoczesnej współpracy z Polskim Radiem i TVN24, w związku z czym zrezygnowali z pracy w Polskim Radiu. 
W okresie od listopada 2017 do stycznia 2018 roku po raz pierwszy od 2007 roku udział Trójki w rynku spadł poniżej 6%. Radio dalej traciło słuchaczy i w trzecim kwartale 2019 roku Trójka odnotowała najgorszy wynik od 2002 roku – 4,6%. 30 października 2019 roku Wiktor Świetlik zrezygnował ze stanowiska, a nowym dyrektorem został w listopadzie poprzedni wicedyrektor Tomasz Kowalczewski.
2020 – 2021.
W pierwszym półroczu 2020 roku doszło do dalszych dużych zmian personalnych wśród dziennikarzy Trójki. W styczniu zarząd Polskiego Radia nie przedłużył umowy z Dariuszem Rosiakiem, prowadzącym autorską audycję „Raport o stanie świata”, który kontynuował ją następnie w formie internetowego podcastu. 9 marca władze radia nie przedłużyły bez uzasadnienia umowy o prowadzenie audycji z Anną Gacek, w wyniku czego dwa dni później Wojciech Mann odszedł z radia. W ciągu kolejnych dni ze współpracy z Trójką zrezygnowali prowadzący autorskie audycje: Gaba Kulka, Jan Młynarski, Jan Chojnacki oraz Wojciech Waglewski i Bartosz Waglewski. 28 kwietnia z Trójki odeszli Dariusz Bugalski i Paweł Drozd.
Sprawa pojawienia się piosenki „Twój ból jest lepszy niż mój” na Liście Przebojów.
15 maja 2020 roku na antenie stacji wyemitowano 1998. notowanie Listy Przebojów Trójki, które prowadził Marek Niedźwiedzki. Według informacji przekazanej w czasie programu pierwsze miejsce w notowaniu zajął utwór Kazika „Twój ból jest lepszy niż mój”, zawierający odniesienia do wizyty Jarosława Kaczyńskiego na Cmentarzu Powązkowskim 10 kwietnia 2020 roku mimo zamknięcia nekropolii z powodu epidemii. Po emisji audycji utwór Kazika został usunięty z oficjalnej strony radia, a strona Listy przestała działać.
Następnego dnia dyrekcja Polskiego Radia wydała oświadczenie, stanowiące że całe głosowanie zostaje unieważnione. Zdaniem Tomasza Kowalczewskiego, ówczesnego redaktora naczelnego Trójki, doszło do manipulacji przy liczeniu głosów oddanych na biorące udział w głosowaniu piosenki, złamano regulamin głosowania, a na listę trafiła piosenka nie mająca prawa się tam znaleźć. W ciągu kilku dni na włączonej ponownie stronie Listy pojawiły się zmodyfikowane wobec emisji radiowej wyniki notowania numer 1998, w którym utwór Kazika przeniesiono na miejsce czwarte. Zdaniem żony pracującego przy Liście dziennikarza Bartosza Gila, Kowalczewski miał przed wydaniem własnego komunikatu poprosić dziennikarzy pracujących przy Liście o podpisanie oświadczenia, w którym mieli potwierdzić fakt, iż doszło do manipulacji przy tworzeniu listy i liczeniu głosów 15 maja. Dziennikarze, którzy odmówili podpisania takiego oświadczenia, w tym Gil, zostali zawieszeni. Osoby odpowiedzialne za liczenie głosów oraz za prowadzenie "Listy" opublikowały wyjaśnienia, w których wskazały, że kierownictwo stacji wiedziało, jak wygląda proces wyboru piosenki, mający uniemożliwić między innymi sztuczne nabijanie głosów. Piotr Metz (wtedy dyrektor muzyczny stacji) ujawnił SMS-a wysłanego przez Kowalczewskiego po emisji Listy o treści: „Piotrze, dopilnuj aby piosenka, o której rozmawialiśmy nie była na Antenie.”.
Kilka godzin po wydaniu przez dyrekcję oświadczenia w związku z posądzeniem o nieuczciwość w podawaniu wyników Listy z Trójki odszedł Marek Niedźwiecki. W geście solidarności z dziennikarzem, część wykonawców (między innymi Ørganek, Dawid Podsiadło, Kayah, Katarzyna Nosowska i Zbigniew Preisner) poinformowała o rozpoczęciu bojkotu stacji. Oświadczenie krytykujące usunięcie utworu z Listy opublikowała również Helsińska Fundacja Praw Człowieka. W reakcji na wydarzenia współpracę z Programem III zawiesiła także wytwórnia Mystic Production, uznając działania dyrekcji za noszące znamiona cenzury. Informację o sytuacji podały zagraniczne media i agencje prasowe. Unieważnienie głosowania zostało także skrytykowane przez część polityków różnych opcji politycznej, w tym wicepremiera oraz ministra kultury i dziedzictwa narodowego Piotra Glińskiego, wicepremier i minister rozwoju Jadwigę Emilewicz, wiceprezesa Prawa i Sprawiedliwości Joachima Brudzińskiego, wiceprzewodniczącego Platformy Obywatelskiej i prezydenta Warszawy Rafała Trzaskowskiego, prezesa Polskiego Stronnictwa Ludowego Władysława Kosiniaka-Kamysza czy wiceprzewodniczącego Platformy Obywatelskiej Tomasza Siemoniaka.
W ciągu kilku dni następujących po oświadczeniu o odejściu z pracy w rozgłośni poinformowało bardzo wielu dziennikarzy stacji, między innymi Hieronim Wrona (bez jednoznacznego podania przyczyny), Marcin Kydryński, Piotr Metz, Agnieszka Szydłowska, Wojtek Mazolewski, Daniel Drumz, Michał Olszański, Agnieszka Obszańska, Piotr Stelmach, Marcin Łukawski, Tomasz Rożek, Piotr Kaczkowski oraz Mariusz Cieślik. Drugi gospodarz "Listy..." – Piotr Baron – 20 maja 2020 zrezygnował z prowadzenia Listy Przebojów. Zbiorowe odejście wielu dziennikarzy spowodowało braki kadrowe w stacji – od 20 do 31 maja muzykę bez prezentera emitowano w wielogodzinnych blokach, zastępując część wydań programów „Trójkowy Budzik” i „Zapraszamy do Trójki”, a także audycji autorskich. Muzyka bez prezentera zabrzmiała również w miejscu Listy 22 maja – głosowanie na to notowanie rozpoczęto przed ogłoszeniem informacji o odejściu Niedźwieckiego. Jego wyniki opublikowano na stronie internetowej stacji – wygrała je piosenka Kazika. Nie uruchomiono głosowania na kolejne notowanie – próba zagłosowania na "Listę" generowała wyświetlenie komunikatu informującego o zawieszeniu audycji z uwagi na „szacunek dla słuchaczy i wszystkich prowadzących ten kultowy program, a przede wszystkim dla Marka Niedźwieckiego, który zdecydował się zakończyć współpracę z Programem III PR”. 21 maja Niedźwiecki złożył wezwanie przedprocesowe, domagając się wpłaty dziesięciu tysięcy złotych na rzecz walki z epidemią oraz przeprosin dyrekcji Trójki oraz dyrekcji Telewizji Polskiej oraz Polskiego Radia. 
Kadencja Kuby Strzyczkowskiego.
25 maja Tomasz Kowalczewski zrezygnował ze stanowiska dyrektora Programu Trzeciego, zaś nowym szefem został wieloletni dziennikarz tej anteny Jakub Strzyczkowski. W następnych dniach na antenę wróciła część dziennikarzy (m.in. Marcin Łukawski, Piotr Stelmach, Tomasz Rożek, Bartosz Gil, Piotr Metz, Patrycjusz Wyżga). 28 maja nowym szefem redakcji muzycznej został Mariusz Owczarek. 29 maja Strzyczkowski przeprosił Niedźwieckiego w programie na żywo na antenie stacji. W standardowym slocie czasowym "Listy" pojawił się „około-listowy” program prowadzony 29 maja przez Owczarka, a 5 czerwca przez Barona. 2 czerwca szefową redakcji publicystyki została Sylwia Hejj, potwierdzono powrót kolejnych audycji (w tym Beaty Michniewicz), a sprzed stacji zniknął samochód z plakatami protestacyjnymi, postawiony tam w marcu. Do rozgłośni wrócili również Tomasz Michniewicz, Roman Dziewoński czy Beata Pawlikowska.
20 sierpnia 2020, po mniej niż trzech miesiącach piastowania stanowiska, Jakub Strzyczkowski został odwołany z funkcji dyrektora rozgłośni. Jako powód podano naruszenia regulaminu i procedur wewnętrznych spółki oraz przekraczania kompetencji i pełnomocnictw. Nowym dyrektorem został Michał Narkiewicz-Jodko. Tym samym z rozgłośni odeszli (niektórzy ponownie) między innymi Jan Kałucki, Tomasz Michniewicz, Marcin Cichoński, Beata Pawlikowska, Piotr Stelmach i Gabriela Darmetko. Do Trójki testowo dołączyli Witold Lazar i Karol Gnat. Z rozgłośnią stopniowo żegnali się kolejni współpracownicy – między innymi, w październiku o swoim odejściu z Trójki poinformował Kuba Strzyczkowski, w listopadzie Tomasz Gorazdowski, a w styczniu 2021 roku Janusz Deblessem. Odeszli również Krystian Hanke i Ernest Zozuń, a także Piotr Metz, kontynuujący jednak współpracę z innymi rozgłośniami Polskiego Radia.
Po zmianie dyrektora.
Po bardzo intensywnych zmianach kadrowych w stacji pozostało kilkunastu dziennikarzy, którzy pracowali w niej przed 2020 rokiem, między innymi Leszek Adamczyk, Piotr Baron, Wojciech Cejrowski, Arkadiusz Ekiert, Grzegorz Hoffmann, Paweł Januszewski, Ryszard Jaźwiński, Aleksandra Kaczkowska, Jerzy Kordowicz, Piotr Łodej, Krzysztof Łoniewski, Adam Malecki, Barbara Marcinik, Michał Margański, Beata Michniewicz, Wojciech Ossowski, Jan Ptaszyn Wróblewski, Katarzyna Stoparczyk, Henryk Sytner, Tomasz Żąda, Michał Żakowski, a także część wydawców i realizatorów. Ten zespół uzupełnili ludzie pracujący wcześniej w innych programach Polskiego Radia oraz osoby z zewnątrz (między innymi Marcin Wolski, Raf Uzar, Bogusław Solecki, Piotr Semka, Wojciech Reszczyński, Anna Popek, Bartłomiej Graczak, Łukasz Ciechański). Pokłosiem zmian w zespole były zmiany w ramówce, w której pojawiło się kilkadziesiąt nowych audycji (kontynuowano kilkanaście emitowanych przed zmianami, w wielu przypadkach zmieniając pory ich emisji).
17 marca 2021 roku, po niecałych siedmiu miesiącach, Narkiewicz-Jodko zrezygnował z funkcji dyrektora, której obowiązki zaczął pełnić Paweł Kwieciński (dyrektor biura programowego PR). 26 kwietnia Michał Żakowski zakończył pracę w Polskim Radiu i przeszedł do Radia 357.
1 grudnia 2021 roku po niecałych ośmiu miesiącach Kwieciński zrezygnował z funkcji p.o. dyrektora Trójki, a nowym dyrektorem został Marcin Wąsiewicz.
Słuchalność 2020–2021.
W trzecim kwartale 2020 Trójka uzyskała 3,3% słuchalności, co stanowiło spadek o 1,3 punktu procentowego wobec trzeciego kwartału 2019 roku. Od września do listopada 2020 roku udział w czasie słuchania spadł do 2,6%, a stację wyprzedziły rozgłośnie komercyjne ze znacznie mniejszym zasięgiem. W czwartym kwartale 2020 roku udział spadł do 2,4% i był ponad dwa razy niższy, niż w analogicznym okresie roku poprzedniego, zaś w paśmie porannym stacja spadła z piątego na dwunaste miejsce w rankingu z udziałem w słuchalności mniejszym ponad dwa i pół raza. Od grudnia 2020 do lutego 2021 roku udział spadł poniżej dwóch procent – w związku z czym był około czterokrotnie mniejszy, niż w latach 2010–2016, gdy dochodził w okolice ośmiu procent. W okresie wrzesień–listopad 2021 słuchalność spadła poniżej 1,6%. ogólnie w okresie od stycznia 2020 (odejście Dariusza Rosiaka i początek kryzysu słuchalności) do listopada 2021 Trójka straciła ok. milion słuchaczy. Wiązane jest to z powstaniem Radia Nowy Świat i Radia 357, i podążaniem słuchaczy za swoimi ulubionymi redaktorami i audycjami (obie stacje w ww. okresie osiągnęły łącznie ponad 1,5 mln słuchaczy).
Projekty kontynuacyjne.
Bardzo szerokie, opisane wyżej, zmiany personalne w rozgłośni w 2020 roku wygenerowały powstanie dwóch rozgłośni internetowych, w których działają byli dziennikarze Trójki. W kwietniu ogłoszono plan startu uruchomionego w lipcu tego samego roku „Radia Nowy Świat”, a w październiku 2020 roku opublikowana została informacja o uruchomieniu Radia 357, które ruszyło 5 stycznia 2021 roku.
Ponadto, część dziennikarzy, która pracowała w stacji przed 2020 rokiem uruchomiła w 2020 roku podcasty internetowe (m.in. Dariusz Rosiak, Jerzy Sosnowski, Paweł Drozd, Agata Kasprolewicz) lub zaczęła pracować w innych mediach (Agnieszka Szydłowska, Hirek Wrona, Piotr Metz, Anna Gacek).
Przez większość 2021 roku pierwsze trzy miejsca na portalu Patronite pod względem ilości wspierających oraz miesięcznego wsparcia zajmowały projekty tworzone przez ludzi związanych z Trójką (na pierwszych dwóch miejscach w zmieniającej się kolejności Radio 357 i Radio Nowy Świat, na trzecim Raport o stanie świata) – zbierając razem w marcu 2021 roku 1,35 miliona, zaś w listopadzie 1,42 miliona złotych miesięcznie. W pierwszej dwudziestce najpopularniejszych profili znajdowały się również podcasty Dariusza Bugalskiego i Pawła Drozda, zbierające po kilkanaście tysięcy złotych miesięcznie.
Ludzie Programu 3.
Korespondenci zagraniczni.
Polskie Radio stworzyło sieć korespondentów zagranicznych, którzy w sporej części wywodzą się z Trójki i są słyszalni na jej antenie podczas wielu audycji, jednakże zatrudnieni są nie przez tę stację, a przez IAR.
Dawni pracownicy i współpracownicy.
Artyści estradowi, kabaretowi, ludzie kultury.
Z Programem 3 przez lata związanych było również wielu artystów estradowych oraz osób ze sceny kabaretowej i świata kultury, m.in.:
Koncerty i Muzyczne Studio Trójki im. Agnieszki Osieckiej.
W siedzibie radiowej Trójki mieści się nowoczesne studio nagraniowe. Powstało ono w 1947 roku i nosiło nazwę M1. W 1997 po jego gruntownej przebudowie nadano mu imię Agnieszki Osieckiej. W studio odbywają się koncerty, nagrania, a także inne uroczystości okolicznościowe.
Wiele z zarejestrowanych koncertów (które zwykle transmitowane są na antenie stacji) zostało wydanych (m.in. przez polskie wytwórnie fonograficzne) na płytach CD, których Trójka jest patronem mediowym.
Odbiór cyfrowy.
Od 1 października 2013 roku rozgłośni można słuchać na radioodbiornikach naziemnej radiofonii cyfrowej DAB+.

</doc>
<doc id="86920" url="https://pl.wikipedia.org/wiki?curid=86920" title="Program III Polskiego Radia">
Program III Polskiego Radia



</doc>
<doc id="86925" url="https://pl.wikipedia.org/wiki?curid=86925" title="Karaś (samolot)">
Karaś (samolot)



</doc>
<doc id="86926" url="https://pl.wikipedia.org/wiki?curid=86926" title="Dryf kontynentalny">
Dryf kontynentalny



</doc>
<doc id="86927" url="https://pl.wikipedia.org/wiki?curid=86927" title="Antoni Protazy Potocki">
Antoni Protazy Potocki

Antoni Protazy Jacek Potocki zwany Protem herbu Pilawa (ur. 11 września 1761 w Guzowie, zm. 1801) – starosta niegrodowy guzowski, wojewoda kijowski w latach 1791-1795, starosta winnicki, jeden z pionierów polskiego kapitalizmu w epoce stanisławowskiej, członek Zgromadzenia Przyjaciół Konstytucji Rządowej.
Życiorys.
Syn Jana Prospera, starosty guzowskiego i Pauli Szembek, wnuk Antoniego Michała. Był młodszym przyrodnim bratem Feliksa Łubieńskiego, a starszym przyrodnim bratem Michała Ogińskiego. Po ojcu odziedziczył wielkie dobra i kapitały, powiększone jeszcze przez małżeństwo z Marianną Lubomirską, córką Kaspra Lubomirskiego
W latach 80. XVIII w. założył kantory bankowe i handlowe w Warszawie, Machnówce i Chersoniu. W swych dobrach, których centrum stanowiła Machnówka (20 km od Berdyczowa), zbudował szereg manufaktur: sukiennicze, pończosznicze, powozów, mebli, wytwórnie fajansów i inne, do których sprowadził rzemieślników zagranicznych. W dobrach jego powstała także drukarnia, apteka i duży browar. Pracował nad podniesieniem poziomu rolnictwa i chowu bydła. 8 maja 1787 został kawalerem Orderu Orła Białego.
Jako bankier prowadził rozległe operacje finansowe, usiłował skierować handel polski w kierunku Morza Czarnego, od 1783 był jednym z kierujących Kompanią Handlu Czarnomorskiego. W styczniu 1785 objął samodzielne kierownictwo nad Kompanią. W rosyjskim porcie Chersoń, otworzył dom handlowy i rozpoczął transport towarów własnymi statkami. W momencie szczytowego rozwoju interesów jego majątek sięgał 60–70 mln złotych. Był członkiem konfederacji Sejmu Czteroletniego. W 1791 zakupił krzesło wojewody kijowskiego w senacie. W 1793, w związku z ogólnym kryzysem finansowym, spowodowanym II rozbiorem, który pociągnął za sobą bankructwo wielkich finansistów warszawskich (m.in. Teppera), zbankrutował.
Żonaty był z Marianną Lubomirską, córką Kaspra. Na przełomie lat 1792/1793 wziął z nią rozwód. Miał z Lubomirską córkę Emilię. W ostatnich latach życia spędzał czas prawdopodobnie w Machnówce. Nie jest pewna data śmierci Potockiego a rok 1801 nie został wiarygodnie potwierdzony.

</doc>
<doc id="86930" url="https://pl.wikipedia.org/wiki?curid=86930" title="Krzysztof Warlikowski">
Krzysztof Warlikowski

Krzysztof Warlikowski (ur. 26 maja 1962 w Szczecinie) – polski reżyser teatralny.
Życiorys.
Jest absolwentem I Liceum Ogólnokształcącego im. Marii Skłodowskiej-Curie w Szczecinie. Studiował historię, filozofię i filologię romańską na Uniwersytecie Jagiellońskim, historię teatru greckiego w École Pratique Des Hautes Études na Sorbonie. Dyplom reżyserski zdobył na Wydziale Reżyserii Dramatu Państwowej Wyższej Szkoły Teatralnej w Krakowie, gdzie studiował w latach 1989–1993.
W 1991 asystował Krystianowi Lupie przy realizacji spektaklu "Malte albo Tryptyk marnotrawnego syna" na podstawie utworów Rainera Marii Rilkego w Narodowym Starym Teatrze w Krakowie. W latach 1992–1993 był asystentem Petera Brooka przy spektaklu "Peleas – Impresje" ("Impressions de Pélleas") według opery "Peleas i Melisanda" Claude’a Debussy’ego w paryskim Bouffes du Nord. Był również asystentem Ingmara Bergmana i Giorgio Strehlera.
Reżyseruje w kraju i za granicą; do tej pory zrealizował ponad trzydzieści spektakli, w tym 11 inscenizacji dramatów Szekspira m.in. "Hamleta" w Tel Awiwie i Warszawie, "Wieczór trzech króli" w Stuttgarcie, "Poskromienie złośnicy" w Warszawie, "Burzę" w Stuttgarcie i Warszawie, "Makbeta" w Hanowerze. Drugim ważnym polem zainteresowań teatralnych Warlikowskiego jest dramat antyczny: ma na koncie m.in. głośne przedstawienia "Elektry" Sofoklesa i "Bachantek" Eurypidesa. Inscenizuje również dramaty współczesne, m.in. Bernarda-Marie Koltèsa i Sarah Kane. W 2005 roku wyreżyserował spektakl "Krum" Hanocha Levina (TR Warszawa w koprodukcji ze Starym Teatrem w Krakowie), który został doskonale przyjęty przez większość krytyków, odniósł też sukces na festiwalu teatralnym w Awinionie. W 2006 roku odbyła się premiera wyreżyserowanej przez Warlikowskiego "Madame de Sade" Yukio Mishimy w Tonnel Groep w Amsterdamie. Na początku 2007 Warlikowski przygotował inscenizację sztuki nagrodzonej Pulitzerem Anioły w Ameryce, autorstwa Tony’ego Kushnera, w przekładzie Jacka Poniedziałka i z nim w jednej z głównych ról.
W 2000 Warlikowski zadebiutował jako reżyser operowy, przygotowując w Teatrze Wielkim w Warszawie prapremierę opery Roxanny Panufnik "The Music Programm". W tym samym roku wyreżyserował "Don Carlosa" Giuseppe Verdiego, a w kolejnych latach m.in. "Ignoranta i szaleńca" Pawła Mykietyna (2001), "Ubu Rexa" Krzysztofa Pendereckiego (2003) i "Wozzecka" Albana Berga (2006), którego libretto oparte jest na dramacie Georga Büchnera. Jego ostatnimi realizacjami operowymi są "Ifigenia w Taurydzie" Glucka (2006) i "Sprawa Makropulos" Janáčka (2007) w Operze Paryskiej. W 2008 roku jako pierwszy polski reżyser powojenny zrealizował dzieło Wagnera na Zachodzie. W przygotowywanym "Parsifalu" spodziewano się niewygodnych nawiązań historycznych. Dzieło przyjęto z buczeniem, okrzykami i jednoczesnymi oklaskami. Skandal wywołały przerywające operę fragmenty filmu Roberto Rosselliniego „Niemcy w roku zero”, które odebrano jako zestawienie dzieła Wagnera z nazizmem. Inni krytycy jednak nazywają to przewrażliwieniem, doceniając pozostałe walory inscenizacji. W 2009 roku wyreżyserował w Operze Paryskiej "Króla Rogera" Karola Szymanowskiego.
Od 1999 jest związany z warszawskim Teatrem Rozmaitości (obecnie TR Warszawa).
W 2008 roku został dyrektorem artystycznym Nowego Teatru w Warszawie.
Warlikowski w jednym z wywiadów wypowiada się, że jest homoseksualistą. Jego żoną jest scenografka Małgorzata Szczęśniak.

</doc>
<doc id="86932" url="https://pl.wikipedia.org/wiki?curid=86932" title="Piotr Trzaskalski">
Piotr Trzaskalski

Piotr Trzaskalski (ur. 5 lutego 1964 w Łodzi) – reżyser filmowy, scenarzysta.
Życiorys.
Ukończył kulturoznawstwo na Uniwersytecie Łódzkim, a następnie wydział reżyserii filmowej i telewizyjnej Szkoły Filmowej w Łodzi. W latach 1992–1993 był stypendystą The Northern School of Film and Television Leeds Metropolitan University w Anglii, w ramach stypendium zrealizował krótki film fabularny "Someone". Po studiach pracował jako niezależny twórca, głównie dla telewizji, gdzie realizował programy artystyczne, muzyczne oraz reklamy. Zrealizował kilka przedstawień w Teatrze Telewizji.
Jego pierwszym pełnometrażowym filmem fabularnym był "Edi" (2002), do którego napisał scenariusz (wraz z kolegą Wojciechem Lepianką). "Edi" zdobył m.in. 5 nagród na XXVII Festiwalu Polskich Filmów Fabularnych w Gdyni – nagrodę specjalną jury, za najlepszą scenografię (Wojciech Żogała), za najlepsze zdjęcia (Krzysztof Ptak), za najlepszą rolę drugoplanową (Jacek Braciak) oraz nagrodę dziennikarzy – a także liczne nagrody na zagranicznych festiwalach filmowych. Trzaskalski otrzymał za ten film Paszport „Polityki” 2002 ("za odważne podjęcie tematu współczesnego oraz wielką moralną wrażliwość"). Jego film "Mistrz" (2005) był prezentowany na 30. Festiwalu Polskich Filmów Fabularnych w Gdyni, gdzie otrzymał nagrodę za najlepszą scenografię (Wojciech Żogała).
Od 2004 Trzaskalski jest członkiem Europejskiej Akademii Filmowej.
2 stycznia 1993 roku urodził mu się syn – Kajetan.

</doc>
<doc id="86933" url="https://pl.wikipedia.org/wiki?curid=86933" title="Antracyt">
Antracyt



</doc>
<doc id="86934" url="https://pl.wikipedia.org/wiki?curid=86934" title="Mieszalnia farb offsetowych">
Mieszalnia farb offsetowych

Mieszalnia farb offsetowych – zakład produkujący na zlecenie drukarni offsetowych farby drukowe o specyficznych właściwościach, np. odpowiedniej barwie (farba spotowa), nie występujących w standardowej ofercie handlowej producentów farb. Produkcja polega na łączeniu ze sobą odpowiednich komponentów (komponenty zawierające pigment, oleje (spoiwo), suszki, woski) i utworzeniu homogenicznej masy.
W druku offsetowym stosuje się m.in. farby procesowe. Najczęściej spotykany system druku z farb procesowych to druk farbami CMYK-owymi, czyli farbami o kolorach: Cyan, Magenta, Yellow, Black. W celu uzyskania żądanej barwy nanoszone są na powierzchnię drukowaną w odpowiedniej proporcji poszczególne kolory. Barwy uzyskiwane przez złożenie barw CMYK-owych wypełniają jedynie część przestrzeni barw. Druk farbami procesowymi o specjalnej skali barw (np. siedmioma farbami procesowymi) poszerza zakres możliwych do uzyskania barw. Jednak nie zawsze wskazane jest uzyskiwanie danej barwy jako złożenie kolorów procesowych lub nie zawsze daną barwę można uzyskać z farb procesowych. Głównie z tych powodów istnieje potrzeba wykonania farby o specjalnym kolorze i farby te wykonuje się w mieszalni farb offsetowych.
Proces mieszania farby.
Proces produkcji mieszanych farb offsetowych, prawidłowo przeprowadzony, pozwala uzyskać farbę o określanych właściwościach. Proces ten przeprowadza się w trzech zasadniczych etapach:
Faza zlecenia.
Właściwości farby mieszanej określane są w fazie zlecenia. Kompletne dane wyjściowe do produkcji farby spotowej są niezbędne do tego, aby produkt finalny spełnił oczekiwania.
Faza recepturowania.
Część laboratoryjna mieszalni:
Faza produkcji.
Część produkcyjna mieszalni:

</doc>
<doc id="86935" url="https://pl.wikipedia.org/wiki?curid=86935" title="Andrzej Jakimowski">
Andrzej Jakimowski

Andrzej Jakimowski (ur. 17 sierpnia 1963 w Warszawie) – polski reżyser. Członek zarządu Gildii Reżyserów Polskich.
Ukończył filozofię na Uniwersytecie Warszawskim i reżyserię na Wydziale Radia i Telewizji Uniwersytetu Śląskiego w Katowicach.
Zrealizował między innymi krótki film fabularny "Pogłos" (1991) oraz filmy dokumentalne: "Miasto cieni", "Dzyń, dzyń", "Wilcza 32". Pełnometrażowy debiut fabularny to "Zmruż oczy". W 2007 roku otrzymał Złote Lwy na 32. Festiwalu Polskich Filmów Fabularnych w Gdyni za film "Sztuczki". Dostał Orła 2008 w kategorii „Najlepsza reżyseria” za film "Sztuczki".
W 2012 jego film "Imagine" otrzymał nagrodę za najlepszą reżyserię i nagrodę publiczności na Warszawskim Festiwalu Filmowym, oraz Grand Prix 27. TNF – statuetkę Maszkarona na 27. Tarnowskiej Nagrodzie Filmowej w 2013 r.
Jego film "Pewnego razu w listopadzie" (2017) pokazujący atmosferę nienawiści towarzyszącą Marszowi Niepodległości 2013 roku i zawierający autentyczne fragmenty tego marszu miał swoją światową premierę na 33. Warszawskim Festiwalu Filmowym. 
Laureat Paszportu „Polityki” (2003).

</doc>
<doc id="86936" url="https://pl.wikipedia.org/wiki?curid=86936" title="’Patafizyka">
’Patafizyka

’Patafizyka (fr. "la ’Pataphysique") – pseudonauka wymyślona przez francuskiego pisarza Alfreda Jarry’ego służąca wykpiwaniu naukowego sposobu myślenia i uczonych rozpraw.
Historia.
Termin "’patafizyka" (skrót z gr. τὰ ἐπὶ τὰ μετὰφυσικά – ta epi ta metaphysika – „to co ponad metafizyką”, parodia etymologii słowa metafizyka) po raz pierwszy pojawił się w artykule Alfreda Jarry’ego "Guignol" zamieszczonym w "L'Echo de Paris littéraire illustré" z 28 kwietnia 1893.
W "", gdzie znajduje się kluczowy dla nauki rozdział pt. "Elementy patafizyki", Jarry pisze, iż „’Patafizyka stanowi teorię urojonych rozwiązań przypisujących symbolicznie zarysom rzeczy, za sprawą tychże, wartości potencjalne” (Jarry 2000 [1898], -89).
Raymond Queneau twierdził, że ’patafizyka opiera się na „prawdzie sprzeczności i wyjątków”. ’Patafizyka używa metod i języka nowoczesnej nauki, dążąc do ośmieszenia jej przez absurdalne użycie.
Jarry umieszcza apostrof w pisowni nazwy, „by uniknąć taniego kalamburu” (we francuskim "patte a physique", czyli "łapofizyka", co za Janem Gondowiczem na język polski przekłada się jako ło"patafizyka").
Kolegium ’Patafizyki.
"Collège de ’Pataphysique" to powstała 11 maja 1948 w Paryżu grupa artystów i pisarzy zainteresowanych filozofią ’patafizyki i prowadzących badania inspirowane ideą Jarry’ego. Mottem kolegium stały się słowa "eadem mutata resurgo", co znaczy „pozostaję tym samym, choć się zmieniłem”.
Przewodniczącym został Jego Magnificencja baron Jean Mollet. Do Kolegium należeli między innymi Noël Arnaud (Regent ’Patafizyki Ogólnej, Kliniki Retorykonozy, Wielki Obrońca Orderu Wielkiej Kałdulii), Luc Étienne, znany też jako Luc Etienne Périn (Regent), Latis (Osobisty Główny Sekretarz barona Wicekuratora), François Le Lionnais (Regent), Jean Lescure (Regent Anabatmologii), Raymond Queneau (Transcendentny Satrapa) i Umberto Eco (także Transcendentny Satrapa). Wielu z nich związanych było także z grupą OuLiPo. W 1975 Kolegium w ramach eksperymentu podjęło decyzję o utajnieniu swej działalności do roku 2000. Dziś ma ponad 1000 płacących regularne składki członków, głównie artystów.
Publikacje Kolegium to "Cahiers du Collège de 'Pataphysique" oraz "Dossiers du Collège de 'Pataphysique".
Francuscy autorzy tacy jak Eugène Ionesco, Jean Genet, Boris Vian, Jean Ferry czy hiszpański rzeźbiarz Joan Miró określali siebie kontynuatorami ’patafizycznej tradycji. Jean Baudrillard, filozof postmodernistyczny, często nazywany jest ’patafizykiem, zresztą sam uważał się za ’patafizyka przez większą część życia. Pablo Lopez, pisarz amerykański, rozwinął tę naukę przez stworzenie nowego pojęcia zwanego "pataforą" (por. López b.d.).
Mimo iż Francja zawsze uważana była za centrum patafizycznego świata, miłośnicy 'patafizyki rozprzestrzenili się po całym świecie. W latach 50. placówki takie powstały w Buenos Aires i Mediolanie, w 60. w Londynie, Edynburgu, Budapeszcie, Liège i wielu innych miastach. W 1966 Juan Esteban Fassio otrzymał polecenie nakreślenia mapy Collège de ’Pataphysique i jego zagranicznych instytutów.
’Patafizyka w sztuce.
Po roku 1960 ’patafizyka używana była jako konceptualna podstawa w różnych gatunkach sztuki, zwłaszcza pop-arcie i kulturze popularnej. Prawdopodobnie najbardziej znaną wzmianką dotyczącą ’patafizyki pozostaje piosenka Beatlesów "Maxwell’s Silver Hammer" z fragmentem "Joan was quizzical, studied pataphysical / Science in the home", wydana w 1969 na płycie "Abbey Road". Współczesne prace związane z tradycją ’patafizyczną kładą zwykle nacisk na proces twórczy, w którym przypadek i arbitralne wybory grają kluczową rolę. Wzorem są m.in. prace Marcela Duchampa i Johna Cage’a. W Polsce powstał kierunek w sztuce współczesnej zainspirowany ideami patafizyków – metaweryzm. Pełnymi garściami używał patafizyki gdański Totart.

</doc>
<doc id="86937" url="https://pl.wikipedia.org/wiki?curid=86937" title="Robert Guérin">
Robert Guérin

Robert Guérin (ur. 28 czerwca 1876, zm. 19 marca 1952) – francuski działacz sportowy, pierwszy przewodniczący FIFA.
Z zawodu inżynier mechanik, pracował także jako dziennikarz i wydawca; był sekretarzem generalnym francuskiej unii sportowej (stowarzyszenia związków sportowych). 22 maja 1904, podczas drugiego dnia założycielskiego posiedzenia międzynarodowej federacji piłkarskiej FIFA, został wybrany na jej pierwszego przewodniczącego. Kierował federacją do 4 czerwca 1906, kiedy ustąpił na rzecz Anglika Woolfalla; pragnął w ten sposób uhonorować federację "ojczyzny futbolu" oraz przyczynić się do rozwoju FIFA.
Wspólnie z Holendrem Hirschmannem zasłużył się idei organizacji mistrzostw świata w piłce nożnej. Został uhonorowany Legią Honorową.

</doc>
<doc id="86938" url="https://pl.wikipedia.org/wiki?curid=86938" title="Robert Guerin">
Robert Guerin



</doc>
<doc id="86939" url="https://pl.wikipedia.org/wiki?curid=86939" title="Antracyt (węgiel)">
Antracyt (węgiel)

Antracyt – skała organogeniczna stanowiąca odmianę węgla kopalnego.
Jest to najsilniej przeobrażona odmiana węgla kamiennego, charakteryzująca się największą zawartością węgla i − co za tym idzie − najwyższą wartością energetyczną ze spalania.
Charakterystyka.
Jest skałą zbitą i twardą, zawiera niewielkie ilości węglowodorów, niekiedy także pirytu i kwarcu.
Występowanie.
Antracyt powstaje w wyniku działania bardzo wysokich temperatur i olbrzymiego ciśnienia; podczas procesów diagenetycznych oraz metamorficznych. Jego złoża występują na dużych głębokościach, głównie w osadach karbońskich.
Miejsca występowania – zagłębia karbońskie: (Wielka Brytania), Francja, Belgia, Niemcy, Ukraina, USA, Kanada. Także w utworach permskich: Chiny, Australia, Syberia.
W Polsce – w okolicach Wałbrzycha i Nowej Rudy – (eksploatacja nie jest już obecnie prowadzona).
Wydobycie w Polsce.
Antracyt był w Polsce wydobywany w latach 1993−1998 z jedynego udokumentowanego w kraju złoża Wałbrzych-Gaj. Po likwidacji KWK Wałbrzych i KWK Victoria antracyt skreślono z listy zasobów geologicznych Polski.
Zastosowanie.
Ze względu na powolne spalanie, małą ilość dymu i małe pylenie stosowany był do ogrzewania budynków; współcześnie został wyparty przez inne formy ogrzewania. Nadal stosowany jest w przemyśle:

</doc>
<doc id="86940" url="https://pl.wikipedia.org/wiki?curid=86940" title="Monika Sosnowska">
Monika Sosnowska

Monika Sosnowska (ur. 7 maja 1972 w Rykach) – polska plastyczka, autorka instalacji.
Edukacja.
W latach 1993–1998 studiowała w Akademii Sztuk Pięknych w Poznaniu (dyplom w 1998 roku) i Rijksakademie voor Beeldende Kunsten w Amsterdamie (studia podyplomowe 1999–2000).
W 2007 roku reprezentowała Polskę na 52. Biennale Sztuki w Wenecji (kurator: Sebastian Cichocki).
W 2003 roku została uhonorowana na targach sztuki w Bazylei nagrodą Baloise oraz otrzymała Paszport Polityki w dziedzinie plastyka. Laureatka Stypendium Fundacji Scheringa (2004) w Künstlerhaus Bethanien w Berlinie.
Twórczość.
W trakcie studiów w Poznaniu malowała. Potem stopniowo odchodząc od obrazu zainteresowała się przestrzenią, jej kształtowaniem. Znana jest przede wszystkim ze swoich instalacji balansujących na granicy rzeźby i architektonicznego kształtowania przestrzeni, traktowanej w jej realizacjach jako medium. Prace powstają do konkretnych miejsc, okoliczności.
Dokonuje przesunięć w zastanej rzeczywistości, albo też projektuje zupełnie arealne przestrzenie dekonstruujące architekturę jako wyraz władzy oraz modernistyczną utopię. Jej realizacje grają z przyzwyczajeniami widza, intrygują i zaskakują poprzez formę, skalę, balansowanie na granicy światów: realnego i wyobraźni.
Do najciekawszych realizacji należy inspirowana Alicją w Krainie Czarów Lewisa Carolla Mała Alicja (2001), czyli ciąg czterech zmniejszających się pokojów, staromodnie pomalowanych w desenie przypominające te z epoki wiktoriańskiej. W 2002 roku w ramach Manifesta 4 we Frankfurcie n. Menem zbudowała labirynt złożony z białych kubów. Z każdego przez identyczne dwie/trzy pary przechodziło się do kolejnego itd.
Na wystawie Clandestini w ramach 50. Biennale di Venezia zrealizowała kilkunastometrowy, z pokrytymi zieloną, typową dla budownictwa z czasów PRL, lamperią, ścianami korytarz. Widz sądząc, że jest on niezwykle długi ulegał optycznemu złudzeniu – korytarz zaprojektowano przekładając zasady perspektywy zbieżnej w trzeci wymiar. W 2005 r. z kolei zaproponowała w Kunsthale Basel, w barze białe sufitowe kasetony czy też podwieszany sufit, do złudzenia przypominający nie tylko znane już przede wszystkim z filmów elementy wystroju wnętrz z lat 70., ale także geometryczne abstrakcje, choćby powstałe przy pomocy rzutów kostką prace Ryszarda Winiarskiego (1936–2006).
Retrospektywę jej prac, w miniaturze, można było oglądać w warszawskiej Fundacji Galerii Foksal oraz bytomskiej Kronice (2005–2006). Wszystkie modele niezwykle estetyczne, obok dekonstrukcji modernistycznych utopii zachwycały swym dekoracyjnym walorem gubiąc gdzieś właściwy oryginałom (czyli realizacjom w pełnej skali) niepokój. Wystawa (Display) czy też Popis prezentował odwiedzającym dorobek artystki, ale także grał z ich przyzwyczajeniami: architektoniczne przestrzenie sprowadzone do roli eksponatów przesunęły akcenty z tego, co absorbuje i przestrasza na to, co zachwyca. W miniaturze realizacje jeszcze bardziej przypominały Kompozycje przestrzenne Katarzyny Kobro czy realizacje minimalistów.
Sosnowska odnosi się w swojej sztuce do wschodnioeuropejskich doświadczeń z powojenną modernizacją – bloków mieszkalnych, pawilonów usługowych, dworców i centrów handlowych. Istotne są dla niej także „drugorzędne” cechy architektury, jak dominująca wówczas kolorystyka, użycie specyficznych materiałów budowlanych, ale i oddolna działalność mieszkańców blokowisk, polegająca na swoistym aranżowaniu korytarzy, samowolnym stawianiu ogrodzenia, tworzeniu amatorskich szyldów i wystaw sklepowych. Sosnowska bada najczęściej elementy architektury, które są nieprawidłowe, obarczone błędem. Dotyka przeoczonych aspektów funkcjonowania miasta – pamiątek po urbanistycznych utopiach, nieudanych realizacjach, nietrwałości budynków, jednocześnie sięgając w swej sztuce po psychodeliczne właściwości architektury. 
W 2005 roku, w helsińskim centrum sztuki Kiasma, Sosnowska zrealizowała pracę „Fontanna”, która ograniczała się do zacieku na suficie i tworzonej przez kapiącą wodę plamy na wykładzinie. W parku przy Villa Manin we włoskim Passarino („Ruiny”, 2005) artystka wyprodukowała „nowe ruiny”. Rozbita ściana ma biało-zieloną lamperię charakterystyczną dla polskich blokowisk a fragmenty konstrukcji leżące na trawie, tworzą sekwencję abstrakcyjno-geometrycznych rzeźb. W przygranicznym Cieszynie w roku 2004 stworzyła gigantyczny mural, reklamujący nieprodukowany od dziesięcioleci telewizor radzieckiej marki Rubin. Zaproszona do projektu „Ideal City, Invisible Cities” (2006) w Zamościu wybudowała betonowy, skrzywiony blok tryskający czarną wodą. Obiekt ten wydawał się być wadliwie zaprojektowanym elementem dekoracyjnym z lat 70., który na skutek upływu czasu popadł w karykaturalną ruinę. Na zaproszenie Museum of Modern Art w Nowym Jorku (2006) stworzyła geometryczną rzeźbę dziury w suficie i gruzu.

</doc>
<doc id="86941" url="https://pl.wikipedia.org/wiki?curid=86941" title="Daniel Burley Woolfall">
Daniel Burley Woolfall

Daniel Burley Woolfall (ur. 15 czerwca 1852, zm. 24 października 1918) – angielski działacz sportowy.
Pracował jako urzędnik w merostwie w Blackburn; działał w krajowej federacji piłkarskiej, był prezesem klubu oraz okręgu Lancashire. 4 czerwca 1906 na kongresie FIFA w Berlinie został wybrany na drugiego przewodniczącego w historii federacji po tym, jak dotychczasowy przewodniczący, Francuz Robert Guerin, dyplomatycznie ustąpił ze stanowiska na rzecz przedstawiciela „ojczyzny futbolu”. Pozostał szefem FIFA do końca życia.

</doc>
<doc id="86944" url="https://pl.wikipedia.org/wiki?curid=86944" title="Maciej Stuhr">
Maciej Stuhr

Maciej Jerzy Stuhr (ur. 23 czerwca 1975 w Krakowie) – polski aktor, reżyser i scenarzysta filmowy i teatralny, felietonista, konferansjer, psycholog, wykładowca akademicki.
Zadebiutował w 1988 rolą Piotrka w filmie Krzysztofa Kieślowskiego "Dekalog X". W kolejnych latach udzielał się na scenie kabaretowej, był aktorem Kabaretu Artura I i założonego przez siebie kabaretu Po Żarcie. Uznanie widzów i popularność zdobył dzięki kreacji Aleksa w filmie "Fuks" w reż. Macieja Dutkiewicza.
Do najważniejszych ról w jego aktorskiej karierze należą występy w filmach: "Chłopaki nie płaczą", "Poranek kojota", "33 sceny z życia", "Listy do M.", "Pokłosie", "Obława", "Planeta singli", "Czerwony kapitan" i "Sala samobójców. Hejter" oraz w serialach: "Glina", "Bez tajemnic", "Belfer", "Diagnoza" i "Szadź". W latach 2004–2008 był aktorem Teatru Dramatycznego w Warszawie, od 2008 występuje w Nowym Teatrze w Warszawie. Z dubbingu został zapamiętany jako Kuzco z "Nowych szat króla", Hector Rivera z "Coco" i Timon z "Króla Lwa" oraz tytułowi bohaterowie filmów "Kurczak Mały", "Gnomeo i Julia", "" i "Roman barbarzyńca", a także gry komputerowej "Szymek czarodziej".
Uhonorowany tytułem Mistrza Mowy Polskiej. Laureat Nagrody im. Zbyszka Cybulskiego za rolę w "33 scenach z życia" i dwóch Orłów za pierwszoplanowe role w filmach "Pokłosie" i "Powrót do tamtych dni", jak też dwóch Róż Gali i Węża. Odznaczony Złotym Krzyżem Zasługi i Srebrnym Medalem „Zasłużony Kulturze Gloria Artis”. Prowadzi czynnie działalność charytatywną, angażuje się w liczne akcje społeczne.
Rodzina i wykształcenie.
Jest synem aktora Jerzego Stuhra i skrzypaczki Barbary Kóski. Ma młodszą o siedem lat siostrę Mariannę (ur. 1982). Jego przodkowie, Anna z domu Thill i Leopold Stuhr, przybyli do Krakowa z powiatu Mistelbach w Dolnej Austrii w 1879. Bratem pradziadka był Oskar Stuhr, adwokat i działacz Stronnictwa Narodowego. Jego ojcem chrzestnym jest aktor Jan Nowicki.
Urodził się i wychował w Krakowie, gdzie uczęszczał do przedszkola muzycznego i ukończył Ogólnokształcącą Szkołę Muzyczną I stopnia im. Ignacego Jana Paderewskiego w klasie fortepianu. Od dziecka fascynuje się aktorstwem, w młodości często obserwował w pracy ojca, który występował w Starym Teatrze w Krakowie. Był drużynowym w szczepie „Słowiki”. Ukończył II Liceum Ogólnokształcące im. Króla Jana III Sobieskiego w Krakowie.
W 1999 ukończył studia psychologiczne na Wydziale Filozoficznym Uniwersytetu Jagiellońskiego, broniąc pracy dyplomowej pt. „Reakcje publiczności kabaretowej”. W 2003 został absolwentem PWST w Krakowie. W maju 2019 ukończył studia doktorskie na PWSFTviT im. Leona Schillera w Łodzi, broniąc pracy pt. „Ku reżyserii. Droga aktora do reżyserii poprzez nauczanie studentów”.
Kariera zawodowa.
Debiut filmowy oraz początki działalności kabaretowej.
Na wielkim ekranie zadebiutował rolą Piotrka, syna Jerzego Janickiego (Jerzy Stuhr) w filmie Krzysztofa Kieślowskiego "Dekalog X" (1988). Gdy miał 16 lat, wraz z Tomaszem Biernackim zaczął prowadzić audycję dla młodzieży "Czacha Kraka" w Radiu Kraków. Po maturze przez rok występował w Kabarecie Artura I w Rabce, z którym zdobył Grand Prix Akademickiego Forum Kultury. W czasie studiów założył własny kabaret Po Żarcie, z którym otrzymał pierwszą nagrodę na przeglądzie "PaKA 1997". Jest znany z parodii twórczości i zachowań innych artystów, takich jak Stanisław Sojka, Gustaw Holoubek czy Mariusz Max Kolonko.
W 1998 wcielił się w Aleksa, głównego bohatera filmu Macieja Dutkiewicza "Fuks" (1999). Rozpoznawalność przyniosły mu także kreacje w filmach Olafa Lubaszenki: Kuby Brennera w "Chłopaki nie płaczą" (2000) i Kuby Aksera w "Poranku kojota" (2001). Jako aktor dubbingowy debiutował rolą Kuzco w filmie animowanym "Nowe szaty króla" (2000). Za kreację Hipolita Wielosławskiego w ekranizacji "Przedwiośnia" (2001) był nominowany do Orła w kategorii „najlepsza drugoplanowa rola męska”. W 2001 czytał wakacyjną powieść "Kompletna plaża, czyli dziennik Adama Zawodnego" w Radiu Zet w ramach cyklu opowiadań autorstwa Rafała Bryndala i Dariusza Hyski, a także został pierwszym laureatem nagrody „5.10. i co dalej” im. Marcina Kołodyńskiego, przyznawanej młodych ludziom, którzy „robią niezwykłe rzeczy i mogą być wzorem dla swoich rówieśników”.
W 2003 pojawił się w roli Mirosława „Newtona” w niskobudżetowej komedii wytwórni A’Yoy "Baśń o ludziach stąd", użyczył głosu tytułowemu bohaterowi gry komputerowej "Szymek czarodziej" i poprowadził 47. galę rozdania Złotych Kaczek.
Lata 2004–2009.
Wystąpił w roli podkomisarza Artura Banasia w serialu kryminalnym "Glina" (2004, 2008). Za „wyrafikowane poczucie humoru” odebrał statuetkę Grubej Ryby, przyznawaną przez słuchaczy Radia Kolor.
W latach 2004–2008 był aktorem Teatru Dramatycznego w Warszawie, zagrał m.in. Iwana Chlestaskowa w "Rewizorze" i Ilję Iljicza Obłomowa w spektaklu "Obłom-off" (oba w reżyserii Andrzeja Domalika). Od 2004 prowadzi ceremonie wręczenia Orłów w latach parzystych, w listopadzie poprowadził ceremonię rozdania Effie Awards. W 2005 został uhonorowany tytułem Mistrza Mowy Polskiej, a za dubbing tytułowego bohatera animacji "Kurczak Mały" uzyskał statuetkę Kłapa. W tym czasie dodatkowo użyczył głosu Pasiowi, tytułowemu bohaterowi "Zebry z klasą", Kajko w animacji "Kajko i Kokosz" i Kuzco w "". W 2006 współprowadził z Sophie Marceau ceremonię wręczenia Europejskich Nagród Filmowych w Warszawie oraz z Grażyną Torbicką galę zamknięcia 31. Festiwalu Polskich Filmów Fabularnych w Gdyni, a także czytał ze swym ojcem powieść Edwarda Redlińskiego "Telefrenia" w radiowej Trójce oraz zdubbingował Szczycika w filmie "7 krasnoludków – historia prawdziwa" i Trendiksa w "Asteriksie i wikingach".
W 2007 zadebiutował w roli homoseksualnego Joe Portera Pitta w sztuce "Anioły w Ameryce" Tony’ego Kushnera, wystawianej w warszawskim Teatrze Rozmaitości w reż. Krzysztofa Warlikowskiego, a także wykreował postać Cosme McMoona, pianisty Florence Foster Jenkins w spektaklu "Boska!" Petera Quiltera, prezentowanej na deskach stołecznego Teatru „Polonia” w reż. Andrzeja Domalika. W tym samym roku pojawił się na wielkim ekranie w dwóch filmach: jako Tomek w "Korowodzie" i Sebastian Tretyn w "Testosteronie".
W 2008 został aktorem Nowego Teatru w Warszawie, od tamtej pory zagrał w sztukach, takich jak np. "(A)pollonia", "Koniec" i "Kabaret warszawski" w reż. Krzysztofa Warlikowskiego (za rolę w "Kabarecie..." był nominowany do Róży Gali w kategorii „teatr”), "Krzysztof M. Hipnoza" w reż. Krzysztofa Materny i "Życie seksualne dzikich" w reż. Krzysztofa Garbaczewskiego. Ponadto został okrzyknięty Honorowym Ambasadorem Polszczyzny i czytał powieść Marcina Świetlickiego "Jedenaście" w Trójce.
W 2009 za wykreowanie postaci Piotra w "33 scenach z życia" (2008) Małgorzaty Szumowskiej odebrał Nagrodę im. Zbyszka Cybulskiego oraz był nominowany do Złotej Kaczki za najlepszą rolę męską i Polskiej Nagrody Filmowej za najlepszą główną rolę męską. Również w 2009 został felietonistą półrocznika „Royal Magazyn” oraz czasopisma „Zwierciadło”. Jego teksty publikowane na łamach miesięcznika ukazały się w formie książek wydanych przez Wydawnictwo Zwierciadło: „W krzywym zwierciadle” (2013), „W krzywym zwierciadle. Ciąg dalszy nastąpił” (2015) i „Tata Tadzika” (2018).
Lata 2010–2019.
W 2010 premierę miały kolejne dwa filmy z jego udziałem, "Śluby panieńskie" i "Mistyfikacja", za występ w których był nominowany do Złotych Kaczek za najlepszą główną rolę męską, kolejno w 2010 i 2011. Również w 2010 użyczył głosu Znajdzie w filmie animowanym "Jak uratować mamę" (2016) i Flynnowi Riderowi w "Zaplątanych" (2010), współprowadził z Grażyną Torbicką galę z okaji 40-lecia TVP2 organizowaną Teatrze Polskim w Warszawie oraz został nagrodzony Różą Gali w kategorii „aktor”. W 2011 wystąpił w roli Mikołaja Koniecznego, prezentera radiowego w "Listach do M.", a w ramach promocji filmu prowadził w Radio Zet program "Listy do M". Ponadto użyczył głosu głównemu bohaterowi animacji "Gnomeo i Julia" (2011), odebrał Wiktora w kategorii „osobowość telewizyjna roku” i wyreżyserował widowisko telewizyjne "Smuteczek, czyli ostatni naiwni", za które odegrał Różę Gali w kategorii „media”. W 2012 użyczył głosu tytułowemu bohaterowi animacji "Roman barbarzyńca" (2011) i pojawił się w roli Jacka, pracownika Urzędu Bezpieczeństwa w czesko-słowackim kryminale "Konfident".
Za występ w roli Józefa Kaliny w "Pokłosiu" (2012) Władysława Pasikowskiego odebrał Polską Nagrodę Filmową za najlepszą główną rolę męską podczas gali wręczenia Orłów 2013, do których zdobycia był nominowany też w kategorii „najlepsza drugoplanowa rola męska” za rolę Henryka Kondolewicza, czarnego charakteru w "Obławie" (2012) Marcina Krzyształowicza. Za rolę w "Pokłosiu" był też nominowany w plebiscycie Gwarancje Kultury 2013 w kategorii „film”. Po premierze "Pokłosia" włączył się w dyskusję dotyczącą stosunków polsko-żydowskich, co było szeroko komentowane w mediach i za co był nominowany do Nagrody Radia Tok FM im. Anny Laszuk. Po premierze "Pokłosia" odrzucił propozycję zagrania w "Demonie" (2015) Marcina Wrony. Od 5 września 2012 do 29 maja 2013 współprowadził z Kubą Wojewódzkim poranną audycję "Zwolnienie z WF-u" w Esce Rock. W 2013 dołączył do obsady serialu HBO "Bez tajemnic" w roli Tomasza, zagrał w teledysku do utworu Pati Sokół „Neverland” oraz odebrał nagrodę Kryształowego Zwierciadła za „oddanie szpiku kostnego chorej na białaczkę dziewczynce, za talent felietonisty i poczucie humoru”.
W 2014 zagrał młodego Jana Bratka w filmie Jerzego Stuhra "Obywatel" i pojawił się w rosyjskim serialu "Bezsenność" w roli Igora Wołkowa. W kwietniu został odznaczony srebrnym Medalem „Zasłużony Kulturze Gloria Artis”, we wrześniu dołączył do rady programowej kanału filmowego Stopklatka TV, a w październiku nakładem wydawnictwa Znak ukazała się książka pt. „Obywatel Stuhr”, będąca wywiadem-rzeką przeprowadzonym z Maciejem i Jerzym Stuhrami przez Ewę Winnicką. W 2015 powrócił na ekran jako Mikołaj Konieczny w komedii romantycznej "Listy do M. 2", a w ramach promocji filmu ponownie poprowadził audycję "Listy do M" w Radiu Zet. W październiku 2015 premierę miała książka pt. „Stuhrmówka, czyli wewnętrzny gen wolności”, będąca wywiadem-rzeką przeprowadzonym z aktorem przez Beatę Nowicką.
Za rolę Fabiana Apanowicza w komedii Janusza Majewskiego "Excentrycy, czyli po słonecznej stronie ulicy" (2016) był nominowany do Orła w kategorii „najlepsza główna rola męska”. W lutym 2016 premierę miała komedia romantyczna "Planeta singli", w której zagrał Tomka Wilczyńskiego. W marcu 2016 wywołał kontrowersje politycznym przemówieniem na 16. ceremonii wręczenia Orłów, w którym nawiązał m.in. do katastrofy w Smoleńsku z 10 kwietnia 2010. W wywiadzie dla NaTemat.pl skomentował przemowę słowami: "Nie śmieję się z tragedii, śmieję się z tego, do czego pewne środowisko polityczne tragedię smoleńską sprowadziło". Zagrał porucznika Richarda Krauza, głównego bohatera czesko-słowacko-polskiego filmu kryminalnego "Czerwony kapitan" (2016), za dubbing postaci odebrał antynagrodę Węża w kategorii „efekt specjalnej troski”. W latach 2016–2017 występował w roli nauczyciela języka polskiego Pawła Zawidzkiego w serialu kryminalnym "Belfer". W 2016 użyczył głosu głównemu bohaterowi animacji "Miś Uszatek" (film nigdy nie ujrzał światła dziennego) oraz był nominowany do Róży Gali w kategorii „online”. W grudniu poprowadził 29. ceremonię wręczenia Europejskich Nagród Filmowych w Narodowym Forum Muzyki we Wrocławiu.
W 2017 zadebiutował jako reżyser i scenarzysta, pracując na planie fabularnego filmu krótkometrażowego "Milczenie polskich owiec", który zrealizował ze studentami Akademii Teatralnej im. Aleksandra Zelwerowicza w Warszawie, której wykładowcą jest od 2014. Film zdobył nominację do nagrody na 42. Festiwalu Polskich Filmów Fabularnych w Gdyni i znalazł się w konkursie 33. Warszawskiego Festiwalu Filmowego. W kolejnych latach premierę miały jeszcze trzy wyreżyserowane przez niego filmy z udziałem studentów: "Ding dong" (2018), "Krwawy dziekan" (2019) oraz "II symfonia na wiolonczelę i orkiestrę" (2019). Również w 2017 odebrał Złotego Anioła za niepokorność twórczą na festiwalu "Tofifest".
W marcu 2018 ponownie wywołał kontrowersje wystąpieniem podczas 20. gali wręczenia Orłów. W 2018 dołączył do obsady serialu "Diagnoza", zagrał Pawła Rudnickiego, kandydata na prezydenta Warszawy w filmie Jana Komasy "Sala samobójców. Hejter" (2020) i ponownie wcielił się w Tomka Wilczyńskiego, tym razem w "Planecie singli 2" i "Planecie singli 3" (2019). W 2019 współprowadził z Agnieszką Więdłochą audycję "Planeta singli" w Radiu Zet. Również w 2019 zagrał prokuratora Słotę w "Na bank się uda" Szymona Jakubowskiego i masażystę Bartka w "Polityce" Patryka Vegi, ponadto występował z Magdaleną Cielecką w krótkometrażowym serialu "Pisarze. Serial na krótko" i użyczył głosu Timonowi w polskiej wersji językowej filmu "Król Lew". W październiku premierę miała książka pt. „Stuhrmówka. A imię jego czterdzieści i cztery”, będąca kolejnym wywiadem-rzeką przeprowadzonym z aktorem przez Beatę Nowicką.
Od 2020.
W lutym 2020 zadebiutował jako reżyser teatralny, przygotowując sztukę "Inni ludzie", będącą spektaklem dyplomowym jego studentów z Wydziału Aktorskiego we Wrocławiu Akademii Sztuk Teatralnych im. Stanisława Wyspiańskiego w Krakowie. Ponadto pojawił się w roli Piotra w filmie "Bad Boy" Patryka Vegi. W marcu poprowadził 22. galę wręczenia Orłów – jego wyjście na scenę w kostiumie papieża wywołało kontrowersje w mediach. Zagrał Piotra Wolnickiego, seryjnego mordercę w serialu Playera "Szadź" (2020).
Styl gry.
Na początku kariery aktorskiej grywał głównie role komediowe, z czasem zaczął kreować też postacie dramatyczne. Często występuje w komediach romantycznych, jak i w dramatach wojennych oraz w serialach kryminalnych. W początkowym okresie kariery kreował m.in. postacie młodych, bezpretensjonalnych chłopaków, później obsadzany był też np. w rolach mundurowych.
Debiutował w filmie Krzysztofa Kieślowskiego, w kolejnych latach zagrał też w produkcjach m.in. Olafa Lubaszenki, Filipa Bajona, Agnieszki Holland, Wojciecha Smarzowskiego, Małgorzaty Szumowskiej, Mitji Okorna, Władysława Pasikowskiego, Andrzeja Wajdy i Patryka Vegi. Wystąpił u boku swego ojca Jerzego w kilku wyreżyserowanych przez niego filmach ("Historie miłosne", "Pogoda na jutro", "Korowód", "Obywatel").
Zagrał w wielu sztukach teatralnych, m.in. u Andrzeja Domalika i Krzysztofa Warlikowskiego, jak też w spektaklu wyreżyserowanym przez Jerzego Stuhra.
Za swoich aktorskich idoli uznaje Krzysztofa Globisza i Anthony’ego Hopkinsa, podziwia też aktorstwo Brada Pitta.
Wpływ na popkulturę.
W 2003 fraza „Maciej Stuhr” znalazła się na piątym miejscu w kategorii najpopularniejszych polskich aktorów w opublikowanym przez Google Zeitgeist rankingu najczęściej wyszukiwanych haseł w polskim Internecie, a w 2016 znalazła się na dziesiątym miejscu w tejże kategorii.
Jest jedną ze „100 najcenniejszych gwiazd polskiego show-biznesu” według danych magazynu „Forbes”; jego wizerunek został wyceniony przez reklamodawców na: 300–338 tys. zł w 2006, 393 tys. zł w 2008 (33. miejsce), 475 tys. zł w 2010 (27. miejsce), 506 tys. zł w 2012 (22. miejsce), 428 tys. w 2013 (34. miejsce), 323 810 zł w 2014 (36. miejsce). Wystąpił w kampanii wizerunkowej Raiffeisen Bank Polska (2008–2010) oraz w kampaniach reklamujących sieć telekomunikacyjną Play (2013), piwo Żywiec (2014), napój mleczny Actimel (2016), smartfon Sony Xperia XZ (2016) i drażetki Tic Tac (2019), ponadto w 2016 został ambasadorem marki samochodów Mitsubishi.
Wziął udział w sesjach zdjęciowych, których efekty opublikowano na okładkach czasopism, takich jak „Zwierciadło”, „Viva!” czy „Newsweek Polska”.
Znany jest z publicznego komentowania wydarzeń politycznych. W 2019 zapowiedział bojkot Telewizji Polskiej, nie zgadzając się na treści prezentowane przez nadawcę publicznego, a także podpisał się pod listem otwartym adresowanym do wicepremiera Piotra Glińskiego, nie zgadzając się na zatrudnienie Piotra Bernatowicza na dyrektora Centrum Sztuki Współczesnej Zamek Ujazdowski.
Życie prywatne.
W 1999 poślubił aktorkę i fotografkę Samantę Janas, z którą ma córkę, Matyldę (ur. 2000). Rozstanie pary w 2013 było szeroko komentowane przez prasę brukową, co Stuhr publicznie krytykował m.in. w wywiadzie dla magazynu „Newsweek Polska”. W 2014 wraz z już byłą żoną pozwali 24 wydawców prasy kolorowej i serwisów internetowych o show-biznesie za nieprawdziwe publikacje naruszające ich prywatność; wygrali procesy m.in. z wydawcami serwisów Fakt24.pl i Pudelek.pl, a odszkodowanie od jednego z wydawców w wysokości 100 tys. zł przekazali na rzecz Łódzkiego Hospicjum dla Dzieci. W 2015 poślubił dietetyczkę Katarzynę Błażejewską, z którą ma syna Tadeusza (ur. 2016). Mieszkają na warszawskim Żoliborzu.
Udziela się w kampaniach społecznych, dotyczących m.in. pomocy zwierzętom. W 2012 był zaangażowany w kampanię Fundacji „Psi Los” i Interia TV pod hasłem „Prawdziwa przyjaźń jest za darmo”. Angażując się w sprawy społeczne, w 2009 został dawcą szpiku kostnego, w 2017 włączył się w kampanię poświęconą edukacji seksualnej „sexedpl”, w 2018 poparł akcję Kampanii Przeciw Homofobii „Ramię w ramię po równość”, zostając sojusznikiem osób LGBT, a w 2020 przyjął pod swój dach czeczeńską rodzinę i zaangażował się w kampanię edukacyjną Fundacji Nutricia „Żywienie medyczne – Twoje posiłki w walce z chorobą”.
Udzielając się charytatywnie, w 2009 zagrał w meczu „Gra o życie” Fundacji Przyjaciółka, a w 2010 i 2019 zagrał w meczu Fundacji TVN „Nie jesteś sam”.
Trenuje triathlon. W wolnych chwilach układa puzzle.

</doc>
<doc id="86945" url="https://pl.wikipedia.org/wiki?curid=86945" title="Żuk wiosenny">
Żuk wiosenny

Żuk wiosenny ("Trypocopris vernalis") – gatunek chrząszcza z rodziny gnojarzowatych (Geotrupidae).
Taksonomia.
Gatunek został opisany w 1758 roku przez Karola Linneusza w dziesiątym wydaniu "Systema Naturae" pod nazwą "Scarabaeus vernalis". Jako miejsce typowe wskazano Europę. Występował później także pod nazwą "Geotrupes (Trypocopris) vernalis", jednak po podniesieniu podrodzaju "Trypocopris" do rangi rodzaju jego nazwa brzmi "Trypocopris vernalis".
Morfologia.
Ciało krótkie, krępe, mocno wypukłe, błyszczące, metalicznie niebieskie lub zielone, długości 12-20 mm. Nogi pokryte kolcami. Głowa pośrodku z guzkiem. Na punktowanie przedplecza składają się dwa rodzaje punktów: mniejsze i większe. Samiec posiada podwójny ząb wierzchołkowy na zewnętrznym brzegu przednich goleni. Spodnia listwa przednich goleni jego odnóży wyposażona w szereg dużych ząbków. Samica ma wymieniony wcześniej ząb pojedynczy, a listwę przednich goleni pozbawioną ząbków. Od podobnego "Trypocopris alpinus" wyróżnia się jednorodnym owłosieniem (brak odstających czarnych włosków między przylegającymi, brązowymi), prawie całkowicie zanikającymi rzędami pokryw, a ich międzyrzędami słabo lub w ogóle nie punktowanymi
Występowanie.
Europa, Azja Mniejsza, Iran. W Polsce pospolity, związany ze środowiskiem leśnym i pastwiskami. 
Odżywianie.
Odchody zwierzęce. Spotykany w odchodach krowich i końskich.
Rozmnażanie.
Wygrzebuje podziemne korytarze z komorami lęgowymi wypełnionymi odchodami zwierzęcymi. Do każdej komory samica składa 1 jajo. Larwy wylęgają się na wiosnę następnego roku a dorosłe osobniki pojawiają się na początku lata.

</doc>
<doc id="86949" url="https://pl.wikipedia.org/wiki?curid=86949" title="Niepylak mnemozyna">
Niepylak mnemozyna

Niepylak mnemozyna ("Parnassius mnemosyne") – gatunek motyla dziennego z rodziny paziowatych (Papilionidae).
Wygląd.
Długość przedniego skrzydła 26–30 mm. Skrzydła są czarno-białe, bez barwnych plam. Wyraźny dymorfizm płciowy, samica wyraźnie odróżnia się bardziej rozbudowanym czarnym rysunkiem na skrzydłach, a także żółtawym zabarwieniem przedniej części tułowia i boków odwłoku. Tuż po przepoczwarczeniu podobny kolor mają skrzydła. Ciemno ubarwione pokryte włosami ciało, skrzydła proporcjonalnie większe niż u innych motyli, rzadkie ułożenie łusek, dające wrażenie przezroczystości. Te cechy wspólne wszystkim niepylakom predysponują je do życia w surowszym klimacie. W locie może być wzięty za bielinka kapustnika.
Gąsienice pojawiają się od początku kwietnia do maja, lub - jeśli zimuje gąsienica - od sierpnia do czerwca. Czarne z czerwonymi kropkami larwy żerują pojedynczo wyłącznie w dni słoneczne. Są bardzo płochliwe. Rozwój gąsienic jest bardzo szybki i trwa około 3 tygodnie. Ma to związek z naturą kokoryczy: są one geofitami, ale zanim ich pędy nadziemne zginą, larwy niepylaka zdążą już przepoczwarzyć się w ściółce, w usnutym przez siebie rzadkim oprzędzie.
Biotop.
Występują zarówno na nizinach, jak i w górach do wysokości 1500 m n.p.m. Typowym środowiskiem życia są nasłonecznione łąki i polany sąsiadujące z lasem liściastym lub mieszanym. Motyle większą część czasu spędzają na terenie nie osłoniętym koronami drzew, ponieważ są owadami słońcolubnymi.
Zasięg występowania.
Zasięg gatunku obejmuje zachodnią Palearktykę: od Pirenejów przez środkową i północną Europę oraz Turcję po góry Bliskiego Wschodu, Ural, południową Syberię i Tienszan. W Europie mnemozyna osiąga 65°N. Nie występuje na Wyspach Brytyjskich, Danii, i Półwyspie Pirenejskim. Zasięg jego rozmieszczenia nie jest ciągły, ponieważ ściśle uzależniony jest od występowania kokoryczy - roślin, na których żerują larwy.
W Polsce na południu największa populacja zamieszkuje Beskid Niski, Bieszczady, Pieniny i Tatry. W latach 50. XX w. w Beskidzie Niskim występowały jeszcze "rójki" mnemozyny, podczas których obserwowano w jednym miejscu setki osobników. Stwierdzono także obecność tego gatunku w masywie Jaworzyny Krynickiej na terenie Beskidu Sądeckiego. Motyl ten występował również na obszarze Pogórza Ciężkowickiego i Pogórza Dynowskiego. Znacznie rzadszy jest w zachodniej Polsce, gdzie spotkać go można na jednym izolowanym stanowisku w Sudetach. W okolicach Krakowa, gdzie występował w rejonach skałek wapiennych Zwierzyńca i Przegorzał, zaniknął między rokiem 1820 a 1856. W strefie niżowej, najważniejszą ostoję gatunku stanowi Kotlina Biebrzańska. Spotykany jest również w Puszczy Rominckiej, Augustowskiej i Białowieskiej.
Rozwój.
Pojaw osobników dorosłych przypada na drugą połowę maja i pierwszą połowę czerwca, jedynie wyżej w górach przeciąga się do początków lipca. Długość okresu lotów zależy od warunków pogodowych. Przy upalnej pogodzie może ulec skróceniu do kilkunastu dni. W pierwszej fazie, w populacji przeważają samce, a dopiero później proporcje się wyrównują. Samce dokonują lotów patrolowych w poszukiwaniu przesiadujących nisko na roślinach samic. W czasie kopulacji samiec, wydzieliną specjalnego gruczołu, buduje na odwłoku samicy twardą muszelkowatą strukturę zwaną sfragis, sprawiającą, że samica staje się niedostępna dla innych samców.
Ochrona.
Gatunek objęty ochroną ścisłą w Polsce. Podlegał już ustawie o ochronie gatunkowej zwierząt z dn. 4 listopada 1952 r. (Dz. U. R. P., nr 45, poz. 307). Ujęty jest również w załączniku IV dyrektywy siedliskowej i konwencji berneńskiej.

</doc>
<doc id="86952" url="https://pl.wikipedia.org/wiki?curid=86952" title="Muchomor jadowity">
Muchomor jadowity

Muchomor jadowity ("Amanita virosa" Bertill.) – gatunek grzybów należący do rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1838 r. Elias Fries nadając mu nazwę "Agaricus virosus". Obecną, uznaną przez Index Fungorum nazwę nadał mu w 1866 r. Bertillon, przenosząc go do rodzaju "Amanita".
Synonimy naukowe:
Nazwę polską podali Barbara Gumińska i Władysław Wojewoda w 1968 r.
Morfologia.
Średnica 6–10 cm, początkowo owalny, później stożkowato dzwonkowaty, na koniec lekko wypukły. Powierzchnia kapelusza gładka, sucha i jedwabista, podczas wilgotnej pogody lepka. Kolor biały i tylko na wierzchołku bladożółty. Z wiekiem może żółknąć. Na powierzchni czasami posiada nieregularne duże łatki, czasami jest bez łatek.
Białe, gęsto ustawione, czasami mają postrzępione brzegi. Przy trzonie wolne.
Wysokość: 8–12 cm, grubość 1–2 cm, kształt cylindryczny w górze zwężony, z bulwiastą podstawą. Z wiekiem staje się wysmukły. Powierzchnia z dużymi włóknistymi łuskami. Na trzonie pierścień, który jednak u starych okazów może zanikać. Bulwiasta nasada trzonu ma wyraźną, strzępiastą pochwę.
Biały, kruchy, nie zmienia koloru po przełamaniu. Smak łagodny, zapach nieprzyjemny, duszący.
Biały. Zarodniki gładkie, kuliste, o rozmiarach 7–10 μm.
Występowanie i siedlisko.
"Amanita virosa" opisana przez Eliasa Friesa pochodziła ze Szwecji. Jest znana z Europy oraz Azji Wschodniej, gdzie jej występowanie potwierdziły testy genetyczne (np. w prowincji Jilin, Chiny). Mimo to nazwa "Amanita virosa" jest niejednokrotnie niewłaściwie stosowana do różnych gatunków występujących na tamtym obszarze, takich jak np. "Amanita subjunquillea var. alba" i "Amanita exitialis". Podobnie sprawa wygląda w Ameryce Północnej i Środkowej, gdzie muchomor jadowity nie występuje, a większość białych gatunków muchomorów, takich jak np. "Amanita bisporigera, Amanita ocreata, Amanita magnivelaris", "Amanita suballiacea," błędnie oznaczanych jest jako "Amanita virosa" i określana mianem "destroying angels" (niszczący anioł).
W Polsce gatunek rzadki. Znajduje się na "Czerwonej liście roślin i grzybów Polski". Ma status V – zagrożony wymarciem. Znajduje się na listach gatunków zagrożonych także w Holandii.
Rośnie głównie w górskich lasach iglastych pod świerkami i sosnami, rzadziej w lasach mieszanych i liściastych pod bukami. Rośnie także pod brzozami i na bagnach. Pierre Neville i Serge Poumarat w opracowaniu "Amaniteae. Amanita, Limacella &amp; Torrendia. Fungi Europaei vol. 9", zgłaszają ten gatunek pod bukiem zwyczajnym ("Fagus sylvatica"), kasztanem jadalnym ("Castanea sativa"), sosną ("Pinus"), świerkiem pospolitym ("Picea abies") i jodłą pospolitą ("Abies alba").
Znaczenie.
Grzyb mikoryzowy. Dla ludzi jest śmiertelnie trujący. Trujące oligopeptydy występujące w muchomorze jadowitym (fallotoksyny i amatoksyny, głównie alfa-amanityna), są identyczne jak w muchomorze zielonawym. Trucizny te powodują nieodwracalne uszkodzenie wątroby.

</doc>
<doc id="86954" url="https://pl.wikipedia.org/wiki?curid=86954" title="Karaka">
Karaka

Karaka, karraka — typ trzymasztowego, rzadziej czteromasztowego statku żaglowego, rozwinięty w krajach śródziemnomorskich w XV wieku.
Przyjmuje się, że ten typ jednostki żaglowej powstał z połączenia kogi, wprowadzonej na Morze Śródziemne przez piratów z Bajonny, oraz miejscowych typów łodzi. Karaki były pierwszymi w Europie statkami przystosowanymi do oceanicznych podróży z uwagi na wielkość i pojemność, pozwalające na gromadzenie zapasów na długie wyprawy. Używane były zwłaszcza przez hiszpańskich i portugalskich odkrywców w XV i XVI wieku. Północnoeuropejskim odpowiednikiem tego typu był holk. W XVI wieku przekształcona konstrukcja karaki została rozwinięta w galeon.
Na pierwszym i drugim maszcie (fokmaszcie i grotmaszcie) karaki nosiły ożaglowanie rejowe, a na ostatnim, bezanmaszcie – ożaglowanie łacińskie. W porównaniu z wcześniejszymi konstrukcjami kasztele straciły zwieńczenia obronne. Przedni kasztel został mocno wysunięty do przodu przed dziób.
W XIV wieku uzbrojenie karak składało się z balist, w XV w. z 3-6 dział umieszczonych na nadbudowie rufowej; później liczbę dział zwiększano, ustawiając je wzdłuż burt na pokładzie środkowym i międzypokładzie. Załoga wojennej karaki liczyła na ogół 100-200 ludzi (30% marynarzy, 70% żołnierzy).

</doc>
<doc id="86955" url="https://pl.wikipedia.org/wiki?curid=86955" title="Ożaglowanie łacińskie">
Ożaglowanie łacińskie

Ożaglowanie łacińskie – rodzaj ożaglowania z trójkątnym żaglem przymocowanym do długiej ukośnej rejki. Rejka zamocowana jest do masztu niesymetrycznie: jej przednia – krótsza – część umocowana jest w okolicach dziobu.

</doc>
<doc id="86957" url="https://pl.wikipedia.org/wiki?curid=86957" title="Sofja Kowalewska">
Sofja Kowalewska

Sofja Wasiljewna Kowalewska, ros. Софья Васильевна Ковалевская (ur. w Moskwie, zm. w Sztokholmie) – rosyjska matematyczka i pisarka. Żona paleontologa Władimira Kowalewskiego.
Życiorys.
Ojciec Kowalewskiej, Wasilij Wasiljewicz Krukowski, był oficerem pochodzenia polskiego (potomkiem Korwin-Krukowskich), matka Jelizawieta Fiodorowna Schubert pochodziła z rodziny niemieckich imigrantów, jej dziadkiem był astronom , a ojcem generał i kartograf Friedrich von Schubert. Jej starszą siostrą była , zwana Aniutą, uwieczniona jako Anna w "Idiocie" Fiodora Dostojewskiego.
Zamiłowanie do matematyki zaszczepili jej nauczyciel Józef Malewicz oraz stryj Piotr Wasiljewicz Korwin-Krukowski. Uczyła się podstaw rachunku różniczkowego w Petersburgu. W 1868 poślubiła paleontologa Włodzimierza Kowalewskiego – jej mąż należał do radykalnego ugrupowania politycznego walczącego o równouprawnienie kobiet i zapewnienie im dostępu do edukacji. Było to fikcyjne małżeństwo, które umożliwiło jej studiowanie, gdyż jako kobieta na naukę za granicą potrzebowała zgody ojca lub męża.
Po ślubie wyjechała z mężem do Niemiec (towarzyszyła im Julia Lermontowa, z którą Sofja się zaprzyjaźniła) i studiowała matematykę w Heidelbergu, a potem w Berlinie pod kierunkiem Karla Weierstrassa. Z jej studiami wiązały się trudności, ponieważ uniwersytety nie przyjmowały kobiet, musiała więc specjalnie starać się o prawo uczęszczania na wykłady bez formalnego przyjęcia w poczet studentów. 
W 1874 r. została jedną z pierwszych Europejek z doktoratem w dziedzinie matematyki. W 1884 jako jedna z pierwszych kobiet na świecie uzyskała tytuł profesora na Uniwersytecie w Sztokholmie, w 1885 r. objęła funkcję dziekana Wydziału Matematyki. W 1888 roku wygrała konkurs paryskiej Akademii Nauk dotyczący ścisłego rozwiązania równań ruchu bryły sztywnej (bąka). Wcześniej rozwiązania tego problemu podali Leonhard Euler i Joseph Louis Lagrange. Trzecie i ostatnie to bąk Kowalewskiej. Była członkiem Petersburskiej Akademii Nauk. Jej prace dotyczą głównie równań różniczkowych, a także mechaniki i optyki. Pochowano ją na cmentarzu Norra begravningsplatsen.
Po jej śmierci córka Fufa została przysposobiona przez Julię Lermontową. Fufa traktowała Julię jak matkę (mówiła o niej "mama Julia"). Po śmierci Julii w 1919 Fufa przejęła jej majątek.
Twórczość literacka.
Kowalewska była również utalentowaną pisarką. Opublikowała kilka powieści i dramatów, pisywała do gazet. Wydano następujące jej utwory:
Upamiętnienie.
Na jej cześć nazwano planetoidę (1859) Kovalevskaya oraz krater księżycowy Kovalevskaya. Jest bohaterką opowiadania Alice Munro "Zbyt wiele szczęścia".
Linki zewnętrzne.
 

</doc>
<doc id="86959" url="https://pl.wikipedia.org/wiki?curid=86959" title="Kościół melchicki">
Kościół melchicki

Kościół melchicki (także „melkicki”, oficjalnie „Grecki Melchicki Kościół Katolicki”, łac. "Ecclesia Graeca Melkita") – jeden z katolickich Kościołów wschodnich, działający pierwotnie na terenie starożytnych patriarchatów Antiochii, Jerozolimy i Aleksandrii, a obecnie również wśród diaspory wiernych w Europie i w obu Amerykach. Kościół melchicki wywodzi się z Cerkwi prawosławnej, istniejącej na obszarze wymienionych patriarchatów.
Geneza.
Opis Kościoła melchickiego trzeba zacząć od uprzytomnienia sobie, że stolice trzech patriarchów Wschodu - Aleksandria, Antiochia i Jerozolima – już między VII a X wiekiem dostały się pod trwające do dziś panowanie muzułmańskie. Konsekwencją było znaczne osłabienie pozycji tych patriarchów, już wcześniej nadwerężonej przez rozłamy nestoriański i monofizycki. Podbój tych terenów przez Arabów doprowadził do uzależnienia tych patriarchatów od patriarchy konstantynopolitańskiego. Choć bowiem stale istniała świadomość kościelnej odrębności Syrii i Egiptu od Konstantynopola, to jednak nigdy nie kwestionowano, że tamtejsze Kościoły są częścią jednej Cerkwi, podległej duchowemu zwierzchnictwu patriarchy ekumenicznego. Paradoksalnie, zależność azjatyckiej i afrykańskiej Cerkwi od patriarchy Konstantynopola przybrała na sile po opanowaniu jego siedziby przez Turków. Wtedy bowiem utworzono w państwie tureckim system "millet", w którym patriarcha konstantynopolitański stał się głową "rum millet" („nacji prawosławnej”), sprawując władzę cywilną, a zwłaszcza fiskalną i finansową, nad wszystkimi wyznawcami prawosławia w Imperium Osmańskim. Ostatecznym skutkiem takiego układu sił stało się niemal całkowite podporządkowanie patriarchów Aleksandrii, Antiochii i Jerozolimy patriarchom Konstantynopola. W szczególności dotyczyło to hierarchii duchownej na tych terenach. Mimo że wierni byli Egipcjanami czy też Syryjczykami, mówiącymi po koptyjsku czy po aramejsku (później po arabsku), to nominowani przez Konstantynopol duchowni wszystkich szczebli (łącznie z patriarchami) byli Grekami i językiem tamtejszych Cerkwi był język grecki. Sytuacja ta prowadziła do konfliktów, szczególnie wyraźnych w Cerkwi antiocheńskiej.
Zależność od Konstantynopola znalazła swoje odbicie w sytuacji tych Cerkwi po wielkiej schizmie wschodniej. Wierni Cerkwi antiocheńskiej, jerozolimskiej i aleksandryjskiej nie przejawiali w stosunku do Rzymu wrogości takiej, jak Kościół patriarchatu konstantynopolitańskiego, również anatemy z 1054 nie objęły wprost tych patriarchatów. I choć łączność z Rzymem została przez nie w końcu zerwana, zostało to na nich właściwie wymuszone przez patriarchów Konstantynopola. Kwestia stosunku do Rzymu bywała narzędziem w wewnętrznych rozgrywkach politycznych tych patriarchatów. Było to widoczne zwłaszcza w patriarchacie antiocheńskim, przez wiele wieków doświadczającym konfliktu miejscowych wiernych z obcą hierarchią kościelną. Stanowisko patriarchów antiocheńskich w sporze Rzymu z Konstantynopolem bywało chwiejne - zdarzało się zarówno jednoznaczne poparcie dla jednej ze stron, jak i brak jasnego stanowiska. Patriarchowie Aleksandrii, Antiochii i Jerozolimy popierali próby unii podjęte na soborach w Lyonie (1274) i we Florencji (1439). Nawet panowanie krzyżowców, które wykopało emocjonalną przepaść między Rzymem a Konstantynopolem, nie pozostawiło po sobie tak złych wspomnień w Antiochii i Jerozolimie – być może dlatego, że usuwając greckich duchownych krzyżowcy sytuowali się po stronie Syryjczyków w opisanym wyżej konflikcie wewnątrzkościelnym.
Niezależnie od tego już od czasów wypraw krzyżowych datowała się łacińska działalność misyjna w Syrii i Palestynie, prowadzona głównie przez zakony kapucynów, karmelitów i franciszkanów, a od 1583 – także jezuitów. Przybrała ona na sile w czasach kontrreformacji. Katolicki prozelityzm znajdował dodatkową przewagę dzięki gwarancjom mocarstw europejskich dla katolików mieszkających w Imperium Osmańskim. Układy międzynarodowe („kapitulacje osmańskie”) dawały im ochronę prawną przed prześladowaniami ze strony władz tureckich, której byli całkowicie pozbawieni miejscowi prawosławni.
Powstanie i rozwój Kościoła.
Takie było tło, na którym doszło do powstania Kościoła melchickiego. W 1709 prawosławny patriarcha antiocheński Cyryl V formalnie uznał zwierzchnictwo papieża przy poparciu części biskupów, szczególnie Eutymiusza Saifi. W Cerkwi antiocheńskiej doszło do rozłamu na frakcję prorzymską i prokonstantynopolitańską, a następnie do walki między nimi, co doprowadziło do powstania dwóch konkurencyjnych linii patriarchatów antiocheńskich. W 1724 został obrany patriarchą Cyryl VI Tanas (1724-1759), który natychmiast złożył wyznanie wiary przed papieżem. Został ekskomunikowany przez patriarchę Konstantynopola Jeremiego, który naznaczył na patriarchę Antiochii Sylwestra z Cypru i nakazał mu zlikwidowanie schizmy. Patriarchowie uniccy zostali zmuszeni do opuszczenia Damaszku (od 1268 siedziby patriarchów antiocheńskich) i do obrania siedziby w Libanie. W roku 1772 patriarcha Maksym II otrzymał od papieża Klemensa XIV jurysdykcję religijną nad wszystkimi katolikami wschodnimi podległego mu patriarchatu.
Pierwszy patriarcha unicki nadał unickiemu Kościołowi melchickiemu ramy organizacyjne diecezji i parafii. W wyniku emigracji części wiernych do Egiptu również tam została utworzona melchicka organizacja kościelna. Mimo konfliktów z miejscową Cerkwią i mimo zerwania z Rzymem przez część wiernych w XIX wieku (biskup Amidy – 1846) Kościół rozwija się do dziś. W 1811 otwarto seminarium duchowne w Ain Traz, odnowione w 1866. Dwaj wybitni patriarchowie XIX wieku, Maksym III Mazloum (1833-1855) i Grzegorz II Youssef-Sayour (1864-1897) zakończyli organizowanie Kościoła, rozciągnęli jego struktury na teren Palestyny (patriarchatu Jerozolimy). (Trzeba pamiętać, iż od upadku Jerozolimy nie przebywał tam żaden patriarcha katolicki, a w Rzymie miał swoją siedzibę tytularny łaciński patriarcha Jerozolimy.)
W 1837 patriarcha melchicki Maksym III Mazloum uzyskał od Imperium Osmańskiego władzę cywilną (tzw. prawo separacji narodu „rum millet”) na terytorium podległych mu patriarchatów. W roku następnym przywilej ten zatwierdził Grzegorz XVI.W 1841 Maksym III Mazloum został administratorem generalnym Rycerskiego Zakonu św. Łazarza z Jerozolimy, przyjmując także "dla siebie i swych następców" tytuł Protektora tego zakonu.
Powstały patriarchalne szkoły w Bejrucie (1865) i w Damaszku (1875) oraz seminarium świętej Anny w Jerozolimie (1882). Pod koniec XIX wieku, w ślad za wiernymi emigrującymi do USA, również tam zaczęły powstawać struktury kościelne. W 1893 patriarcha melchicki odegrał główną rolę na kongresie eucharystycznym w Jerozolimie.
We wrześniu 1990 roku Patriarcha Maksymos V Hakim został Protektorem Duchowym "Ordo Militiae Christi Templi Hierosolymitani", zakonu rycerskiego nawiązującego tradycją do średniowiecznych templariuszy.
Współczesność.
Obecnie Kościół melchicki ma 7 diecezji w Libanie, 4 w Syrii, po jednej w Izraelu, Jordanii, Kanadzie, Meksyku, Australii, Brazylii i w USA oraz pojedyncze parafie w Europie Zachodniej i w Ameryce Południowej. W latach 2000-2017 patriarchą melchickim był Grzegorz III Laham. Po złożeniu przez niego rezygnacji, z racji podeszłego wieku, do czasu wyboru nowego patriarchy Kościołem kierował arcybiskup Aleppo Jean-Clément Jeanbart. Nowym patriarchą został Józef Absi.
Kościół melchicki posługuje się obrządkiem bizantyjskim z naleciałościami łacińskimi, pochodzącymi głównie z XIX wieku, gdy w dążeniu do europeizacji reformowano liturgię i teologię na wzór łaciński. Językiem obrzędów kościelnych jest język przeważającej większości wiernych - arabski. W połowie XX wieku grupa duchownych melchickich skupiona wokół seminarium w Kairze zapoczątkowała powrót do tradycyjnej teologii i liturgii wschodniej. Przedstawiciel tej grupy, arcybiskup Józef Tawil, działał w tym duchu podczas soboru watykańskiego II.
Kościół melchicki szuka zbliżenia z antiocheńską Cerkwią prawosławną. Działają wspólne komisje synodalne. W 1996 synod biskupów Kościoła melchickiego wydał uroczystą deklarację stwierdzającą brak przeszkód do pojednania obu siostrzanych Kościołów.
Zatwierdzona przez papieża pełna tytulatura patriarchów melchickich brzmi: Patriarcha (Batriyark) Antiochii, Cylicji, Syrii, Iberii, Arabii, Mezopotamii, Pentapolis, Etiopii, całego Egiptu i całego Wschodu, Ojciec Ojców, Kapłan Kapłanów, Biskup Biskupów, Trzynasty z Apostołów. Jako tytulatura osobista zatwierdzony jest tytuł historyczny: Patriarchy Antiochii, Jerozolimy i Aleksandrii.

</doc>
<doc id="86960" url="https://pl.wikipedia.org/wiki?curid=86960" title="Amy Johnson">
Amy Johnson

Amy Johnson (ur. 1 lipca 1903 w Kingston upon Hull, zm. 5 stycznia 1941) – angielska pilotka.
Życiorys.
Urodziła się w rodzinie zamożnego fabrykanta. Ukończyła ekonomię na uniwersytecie w Sheffield i podjęła pracę w Londynie jako sekretarka w kancelarii prawnej. Tam zainteresowała się też lotnictwem i w 1929 uzyskała licencję pilota w londyńskim aeroklubie ("London Aeroplane Club"). Ponadto jako pierwsza kobieta uzyskała kwalifikacje mechanika lotniczego.
Sławę przyniósł jej lot z Wielkiej Brytanii do Australii w 1930, którego podjęła się jako pierwsza kobieta. Wystartowała 5 maja 1930 z Croydon, a ukończyła rajd 24 maja, lądując w Darwin po przebyciu 11 tys. mil. Mimo że nie pobiła 15-dniowego rekordu tej trasy, witano ją jak gwiazdę, otrzymała też za ten lot nagrodę Harmon Trophy. Jej samolot De Havilland Gipsy Moth, o znakach G-AAAH i nazwie własnej „Jason”, znajduje się obecnie w Muzeum Nauki w Londynie. 
W dniu 1 stycznia 1931 rozpoczęła lot z Londynu przez Berlin i Moskwę do Pekinu. W wyniku trudnych warunków pogodowych zabłądziła i 4 stycznia awaryjnie lądowała w miejscowości Amelin koło Krasnosielca. Stamtąd przewieziono ją do Warszawy, a do Londynu wróciła przez Moskwę. 
Do pomysłu powróciła w lipcu 1931. Pobiła rekord przelotu na trasie z Anglii do Japonii, lecąc samolotem De Havilland Puss Moth z drugim pilotem Jackiem Humphreysem. 
W lipcu 1932 ustanowiła rekord samotnego przelotu z Anglii do Kapsztadu w Południowej Afryce, także na DH Puss Moth. W maju 1936 ponownie pobiła ten rekord samolotem Percival Gull.
W 1933 z Mollisonem wykonała przelot bez międzylądowania z Pendine Sands w południowej Walii do USA samolotem De Havilland Dragon Rapide. Lot zakończył się rozbiciem samolotu z braku paliwa w Bridgeport w stanie Connecticut. W następnym roku Johnson i Mollison przelecieli bez międzylądowania w rekordowym czasie do Indii samolotem De Havilland DH.88 Comet.
Podczas II wojny światowej wstąpiła do kobiecej jednostki transportowej Air Transport Auxiliary, dostarczającej samoloty z fabryk do jednostek RAF. W dniu 5 stycznia 1941, pilotując samolot Airspeed Oxford na lotnisko Kidlington koło Oksfordu, zaginęła. Okoliczności jej śmierci nie są do końca jasne. Ciała nigdy nie odnaleziono.
Życie prywatne.
W 1932 poślubiła brytyjskiego lotnika Jima Mollisona, który oświadczył się jej po 8 godzinach od spotkania, w czasie wspólnego lotu. Para rozwiodła się w 1938.

</doc>
<doc id="86961" url="https://pl.wikipedia.org/wiki?curid=86961" title="Stacja sejsmologiczna">
Stacja sejsmologiczna

Stacja sejsmologiczna – obserwatorium zlokalizowane w rejonach o niskim poziomie szumu sejsmicznego i wyposażone w sejsmometry z analogową i cyfrową aparaturą rejestrującą wstrząsy sejsmiczne.
Sejsmografy umieszcza się w głębokich piwnicach budynku obserwatorium, pobliskich jaskiniach lub specjalnie wykonanych sztolniach. Obecnie prowadzi się obserwację wstrząsów sejsmografami długookresowymi i krótkookresowymi lub jednym sejsmografem szerokopasmowym w trzech osiach: wschód-zachód (E-W), północ-południe (N-S) i w osi pionowej (Z).
Rejestrację prowadzi się analogowo na rejestratorach rękawowych i cyfrowo w pamięci komputera. Stacja sejsmologiczna połączona jest zwykle łączami telekomunikacyjnymi z innymi stacjami w sieć, w celu wzajemnej weryfikacji rejestrowanych wstrząsów. Każda stacja sejsmologiczna w celu jednoznacznej i łatwej identyfikacji w sieci międzynarodowych stacji sejsmologicznych posiada najczęściej trzyliterowy kryptonim. 
Stacje sejsmologiczne w Polsce.
W Polsce sieć stacji sejsmicznych prowadzi i utrzymuje Zakład Sejsmologii i Fizyki Wnętrza Ziemi Instytutu Geofizyki Polskiej Akademii Nauk.
Polskie stacje sejsmologiczne:
W Polsce najlepsze (ze względów lokalizacyjnych) warunki do obserwacji aktywności sejsmicznej skorupy ziemskiej posiada stacja sejsmologiczna w Ojcowie OJC.

</doc>
<doc id="86962" url="https://pl.wikipedia.org/wiki?curid=86962" title="Jewgienij Podkletnow">
Jewgienij Podkletnow

Jewgienij Podkletnow (ros. Евгений Подклетнов) – rosyjski fizyk, autor kontrowersyjnego eksperymentu, w którym miał osiągnąć efekt częściowej osłony pewnego obszaru przestrzeni przed siłą grawitacji.
Życiorys.
Jewgienij Podkletnow urodził się w połowie lat 50., w rodzinie inteligenckiej w Leningradzie (obecnie Petersburg). Jego oboje rodzice byli naukowcami. Po ukończeniu studiów w Instytucie Mendelejewa w Moskwie, Podkletnow rozpoczął pracę w Rosyjskiej Akademii Nauk. W drugiej połowie lat 80. XX w., dr Podkletnow opuścił Rosję, by rozpocząć badania w Uniwersytecie Technologii Tampere w Tammerfors w Finlandii.
W 1992 roku Podkletnow po raz pierwszy ogłosił publicznie wyniki swoich eksperymentów przeprowadzonych w Tampere. Fizyk twierdził, że podczas wykonywanych doświadczeń miał osiągnąć efekt 'osłony grawitacyjnej'. Głównym elementem jego układu doświadczalnego był ceramiczny, nadprzewodzący dysk o średnicy 145 mm i grubości 6 mm, ochłodzony i zawieszony w polu magnetycznym. Za pomocą prądu zmiennego doprowadzonego do cewek Podkletnow wprawiał dysk w ruch obrotowy. Stwierdził wówczas, że ciężar dowolnego ciała umieszczonego nad dyskiem maleje, niekiedy nawet o 2%. Podkletnow obserwował ten efekt dla wielu materiałów, od ceramiki po drewno. Stwierdził również, że im większa prędkość obrotowa dysku, tym większa zmiana ciężaru ciał. 
Środowiska naukowe ze sceptycyzmem odniosły się do rezultatów Podkletnowa.
Niezniechęcony naukowiec w 1996 roku wysłał artykuł do Instytutu dla Fizyki w Londynie. Instytut zaakceptował pracę do druku, jednakże na miesiąc przed oficjalną publikacją, informacje przedostały się do brytyjskiej gazety "Sunday Telegraph", w której opisano niezwykłe możliwość technologii wykorzystującej antygrawitację. Publikacja gazety wywołała na tyle negatywne reakcje wśród naukowców, że Podkletnow zdecydował się wycofać swój artykuł. 
Od czasu pierwszych publikacji, mimo negatywnej opinii ze strony środowisk naukowych, niektóre firmy i uczelnie podjęły próby odtworzenia eksperymentu rosyjskiego fizyka.
NASA wyłożyła 600 tys. dolarów, by sfinansować wykonanie repliki nadprzewodzącego dysku, którego użył Podkletnow i próbę powtórzenia doświadczenia. Urządzenie wykonała firma Superconductive Components (SCI) of Columbus w stanie Ohio. Badania prowadzić miał Ron Koczor, naukowiec laboratorium NASA Marshall Space Flight Center. Już w 1989 roku Ning Li, fizyk teoretyk w centrum Marshall, zaproponowała teorię, zgodnie z którą nadprzewodnik obracający się w silnym polu magnetycznym mógłby zaburzyć siłę grawitacyjną.
Badania nad pewnymi aspektami brano również pod uwagę w programie NASA Breakthrough Propulsion Physics finansowanym przez agencję w latach 1996-2002. 
Również w roku 2000 brytyjska firma BAe Systems prowadząca dostawy dla armii potwierdziła, że planuje przeprowadzenie eksperymentów, które miałyby na celu zweryfikowanie doświadczenia rosyjskiego naukowca. W roku 2002 amerykański producent samolotów Boeing uruchomił program badawczy mający na celu sprawdzenie prawdziwości eksperymentów Podkletnowa.
Badania miała również prowadzić japońska firma Toshiba Electronics.
W roku 2004 Podkletnow poinformował o skonstruowaniu "Nadprzewodnikowego Generatora Strumienia Siłowego".
Do tej pory żaden instytut naukowy, ani prywatna firma nie potwierdziły jednoznacznie prawdziwości eksperymentów Jewgienija Podkletnowa.

</doc>
<doc id="86964" url="https://pl.wikipedia.org/wiki?curid=86964" title="Tabloid">
Tabloid

Tabloid (bulwarówka, brukowiec) – typ gazety, przeważnie dziennika o sensacyjnej treści i dużej liczbie ilustracji.
Charakterystyka.
Tabloidy skierowane są do czytelników mniej wykształconych: zawarte w nich informacje zawierają sensacje, tytuły artykułów są populistyczne i dosadne. Dzięki łatwo przyswajalnemu językowi i stosunkowo niskiej cenie trafiają przede wszystkim do mało wymagających odbiorców. Odwołują się one do emocji, prowokują, nierzadko łamią etykę dziennikarską. Zdarza się, że opisują fikcyjne historie. Zawierają dużo zdjęć, a mało tekstu. Ilustracje często przedstawiają szokujące sceny, nierzadko przesycone są nagością. W bulwarówkach zazwyczaj dużo uwagi poświęca się tematyce sportowej. Częstym atrybutem jest łatwa krzyżówka lub konkurs (np. zdrapka). 
Tabloidy nie są mediami opiniotwórczymi, gdyż nie reprezentują własnego zdania, lecz powielają opinie większości swoich czytelników – na przykład chętnie potępiają pedofilów, wobec których opinia publiczna jest nastawiona negatywnie, nie poruszają jednak tematyki aborcji (w Polsce) czy PRL-u, gdyż zdania na te tematy są w społeczeństwie podzielone. Bulwarówki nie omawiają zagadnień naukowych ani polityki międzynarodowej w kontekście innym niż skandalu, gdyż mogłoby to okazać się zbyt nudne dla czytelników nastawionych na tanią sensację.
Czasami do określenia takiego pisma używa się pejoratywnego słowa „brukowiec” (dawniej też „rewolwerówka”). Wyraz „tabloid” raczej nie ma negatywnych konotacji, według językoznawców dodaje on nawet dostojności. Jest to rodzaj zamierzonej aprecjacji językowej, czyli dowartościowania za pomocą nazwy obcego pochodzenia, czegoś, co powszechnie uznawane jest za obiekt kontrowersji, a nawet drwin. 
W Polsce dużą popularność zdobyły dzienniki „Super Express” (1991) i „Fakt” (2003), w Niemczech „Bild” (1952), w Wielkiej Brytanii „News of the World” (1843–2011), „Daily Mirror” (1903), „The Sun” (1964). Oprócz płatnych bulwarówek dużą popularność zyskały te bezpłatne, rozdawane w miejscach publicznych (np. na przystankach autobusowych).
Ostrą krytykę gazet tego typu (konkretnie niemieckiego "Bildu") przedstawił Heinrich Böll w powieści "Utracona cześć Katarzyny Blum" (1974).
Historia.
Początkowo termin "Tabloid"™ oznaczał silną, skondensowaną tabletkę. Później nazwą tą zaczęto określać specyficzny format pisma w nieco mniejszym rozmiarze od tradycyjnych gazet, dzięki czemu po rozłożeniu można łatwiej je czytać w zatłoczonym tramwaju, w poczekalni u lekarza i w innych miejscach, gdzie znajduje się wokół dużo ludzi. Początki tego rodzaju wydawnictw sięgają XIX-wiecznej tak zwanej "penny press". W Europie pierwsze tabloidy pojawiły się na Wyspach Brytyjskich, gdzie zyskały ogromną popularność.
W Polsce międzywojennej stosowanymi niekiedy określeniami na tego rodzaju wydawnictwa było „prasa czerwona” albo wręcz „czerwoniaki”, przy czym nie miało to w żadnym razie konotacji politycznej, tylko było nawiązaniem do koloru winiet oraz stosowanych w tych gazetach środków ekspresji, przyciągających czytelników tej prasy, w postaci dużych, krzykliwych tytułów (co bardziej sensacyjnych informacji) drukowanych czerwoną farbą. Wśród międzywojennych „czerwoniaków” były m.in. warszawskie gazety: "Dobry Wieczór", "Kurier Czerwony" (oba te tytuły połączyły się w 1932 w gazetę "Dobry Wieczór! Kurier Czerwony"), "Dzień Dobry" i "Express Poranny", których redakcje mieściły się od 1929 roku w przebudowanej fabryce dywanów przy ulicy Polnej u zbiegu z ulicą Marszałkowską (obok kamienicy Kacperskich przy placu Unii Lubelskiej). Budynek ten podczas adaptacji na cele redakcyjne w latach 1927–1929 otrzymał jaskrawoczerwoną ceramiczną okładzinę portalu, której kolor nawiązywał również do tego popularnego określenia.

</doc>
<doc id="86965" url="https://pl.wikipedia.org/wiki?curid=86965" title="Dolar singapurski">
Dolar singapurski

Dolar singapurski – oficjalna waluta Singapuru od 12 czerwca 1967, międzynarodowy skrót – SGD. Jeden dolar singapurski dzieli się na sto centów. Zapisuje się go za pomocą symbolu S$, a niekiedy po prostu $. Wartość 1 dolara singapurskiego to ok. 3,22 złotego (maj 2022) według kursu NBP.
Opis banknotów.
Część banknotów występujących w obiegu wykonana jest z papieru. Nowe banknoty o nominałach 2$, 5$ i 10$ wykonane są z polimeru. Na awersie wszelkich banknotów znajduje się podobizna pierwszego prezydenta Singapuru – Encika Yusofa bin Ishaka. 

</doc>
<doc id="86966" url="https://pl.wikipedia.org/wiki?curid=86966" title="Licencje Creative Commons">
Licencje Creative Commons

Licencje Creative Commons (CC) – zestaw wzorców umów licencyjnych, na podstawie których twórca udostępnia, pod określonymi warunkami, swój utwór objęty majątkowymi prawami autorskimi. Zasada „wszelkie prawa zastrzeżone” została tu zastąpiona zasadą „pewne prawa zastrzeżone”. Licencje te są tworzone i utrzymywane przez organizację Creative Commons.
Wszystkie licencje i narzędzia CC są darmowe. Licencje Creative Commons oraz narzędzia takie jak CC0 lub Public Domain Mark umożliwiają opisanie w sposób standardowy stanu prawnego utworu i warunków jego wykorzystania. W celu zwiększenia przejrzystości informacji licencyjnej Creative Commons oferuje „przystępne podsumowania umów licencyjnych”, zestaw ikon opisujących warunki licencyjne oraz metadane do odczytu maszynowego, zapisane w standardzie RDF.
Zastosowanie.
Licencje CC można stosować dla dowolnego utworu. Jednak licencje te nie są przeznaczone do licencjonowania oprogramowania – Creative Commons do tego celu poleca licencje oferowane przez Free Software Foundation lub Open Source Initiative. Licencje CC są dostępne w wersji ogólnej („Unported”) – dostosowanej do prawodawstwa międzynarodowego oraz w ponad 40 wersjach dostosowanych do jurysdykcji lokalnych. Istnieją także wersje polskie licencji, zgodne z polskim systemem prawnym. Teksty licencji są dostępne na stronie internetowej Creative Commons.
Rodzaje licencji.
Istnieją cztery zbiory postanowień („elementy licencji”) warunkujących udostępnianie utworów:
Ponieważ niektóre warunki są wzajemnie sprzeczne (np. SA i ND), zaś we wszystkich licencjach obecny jest warunek BY, daje to łącznie sześć możliwych kombinacji warunków:
Istnieją też licencje dodatkowe:
Do każdego dzieła wykorzystującego którąkolwiek z wymienionych licencji musi być dołączony pełny tekst licencji lub URI tego tekstu.
Inne licencje i narzędzia.
Creative Commons 0 (CC0) jednostronne oświadczenie twórcy, który zrzeka się wszystkich praw, jakich można się zrzec w danym systemie prawnym. W idealnym przypadku jest to równoznaczne z przekazaniem dzieła do domeny publicznej. W niektórych krajach część praw jest niezbywalna. W Polsce nie istnieje możliwość zrzeczenia się zarówno osobistych, jak i majątkowych praw autorskich do swojego dzieła. Z tego powodu w ramach oświadczenia CC0 znajduje się tzw. licencja zapasowa ("fallback license"), która otwarcie licencjonuje treść w najszerszym zakresie dopuszczalnym przez miejscowe prawodawstwo. Uznaje się, że zakres swobód zapewniany przez CC0 jest szerszy od najbardziej otwartej z podstawowych licencji Creative Commons, „Creative Commons Uznanie autorstwa”. Free Software Foundation dopuszcza i zaleca stosowanie CC0 dla oprogramowania.
Istnieje też narzędzie CC-PD – rodzaj oświadczenia osoby udostępniającej dane dzieło, że według najlepszej jej wiedzy dzieło to znajduje się w domenie publicznej i że osoba udostępniająca bierze za stwierdzenie tego faktu pełną odpowiedzialność. W podobny sposób można dodać warunki licencji GPL, LGPL i BSD. Kolejnym narzędziem opracowanym przez Creative Commons jest "Public Domain Mark" służące oznaczeniu utworów, o których wiadomo, że nie istnieją wobec nich prawa autorskie lub prawa te wygasły.
Wersje.
Licencje Creative Commons ukazały się w kilku wersjach: 1.0, 2.0, 2.5, 3.0 i 4.0 (ta ostatnia opublikowana 25 listopada 2013). Przed wersją 4.0 licencje były pisane przede wszystkim z myślą o prawie autorskim USA. W celu dostosowania do innych systemów prawnych, w procesie nazwanym "porting", powstawały lokalne warianty (przykładowo „Creative Commons – Uznanie autorstwa 3.0 Polska”). Dla odróżnienia podstawowe warianty nazywano "generic" (do wersji 2.5), a następnie (od wersji 3.0, przyjętej w 2007 roku) oznaczano taką wersję jako "unported" (na przykład „Creative Commons – Uznanie autorstwa 3.0 Unported”). Wersja 4.0 (tzw. wersja "International") została przygotowana z uwzględnieniem specyfiki różnych systemów prawnych na świecie (jak osobiste prawa autorskie albo prawo chroniące bazy danych w Unii Europejskiej), aby niepotrzebne było tworzenie lokalnych wersji licencji.
Zgodność z innymi licencjami.
Licencja CC-BY bez żadnych dodatkowych warunków jest zgodna m.in. z licencjami BSD, GNU FDL oraz FAL (czyli może być wykorzystana w tak licencjonowanych dziełach), natomiast każda licencja zawierająca warunek No Derivative lub Noncommercial nie jest zgodna z żadną z nich, w sensie, że treści udostępnione licencjami CC-BY można też objąć licencjami BSD, GNU FDL i wszystkimi innymi o ile tylko zapewniają one obowiązek podania źródła i autorów treści pierwotnej. Natomiast w drugą stronę zgodność ta nie działa, to znaczy nie można przenosić treści opartych na licencji GNU FDL, BSD i FAL do licencji CC-BY.
Wariant "Share Alike" do wersji licencji Creative Commons 2.5 i GNU FDL 1.2 były z sobą niezgodne, co oznacza, że np. na Wikipedii nie można korzystać z tekstów dostępnych na licencjach CC-BY-SA do wersji 2.5. Dzięki współpracy Creative Commons i Free Software Foundation udało się uzgodnić taką treść licencji CC-BY-SA 3.0 i GNU FDL 1.3, że stały się one niemal w pełni kompatybilne w obie strony.
Wykorzystanie.
Serwisy utrzymywane przez Wikimedia Foundation oprócz GNU FDL wykorzystują też licencje Creative Commons. W ramach projektów Wikimedia dozwolone jest użycie licencji CC, które zostały zaaprobowane do użycia dla twórczości zaliczanej do wolnej kultury (CC-BY, CC-BY-SA i CC0), natomiast niedopuszczalne są licencje typu NC i ND. W Wikimedia Commons znajduje się ponad 16 milionów plików na licencjach CC. Wikinews w całości jest oparty na licencji CC-BY 2.5.
Zalety.
W stosunku do GNU FDL zaletą jest brak obciążeń przy drukowaniu – teksty na licencjach Creative Commons nie muszą podawać pełnego tekstu licencji. Wystarczy w zastępstwie podać link do treści licencji.
Krytyka.
Niektórzy członkowie środowiska wolnego oprogramowania krytykują Creative Commons za brak wyraźnie wytyczonych wartości lub warunków, które winny spełniać wszystkie licencje. W szczególności obiektem krytyki są licencje, które zastrzegają prawa, które zdaniem tych krytyków nie mogą podlegać zastrzeżeniu ze względów etycznych bądź moralnych. Krytycy wskazują również na brak zgodności licencji Creative Commons z licencjami wolnego oprogramowania.
Według środowiska Debiana licencje te w wersji 2.0 nie spełniają Wytycznych Debiana dotyczących wolnego oprogramowania ze względu na pewne wady już w warunku uznania autorstwa. Free Software Foundation uważa, że samo określenie Creative Commons jest nieścisłe, ponieważ nie istnieje żadna swoboda, jaką wszystkie te licencje by zapewniały (chociaż uważa CC-BY-SA 2.0 za wolną licencję copyleftową) i zaleca zamiast nich Free Art License.
Zgodnie z Definicją wolnych dóbr kultury tylko część licencji Creative Commons może być uznana za rzeczywiście wolne. Są to: CC-0, CC-BY oraz CC-BY-SA. Pozostałe licencje Creative Commons są uważane za niezgodne z ideą pełnej otwartości zasobów.
Konstrukcja licencji Creative Commons jest w pewnym zakresie wprost sprzeczna z polskim prawem, a częściowo – bardzo problematyczna. Te problemy dotyczą nie tylko zgodności z przepisami ustawy o prawie autorskim i prawach pokrewnych, ale także z przepisami kodeksu cywilnego. Prawo polskie nie uznaje bezterminowego charakteru umów licencyjnych i braku możliwości ich odwołania. Nie ma też podstaw do samorozwiązania się umowy na wypadek złamania jej postanowień. Ponadto istnieją wątpliwości dotyczące między innymi momentu zawarcia umowy i zrzeczenia się prawa do wynagrodzenia.

</doc>
<doc id="86968" url="https://pl.wikipedia.org/wiki?curid=86968" title="PLN">
PLN



</doc>
<doc id="86972" url="https://pl.wikipedia.org/wiki?curid=86972" title="Introspekcja (psychologia)">
Introspekcja (psychologia)

Introspekcja ( „wglądanie do wnętrza”) – w psychologii oraz pedagogice, obserwacja oraz analiza własnych subiektywnych stanów psychicznych, myśli i przemyśleń.
Introspekcja była szeroko stosowana w psychologii, jednakże spotkała się z krytyką ze strony behawioryzmu, który odrzuca tę metodę badawczą (zarzut niesprawdzalności twierdzeń opartych na introspekcji), skupiając się tylko na obserwacji i opisie zachowań zewnętrznych.
Podejście to jest stosowane w kognitywistyce symbolicznej w badaniach samoświadomości, a także w modelowaniu rozumowania/funkcji myślowych nieobserwowalnych fizycznie.

</doc>
<doc id="86973" url="https://pl.wikipedia.org/wiki?curid=86973" title="Psychologia sądowa">
Psychologia sądowa

Psychologia sądowa – dział psychologii związany z funkcjonowaniem aparatu wymiaru sprawiedliwości. Pełni funkcję wspomagającą - ekspertalną (przeprowadzanie ekspertyz i wydawanie opinii). Istnieje też odmiana psychologii sądowej - naukowa (eksperymentalna) testująca nowe założenia psychologii, odnajdująca mechanizmy w zaistniałych już przypadkach. Wiedza psychologiczna wykorzystywana jest w pracy sądowej, prokuratorskiej, policyjnej i resocjalizacji. Psychologia sądowa obejmuje również psychologię zeznań świadków, psychologiczne orzecznictwo cywilne (ZUSowskie), postępowanie adopcyjne. Psycholog sądowy posiłkuje się także zdobyczami dziedzin pokrewnych, m.in.: kryminologii oraz kryminalistyki. 
Psychologia sądowa zajmuje się m.in.:

</doc>
<doc id="86974" url="https://pl.wikipedia.org/wiki?curid=86974" title="Jeffrey Eugenides">
Jeffrey Eugenides

Jeffrey Eugenides (ur. 8 marca 1960 w Detroit) – amerykański pisarz grecko-irlandzkiego pochodzenia.
Ukończył studia na Uniwersytecie Browna, gdzie zdobył tytuł magistra języka angielskiego oraz kreatywnego pisania na Uniwersytecie Stanforda. Jego debiutancka powieść "Samobójczynie" (znana bardziej jako "Przekleństwa niewinności" – ang. "The Virgin Suicides") odniosła sukces wkrótce po ukazaniu się w 1993. Przetłumaczono ją na piętnaście języków oraz zekranizowano. Za powieść "Middlesex" otrzymał nagrodę Pulitzera. Różne prace Eugenidesa ukazały się w "The New Yorker", "The Paris Review", "The Yale Review", "Best American Short Stories", "The Gettysburg Review" oraz Granta's "Best of Young American Novelists". 
Jeffrey Eugenides był stypendystą prestiżowej Fundacji Guggenheima oraz National Endowment for the Arts, laureatem Whiting Writers Award, oraz Henry D. Vursell Memorial Award ustanowionej przez Amerykańską Akademię Sztuki i Literatury. Przez ostatnich kilka lat był nauczycielem akademickim Berliner Kunstlerprogramm of the DAAD oraz Amerykańskiej Akademii w Berlinie. Eugenides mieszka obecnie w Chicago ze swoją żoną i córką. 

</doc>
<doc id="86978" url="https://pl.wikipedia.org/wiki?curid=86978" title="Trylobity">
Trylobity

Trylobity (†Trilobita, z gr. "treis" ‘trzy’ + "lobos" ‘płat’) – gromada wymarłych morskich stawonogów o owalnym i spłaszczonym grzbietobrzusznie ciele, z wyraźnie wyróżnioną częścią głowową, tułowiową i ogonową. Od strony grzbietu przykryte kalcytowym pancerzem. Dwie głębokie bruzdy wzdłuż dłuższej osi ciała dzielą optycznie jego powierzchnię na trzy płaty (stąd nazwa gromady). Pojawiły się w połowie wczesnego kambru, a wymarły z końcem permu.
Budowa.
Pancerz trylobita składa się z tarczy głowowej (cephalon), tułowiowej (thorax) i ogonowej (pygidium). Każda z tych części może być zaopatrzona w kolce (istniało stosunkowo mniej odmian z kolcami), u niektórych gatunków dłuższe niż sam osobnik. Formy o licznych i długich kolcach wykorzystywały je prawdopodobnie do życia na grząskich dnach.
Centralną część cephalonu stanowi wypukła glabella, a po jej bokach leżą bardziej płaskie policzki ze wzgórkami ocznymi, na których są rozmieszczone liczne soczewki oczne (do 15000 w jednym oku). Wyjątkowość wielosoczewkowych oczu trylobita polegała na tym, że soczewki były nieorganiczne, zbudowane z kryształów kalcytu. Przez oczy przechodziły szwy policzkowe, dzieląc je na dwie części, płat powiekowy i płat wzrokowy. Thorax składa się z szeregu segmentów, które były ruchomo połączone, co umożliwiało większości trylobitów zwijanie się w razie niebezpieczeństwa. U form planktonicznych jest bardzo krótkie (2-3 segmenty), u pozostałych składa się z kilkunastu segmentów. Pygidium u większości gatunków kambryjskich było również złożone z ruchomo połączonych segmentów i słabo wyodrębnione od thoraxu. U form młodszych segmenty były mniej mobilne, a tarcza ogonowa staje się wyraźnie oddzielona od tułowiowej. Jednak tylko u nielicznych rodzajów dochodzi do zaniku segmentowania i wykształcenia jednolitej wizualnie płyty.
Większość trylobitów chodziła po dnie (bentos), choć były też nieliczne formy planktoniczne. Największe gatunki przekraczały 70 cm, ale zdecydowana większość miała niewielkie rozmiary, rzędu kilku centymetrów.
Ich pancerze zachowały się dobrze, a znaczna liczebność i szybkie tempo ewolucji sprawiły, że niektóre gatunki, a nawet rodzaje są przydatne w badaniach stratygraficznych. Trylobity są dobrymi skamieniałościami przewodnimi. W kambrze są podstawą podziału tego okresu (z wyjątkiem terenewu). Na przykład rodzaj "Holmia" jest typowy dla dolnego kambru, a "Olenus" dla kambru górnego. Pomiędzy tymi warstwami spotyka się przedstawicieli rodzaju "Paradoxides". W ordowiku są podstawą datowań utworów płytkowodnych. W sylurze i dewonie używane jako skamieniałości pomocnicze w datowaniu. W dewonie późnym ich liczebność i zróżnicowanie spada, a od początku karbonu była to już grupa marginalna. Wymarły w czasie wielkiego wymierania pod koniec permu.
Skamieniałe ślady pozostawione na dnie przez trylobity grupuje się w następujące ichnotaksony: "Rusophycus", które interpretuje się jako ślady spoczywania na podłożu, "Cruziana" – ślady pełzania i grzebania, "Diplichnites" – ślady kroczenia, stąpania bez szorowania ciałem po podłożu i "Dimorphichnus" – ślady kroczenia lub pływania nad powierzchnią z szorowaniem po niej bokiem. Mogą występować razem, tworząc ichnocenozę związaną z życiem trylobitów, ale również innych towarzyszących im zwierząt.

</doc>
<doc id="86979" url="https://pl.wikipedia.org/wiki?curid=86979" title="Skamieniałości przewodnie">
Skamieniałości przewodnie



</doc>
<doc id="86981" url="https://pl.wikipedia.org/wiki?curid=86981" title="Piłka wodna">
Piłka wodna

Piłka wodna (waterpolo) – dyscyplina sportowa, gra zespołowa, jeden ze sportów wodnych.
Wstęp.
Piłka wodna to zespołowa dyscyplina sportu (gra drużynowa), uprawiana na całym świecie – zarówno przez kobiety, jak i mężczyzn – w której biorą udział dwie drużyny po 7 zawodników każda (w tym bramkarz). Zawody piłki wodnej (mecz) rozgrywane są w basenie pływackim o głębokości wody minimum 180 cm, w którym wyznacza się pole gry o wymiarach 20 × 30 m oraz ustawia bramki o wymiarach 3 × 0,9 m. Celem gry jest wrzucenie piłki średnicy 21,6 – 22,6 cm do bramki przeciwnika. O zwycięstwie decyduje większa liczba zdobytych goli.
Od 1900 znajduje się w programie letnich igrzysk olimpijskich i jest uprawiana w ponad 100 państwach świata. Największą popularnością cieszy się głównie w Europie, w szczególności na Węgrzech, w Serbii, Czechach, Słowacji, Chorwacji, Czarnogórze, Rumunii, Ukrainie, Hiszpanii i we Włoszech.
Historia.
Piłka wodna, jako dyscyplina sportu powstała pod koniec XIX wieku w Wielkiej Brytanii. Za jej protoplastów uważają się Szkoci. Pierwsze treningi w tej grze miały odbywać się na pływalniach Glasgow po zajęciach pływackich. Jako pierwszy przepisy opracował Szkot William Wilson w roku 1876, a zostały one ogłoszone przez Londyńskie Stowarzyszenie Pływackie. Wówczas też zorganizowano premierowe zawody (turniej w Bournemouth), a podjęło się tego Towarzystwo Wioślarskie. Od 1900 (Letnie Igrzyska w Paryżu) jest dyscypliną olimpijską (w męskim wydaniu). Pierwszy turniej dla kobiet rozegrany został podczas Igrzysk w Sydney w 2000. Od 1926 organizowane są męskie Mistrzostwa Europy (żeńskie od 1985), od 1973 męskie Mistrzostwa Świata (żeńskie od 1986), a od 2002 męska Liga Światowa (żeńska od 2004). Od 1979 rozgrywany jest męski i żeński Puchar Świata. Rozwojem piłki wodnej kieruje Techniczny Komitet Piłki Wodnej przy Światowej Federacji Pływackiej (FINA).
Piłka wodna w Polsce.
Piłka wodna w Polsce podlega organizacyjnie Autonomicznemu Komitetowi Piłki Wodnej przy Polskim Związku Pływackim, założonemu w 1922. Na ziemie polskie „przywędrowała” z Austro-Węgier i jeszcze przed wybuchem I wojny światowej grywano w nią w Galicji (głównie w Krakowie). Po odzyskaniu niepodległości zaczęły powstawać pierwsze kluby waterpolowe, a dominowały dwa ośrodki: krakowski i lwowski. Od 1923 organizowano regularne turnieje, zaś od 1925 rozgrywane są cyklicznie seniorskie mistrzostwa kraju. W czasach pionierskich ton rozgrywkom nadawały krakowskie Jutrzenka i Makkabi oraz katowickie EKS i TP Giszowiec. Po II wojnie światowej na reaktywowanie ligi czekano do 1954. Najpierw dominowała Legia Warszawa, potem pałeczkę przejmowały: Arkonia Szczecin, Stilon Gorzów Wielkopolski, Anilana Łódź, KSZO Ostrowiec Świętokrzyski, ŁSTW Łódź i WTS "Polonia" Bytom
Obecnie funkcjonuje w Polsce kilkanaście klubów piłki wodnej: Arkonia Szczecin, Lipnowskie Diabły, GKPW 59 Gorzów Wielkopolski, KSZO Ostrowiec Świętokrzyski, UKPW 44 Warszawa, ŁSTW Łódź, KS Waterpolo Poznań, UKS Neptun Łódź, WTS "Polonia" Bytom, AZS AWF Poznań, UKS Kajman Zgierz, KS CKS Orka Szczecin, UKS Pałac Młodzieży Warszawa, WUKPW Octopus Warszawa, UKS Niska Warszawa, Amicus Aque Police, UKS Batory 12, Legia Warszawa, KS Alfa Gorzów Wielkopolski, AZS Uniwersytet Warszawski, AZS Water Polo Lublin.
Przepisy gry.
W 2005 ustalono nowe przepisy gry, które wprowadziły kilka zmian w stosunku do obowiązujących poprzednio, m.in. nowy czas gry (4 × 8 minut z 5 minutową przerwą w połowie spotkania) oraz przesunięcie linii rzutów karnych na 5 metr. Z tej też odległości można teraz oddawać bezpośrednie strzały na bramkę z rzutów wolnych.
1. Zasady główne:
2. Faule normalne – pojedynczy sygnał gwizdka zatrzymuje grę. Jeżeli zawodnik, który był faulowany posiada piłkę, wykonuje on rzut wolny. Jeżeli faulowany zawodnik znajduje się w obronie, przyznawana jest mu piłka, aby wykonał rzut wolny. Sędzia wskazuje na gracza, któremu przyznano rzut wolny jedną ręką, a drugą wskazuje kierunek atakującej drużyny.
Przykłady fauli normalnych:
3. Przewinienia główne – podwójny sygnał gwizdka zatrzymuje grę. Gracz, który popełnił faul otrzymuje wykluczenie z gry na 20 sekund. Tego przewinienia dopuszcza się zazwyczaj gracz w defensywie. Sędzia wskazuje gracza, który popełnił faul (i daje sygnał gwizdkiem) i wskazuje na pole wykluczeń (i daje sygnał gwizdkiem ponownie).
Przykłady przewinień głównych:
4. Niesportowe zachowanie – niesportowe zachowanie jest ogłaszane, gdy gracz kopie lub uderza (bądź próbuje kopnąć lub uderzyć) umyślnie przeciwnika, albo sędziego. Gracz, który dopuścił się niesportowego zachowania jest wykluczany do końca gry.

</doc>
<doc id="86982" url="https://pl.wikipedia.org/wiki?curid=86982" title="Jan Krzysztof Kluk">
Jan Krzysztof Kluk

Jan Krzysztof Kluk (ur. 13 września 1739 w Ciechanowcu, zm. 2 lipca 1796 tamże) – polski przyrodnik, rysownik i ksiądz katolicki.
Życiorys.
Był synem zubożałego pochodzącego z Warmii szlachcica Jana Krzysztofa Adriana budowniczego i architekta, oraz Marianny Elżbiety. Kształcił się początkowo w Warszawie, następnie w Drohiczynie, a w końcu w szkole pijarskiej w Łukowie. W roku 1761 wstąpił do seminarium duchownego Ks. Ks. Misjonarzy u św. Krzyża w Warszawie, które ukończył w 1763. W tym samym roku otrzymał święcenia kapłańskie. W latach 1763–1767 był kapelanem domowym w Nurze u Tomasza Ossolińskiego, starosty nurskiego. Dzięki jego wsparciu, w roku 1767 otrzymał stanowisko administratora i proboszcza bogatej parafii w Winnej (oraz przywilej altarzysty w parafii ciechanowieckiej), a 3 lata później (1770) objął probostwo w Ciechanowcu i na tym stanowisku pozostał do śmierci. Brał udział w pracach Towarzystwa do Ksiąg Elementarnych Około roku 1780 otrzymał tytuł doktora nauk wyzwolonych i filozofii Szkoły Głównej Wielkiego Księstwa Litewskiego w Wilnie oraz "Akademii Wileńskiej Kolegium Fizycznego Towarzysza", za zasługi na polu szerzenia kultury rolnej oraz wiedzy przyrodniczej. W roku 1781 otrzymał również od króla Stanisława Augusta złoty "Medal Merentibus". Uzyskał także kilka godności duchownych, był kolejno, m.in. kanonikiem kruszwickim, brzeskim, inflanckim, a następnie dziekanem drohickim. Zmarł 2 lipca 1796 roku w Ciechanowcu i tam został pochowany.
Twórczość.
Jako człowiek o wszechstronnych zainteresowaniach zasłynął przede wszystkim jako przyrodnik badając głównie rejon Podlasia i Mazowsza. Posiadał umiejętność rysowania i rytowania, które umożliwiły mu ilustrowanie swych późniejszych dzieł. Dzięki pomocy księżnej Anny z Sapiehów Jabłonowskiej miał możliwość korzystać z bogatej biblioteki i zbiorów muzealnych gabinetu przyrodniczego w Siemiatyczach.
Opublikował wiele prac, które stanowiły przełom w ówczesnych polskich naukach przyrodniczych i rolniczych. Opisał także kilka taksonów motyli, m.in. południowoamerykański rodzaj "Heliconius", rodzaj "Danaus" z rodziny rusałkowatych i rodzaj "Plebejus" z rodziny modraszkowatych. Nadzorował też urządzanie ogrodu i parku przy rezydencji biskupów kujawskich w Wolborzu. Zespół parkowy jest obecnie w stanie dzikim.
W latach 1777–1779 napisał i opublikował dzieło pt. "Roślin potrzebnych, pożytecznych, wygodnych, osobliwie krajowych albo...". W latach 1781–1782 został wydany 2-tomowy podręcznik geologii i mineralogii pt. "Rzeczy kopalnych osobliwie zdatniejszych szukanie, poznanie i zażycie", a w roku 1789 – "Zoologia czyli zwierzętopismo..." dla Komisji Edukacji Narodowej. W latach 1786–1788 został wydany w Warszawie 3-tomowy "Dykcyonarz roślinny…", w którym opisał 1536 gatunków roślin krajowych i zagranicznych, ułożonych w alfabetycznym porządku nazw łacińskich z przyporządkowanymi im nazwami polskimi. Odpowiednikiem "Roślin potrzebnych…" w dziedzinie zoologii było 4-tomowe dzieło pt. "Zwierząt domowych i dzikich, osobliwie krajowych, potrzebnych i pożytecznych, domowych, chowanie, rozmnożenie, chorób leczenie, dzikich łowienie, oswojenie, zażycie, szkodliwych zaś wygubienie", które ukazało się w latach 1779–1780. Stanowiło ono pierwszą syntezę fauny krajowej i pełniło przez długi czas funkcję podręcznika w tym zakresie.
Przekłady.
Tłumaczył z języka niemieckiego podręcznik rolnictwa J. M. Hubego. Przekład powstawał w latach 1778–1779, nie został jednak nigdy wydany.
Materiały.
Pełniejszą bibliografię twórczości podaje J. Kołodziejczyk: "Ks. K. Kluk. Dzieła i twórczość", Kraków 1932, "Rozprawy Akademii Umiejętności, Wydział Matematyczno-Przyrodniczy" t. 69, oddz. B, nr 10.
Upamiętnienie.
Społeczeństwo uczciło jego pamięć, fundując (1850) pomnik w Ciechanowcu dłuta Jakuba Tatarkiewicza. Jego imieniem nazwano (1965) szkołę podstawową, plac oraz Muzeum Rolnictwa w Ciechanowcu.

</doc>
<doc id="86984" url="https://pl.wikipedia.org/wiki?curid=86984" title="Honorata Leszczyńska">
Honorata Leszczyńska

Honorata Leszczyńska z Rapackich (ur. 16 maja 1864 w Czerniowcach, zm. 18 stycznia 1937 w Warszawie) – polska aktorka teatralna, występowała na deskach warszawskich teatrów.
Życiorys.
Była córką Wincentego Rapackiego i Józefiny Rapackiej, siostrą Wincentego Rapackiego, żoną aktora Bolesława Leszczyńskiego, matką Jerzego Leszczyńskiego.
Od dzieciństwa wychowywała się w atmosferze teatralnej. Jako dziecko występowała w krakowskim teatrze w dziecięcych rolach. Po przeprowadzce w 1870 z rodzicami do Warszawy ukończyła Instytut Maryjski, następnie kształciła się pod kierunkiem ojca. Na scenie debiutowała 5 września 1880 w warszawskim Teatrze Rozmaitości w roli Klary w "Ślubach panieńskich". 
Jej najlepsze role sceniczne to kreacje w dramatach Blizińskiego, Szekspira, Ibsena, Słowackiego. Występując w "Poskromieniu złośnicy" tak zachwyciła Stanisława Wyspiańskiego, że postanowił ją sportretować ("Portret Honoraty Leszczyńskiej w roli Katarzyny z Poskromienia złośnicy Williama Shakespeare’a", 1894). Często wyjeżdżała na występy gościnne. Grała również w Krakowie.
Była członkiem zasłużonym Związku Artystów Scen Polskich. 
Honorata Leszczyńska spoczywa na cmentarzu Powązkowskim (kwatera A-4-28).

</doc>
<doc id="86986" url="https://pl.wikipedia.org/wiki?curid=86986" title="Leszczyńscy herbu Wieniawa">
Leszczyńscy herbu Wieniawa

Leszczyńscy herbu Wieniawa – polski ród magnacki wywodzący się z południowej Wielkopolski. Nazwisko rodziny pochodzi od osady Leszczno (późniejsze miasto Leszno). Na przełomie XVI i XVII wieku należeli do najznaczniejszych zwolenników reformacji w Koronie, potem jednak wrócili do katolicyzmu. Najbardziej znanym przedstawicielem rodu był król Polski, wielki książę litewski, książę Lotaryngii i Baru Stanisław Leszczyński.
Posiadłości: początkowo głównie w Wielkopolsce, z której wywodził się ród, potem także w Małopolsce, na Mazowszu, na Rusi i na Litwie, m.in.: Leszno, Gołuchów, Gołuchowo, Rydzyna, Zębców, Wieniawa, Baranowo, Baranów Sandomierski, Milanów, Leszno (jurydyka), Radzymin, Korzec, Krasnobród, Włodawa, Pobiedno, Rawa Mazowiecka, Chrusty, Biała Rawska, Stuposiany, Zboiska, Podhajce.
O dziejach rodziny Leszczyńskich opowiada powieść Hanny Malewskiej "Panowie Leszczyńscy".

</doc>
<doc id="86987" url="https://pl.wikipedia.org/wiki?curid=86987" title="Tomasz Makowski (kartograf)">
Tomasz Makowski (kartograf)

Tomasz Makowski (ur. ok. 1575, zm. ok. 1630 w Krakowie) – polski sztycharz i kartograf. Przez długi okres działał na dworze wojewody wileńskiego Mikołaja Radziwiłła „Sierotki” w Nieświeżu i Wilnie. 
Od 1595 roku brał udział w pracach nad mapą Wielkiego Księstwa Litewskiego (tzw. „mapa radziwiłłowska” lub mapa Makowskiego) w skali 1 : 1 300 000. Makowski był głównym kartografem w zespole przygotowującym mapę. Pierwsza edycja ukazała się w Gdańsku w 1603 roku, lecz cały nakład zaginął. W 1613 roku w Amsterdamie w drukarni Wilhelma Blaeu ukazało się najbardziej znane wydanie "mapy radzwiłłowskiej" wykonanej przez niderlandzkiego kartografa i grawera Hessela Gerritsza na podstawie rysunków Makowskiego. Zachowane egzemplarze tego wydania znajdują się w Bibliotece Uniwersyteckiej w Upssali oraz w Herzogin Anna Amalia Bibliothek w Weimarze. 
W 1601 roku w Braniewie ukazała się "Hierosolymitana peregrinatio" księcia Mikołaja Radziwiłła Sierotki ze sztychami jego autorstwa. W 1620 roku wydano w Poznaniu traktat "Hippica, to jest o koniach księgi" Krzysztofa Dorohostajskiego ze sztychami Makowskiego.

</doc>
<doc id="86991" url="https://pl.wikipedia.org/wiki?curid=86991" title="Bolesław oleśnicki">
Bolesław oleśnicki

Bolesław Oleśnicki (ur. między 1293 a 1296, zm. w 1320 lub 1321) – 1309–1312 razem z braćmi nad całością ojcowizny (księstwo głogowsko-żagańskie, oraz wielkopolskie), w latach 1312–1313 razem z bratem Konradem w Oleśnicy, Namysłowie, Gnieźnie i Kaliszu, 1313–1314 samodzielny książę gnieźnieński, od 1313 samodzielny książę oleśnicki.
Biografia.
Bolesław był trzecim w kolejności synem Henryka III głogowskiego i Matyldy brunszwickiej. W momencie zgonu ojca Bolesław nie był jeszcze pełnoletni, za takiego został uznany dopiero w 1312 roku. Nie przeszkodziło to Bolesławowi udać się wcześniej razem ze starszymi braćmi Konradem i Henrykiem IV na rokowania do Berlina, gdzie 3 marca 1310 roku uroczyście zrzekli się za pieniądze swoich praw do Pomorza Gdańskiego Brandenburgii (nie załatwiło to sprawy niewypłacalności książąt głogowskich, wobec czego byli oni zmuszeni do zastawienia Askańczykom Krosna Odrzańskiego i Żagania z okręgami, odzyskanymi dopiero w 1319 roku).
29 lutego 1312 roku nastąpił pierwszy podział dziedzictwa ojcowego: Bolesław tymczasowo jeszcze razem z bratem Konradem, otrzymali wschodni pas dzielnicy tj. księstwo kalisko-gnieźnieńskie, oraz oleśnicko-namysłowskie. Zgodne współrządy ze starszym bratem trwały tylko niespełna rok i ostatecznie w 1313 roku Bolesław został księciem oleśnickim i gnieźnieńskim.
Nad przyszłością władztwa Głogowczyków zbierały się jednak coraz większe czarne chmury. Z pretensjami do ziem przez nich zarządzanych wystąpili Władysław Łokietek, oraz książęta legnicko-brzesko-wrocławscy (Bolesław III Rozrzutny i Henryk VI Dobry). Wyniku wojny jaka się wówczas rozegrała Bolesław razem z braćmi został zmuszony do oddania Henrykowi i Bolesławowi grodów w Urazie, Wołowie i Lubiążu, zaś Władysławowi Łokietkowi większość obszaru Wielkopolski. Do straty spadku wielkopolskiego przyczynił się dodatkowo bunt miejscowych poddanych niezadowolonych z podzielenia jednolitej dotąd dzielnicy pomiędzy braci.
Bolesław Oleśnicki zmarł niespodziewanie pomiędzy majem 1320 a kwietniem 1321 roku i został pochowany w nekropolii Piastów śląskich w klasztorze Cystersów w Trzebnicy. Książę nie pozostawił następców, a jego władztwo przypadło bratu Konradowi I oleśnickiemu.

</doc>
<doc id="86993" url="https://pl.wikipedia.org/wiki?curid=86993" title="Jan Kanty">
Jan Kanty

Jan Kanty (również Jan z Kęt lub Jan Wacięga; ur. 23 lub 24 czerwca 1390 w Kętach, zm. 24 grudnia 1473 w Krakowie) – prezbiter, polski święty Kościoła katolickiego.
Życiorys.
Mając 23 lata, udał się do Krakowa na studia, które ukończył w 1418 ze stopniem magistra sztuk; potem przyjął święcenia kapłańskie w Kościele Nawiedzenia Najświętszej Maryi Panny w Tuchowie, obecnie sanktuarium ojców redemptorystów. Od 1421 przez osiem lat prowadził szkołę klasztorną u miechowskich bożogrobców. Tam również zaczął przepisywać rękopisy, co robił przez resztę życia, oraz głosił kazania. W 1429 zaczął wykładać na Akademii Krakowskiej, równocześnie studiując w niej teologię – magisterium otrzymał w 1443. W tym czasie został kanonikiem i kantorem w Kościele św. Floriana w Krakowie. Zaproponowano mu także probostwo w Olkuszu, z czego jednak szybko zrezygnował. Był zwolennikiem koncyliaryzmu.
Pochowany w kościele św. Anny w Krakowie.
Kult.
Jan Kanty został beatyfikowany 27 września 1680 (razem z Józefem Kalasantym) przez bł. Innocentego XI, a kanonizowany 16 lipca 1767 przez Klemensa XIII.
Jego wspomnienie liturgiczne (w Polsce obowiązkowe) obchodzone jest 20 października.
Relikwie Jana Kantego spoczywają w barokowym grobowcu – konfesji w kościele św. Anny w Krakowie.
W ikonografii bywa przedstawiany w todze, birecie, z lilią (którą dostał w czasie wizji od Matki Boskiej), a także ze studentem, którego okrywa profesorską togą.
W 1737 roku został ogłoszony przez Klemensa XII patronem Polski i Litwy. Został także patronem Akademii Krakowskiej.
Jest patronem Kęt, Krakowa, archidiecezji krakowskiej, archidiecezji lubelskiej, diecezji bielsko-żywieckiej, profesorów, nauczycieli i studentów, szkół katolickich, „Caritasu” i "Papieskiego Kolegium Polskiego w Rzymie", tradycyjnego zgromadzenia Kanoników Regularnych Św. Jana Kantego (SJC) oraz stowarzyszenia studenckiego Bratnia Pomoc Akademicka im. św. Jana z Kęt „Cantianum” w Krakowie.

</doc>
<doc id="86994" url="https://pl.wikipedia.org/wiki?curid=86994" title="Arthur Drewry">
Arthur Drewry

Arthur Drewry (ur. 3 marca 1891 w Grimsby, zm. 25 marca 1961) – angielski działacz sportowy, przewodniczący FIFA w latach 1955–1961.
Od 1946 był wiceprzewodniczącym międzynarodowej federacji piłkarskiej FIFA oraz członkiem Komitetu Wykonawczego FIFA; przed mistrzostwami świata w piłce nożnej 1950 kierował komisją selekcyjną reprezentacji Anglii. 9 czerwca 1956 wybrany na kongresie FIFA w Lizbonie na piątego przewodniczącego federacji. Kierował FIFA do końca życia. Na piłkarskich mistrzostwach świata w 1958 był przewodniczącym "jury d'appelle".

</doc>
<doc id="86995" url="https://pl.wikipedia.org/wiki?curid=86995" title="Rodolphe William Seeldrayers">
Rodolphe William Seeldrayers

Rodolphe William Seeldrayers (ur. 16 grudnia 1876, zm. 7 października 1955) – belgijski działacz sportowy, zajmujący się piłką nożną i lekkoatletyką, przewodniczący FIFA.
Z zawodu prawnik, prowadził praktykę adwokacką. W 1895 był współzałożycielem i autorem statutu belgijskiej federacji piłkarskiej; od 1914 związany z federacją światową FIFA. W 1927 został wiceprzewodniczącym FIFA, od 21 czerwca 1954 do końca życia był czwartym przewodniczącym FIFA. Od 1946 był także członkiem MKOl.

</doc>
<doc id="86996" url="https://pl.wikipedia.org/wiki?curid=86996" title="Sekretarze królewscy">
Sekretarze królewscy



</doc>
<doc id="86997" url="https://pl.wikipedia.org/wiki?curid=86997" title="César Franck">
César Franck

César Auguste Jean Guillaume Hubert Franck (ur. 10 grudnia 1822 w Liège, zm. 8 listopada 1890 w Paryżu) – kompozytor i organista pochodzenia belgijskiego.
Urodził się w Liège, współcześnie w Belgii, wtedy w należącym do Holandii. W latach 1830–1835 uczył się gry na fortepianie, kontrapunktu, harmonii i solfeżu w Królewskim Konserwatorium w Liège. W 1834 roku jako 12-letni chłopiec miał swój pierwszy występ przed królem Leopoldem I z okazji utworzenia Królestwa Belgii. W 1835 roku wraz z bratem Josephem (skrzypkiem) wyjechał do Paryża, gdzie obydwaj uczyli się prywatnie u profesorów Konserwatorium. W latach 1837–1842 studiował w Konserwatorium Paryskim fortepian, organy i kontrapunkt. Zdobył wiele wyróżnień jako pianista, a następnie kompozytor. Startował w słynnym konkursie Prix de Rome, ale nie zdobył nagrody. Był organistą w kościołach Notre-Dame de Lorette (1848–1853), Saint-Jean i Saint-François (1851–1853) oraz Sainte-Clotilde (1858–1890). Pracował w konserwatorium w Paryżu jako profesor organów i improwizacji, kształcąc wielu znanych muzyków (m.in. Ernesta Chaussona, Louisa Vierne'a i Vincenta d’Indy).
Franck znany był przede wszystkim jako doskonały improwizator, a do dziś powszechnym uznaniem cieszy się głównie jego twórczość kompozytorska na organy. Utworem "Grand pièce symphonique" zapoczątkował tak zwany symfonizm organowy, który charakteryzował się orkiestrowym traktowaniem instrumentu (wybór konkretnie zaplanowanych głosów, płynna modyfikacja dynamiki brzmienia) oraz był nieodłącznie związany z instrumentami wielkiego organmistrza, Aristide'a Cavaillé-Colla. Kontynuatorami symfonizmu organowego byli: Charles-Marie Widor, Alexandre Guilmant, Henri Mulet i Louis Vierne. Franck brał udział w inauguracji wielu nowo powstających organów budowanych przez ówczesnych najwybitniejszych twórców.
Ostatnim cyklem utworów organowych jest zbiór „Trzech chorałów” (E-dur, h-moll, a-moll). Chorał a-moll jest ostatnim utworem autora, stworzonym jesienią 1890 roku, gdy Franck odbywał rekonwalescencję po wypadku samochodowym, któremu uległ w Paryżu.
Prócz utworów na organy pisał także utwory orkiestrowe ("Symfonia d-moll", "Wariacje symfoniczne", poematy symfoniczne: "Les Éolides", "Le chasseur maudit", "Rédemption", "Les Djinns") i kameralne ("Sonata A-dur" na skrzypce i fortepian, "Kwintet smyczkowy f-moll"). Jeden z jego najsłynniejszych utworów sakralnych to parafraza modlitwy łacińskiej w opracowaniu na głos z organami, "Panis Angelicus".
W 1884 został odznaczony krzyżem kawalerskim Orderu Palm Akademickich, a w rok później krzyżem kawalerskim Orderu Legii Honorowej. Na skwerze przed neogotycką bazyliką Sainte-Clotilde umieszczono kamienny monument ku czci kompozytora, na którym przedstawiono go w pozie twórczego zamyślenia przy kontuarze tutejszego instrumentu Cavaillé-Colla.

</doc>
<doc id="86998" url="https://pl.wikipedia.org/wiki?curid=86998" title="Cesar Franck">
Cesar Franck



</doc>
<doc id="86999" url="https://pl.wikipedia.org/wiki?curid=86999" title="Stanley Rous">
Stanley Rous

Sir Stanley Ford Rous (ur. 25 kwietnia 1895 w Mutford, zm. 18 lipca 1986 w Londynie) – angielski działacz piłkarski, przewodniczący FIFA w latach 1961-1974.
Zarys biografii.
Miał za sobą karierę piłkarską (bez większych sukcesów) i sędziowską – prowadził jako sędzia m.in. mecz eliminacji mistrzostw świata 1934 Belgia-Holandia oraz finał Pucharu Anglii (1934). Aktywny działacz krajowej federacji piłkarskiej FA, w latach 1934-1962 sekretarz generalny FA. Należał do grona współzałożycieli federacji europejskiej UEFA, był jej wiceprzewodniczącym oraz członkiem honorowym (1976). Od 1946 związany także ze światową federacją FIFA – był inicjatorem otwarcia się Anglii, nazywanej "ojczyzną futbolu", na rywalizację międzynarodową, co zaowocowało debiutem (nieudanym) reprezentacji angielskiej na mistrzostwach świata w 1950.
Od 28 września 1961 do 11 czerwca 1974 był szóstym w historii przewodniczącym FIFA. Po odejściu ze stanowiska otrzymał tytuł honorowego przewodniczącego federacji. Z jego inicjatywy zainaugurowano cykl rozgrywek juniorów (Turniej FIFA juniorów, przekształcony później w mistrzostwa Europy juniorów). Był ponadto współpomysłodawcą (wraz z angielskim sędzią Kennethem Astonem) czerwonych i żółtych kartek, używanych przez sędziów piłkarskich na boisku. Po raz pierwszy kartki pojawiły się w turnieju piłki nożnej na Igrzyskach Olimpijskich w Meksyku (1968). Od 1950 siedmiokrotnie wchodził w skład Komitetu Organizacyjnego Mistrzostw Świata, w tym trzykrotnie jako przewodniczący (1966, 1970, 1974).
W 1980 został uhonorowany nagrodą "fair play" UNESCO, otrzymał także Złoty Order Zasługi FIFA.

</doc>
<doc id="87002" url="https://pl.wikipedia.org/wiki?curid=87002" title="Sune K. Bergstrom">
Sune K. Bergstrom



</doc>
<doc id="87003" url="https://pl.wikipedia.org/wiki?curid=87003" title="Rezerwat przyrody Las Kabacki im. S. Starzyńskiego">
Rezerwat przyrody Las Kabacki im. S. Starzyńskiego



</doc>
<doc id="87004" url="https://pl.wikipedia.org/wiki?curid=87004" title="Gieorgij Fłorowski">
Gieorgij Fłorowski

Gieorgij Wasiljewicz Fłorowski (, Georges Florovsky; ur. 28 sierpnia 1893 w Jelizawietgradzie, zm. 11 sierpnia 1979) – rosyjski teolog prawosławny, historyk, patrolog, działacz ekumeniczny. Od 1932 roku prawosławny kapłan. Jeden z najwybitniejszych teologów prawosławnych, twórca nowej świadomości eklezjologicznej Cerkwi prawosławnej.
Życiorys.
Rodzina Fłorowskich, z Odessy, gdzie mieszkali, wyemigrowała do Sofii w Bułgarii w 1920 roku, we czwórkę: Wasilij Fłorowski (1858–1928, duchowny, doktor teologii), jego małżonka Klaudia z domu Poprużenko (1863–1933, córka profesora seminarium w Odessie) i ich dwoje dzieci: córka Klaudia (1883–1965, nosząca imię na cześć matki), zwana Dusią (Duszyczką), oraz syn Gieorgij. Rodzice z Klaudią pozostali w Sofii, gdzie Wasilij Fłorowski zaczął służyć jako przeor w cerkwi prawosławnej. Gieorgij krótko pracował na stanowisku korektora w wydawnictwie, w 1921 roku wyjechał do Pragi, gdzie zaczęła się właśnie tzw. „akcja rosyjska” (Русская акция) prezydenta Masaryka. W 1922 roku do Sofii dotarł brat Gieorgija i Klaudii – Anton (1884–1968, historyk, w późniejszym czasie profesor Uniwersytetu im. Karola w Pradze), który nie znajdując pracy, też wyjechał do Czechosłowacji. Klaudia pozostała w Sofii aż do 1955 roku, kiedy to (już po śmierci rodziców) wróciła do Związku Radzieckiego, gdzie następnie pracowała do śmierci (1965) jako tłumaczka przy Patriarchacie Moskiewskim. 
Jeszcze podczas nauki w gimnazjum klasycznym czytał mistrzów światowej filozoii i literatury, w tym rosyjskich autorów. Jako szesnastoletni młodzieniec opublikował swój pierwszy tekst – recenzję pracy zbiorowej poświęconej historiograii słowianoznawstwa. Studiował historię, filologię, filozofię i nauki ścisłe w Odessie, gdzie jego profesorem był między innymi pozytywista [1858–1921], ostatni uczeń Wilhelma Wundta. To pod wpływem Langego Fłorowski przez całe życie będzie miał negatywny stosunek do metafizyki spekulatywnej, której najwybitniejszy przykład upatrywał w sofiologii Sołowjowa, a następnie także Fłorienskiego i Bułgakowa. W 1936 roku podpisał sporządzony przez o. Siergieja Czetwerikowa dokument – tzw. szczególną opinię (особое мнение), w którym zostało stwierdzone, że nauka o Sofii zawiera poglądy niebezpieczne, wręcz heretyckie, niezgodne z Pismem Świętem i tradycją ojców Kościoła.
Wykładał filozofię prawa w Pradze (1922–1926). W 1926 objął katedrę patrologii w w Paryżu (dzięki zaproszeniu o. Siergieja Bułgakowa). W 1932 przyjął święcenia kapłańskie. Uczestniczył w pierwszym kongresie teologów prawosławnych w Atenach (1936). Brał czynny udział w tworzeniu Ekumenicznej Rady Kościołów. W 1948 objął w Nowym Jorku katedrę dogmatyki i teologii prawosławnej w seminarium św. Włodzimierza. Wykładał historię i teologię prawosławia na Uniwersytecie Columbia (1950–1955) i na Uniwersytecie Bostońskim (1954–1955). Założył w 1952 pismo "Saint Vladimir’s Seminary Quarterly". W 1956 został profesorem historii Kościoła Wschodniego na uniwersytecie w Uniwersytecie w Cambridge, a w 1964 profesorem slawistyki na w Uniwersytecie w Princeton. Był twórcą teologicznego uzasadnienia obecności prawosławia w ruchu ekumenicznym. Za podstawowe zadanie teologii prawosławnej uważał powrót do źródeł patrystycznych. Dążył do stworzenia syntezy neopatrystycznej jako największego wkładu prawosławia do dialogu ekumenicznego. Jego główne dzieła to: "Wostocznyje Otcy IV wieku" (1931), "Wizantijskije Otcy V–VIII wieka" (1933).

</doc>
<doc id="87005" url="https://pl.wikipedia.org/wiki?curid=87005" title="Piotr Gamrat">
Piotr Gamrat

Piotr Gamrat herbu Sulima (ur. 1487 w Samoklęskach koło Jasła, zm. 27 sierpnia 1545 w Krakowie) – arcybiskup gnieźnieński i prymas Polski.
Życiorys.
Był prawdopodobnie starszym bratem Jana Gamrata, jednak rodzina Gamratów nigdy do pokrewieństwa z nim się nie przyznała.
Studiował w Krakowie i Rzymie, proboszcz w Wyszkowie (1509), scholastyk płocki (1519), kanonik gnieźnieński (1526), dziekan płocki (1528), scholastyk warszawski (1529), prepozyt w Krakowie (u św. Floriana) i Płocku (u św. Michała).
29 stycznia 1531 mianowany biskupem kamienieckim, nie objął faktycznie urzędu. 27 października 1535 przeniesiony do Przemyśla, gdzie również nie rezydował. 17 sierpnia 1537 przeniesiony do Płocka, ingres odbył 8 lutego 1538. Już w lipcu 1538 mianowany biskupem krakowskim, a w styczniu 1541 arcybiskupem gnieźnieńskim i prymasem Polski, jednocześnie otrzymując przywilej zachowania diecezji krakowskiej. Połączył tym samym w swojej osobie dwie najważniejsze diecezje w Polsce. Godności te zawdzięczał głównie królowej Bonie, z którą blisko współpracował. Wykazał wielką aktywność w walce z reformacją. Przyczynił się do rozwoju kaznodziejstwa. Zreformował administrację dóbr kościelnych oraz szkolnictwo kościelne.
Niezależnie od aktywności w diecezji i w życiu politycznym prowadził świecki tryb życia. Prowadząc rozrzutny i rozpustny tryb życia, był niepopularny wśród wielu współczesnych. W latach 1540–1545 jego sekretarzem był Marcin Kromer.
Był mecenasem artystów i uczonych, kolekcjonerem i bibliofilem. Zaliczał się do elity umysłowej Krakowa.
Pochowany w kaplicy pod wezwaniem św. Katarzyny na Wawelu.

</doc>
<doc id="87006" url="https://pl.wikipedia.org/wiki?curid=87006" title="Sygnatariusz">
Sygnatariusz

Sygnatariusz (od łac. – 'podpisujący' od 'znak') – zwykle oznacza państwo podpisujące umowę międzynarodową i zobowiązujące się w ten sposób do wypełniania postanowień zawartych w podpisywanym dokumencie. Sygnatariuszami nazywa się też osoby podpisujące umowę w imieniu swojego kraju.
W umowach międzynarodowych przyjmowanych w trybie złożonym, sygnatariusz przyjmuje traktat dopiero w chwili jego ratyfikacji lub zatwierdzenia.
Inne znaczenia.
Sygnatariusz to także "osoba podpisująca jakąkolwiek umowę, oświadczenie lub memoriał". 

</doc>
<doc id="87009" url="https://pl.wikipedia.org/wiki?curid=87009" title="Marat Safin">
Marat Safin

Marat Michajłowicz Safin, ros. Марат Михайлович Сафин (ur. 27 stycznia 1980 w Moskwie) – rosyjski polityk i tenisista, występujący na światowych kortach od 1997 do 2009 roku; klasyfikowany w rankingu ATP na 1. miejscu w grze pojedynczej (2000) i na 71. miejscu w grze podwójnej (2002); mistrz wielkoszlemowych US Open 2000 i Australian Open 2005 w grze pojedynczej; zdobywca Pucharu Davisa 2002 i 2006 wraz z drużyną Rosji; finalista Pucharu Hopmana 2009 wraz z drużyną Rosji; reprezentant Rosji na letnich igrzyskach olimpijskich (Ateny 2004). Tenisista praworęczny z oburęcznym backhandem. Starszy brat profesjonalnej tenisistki Dinary Safiny.
Do 2009 roku wygrał dwadzieścia siedem turniejów ATP Tour w grze pojedynczej, w tym dwa wielkoszlemowe i pięć rangi Masters; a także dwa turnieje w grze podwójnej.
Jest drugim i ostatnim tenisistą z Rosji, który zajmował 1. miejsce w rankingu ATP (po Jewgieniju Kafielnikowie). Razem z siostrą Dinarą są jedynym rodzeństwem różnej płci w dziejach tenisa, w którym każde było liderem światowej klasyfikacji w grze pojedynczej.
Jest pierwszym Rosjaninem, który awansował do półfinału wielkoszlemowego Wimbledonu (2008). W każdym turnieju wielkoszlemowym przynajmniej raz zagrał w półfinale.
Karierę tenisową zakończył w 2009 roku; na kortach zarobił około 14,3 miliona dolarów.
Od 2011 do 2017 był parlamentarzystą rosyjskiej Dumy jako członek partii Jedna Rosja, wybrany z terenu Niżnego Nowogrodu.
W 2001 otrzymał nagrodę sportową Laureus w kategorii Debiut Roku.
16 lipca 2016 włączony do Międzynarodowej Tenisowej Galerii Sławy jako pierwsza osoba w dziejach Rosji.
Jego trenerami byli: Rausa Isłanowa, Peter Lundgren (2005–2006), Aleksandr Wołkow (2006–2007) i Hernán Gumy (2007–2009).
Mieszka w Monte Carlo w Monako.
Kariera tenisowa.
Marat Safin rozpoczął treningi tenisowe w wieku sześciu lat. Wychowywał się w rodzinie sportowej – jego ojciec był menedżerem klubu sportowego Spartak Moskwa, a matka trenerką tenisa. Początkowo to Rausa Isłanowa trenowała syna. W wieku czternastu lat przeprowadził się do Walencji, aby skorzystać z programów tenisowych, które nie były dostępne w Rosji.
W latach 1995-1997 występował w turniejach juniorskich Międzynarodowej Federacji Tenisowej. W kwietniu 1996 wygrał swój jedyny turniej w tej kategorii, Nike Junior Challenge w Moskwie, pokonując w finale Artema Derepasko. W rankingu juniorów zajmował najwyżej 345. miejsce (w grudniu 1996).
Status profesjonalnego tenisisty otrzymał w 1997.
Gra pojedyncza.
Od lutego 1995 brał udział w turniejach satelitarnych ITF na terenie Hiszpanii. Swoje pierwsze mistrzostwo zdobył we wrześniu 1996, triumfując w grze pojedynczej w Oviedo po finale z Davidem Sanchoz-Munoz.
W kwietniu 1997 po raz pierwszy wziął udział w zawodach rangi challengerowej ATP w Scheveningen i awansował do półfinału. We wrześniu wygrał zmagania w portugalskim Espinho, zdobywając swój pierwszy profesjonalny tytuł w tenisie.
W listopadzie, jako 213. tenisista świata, zadebiutował w rozgrywkach ATP Tour. W rodzinnej Moskwie odpadł w pierwszej rundzie po batalii z Kennethem Carlsenem, która zakończyła się wynikiem 5:7, 7:6(4), 6:7(4).
1998.
W marcu 1998 po raz pierwszy otrzymał powołanie do rosyjskiej drużyny w Pucharze Davisa, ale przegrał dwa swoje spotkania z Jimem Courierem i Andre Agassim. W kwietniu doszedł do finału challengera w Neapolu, gdzie został pokonany przez Davide Sanguinettiego. Tydzień później wygrał swój pierwszy pojedynek w ATP Tour, triumfując nad 31. w rankingu ATP Magnusem Larssonem 6:3, 6:2 w pierwszej rundzie w Barcelonie. Następnie wyeliminował Jiříego Nováka, po czym przegrał z Carlosem Costą w trzech setach. Przesunął się na 124. miejsce w światowej klasyfikacji.
W maju 1998 zadebiutował w drabince głównej turnieju wielkoszlemowego. W meczu otwarcia French Open sensacyjnie pokonał Agassiego 5:7, 7:5, 6:2, 3:6, 6:2, po trzech godzinach i jedenastu minutach walki. Pojedynek przerywany był opadami deszczu, a Amerykanin doznał w pierwszym secie kontuzji ramienia. Tymczasem Safin w drugiej rundzie wyeliminował broniącego tytułu Gustavo Kuertena (8 ATP) wynikiem 3:6, 7:6(5), 3:6, 6:1, 6:4. Był to pierwszy przypadek w erze open, gdy mistrz turnieju wielkoszlemowego z ubiegłego roku został wyeliminowany przez kwalifikanta. Rosjanin przedostał się do czwartej rundy po zwycięstwie nad Danielem Vackiem, ale przegrał z Cedrikiem Pioline’em pomimo prowadzenia 2-1 w setach. 18-letni Safin został po raz pierwszy sklasyfikowany w gronie stu najlepszych tenisistów świata.
Miesiąc później na kortach wimbledońskich odpadł w pierwszej rundzie, pokonany przez Andrija Medwediewa.
W sierpniu przedostał się do swojego pierwszego półfinału w ATP Tour, pokonując w Long Island między innymi Alberto Berasategui (8 ATP).
Awansował do czwartej rundy US Open, eliminując z zawodów Magnusa Gustafssona (24 ATP) i Thomasa Mustera (23 ATP). Jego udział w imprezie zakończył pojedynek z liderem rankingu, Pete’em Samprasem, w którym Safin nie wygrał ani jednego seta.
W tym sezonie dostał się jeszcze do ćwierćfinału w Taszkencie. Na koniec roku zajmował 49. miejsce w rankingu ATP, a jego zarobki wyniosły ponad 230 tysięcy dolarów.
1999.
Ponownie triumfował nad Kuertenem w drugiej rundzie Australian Open 1999. W trzecim spotkaniu w Melbourne musiał jednak uznać wyższość Karola Kučery.
W lutym wygrał pierwsze trzy zawodowe mecze na terenie Rosji, dochodząc do półfinału zmagań w Sankt Petersburgu. Wyeliminował z turnieju Guillermo Cañasa, Mikaela Tillstroma i Dominika Hrbatego, a nie sprostał Marcowi Rossetowi. W swoim kolejnym występie awansował do jednej drugiej finału w Rotterdamie. Do swojej kolekcji dodał zwycięstwo nad czwartym w światowej klasyfikacji Alexem Corretją.
Wyrównał osiągnięcie z poprzedniego sezonu, ponownie meldując się w czwartej rundzie French Open. W sierpniu zagrał w półfinale w Amsterdamie, a następnie zdobył swój pierwszy tytuł ATP. Dokonał tego w Bostonie, zwyciężając w finale Grega Rusedskiego 6:4, 7:6(11). Był jednym z trzech nastolatków, którzy w 1999 zostali mistrzami turnieju ATP w grze pojedynczej (pozostałymi dwoma byli Juan Carlos Ferrero i Lleyton Hewitt).
Po kilku słabszych występach osiągnął swój pierwszy finał zawodów rangi Masters. Dokonał tego w listopadzie na hali w Paryżu. W drugiej rundzie kolejny raz okazał się lepszy od Kuertena, ale w finale musiał uznać wyższość lidera rankingu Agassiemu, z którym zdołał wygrać jednego seta. Został sklasyfikowany wśród trzydziestu najlepszych tenisistów świata, a jego zarobki za 1999 rok przekroczył 600 tysięcy dolarów.
2000.
Rok 2000 był najlepszym w karierze Marata Safina.
Przez pierwsze miesiące sezonu wygrał zaledwie jedno spotkanie i rozważał zakończenie występów tenisowych. Jego trenerami w 2000 byli: Rafael Mensua, Andriej Czesnokow, Tony Pickard i Aleksandr Wołkow.
Na przełomie lutego i marca awansował do półfinału turnieju w Kopenhadze, w którym pokonał go Andreas Vinciguerra 6:3, 6:0. Swój drugi puchar wywalczył wiosną w Barcelonie, zwyciężając między innymi Nicolasa Lapentti (8 ATP) i Magnusa Normana (4 ATP). W finale triumfował nad Juanem Carlosem Ferrero 6:3, 6:3, 6:4. Drugi turniej z rzędu wygrał na Majorce, zwyciężając w finale Mikaela Tillstroma.
W maju po raz drugi znalazł się w meczu o mistrzostwo turnieju ATP Masters Series, tym razem w Hamburgu. Safin przegrał pięciosetowy pojedynek z Gustavo Kuertenem 4:6, 7:5, 4:6, 7:5, 6:7(3) po trzech godzinach i pięćdziesięciu jeden minutach.
Wraz z reprezentacją Rosji został wicemistrzem w Drużynowym Pucharze Świata w tenisie ziemnym w Düsseldorfie.
W czerwcu awansował po raz pierwszy w karierze do ćwierćfinału turnieju wielkoszlemowego, przegrywając na tym etapie French Open z Magnusem Normanem 4:6, 3:6, 6:4, 5:7. Przez większość czasu nad paryskimi kortami latał helikopter, którego hałas przeszkadzał zawodnikom.
Miesiąc później Safin został mistrzem turnieju ATP Masters Series w Toronto (pierwszy jego triumf w tej serii zawodów). W ćwierćfinale pokonał Pete’a Samprasa, a w walce o tytuł sensacyjnego finalistę, Harela Lewiego 6:2, 6:3 w meczu trwającym mniej niż godzinę. Rosjanin przegrał finał zawodów w Indianapolis z Kuertenem 6:3, 6:7(2), 6:7(2).
Rozstawiony z numerem siódmym Rosjanin dnia 11 września 2000 roku zwyciężył w swoim pierwszym turnieju wielkoszlemowym. W finale US Open niespodziewanie wygrał z faworytem, Pete’em Samprasem 6:4, 6:3, 6:3. W drodze do mistrzostwa eliminował między innymi Juana Carlosa Ferrero i Nicolasa Kiefera. Safin został pierwszym rosyjskim tenisistą, który triumfował w Nowym Jorku, najmłodszym finalistą od 1990 roku (wówczas 19-letni Sampras pokonał Agassiego w finale) i przerwał serię ośmiu z rzędu zwycięstw Amerykanina w finałach wielkoszlemowych. Został sklasyfikowany na 2. miejscu w rankingu ATP.
Siedem dni później wygrał turniej w Taszkiencie, zostając pierwszym tenisistą od 1985, który zdobył kolejny zawodowy tytuł tydzień po zwycięstwie w imprezie wielkoszlemowej.
Niespodziewanie przegrał w pierwszej rundzie turnieju olimpijskiego w Sydney z Francuzem Fabrice’em Santoro.
W listopadzie został mistrzem turnieju w Sankt Petersburgu oraz imprezy Masters Series w Paryżu. W finałowym pojedynku we Francji pokonał Marka Philippousisa 3:6, 7:6(7), 6:4, 3:6, 7:6(8).
20 listopada został nowym liderem rankingu ATP w grze pojedynczej, jako drugi Rosjanin w historii (Kafielnikow zajmował to miejsce przez sześć tygodni w 1999).
Po raz pierwszy w karierze zakwalifikował się do Mistrzostw ATP w Lizbonie kończących sezon i był w nich rozstawiony z pierwszym numerem. W fazie grupowej pokonał Lleytona Hewitta i Alexa Corretję, uległ natomiast Pete’owi Samprasowi. W półfinale zmagań musiał uznać wyższość Andre Agassiego.
4 grudnia, po dwóch tygodniach, utracił pierwsze miejsce w światowej klasyfikacji na rzecz zwycięzcy z Lizbony, Gustavo Kuertena.
Marat Safin wygrał w roku 2000 siedem turniejów w grze pojedynczej (najwięcej spośród wszystkich zawodników), był jedynym, który wywalczył dwa tytuły w serii Masters; został najmłodszym graczem od 1986, który zakończył sezon na 2. miejscu w rankingu; pierwszym zawodnikiem od 1983 poniżej 21 lat, który zdobył przynajmniej siedem mistrzostw w jednym roku; wygrał 73 mecze – najwięcej ze wszystkich tenisistów. Zarobił ponad 3 miliony dolarów.
Został wyróżniony nagrodą ATP za największe postępy.
2001.
W styczniu 2001 doszedł do czwartej rundy Australian Open, co pozwoliło mu wrócić na pierwsze miejsce w klasyfikacji ATP. Pozycję tę utracił po sześciu tygodniach, 25 lutego, na rzecz Kuertena.
W czasie półfinałowego meczu w Dubaju z Thomasem Johnassonem w lutym doznał kontuzji pleców, w związku z czym skreczował w finałowym pojedynku z Juanem Carlosem Ferrero, pomimo prowadzenia 3:1 w drugim secie. Do maja wygrał zaledwie dwa spotkania.
Odpadł w trzeciej rundzie French Open, co kosztowało go spadek na trzecie miejsce w klasyfikacji światowej. Po raz pierwszy awansował do ćwierćfinału Wimbledonu, przegrywając z późniejszym mistrzem, Goranem Ivaniseviciem. Latem zmagał się z zapaleniem ścięgien w lewym stawie kolanowym.
Wystąpił w półfinale w Indianapolis i nie obronił punktów z US Open. W Nowym Jorku został pokonany w półfinale przez Samprasa 3:6, 6:7(5), 3:6.
Safin zwyciężył zawody w Taszkiencie, wygrywając w decydującym meczu ze swoim rodakiem Kafielnikowem 6:2, 6:2. Był to pierwszy w historii rozgrywek ATP finał turnieju z udziałem dwóch Rosjan. Do końca roku Marat obronił również tytuł z Sankt Petersburga, a rok zakończył na 11. miejscu w światowych notowaniach.
22 kwietnia 2001 był ostatnim dniem, w którym Safin zasiadał na fotelu lidera rankingu ATP. Łącznie spędził na pierwszym miejscu dziewięć tygodni, co daje mu 19. wynik w historii tenisa i najlepszy w dziejach Rosji.
2002.
W styczniu awansował do swojego drugiego finału wielkoszlemowego, tym razem w Australian Open. W czwartej rundzie wyeliminował Pete’a Samprasa 6:2, 6:4, 6:7(5), 7:6(8), a w półfinale Tommy’ego Haasa 6:7(5), 7:6(4), 3:6, 6:0, 6:2. W dniu swoich 22. urodzin Safin przegrał mecz o tytuł z Thomasem Johanssonem 6:3, 4:6, 4:6, 6:7(4).
Osiągnął ćwierćfinały turniejów Masters Series w Miami i Monte Carlo; został wicemistrzem w Hamburgu po finale z Rogerem Federerem.
Wiosną awansował do swojego pierwszego półfinału w wielkoszlemowym French Open. Mecz o finał przegrał 3:6, 2:6, 4:6 z Juanem Carlosem Ferrero.
Jako wicelider rankingu odpadł w 2. rundzie Wimbledonu.
2003.
W styczniu w czasie turnieju w Sydney doznał kontuzji ramienia i walkowerem oddał mecz ćwierćfinałowy z Lee Hyung-taikiem. Z tego samego powodu poddał pojedynek trzeciej rundy Australian Open 2003 jeszcze przed jego rozpoczęciem.
Po serii słabszych występów awansował do decydującego pojedynku w Barcelonie, eliminując po drodze między innymi Gastona Gaudio i Juana Carlosa Ferrero. Mecz o tytuł przegrał z Carlosem Moyą, kreczując po trzech gemach czwartego seta z powodu problemów żołądkowych
W tym roku nie wygrał już żadnego spotkania w grze pojedynczej, walcząc z urazem lewego nadgarstka.
2004.
Powrót na korty Marat Safin przypieczętował zdobyciem tytułu wicemistrza Australian Open, po raz drugi w karierze. W dniu swoich urodzin, 27 stycznia, zwyciężył lidera rankingu ATP Andy’ego Roddicka 2:6, 6:3, 7:5, 6:7, 6:4, pozbawiając Amerykanina pierwszego miejsca w klasyfikacji. Następnie wyeliminował Andre Agassiego w pięciu setach. W finałowej konfrontacji uległ Rogerowi Federerowi 6:7(3), 4:6, 2:6, który został nowym numerem jeden w światowym tenisie. Był to trzeci wielkoszlemowy finał z udziałem Safina.
W kwietniu doszedł do finału w Estoril, w którym został pokonany przez Juana Ignacio Chelę.
W półfinale w Monte Carlo wyeliminował go Guillermo Coria 4:6, 6:1, 3:6.
We wrześniu został mistrzem turnieju w Pekinie, gdzie w finale ograł swojego rodaka, Michaiła Jużnego 7:6(4), 7:5.
W półfinale w Bangkoku po trzech tie-breakach musiał uznać wyższość Andy’ego Roddicka.
25 października zdobył swój czwarty tytuł w zawodach Masters Series, triumfując w Madrycie. W finałowej rozgrywce pokonał 6:2, 6:4, 6:3 Davida Nalbandiana.
W listopadzie zwyciężył w kolejnej takiej imprezie, tym razem w Paryżu. Była to jego trzecia wiktoria w tym turnieju, czym wyrównał rekord Borisa Beckera.
21 listopada odpadł w fazie półfinałów mistrzostw ATP w Houston, przegrywając 3:6, 6:7(18) z Rogerem Federerem.
Rok zakończył na 4. miejscu w klasyfikacji światowej i nigdy później nie zajmował już wyższego miejsca.
2005.
Sezon 2005 Safin rozpoczął od zdobycia swojego drugiego mistrzostwa wielkoszlemowego. W pierwszej rundzie Australian Open wyeliminował wówczas 188. na świecie Novaka Đokovicia 6:0, 6:2, 6:1. W półfinale w dniu urodzin wygrał z liderem rankingu i faworytem Rogerem Federerem w meczu, który wiele mediów określało jako „epicki”. Rosjanin triumfował wynikiem 5:7, 6:4, 5:7, 7:6(6), 9:7 po czterech godzinach i trzydziestu ośmiu minutach, broniąc piłki meczowe w czwartym secie. 30 stycznia w rozgrywce finałowej ograł faworyta publiczności Lleytona Hewitta 1;6, 6:3, 6:4, 6:4 i wywalczył swój ostatni tytuł w Wielkim Szlemie.
W czwartej rundzie French Open przegrał z Tommym Robredo.
W finale w Halle w czerwcu Federer zrewanżował się Safinowi za turniej w Melbourne, zdobywając tytuł po trzech setach gry.
Z powodu kontuzji kolana zakończył swoje występy w tym sezonie w sierpniu, dochodząc do ćwierćfinału w Cincinnati.
2006.
10 stycznia 2006 ogłosił, że nie przystąpi do obrony tytułu w Australian Open z powodu kontuzji kolana.
Powrócił do rywalizacji w lutym w Dubaju, gdzie pokonał piątego w rankingu Nikołaja Dawydienkę, a następnie uległ Olivierowi Rochusowi.
2007.
14 lipca ogłosił zakończenie współpracy z dotychczasowym trenerem, Aleksandrem Wołkowem i zatrudnił byłego argentyńskiego tenisistę Hernána Gumy.
2008.
W kwietniu 2008 awansował do trzeciej rundy w Monachium, a następnie – jako kwalifikant – do trzeciej rundy w Hamburgu.
W czerwcu przedostał się do swojego szóstego półfinału wielkoszlemowego, tym razem na kortach Wimbledonu. W drugiej rundzie sensacyjnie wyeliminował Novaka Đokovicia 6:4, 7:6(3), 6:2, następnie w czwartej rundzie Stana Wawrinkę. Mecz o finał przegrał z Rogerem Federerem 3:6, 6:7(3), 4:6. Safin został pierwszym Rosjaninem w historii, który awansował do jednej drugiej finału w Wimbledonie.
Awansował z 75. na 40. miejsce w rankingu ATP.
W październiku został wicemistrzem turnieju w Moskwie, gdzie w decydującym spotkaniu uległ Igorowi Kunicynowi 6:7(6), 7:6(4), 3:6.
2009.
23 stycznia przegrał mecz czwartej rundy Australian Open z Rogerem Federerem i przyznał, że jego powrót do Melbourne w kolejnym roku jest „wątpliwy”.
Odpadł w pierwszym meczu w Marsylii i Dubaju, zanim awansował do trzeciej rundy w Indian Wells i Miami.
20 kwietnia jego młodsza siostra Dinara awansowała na pierwsze miejsce w rankingu WTA w grze pojedynczej. Safinowie zostali pierwszym rodzeństwem różnej płci, z których każde przewodziło rankingom tenisowym.
Wśród serii słabych występów w tym roku jego najlepszym wynikiem okazał się półfinał imprezy w Sankt Petersburgu w październiku. Swój ostatni oficjalny mecz w ojczyźnie przegrał z Siergiejem Stachowskim 4:6, 6:4, 4:6.
11 listopada 2009 zakończył karierę tenisową. W swoim ostatnim oficjalnym pojedynku na paryskiej hali uległ Juanowi Martinowi del Potro 4:6, 7:5, 4:6. Zajmował wówczas 65. miejsce w klasyfikacji ATP.
Gra podwójna.
Marat Safin w swojej karierze występował w turniejach tenisowych w grze podwójnej, a najwyżej w rankingu zajmował 71. miejsce (w kwietniu 2002). W rozgrywkach w tej kategorii wywalczył dwa tytuły: w 2001 w Gstaad z Rogerem Federerem i w 2007 w Moskwie z Dmitrijem Tursunowem (ostatnie zwycięstwo w całej zawodowej karierze).
Czterokrotnie kończył zmagania deblowe w roli wicemistrza: w 1999 w Moskwie z Andriejem Miedwiediewem, w 2001 i 2002 w Sankt Petersburgu z Iraklim Labadze i w 2005 w Halle z Joachimem Johanssonem.
W turniejach wielkoszlemowych najdalej awansował do trzeciej rundy Wimbledonu w 2001.
Puchar Davisa.
Marat Safin w latach 1998–2009 regularnie reprezentował Rosję w drużynowych rozgrywkach o Puchar Davisa. Rozegrał łącznie 52 mecze, spośród których 31 zwyciężył.
Zadebiutował w konfrontacji Grupy Światowej ze Stanami Zjednoczonymi w 1998, gdzie trzykrotnie został pokonany, w tym przez Andre Agassiego i Jima Couriera. W 1999 przyczynił się do awansu Rosji do półfinału turnieju, zwyciężając swoje singlowe pojedynki z reprezentantami Niemiec i Słowacji. W jednej drugiej finału jego drużyna została pokonana przez Australijczyków do jednego.
W 2000 Rosjanie zakończyli zmagania w zawodach w fazie ćwierćfinału, gdzie zostali wyeliminowani przez Hiszpanów. Safin przegrał dwa mecze gry pojedynczej, ale zdobył punkt w grze podwójnej w parze z Jewgienijem Kafielnikowem.
W 2001 wystąpił tylko w zwycięskiej konfrontacji ze Słowakami; w singlu uległ Karolowi Kucerze i Dominikowi Hrbatemu, ale triumfował w deblu w duecie z Kafielnikowem.
W 2002 ekipa rosyjska zdobyła Puchar Davisa po raz pierwszy w historii. Safin wziął udział we wszystkich czterech konfrontacjach turniejowych: przeciwko Szwajcarii, Szwecji, Argentynie i broniącej tytułu Francji. Rosjanie przegrywali już 1-2 w meczach, ale zwyciężyli dwa ostatnie pojedynki singlowe. Triumf zapewniła im wygrana Michaiła Jużnego nad Paulem-Henrim Mathieu w pięciu setach. Zostali pierwszą ekipą od 1964 roku, która wygrała trofeum pomimo wyniku 1-2 w konfrontacji.
Rosjanie wypadli z Grupy Światowej w 2004 po porażce w pierwszej rundzie z Białorusinami. Safin został pokonany przez Maksa Mirnego wynikiem 9:11 w piątym secie. W barażach znokautowali drużynę z Tajlandii, nie pozwalając im na wygranie żadnego meczu.
Safin zwyciężył trzy spotkania w konfrontacji pierwszej rundy z Chile w 2005.
W 2006 Rosjanie sięgnęli po swój drugi puchar. W półfinałach Marat zwyciężył Andy’ego Roddicka, a w finale przeciwko Argentynie zdobył punkty, ogrywając Jose Acasuso oraz Agustina Calleri i Davida Nalbandiana w parze z Dmitrijem Tursunowem. Był to pierwszy Puchar Davisa, który Rosjanie wygrali na własnym terytorium.
Safin wystąpił w turnieju również w 2007 i 2008 roku, wygrywając po jednym meczu singlowym.
Puchar Hopmana.
W 2001 zadebiutował w drużynowym pokazowym turnieju o Puchar Hopmana w parze z Jeleną Lichowcewą. Rosjanie przegrali grupowe konfrontacje z Belgami i Amerykanami, ogrywając jedynie Słowaków. W efekcie zajęli drugie miejsce w swojej grupie i nie awansowali do finału zawodów.
W 2004 wystąpił w Perth po raz drugi, partnerując Anastazji Myskinie. W pierwszej konfrontacji ulegli 1-2 Francji (Amélie Mauresmo, Fabrice Santoro); w kolejnej zwyciężyli Czechów 2-1 (Barbora Strýcová, Jiří Novák), a w ostatniej z Amerykanami nie zdobyli żadnego punktu (Lindsay Davenport, James Blake). Sklasyfikowani zostali na trzeciej pozycji w grupie.
W 2005 Safin i Myskina przegrali wszystkie trzy konfrontacje – przeciwko Argentynie, Niemcom i Włochom. Marat został pokonany we wszystkich sześciu meczach, w jakich wystąpił; natomiast Anastazja trzykrotnie wygrywała swoje pojedynki singlowe.
W 2009 został zaproszony do udziału w turnieju razem ze swoją siostrą, Dinarą. Na otwarcie zmagań triumfowali nad Włochami 2-1 (Flavia Pennetta, Simone Bolelli). W kolejnym starciu ograli 2-1 Tajwan, a następnie okazali się lepsi od Francuzów 2-1 (Alizé Cornet, Gilles Simon). Awansowali do finału, w którym Dominika Cibulková pokonała Dinarę, a Dominik Hrbatý ograł Marata. Meczu mikstów nie rozegrano.
Mecze pokazowe.
W październiku 2017 przegrał finał Champions Tour w Royal Albert Hall w Londynie z Juanem Carlosem Ferrero 3:6, 4:6.
We wrześniu 2018 zagrał pokazowy mecz w Greenbrier Champions Classic z Carlosem Moyą.
Nagrody i wyróżnienia.
Otrzymał nagrodę Laureus w kategorii Przełom Roku za swoje osiągnięcia w sezonie 2001.
9 marca 2016 razem z Justine Henin został nominowany do Międzynarodowej Tenisowej Galerii Sławy, jako pierwsza osoba w historii rosyjskiego sportu. Ceremonia włączenia tenisisty do galerii miała miejsce 16 lipca w Newport.
Kontrowersje.
Marat Safin znany był ze swojego wybuchowego zachowania na korcie i łamania rakiet. W czasie całej kariery zniszczył ich ponad tysiąc.
21 lutego 2005 skrytykował media za rozpowszechnianie informacji o spożywaniu przez niego zbyt dużych ilości alkoholu.
31 maja 2006 nałożono na niego grzywnę w wysokości 10 tysięcy dolarów za niestawienie się na konferencję prasową po porażce w pierwszej rundzie French Open.
21 stycznia 2007 został zobowiązany do uiszczenia kary 2000 dolarów za nieeleganckie wypowiedzi w czasie meczu trzeciej rundy z Andym Roddickiem i tuż po spotkaniu.
28 sierpnia 2008 Międzynarodowa Federacja Tenisowa nałożyła na niego karę grzywny w wysokości 2000 dolarów za niesportowe zachowanie w meczu pierwszej rundy US Open z Vince’em Spadea. Rosjanin wszczął awanturę z sędzią, gdy ten wywołał u niego błąd stóp.
4 stycznia 2009 wystąpił w meczu Pucharu Hopmana ze śladami pobicia na twarzy. Rosjanin skomentował, że wdał się w bójkę w Moskwie.
3 września 2009 publicznie stanął w obronie swojej siostry. Dinara została pierwszą liderką rankingu WTA, która odpadła w pierwszej rundzie US Open i spotkała ją za to fala krytyki. Swoje niezadowolenie wyraziła między innymi Serena Williams, która w 2009 dwukrotnie została mistrzynią wielkoszlemową, a zajmowała 2. miejsce w klasyfikacji.
19 kwietnia 2016 stanął w obronie swojej reprezentacyjnej koleżanki, Mariji Szarapowej, która została zdyskwalifikowana przez Międzynarodową Federację Tenisową za stosowanie niedozwolonego środka, meldonium. Rosjanin zasugerował, że za wynikiem testów antydopingowych może stać błąd techniczny.
W czerwcu 2016 ocenił, że "obecny system sportowy w Rosji powinien być zdemolowany i odbudowany".
Związki z tenisem po zakończeniu kariery.
7 października 2011 ogłosił, że jego siostra de facto zakończyła już karierę tenisową. Rosjanka poinformowała o zaprzestaniu występów na kortach 6 maja 2014.
W czerwcu 2018 został wicemistrzem rywalizacji legend we French Open. W duecie z Jewgienijem Kafielnikowem przegrali mecz o tytuł z Alexem Corretją i Juanem Carlosem Ferrero 3:6, 3:6.
W czerwcu 2019 wystąpił w turnieju legend wielkoszlemowego French Open w deblu z Jewgienijem Kafielnikowem. W swoim pierwszym spotkaniu zwyciężyli Sebastiena Grosjean i Michela Llodrę 3:6, 7:5, 10-6. W drugiej konfrontacji zostali pokonani przez Paula-Henri Mathieu i Tommy’ego Haasa.
Kariera polityczna.
4 grudnia 2011 w wyborach parlamentarnych został wybrany do rosyjskiej Dumy VI kadencji. Startował z list partii Jedna Rosja ówczesnego premiera Władimira Putina i reprezentował region Niżnego Nowogrodu, oddalonego od jego rodzinnej Moskwy o 300 kilometrów. Kilka dni wcześniej uczestniczył w ceremonii otwarcia nowoczesnego sportowego kompleksu w tym mieście, nazwanego „Gwiazda”.
25 maja 2017 ogłosił, że kończy swoją pracę w parlamencie.
Życie prywatne.
Marat Safin urodził się w Moskwie w rodzinie pochodzenia tatarskiego.
Jego rodzicami są Michaił Aleksiejewicz Safin, były menedżer moskiewskiego klubu Spartak i jego żona, Rausa Isłanowa, była tenisistka radziecka, a później trenerka tenisa.
Ma młodszą siostrę Dinarę Safinę, profesjonalną tenisistkę, byłą liderkę rankingu WTA w grze pojedynczej i mistrzynię US Open 2007 w grze podwójnej.
Związany był między innymi z Darią Żukową, córką rosyjskiego oligarchy, Anastazją Osipową, rosyjską wokalistką popową, Anną Druzyaką, rosyjską modelką i Aidą Garrifuliną, rosyjską śpiewaczką operową.
Mówi po rosyjsku, tatarsku, angielsku i hiszpańsku. Jest fanem klubu piłkarskiego Spartak Moskwa i gracza NBA Shaquille’a O’Neala. Jest muzułmaninem.
W 2007 spędził dziesięć dni wspinając się na szósty pod względem wysokości szczyt świata Czo Oju, znajdujący się w Himalajach.
Mieszka w Monte Carlo w Monako.
Statystyki zawodnika.
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda

</doc>
<doc id="87012" url="https://pl.wikipedia.org/wiki?curid=87012" title="Svante August Arrhenius">
Svante August Arrhenius



</doc>
<doc id="87013" url="https://pl.wikipedia.org/wiki?curid=87013" title="Tur leśny">
Tur leśny

Tur leśny, tur ("Bos primigenius") – wymarły gatunek ssaka z rodziny wołowatych (Bovidae), przodek niektórych ras bydła domowego ("Bos taurus"). Z opisów w starych kronikach i zachowanych drzeworytów wynika, że tur był bardzo podobny do dużych ras bydła. Odkryty materiał wykopaliskowy jest niewielki.
Ewolucja.
Przodkowie tura pojawili się około 2 mln lat temu (wczesny plejstocen) w Indiach, skąd zwierzęta te rozprzestrzeniły się na obszary leśne Azji i Europy oraz na północ Afryki. W czasach historycznych gatunek występował prawie w całej Europie. Znane są ponadto formy kopalne z terenów Azji i Afryki. Tur był przodkiem niektórych ras bydła domowego ("Bos taurus").
Wygląd.
Księgi opisujące tura, zachowane szkielety i ich fragmenty oraz obserwacje powtarzających się dotychczas sukcesywnie atawistycznych cech, wzorów i odmastek w umaszczeniu, szczególnie u prymitywnych odmian bydła domowego, pozwalają na odtworzenie jego dzikiego wizerunku.
Pokrój ciała.
Wyglądem ogólnym przypominał duże rasy prymitywne bydła domowego bezpośrednio wywodzące się od tura, takie jak np. węgierskie siwe bydło stepowe, bydło piemonckie itp. Wymiary podawane w literaturze (między innymi na podstawie pomiarów taksometrycznych szkieletów) oscylują dla byków wokół 3 m, maksymalnie do 3,2 m długości tułowia wraz z głową. Wysokość w kłębie byków wynosiła około 1,6, maksymalnie do 1,9 m. Przeciętna waga byków to 800–1000 kg. Wyraźnie zaznaczony był dymorfizm płciowy w wielkości samców i samic. Krowy były znacznie (do ¼) mniejsze od byków zarówno pod względem wymiarów liniowych, jak i masy ciała. Ze względu na lżejszą niż u żubra budowę ciała w starych opisach tur był postrzegany przez naocznych świadków jako znacznie mniejszy od żubra.
Umaszczenie.
Podstawową maścią dorosłych samic był kolor rdzawobrunatny w sezonie letnim lub szarobrunatny w okresie zimowym. Krowy pod koniec życia, wraz ze zmniejszającym się poziomem żeńskich hormonów płciowych, znacznie ciemniały (jednak nigdy nie osiągały barwy ciemniejszej niż 3-4 letnie byki). Dojrzałe byki (powyżej 7 roku życia) były czarne z odcieniem brunatnym w lecie i czarno-brunatne z odcieniem szarym w zimie.
U obu płci wyraźne były następujące „dzikie” znaczenia: rozjaśnione (zgodnie z ogólną tonacją maści podstawowej) wewnętrzna strona nóg, podbrzusze oraz okolice między pośladkami. Na przednich nogach na stawie koronowym, pęcinowym i napiąstku od przedniej strony znajdowały się przyciemnione plamy, przy czym plamy na pęcinie i napiąstku łączyła tej samej barwy przyciemniona pręga przebiegająca wzdłuż przedniej krawędzi nadpęcia.
Na tylnych kończynach podobnie, lecz pręga na przedniej stronie nadpęcia rozmywała się i kończyła pod stawem skokowym. Głowa była nieco jaśniejsza, jednak przyciemniona charakterystycznym rysunkiem wyraźnie ciemniejszej od tła tzw. „maski”. Maska obejmowała czoło, przednią płaszczyznę pyska do śluzawicy oraz okolice wokół oczu. Pomiędzy rogami znajdowała się porośnięta dłuższym włosem, rozjaśniona, rdzawo ruda plama, która przechodziła w tej samej maści jaskrawą pręgę szerokości około 10 cm. przebiegającą wzdłuż szyi, karku i grzbietu, dochodzącą prawie do końca zadu. Wokół śluzawicy i na podbródku tzw. „sarni otok” czyli tego samego koloru co pręga grzbietowa pas rozjaśnionej sierści.
Tej samej barwy sierść we wnętrzu ucha, ostro kontrastująca z ciemną barwą jego zewnętrznej strony. Takie samo rozjaśnienie umiejscowione było na nogach, wzdłuż szpary międzyracicznej, na stawie koronowym. Dłuższe włosy na końcu ogona czarne. Cielęta rodziły się jasno-rdzawo rude, o wiele jaśniejsze niż ich matki. Przy tak jasnej maści opisane wyżej „dzikie znamiona” maści były prawie niewidoczne. Zachowało się w źródłach pisanych określenie „rude jak turzątko”. Barwę dorosłych krów cielęta przybierały przed pierwszą zimą wraz z pierwszą wymianą dziecinnej sierści.
Bardzo stare byki były prawie zupełnie czarne (w historycznych źródłach pisanych zachowało się określenie „czarny jako turu”). Przy prawie czarnej maści u samców, opisany wcześniej rysunek „dzikich znaczeń” był przez to jeszcze bardziej kontrastowy, wyrazisty i widoczny niż u samic. Jasnoruda kępa dłuższych włosów między rogami (w starych źródłach pisanych „turzy hyb”, „turzy czub”) oraz jasnordzawa pręga przez grzbiet, „sarni otok” na pysku, jasnordzawa sierść w uszach i w szparach międzyracicznych dużo bardziej niż u krów kontrastowały u byków na tle prawie czarnego umaszczenia całego tułowia. Sprawiało to, że tur był jednym z najładniej, najbardziej kontrastowo i kolorowo ubarwionych gatunków dzikich bydłowatych.
U dorosłych byków tzw. turza grzywka była bardziej obfita niż u krów i była kędzierzawa. Czarna, długa sierść na napletku byków tzw. „pędzel” kontrastowała z jasnym podbrzuszem. Młode byczki zaczynały ciemnieć w wieku 2,5 – 3 lat (osiągając „dorosłą” barwę w wieku 5-7 lat) ciemniejąc z wiekiem do prawie czystej czerni. W okresie letnim sierść była średnio długa, błyszcząca i gładko przylegająca. W okresie zimowym była bardziej obfita, nieco dłuższa i gęściejsza z wełnistym włosem podszyciowym, bardziej matowa. „Maska” na głowie i przyciemnienia na nogach u wszystkich osobników bardziej wyraziste i kontrastowe były w okrywie zimowej, a mniej kontrastowe i bardziej rozmyte w okrywie letniej.
Rogi.
Tury posiadały bardzo charakterystycznie gięte rogi. Rosły one na boki i do góry, a następnie wyginały się do przodu biegnąc na pewnym odcinku równolegle, po czym zakręcały się do środka a później do góry. Takie ukształtowanie powodowało, że rogi tura stojącego w normalnej pozycji, oglądanego z przodu, tworzyły bardzo charakterystyczną, poziomą elipsę otwartą od góry. Rogi oglądane u tura stojącego bokiem kierowały się do góry, a następnie wyginały do przodu i biegły wygięte do góry pod kątem około 65-80° w stosunku do linii czoła i pyska. U byków rogi były bardziej masywne niż u krów (grubsze w stosunku do swojej długości). Osiągały mierzone po krzywiźnie, zarówno u krów jak i byków, 70-80 cm. Rogi miały barwę kości słoniowej z ciemniejącymi w kolorze szarym końcówkami przechodzącymi w czarne groty.
W zbiorach Muzeum Żup Krakowskich Wieliczka znajduje się Róg Bractwa Kopaczy – oryginalny róg tura, a zarazem dzieło sztuki renesansowego rzemiosła artystycznego. Róg Bractwa Kopaczy pochodzi z 1534 roku, symbolizuje bogactwo wielickiej kopalni oraz trud pracy tutejszych górników. Wielickie Bractwo Kopaczy otrzymało go w darze od ówczesnego żupnika Seweryna Bonera.
Tryb życia i rozród.
Na podstawie zachowanych źródeł pisanych oraz obserwacji zachowań zdziczałego wtórnie bydła domowego odtwarza się zachowanie dzikiego tura. Tura można określić jako gatunek osiadły, nieprzejawiający wyraźnego terytorializmu. Podstawową jednostką socjalną poza okresem rui była grupa rodzinna tworzona przez kilka lub kilkanaście spokrewnionych ze sobą krów z cielętami, prowadzonych przez krowę "alfa" przewodzącą grupie. Różne grupy rodzinne na obszarze swojego występowania przemieszczały się dowolnie i pasły się często także razem, sprawiając wrażenie dużego jednorodnego stada.
Przynależność do grupy nie była ściśle przestrzegana. Poszczególne osobniki zmieniały grupy przechodząc z jednej do drugiej i wracając z powrotem do swojej grupy macierzystej. Młode 15-miesięczne byczki były w drugim w ich życiu okresie rujowym przeganiane z dotychczasowych grup rodzinnych przez dołączające do nich stare byki i pozostawały już na zawsze poza grupą, w której się urodziły, dołączając do tworzonych osobno większych grup socjalnych złożonych z około 20 do 30 samców młodocianych w wieku od 1,5 do 5 lat. Starsze byki tworzyły mniejsze zespoły składające się z 2-3 osobników, a bardzo stare prowadziły samotniczy tryb życia. W czasie rui przypadającej na przełomie sierpnia i września grupy rodzinne gromadziły się w większe stada, do których dołączały stare samce oraz najsilniejsze byki z grup kawalerskich. Byki wyczuwające u poszczególnych krów zbliżającą się ruję asystowały im (zachowanie charakterystyczne) znacznie wcześniej (dzień lub dwa) odganiając rywali i oczekując na właściwy moment i przyzwolenie do krycia. Kiedy konkurowały ze sobą byki równe siłą mogło dochodzić do walki i ostrych starć kończących się niekiedy śmiercią. Po okresie rui powracała zwykła struktura socjalna. Krowy cieliły się corocznie po trwającej 9 miesięcy ciąży, na przełomie maja i czerwca, rodząc przeważnie jedno cielę. Na czas porodu odłączały się od grupy rodzinnej szukając bezpiecznego, ukrytego miejsca i po porodzie dołączały z cielęciem z powrotem do swojej grupy po około tygodniu. Jałówki po raz pierwszy brały udział w rui w wieku około 27 miesięcy (w trzecim w ich życiu okresie rujowym) i cieliły się po raz pierwszy w wieku około 3 lat. Odchowane i pochodzące z wczesnych, wiosennych wycieleń jałówki mogły zacielać się już w drugim w ich życiu okresie rujowym, w wieku około 15 miesięcy. Wtedy po raz pierwszy cieliły się wyjątkowo w wieku około 2 lat, ale były to przypadki sporadyczne. Tury żyły około 20-25 lat. Przy normalnych ubytkach (choroby, drapieżniki i inne wypadki losowe), krowa w ciągu swojego życia mogła odchować do 10 lub kilkunastu sztuk potomstwa.
Pokarm.
W przeważającym stopniu był trawożercą oraz gatunkiem typowo leśnym i zamieszkiwał tereny zwartych puszcz, nie występując poza ich obszarem. Ze względu na powyższe preferencje pokarmowe zasiedlał najczęściej tereny nizinne. Jako gatunek w przeważającym stopniu odżywiający się trawami wybierał jako niszę ekologiczną na terenie ówczesnych puszcz głównie charakterystyczne dla nizin obszary podmokłe i bagienne, w sposób naturalny odporne na sukcesję lasu, zapewniające obfitą bazę pokarmową w postaci roślin jednoliściennych (trawy, turzyce). Na podstawie obserwacji zdziczałego bydła domowego przypuszcza się, że posiadał, podobnie jak łosie, zdolność do pozyskiwania roślinności bagiennej i wodnej rosnącej poniżej poziomu lustra wody (zanurzając głowę). Jako bazę pokarmową wykorzystywał także podmokłe brzegi rzek i jezior oraz odradzające się i porastające nową roślinnością zielną wiatrołomy i pogorzeliska powstające sukcesywnie na terenie puszczy w sposób naturalny. Turowi do zapewnienia bezpiecznej i spokojnej ostoi spoczynkowej była niezbędna niedostępna puszcza z gęsto podszytymi młodnikami. W okresie śnieżnych zim uniemożliwiających dokopanie się do ukrytej pod śniegiem zielnej roślinności bagiennej odżywiał się młodymi, niezdrewniałymi pędami krzewów i drzew oraz ich korą.
Wyginięcie.
W miarę rozwoju rolnictwa powierzchnia puszcz kurczyła się, a wraz z nią środowisko życia tura. Tury zniknęły najpierw z Europy Zachodniej, około X wieku z Francji, między XI i XII wiekiem na większości obszaru Niemiec. Ostatni żyjący w Bawarii tur padł w Lesie Neuburskim koło Pasawy w 1470 roku.
Ostoja turów na Mazowszu.
Jednym z bardzo nielicznych miejsc, w którym w XIV wieku żyły tury było Mazowsze, gdzie przywilej polowania na nie był jedynie w rękach książąt.
Od początku XV wieku główna ostoja turów, Puszcza Jaktorowska była specjalnie chroniona na mocy traktatów książęcych.
Pierwotnie przypuszczano, że przyczyną wyginięcia ostatniego, chronionego przez samego króla, stada turów była choroba, którą zaraziły się od bydła wypasanego w pobliżu puszczy przez miejscową ludność. Dzisiaj coraz częściej mówi się, że potencjalna choroba, choć dla bydła wcale nie musiała być groźna, trafiła na podatny grunt: małą, odizolowaną populację, która straciła naturalne możliwości krzyżówek genetycznych i przez to możliwość adaptacji do nowych warunków.
Świadome próby czynnej ochrony tura jako gatunku zagrożonego, pomimo braku sukcesu, były pierwszymi w świecie. Potrzebę takiej ochrony widział król Jagiełło i była ona kontynuowana przez wszystkich następców z dynastii Jagiellonów, a później także i Wazów. Już w drugiej połowie XVI wieku we wsi Kozłowice na skraju Puszczy Jaktorowskiej osadzono szesnastu leśników z rodzinami, których wyłącznym obowiązkiem była opieka nad turami i ich obrona przed kłusownikami. Jako przywilej królewski otrzymali ziemię pod uprawę, wolną od jakichkolwiek świadczeń. Za to mieli „turów doglądać, siana z Jaktorowa od poddanych odbierać, a tym sianem w zimie tury opatrywać, liczbę turów znać i panu staroście co kwartał oznajmiać”. W 1597 roku z kancelarii Zygmunta III Wazy wyszło pismo do starosty sochaczewskiego, w którym znajduje się fragment: „Skazujemy i znajdujemy, aby poddani wsi pomienionej, gdzie turowie bywają i pastwiska swoje albo stanowiska mają, bydła swego nie ganiali i trawy na pożytek swój nie kosili, gdyż ta wieś nie tak dalece dla dobytków ich, jako dla turów i takiego zwierza wczasów jest posadzona i wolnościami opatrzona. Starosta ma tego przestrzegać, aby puszcza nasza, gdzie tur przebywa, od poddanych przyrzeczonych pustoszona nie była; żeby turowie, zwierz nasz, mieli swe dawne stanowiska”.
Rekonstrukcja fenotypowa tura.
Od 1931 roku dyrektor berlińskiego zoo Lutz Heck oraz jego brat Heinz Heck, dyrektor zoo w Monachium, podjęli prace „hodowlane” nad odtworzeniem dzikiego tura. Zakładali oni, że z jednej strony domowe bydło pochodzi bezpośrednio od tura, jak również, że prymitywne rasy domowego bydła (jak np. wspomniana wcześniej rasa z węgierskiej puszty lub rasa z francuskiego Camargue) zachowały atawistyczne cechy swojego dzikiego przodka, choć poszczególne rasy zachowały je w różnym stopniu. Heckowie chcieli otrzymać, na drodze krzyżowania i selekcji, zwierzę posiadające sumę możliwie wszystkich pierwotnych cech typowych dla tura. Grupa zwierząt posiadających możliwie wszystkie wyselekcjonowane cechy tura miała być zrekonstruowanym fenotypowo wizerunkiem dzikiego gatunku (także pod względem dzikiego behawioru).
Stworzoną w ten sposób rasę bydła przypominającą tura umieszczono najpierw w pruskim rezerwacie leśnym Rominsten, a w roku 1942 wypuszczono na wolność w Puszczy Białowieskiej. Według niesprawdzonych relacji polskich leśników wypuszczone tury zasiedliły obszary zza wschodniej granicy, na terenach dzisiejszej Białorusi i migrując na teren Polski obserwowane były jeszcze po zakończeniu wojny w roku 1946. Zaobserwowano także, że posiadały one przychówki. Prawdopodobnie później zostały wybite przez głodującą, okoliczną ludność. Pod koniec wojny człowiek stracił kontrolę nad tą sztucznie stworzoną populacją, a pomimo braku jakiejkolwiek opieki potrafiły samodzielnie przetrwać i się rozmnażać. Po zakończeniu drugiej wojny światowej w niemieckich ogrodach zoologicznych (szczególnie w Berlinie i Monachium) utrzymywano grupy tzw. „turów”. Podobne utrzymywane są do dzisiaj w niektórych zwierzyńcach w Niemczech, Holandii, Francji i Belgii pod nazwą bydło Hecka (Heck-cattle).
13 października 2006 roku zainaugurowała swoją działalność "Polska Fundacja Odtworzenia Tura", której prezesem został dr hab. n. med. Mirosław Ryba. Obecnie nad odtworzeniem tura w oparciu o materiał genetyczny pobrany z kopalnych szczątków, pracują naukowcy z Katedry Biochemii i Biotechnologii Uniwersytetu Przyrodniczego w Poznaniu oraz Instytutu Genetyki Człowieka PAN. Polscy uczeni postanowili zająć się jego analizą, gdy dowiedzieli się, że podobne przedsięwzięcie planują laboratoria zagraniczne. Okazało się, że materiału badawczego – rogów, kości, zębów – jest nawet więcej niż się spodziewali. Ekipa prof. Ryszarda Słomskiego z Uniwersytetu Przyrodniczego w Poznaniu zsekwencjonowała już dość dużo odcinków DNA, w tym tego pochodzącego z jąder komórkowych, a to rzadko się zdarza w przypadku wymarłych organizmów. Na razie odtwarzanie tura odbywać się będzie wyłącznie na poziomie molekularnym. Badacze chcą ustalić, czy tur faktycznie był przodkiem bydła domowego, a jeśli tak, to których jego odmian, bo krowie „drzewo genealogiczne” do dziś jest zagadką. Jeśli jakieś fragmenty analizowanego DNA okażą się wyjątkowe, można będzie wyhodować krowę ze „starożytnymi” genami.
Toponimie i symbole.
Tur znajduje się w herbach miast i gmin: Chojnice, Jaktorów, Leszno, Sejny, Turek, Bielsk Podlaski i Tykocin, a także dawnego województwa kaliskiego. Herb Chojnic to czarna głowa tura ze złotymi rogami, złotym pierścieniem w nozdrzach oraz czerwoną różą między rogami. W starych legendach tego miasta widniał na tarczy słowiańskiego Swarożyca. Herb Turku, podobnie jak herb Bielska Podlaskiego, to ukazany z profilu czerwony tur na białym tle. Herby Meklemburgii oraz szwajcarskiego kantonu Uri to czarna głowa tura w złotym polu. 
W słowniku staropolskim z 1953 występują 42 nazwy miejscowości utworzone przed XVI wiekiem od nazwy tura (w tym czasie od żubra utworzono ich 20).
Od wyrazu "tur" pochodzi nazwa miasta Turek, oznaczająca pierwotnie „miejsce, gdzie przebywają tury”.

</doc>
<doc id="87015" url="https://pl.wikipedia.org/wiki?curid=87015" title="Jan Bielecki (informatyk)">
Jan Bielecki (informatyk)

Jan Andrzej Bielecki (ur. 15 czerwca 1942 w Warszawie, zm. 25 grudnia 2001 tamże) – polski informatyk, dydaktyk, nauczyciel akademicki, autor książek popularyzujących języki programowania.
Życiorys.
Wykształcenie.
Absolwent Liceum im. Jana Zamoyskiego w Warszawie. Będąc zwycięzcą ogólnopolskiej olimpiady matematycznej, rozpoczął w 1960 studia na Wydziale Elektroniki Politechniki Warszawskiej. Ukończył je w 1966 jako najlepszy student rocznika.
W 1970 uzyskał stopień doktora nauk technicznych.
Praca dydaktyczna.
Bielecki od 1967 był pracownikiem Katedry Budowy Maszyn Matematycznych (późniejszego Instytutu Informatyki) tego wydziału, początkowo jako asystent, następnie adiunkt i starszy wykładowca.
Od 1997 był profesorem Polsko-Japońskiej Wyższej Szkoły Technik Komputerowych w Warszawie, gdzie kierował Katedrą Metod Programowania, m.in. wprowadzając do programu nauczania programowanie w Javie.
Praca naukowo-ekspercka.
W Instytucie Informatyki brał udział w pracach badawczych oraz projektowych. Szczególnie wiele pracy włożył w opracowanie założeń funkcjonalnych systemu oprogramowania dla maszyny KRTM/UMC-20. Zaprojektował też kompilator języka FORTRAN ANSI na tę maszynę, korzystając ze wstępnych prac nad kompilatorem dla maszyny K-202.
Był konsultantem polskich i zagranicznych firm informatycznych. Był jedynym z Europy Środkowo-Wschodniej członkiem komitetu standaryzacyjnego języka ANSI C.
Autor podręczników.
Bielecki jest autorem ponad 100 podręczników do nauki języków programowania (Pascal, C, C++ oraz Java) i obsługi popularnego oprogramowania biurowego, o łącznym nakładzie ponad 800 tys. egzemplarzy wydanych w latach 1989–2001, w tym również w tłumaczeniu za granicą.
Narracja opisów języków programowania prezentowana przez Bieleckiego była dla wielu trudna do zrozumienia i odrzucana, ale dla innych była pożytecznym, a ówcześnie jeszcze praktycznie jedynym źródłem wiedzy.
Bielecki równocześnie upowszechniał polską terminologię, tę już uznawaną (np. "plik") oraz nową proponowaną przez siebie, z której część nie znalazła powszechnej akceptacji (np. "dwumlask" – podwójne kliknięcie myszą).

</doc>
<doc id="87016" url="https://pl.wikipedia.org/wiki?curid=87016" title="Mikołaj Lasocki">
Mikołaj Lasocki

Mikołaj Lasocki herbu Dołęga (ur. ok. 1380, zm. 9 września 1450 w Terni) – sekretarz królewski Władysława Jagiełły, kapelan i skarbnik Władysława Warneńczyka, dyplomata, humanista, mówca, biskup nominat kujawsko-pomorski, dziekan krakowski, prepozyt skalbmierski, kanonik krakowski i sandomierski, proboszcz w Małogoszczu, posiadał przywilej kreacji notarialnej.
Życiorys.
Syn Michała i Grzymisławy, krewny i uczeń Pawła Włodkowica. Pochodził z drobnoszlacheckiego rodu Dołęgów, dziedziców wsi Lasotki pod Dobrzyniem nad Wisłą. Studia ukończył prawdopodobnie w Krakowie. Będąc już notariuszem publicznym występował w 1422 podczas procesu Polski z Zakonem Krzyżackim. W roku 1423 został sekretarzem królewskim w kancelarii Stanisława Ciołka. Proboszcz w Skalbmierzu i dziekan krakowski.
Od roku 1424 nieprzerwanie pełnił odpowiedzialne funkcje dyplomatyczne. W roku 1425 i 1431 posłował do Rzymu, po raz trzeci był tam w 1434. W latach 1434-1438 uczestniczył jako poseł (przez pewien czas razem ze Stanisławem Ciołkiem i Janem Lutkiem z Brzezia) w obradach Soboru w Bazylei, wysłany nań przez biskupa Oleśnickiego, gdzie 5 listopada 1434 złożył obediencję w imieniu Polski przeciwko roszczeniom i intrygom zakonu krzyżackiego. Od 8 lipca do 29 października 1435 uczestniczył jako członek delegacji soboru, na kongresie w Arras, godzącym zwaśnioną Francję z Anglią i Burgundią. W Bazylei przebywał jeszcze w końcu kwietnia roku 1436. Zdecydowany zwolennik koncyliaryzmu, co – pomimo silnego poparcia króla Władysława Warneńczyka – spowodowało, że papież Eugeniusz IV odmówił w czerwcu 1437 zgody na objęcie przezeń biskupstwa poznańskiego. Lasocki, zajęty z Grzegorzem z Sanoka u boku Władysława Warneńczyka sprawami węgiersko-tureckimi, sam zarzucił wniesioną do soboru apelację i nie przyjął oferowanego mu arcybiskupstwa Ostrzyhomia (Esztergom). W roku 1441 był – oprócz panów węgierskich – jednym z namiestników królewskich w Budzie. Następnie, pod wpływem legata Cezariniego, odszedł od stanowiska koncyliaryzmu na rzecz inspirowanych przez papiestwo planów wyprawy antytureckiej. W 1443 posłował do cesarza Fryderyka w sprawie przymierza przeciwko Turcji. Po klęsce warneńskiej pozostał na Węgrzech u Jana Hunyadego, którego był przyjacielem, jednak nie przyjął proponowanego mu przezeń biskupstwa Kalocsy. W roku 1448 posłował od niego do papieża Mikołaja V. Przebywał w Rzymie dłuższy czas, pozyskując przyjaźń papieża-humanisty, który mianował go biskupem wrocławskim (nie objął tej pozycji na skutek sprzeciwu Kazimierza Jagiellończyka), ale później 17 lipca 1449 nadał mu wakujące biskupstwo kujawsko-pomorskie i zamierzał go powołać do kolegium kardynałów. Lasocki, będąc w roku 1424 kanonikiem, następnie dziekanem kapituły krakowskiej, odrzucił w 1449 ofiarowane przez Hunyadego arcybiskupstwo kołockie i bachieńskie oraz nie zgodził się na proponowaną mu godność prymasa.
Był prekursorem humanizmu w Polsce. Zasłynął zwłaszcza jako mówca. We Włoszech i w Bazylei nawiązał bliskie stosunki z wybitnymi humanistami Janem Aurispą i Eneaszem Sylwiuszem Piccolominim, przyjaźnił się z Poggio Bracciolinim, a zwłaszcza z Guarino Guarinim z Werony (poznanym wiosną roku 1437), któremu posyłał do Ferrary na naukę młodych Polaków (głównie swych krewnych), jako ich mecenas. Jego domownikiem i sekretarzem był humanista Andrzej Pallacio. W Rzymie skupiał wokół siebie polskich studentów. Uciekając stamtąd przed zarazą zmarł 9 września roku 1450 w Terni pod Camerino.

</doc>
<doc id="87017" url="https://pl.wikipedia.org/wiki?curid=87017" title="Remontowa Shipbuilding">
Remontowa Shipbuilding

Remontowa Shipbuilding SA, dawniej Stocznia Północna – stocznia w Gdańsku, której podstawą działalności jest budowa małych i średnich statków. Wchodzi w skład grupy kapitałowej o nazwie Grupa Remontowa. Prezesem zarządu jest Marcin Ryngwelski.
Do 2015 roku stocznia zbudowała około 1028 jednostek pływających.

</doc>
<doc id="87020" url="https://pl.wikipedia.org/wiki?curid=87020" title="Kontrasygnata">
Kontrasygnata

Kontrasygnata (łac. "contra" 'przeciw', "signum" 'znak; sygnał') – wymóg podpisania dokumentu, np. aktów prawnych jak ustawy bądź rozporządzenia przez drugą osobę, potwierdzające jego ważność. 
W systemie rządów parlamentarno-gabinetowych oznacza najczęściej podpisanie aktu urzędowego wydanego przez głowę państwa – monarchę lub prezydenta – dodatkowo przez premiera lub ministra odpowiedniego resortu.
W polskim systemie prawnym.
Zgodnie z art. 144 ust. 2 Konstytucji RP akty urzędowe Prezydenta wymagają dla swej ważności podpisu Prezesa Rady Ministrów, który przez podpisanie aktu ponosi odpowiedzialność przed Sejmem.
Zasada ta nie obejmuje tzw. prerogatyw Prezydenta, do których należą uprawnienia w zakresie:
Wśród teoretyków prawa konstytucyjnego istnieje spór co do skutków, jakie wywołuje odmowa kontrasygnaty. Zdaniem części odmowa kontrasygnaty winna wiązać się z dymisją rządu.

</doc>
<doc id="87021" url="https://pl.wikipedia.org/wiki?curid=87021" title="Anton Bruckner">
Anton Bruckner

Anton Bruckner (ur. 4 września 1824 w Ansfelden, zm. 11 października 1896 w Wiedniu) – austriacki kompozytor i organista, neoromantyk, przedstawiciel klasycznego romantyzmu.
Życiorys.
Anton Bruckner urodził się jako syn wiejskiego nauczyciela i organisty, w biednej, religijnej i muzykalnej rodzinie, w górnej Austrii, w Ansfelden. Jego matka śpiewała w kościelnym chórze. Przejawił talent do gry na skrzypcach w wieku czterech lat, a w wieku dziesięciu ćwiczył już grę na organach.
Karierę muzyczną rozpoczął jako kolejno chórzysta, nauczyciel i organista w klasztorze augustianów św. Floriana w Linzu. W latach 1858–1868 organista w tamtejszej katedrze, następnie mianowany profesorem konserwatorium w Wiedniu. W 1886 roku został odznaczony krzyżem kawalerskim Orderu Franciszka Józefa.
Rola historyczna Brucknera sprowadza się głównie do osiągnięć na polu symfoniki. Fascynacja tym gatunkiem wywodzi się z dwóch źródeł:
Obok wyżej wymienionych wpływów w muzyce Brucknera zauważyć można oddziaływanie austriackiej muzyki ludowej i faktury polifonicznej. Mimo iż Bruckner należy do entuzjastów muzyki Wagnera, to sam reprezentuje nurt muzyki absolutnej. Zauroczenie Wagnerem niejednokrotnie budziło sprzeciw konserwatywnej krytyki – między innymi Eduarda Hanslicka.
Oprócz muzyki symfonicznej Bruckner uprawia twórczość religijną, która łączy mistrzostwo sztuki symfonicznej z kunsztem polifonii. Głos ludzki w tych utworach jest traktowany podobnie jak u Wagnera – jako jeden z instrumentów orkiestry.
Najważniejsze dzieła:

</doc>
<doc id="87022" url="https://pl.wikipedia.org/wiki?curid=87022" title="Andre Ampere">
Andre Ampere



</doc>
<doc id="87023" url="https://pl.wikipedia.org/wiki?curid=87023" title="Jerzy Miller (polityk)">
Jerzy Miller (polityk)

Jerzy Miller (ur. 7 czerwca 1952 w Krakowie) – polski urzędnik państwowy i samorządowy.
W latach 1998–2000 podsekretarz i sekretarz stanu w Ministerstwie Finansów, w 2003 prezes Agencji Restrukturyzacji i Modernizacji Rolnictwa, w latach 2004–2006 prezes Narodowego Funduszu Zdrowia, w latach 2006–2007 zastępca prezydenta m.st. Warszawy, w latach 2007–2009 i 2011–2015 wojewoda małopolski, w latach 2009–2011 minister spraw wewnętrznych i administracji.
Życiorys.
Ukończył studia na Wydziale Elektrotechniki, Automatyki, Informatyki i Elektroniki Akademii Górniczo-Hutniczej w Krakowie ze specjalizacją automatyka cyfrowa. Po studiach pracował w Instytucie Obróbki Skrawaniem, gdzie zajmował się tematyką niezawodności procesów technologicznych.
W 1990 rozpoczął pracę w administracji państwowej. Był dyrektorem Wydziału Organizacji i Nadzoru Urzędu Wojewódzkiego w Krakowie, dyrektorem Urzędu Wojewódzkiego w Krakowie, a w latach 1993–1998 wicewojewodą krakowskim. Od lutego 1998 do lipca 2000 pełnił funkcję podsekretarza i sekretarza stanu w Ministerstwie Finansów oraz pełnomocnika rządu ds. decentralizacji finansów publicznych. W latach 2000–2002 doradca prezydenta Gruzji Eduarda Szewardnadze w ramach dwuletniego projektu doradztwa makroekonomicznego dla Gruzji, finansowanego przez Stany Zjednoczone. Od marca 2001 do marca 2003 był doradcą prezesa Narodowego Banku Polskiego, następnie od marca do czerwca 2003 prezesem Agencji Restrukturyzacji i Modernizacji Rolnictwa. W latach 2003–2004 dyrektor Departamentu Komunikacji Społecznej NBP, a od marca do września 2004 członek Zarządu NBP.
30 września 2004 został powołany na stanowisko prezesa Narodowego Funduszu Zdrowia. Z funkcji tej odwołano go 8 września 2006. Jego dymisję umożliwiły uchwalone z inicjatywy Prawa i Sprawiedliwości zmiany w ustawie o świadczeniach opieki zdrowotnej finansowanych ze środków publicznych, odbierające radzie NFZ, która uprzednio odrzuciła wniosek Zbigniewa Religi o odwołanie Jerzego Millera, uprawnienia do powoływania i odwoływania prezesa funduszu i przyznające je jednocześnie premierowi.
5 grudnia 2006 został przez prezydenta Warszawy Hannę Gronkiewicz-Waltz nominowany na stanowisko zastępcy prezydenta Warszawy. 29 listopada 2007 powołano go na funkcję wojewody małopolskiego. 13 września 2009 wszedł w skład Społecznego Komitetu Odnowy Zabytków Krakowa (SKOZK).
14 października 2009 został powołany przez prezydenta Lecha Kaczyńskiego na urząd ministra spraw wewnętrznych i administracji w rządzie Donalda Tuska; tego dnia przestał pełnić funkcję wojewody małopolskiego. W kwietniu 2010 został członkiem Międzyresortowego Zespołu do spraw koordynacji działań podejmowanych w związku z tragicznym wypadkiem lotniczym pod Smoleńskiem, powołanego przez premiera Donalda Tuska po katastrofie polskiego Tu-154 w Smoleńsku, a 28 kwietnia 2010 objął stanowisko przewodniczącego Komisji Badania Wypadków Lotniczych Lotnictwa Państwowego badającej przyczyny katastrofy. Efektem prac tej komisji był raport końcowy dotyczący przyczyn katastrofy polskiego Tu-154 w Smoleńsku z 10 kwietnia 2010, przekazany do zatwierdzenia prezesowi Rady Ministrów i następnie opublikowany 29 lipca 2011 po ponad 15 miesiącach prac.
20 maja 2010 tymczasowo wykonujący obowiązki prezydenta Bronisław Komorowski powołał go w skład Rady Bezpieczeństwa Narodowego.
31 maja 2010 w siedzibie rządu rosyjskiego w Moskwie podpisał memorandum określające warunki przekazania stronie polskiej i zasady późniejszego wykorzystania materiałów z czarnych skrzynek polskiego samolotu Tu-154M nr 101.
Urząd ministra sprawował do 18 listopada 2011. 12 grudnia 2011 został ponownie wojewodą małopolskim. Zajmował to stanowisko do 8 grudnia 2015. W 2016 dołączył do grupy doradców powołanej przez prezydenta Ukrainy Petra Poroszenkę.
Filmografia.
Udział w filmach dokumentalnych:

</doc>
<doc id="87025" url="https://pl.wikipedia.org/wiki?curid=87025" title="Karen Blixen">
Karen Blixen

Karen Blixen, właśc. Karen Christence von Blixen-Finecke, pseud. Isak Dinesen, Pierre Andrezel, Osceola (ur. 17 kwietnia 1885 w Rungsted k. Kopenhagi, zm. 7 września 1962 tamże) – duńska pisarka, znana głównie ze wspomnień o swoim życiu w Kenii, wydanych jako "Pożegnanie z Afryką".
Życiorys.
Urodziła się w Rungsted w Danii. Kształciła się w Kopenhadze, Paryżu i Rzymie. Ukończyła kopenhaską Akademię Sztuk Pięknych. Pierwsze teksty literackie zaczęła publikować jako Osceola w duńskich czasopismach w 1905.
W 1914 wyszła za mąż za swojego kuzyna, szwedzkiego barona – Brora von Blixen-Finecke, po czym wraz z mężem przeprowadziła się do Kenii, gdzie para zajęła się uprawą kawy. Liczne zdrady męża doprowadziły do separacji (1921) i rozwodu (1925). W rezultacie Blixen sama zajmowała się plantacją przez 10 lat (od 1921 do 1931, kiedy z powodu załamania się rynku kawy powróciła do Danii).
Po powrocie, w 1934 wydała "Siedem niesamowitych opowieści". Później nadal tworzyła głównie opowiadania, pisząc po angielsku i duńsku, choć opublikowała także powieść "Niewinne mścicielki". 
W 1950 odznaczona królewskim Medalem „Ingenio et arti”, a w 1952 wyróżniona nagrodą literacką Złote Laury.
Zmarła w 1962 w miejscu swego urodzenia, w Rungsted.

</doc>
<doc id="87027" url="https://pl.wikipedia.org/wiki?curid=87027" title="Isak Dinesen">
Isak Dinesen



</doc>
<doc id="87028" url="https://pl.wikipedia.org/wiki?curid=87028" title="Pierre Andrezel">
Pierre Andrezel



</doc>
<doc id="87030" url="https://pl.wikipedia.org/wiki?curid=87030" title="NetPositive">
NetPositive

NetPositive (często skracane do Net+) – przeglądarka internetowa dla systemu operacyjnego BeOS.
Ostatnia wersja, numerowana jako 2.2.2, pochodzi z roku 2001. Od tego czasu (tak jak cały system) przestała być rozwijana.
Wersja 2.2.2 częściowo obsługiwała JavaScript, ale nie wspierała stylów CSS ani technologii Java.
Jej nieoficjalnym następcą jest przeglądarka WebPositive dla systemu Haiku (następcy BeOSa) oparta na nowoczesnym silniku WebKit.

</doc>
<doc id="87032" url="https://pl.wikipedia.org/wiki?curid=87032" title="Herb Łodzi">
Herb Łodzi

Herb Łodzi – jeden z symboli miejskich Łodzi w postaci herbu. Herb w obecnej postaci został ustanowiony zarządzeniem Ministra Spraw Wewnętrznych 5 czerwca 1936 r.
Wygląd i symbolika.
Herb Przedstawia w polu czerwonym drewnianą łódkę złotą z takimże wiosłem.
Historia.
Miasto Łódź istnieje od początków XV wieku (prawa miejskie nadane w Przedborzu nad Pilicą w 1423), zaś herb w postaci zbliżonej do dzisiejszej po raz pierwszy pojawił się na pieczęci miejskiej przyłożonej do dokumentu z 1535. Sądząc po stopniu zużycia, tłok tej pieczęci wykonano około połowy XV wieku, a więc niedługo po nadaniu temu prywatnemu miasteczku biskupów włocławskich praw miejskich. Kształt łódki z następnej pieczęci, zachowanej przy dokumencie z 1577, a używanej aż do początków epoki przemysłowej (1817), był tak udany pod względem plastycznym, że posłużył do zaprojektowania w okresie międzywojennym herbu miasta, który obowiązuje do dziś. Autorem projektu był jeden z urzędników Magistratu, gdyż ogłoszony konkurs nie przyniósł nowych ciekawych pomysłów. Barwy herbu – złotą (godło) i czerwoną (tło) wzięto z herbu szlacheckiego Łodzia, podobnego do herbu miasta, choć niemającego z nim prawdopodobnie nic wspólnego. Obowiązujący dziś herb został zatwierdzony 5 czerwca 1936 roku przez Ministerstwo Spraw Wewnętrznych.
W okresie burzliwego rozwoju Łodzi jako ośrodka przemysłowego w XIX–XX w. kilkakrotnie pojawiały się projekty zmiany lub uzupełnienia tego herbu na wzór herbów miast rosyjskich. Proponowane herby zawierały takie symbole jak: wrzeciono i prząśnica – związane z włókiennictwem (1847), czółenko tkackie, laska Merkurego – patrona kupców i koło zębate – symbol przemysłu (1895, projektu architekta miejskiego Franciszka Chełmińskiego), a nawet prządkę z wrzecionem na łódce (1915). Pomysły te nie zostały jednak zrealizowane, choć projekt z 1895 r. wykorzystano umieszczając ów herb na żetonach komunikacji tramwajowej. W czasie II wojny światowej w herbie Łodzi, która figurowała wówczas pod nazwą Litzmannstadt, widniała podwójna swastyka, wzorowana na wzorze z urny, którą znaleziono w Białej pod Łodzią.
Legenda o powstaniu herbu.
Według legendy w granicach osady łódzkiej (rzekomo na terenach dzisiejszego Parku Helenów) żył pustelnik, dawniej rycerz i zawadiaka. Któregoś dnia spotkał w lesie dziewczynę, która uciekła tam, gdy została oskarżona przez księcia łęczyckiego o paranie się czarną magią. Jednym z dowodów było ubijanie masła przy słonecznej i deszczowej pogodzie (stąd popularna rymowanka: "Gdy deszcz pada, słońce świeci, czarownica masło kleci..."). Zaopiekował się nią i zamieszkali wspólnie w jego jamie. Niestety którejś wiosny później pachołkowie księcia dotarli do jaskini samotników i z łatwością rozpoznali uciekinierkę. Kiedy po żądaniu wydania jej pustelnik odmówił, zabili go. Krew trysnęła na stojące w kącie jamy zbroję i starą tarczę. Od owej poplamionej krwią tarczy ma się więc wywodzić czerwone tło łódzkiego herbu.
Natomiast widniejąca na herbie łódź ma pochodzić jakoby od chłopa Janusza Piotrowica. Jego imię figuruje już w XIV-wiecznych dokumentach jako imię sołtysa wsi Łodzia (łac. Lodza). Według legendy ów chłop wybrał się w podróż przez bagna puszczy łódzkiej w czółnie. W okolicach dzisiejszej ulicy Zgierskiej postanowił się zatrzymać, zamieszkał zaś w odwróconej łodzi, która nie nadawała się już do dalszego użytku. Tak oto od pierwszego domostwa powstała nazwa wsi, później założonej w tym miejscu.

</doc>
<doc id="87035" url="https://pl.wikipedia.org/wiki?curid=87035" title="Herb Pabianic">
Herb Pabianic

Herb Pabianic – jeden z symboli miasta Pabianice w postaci herbu ustanowiony przez radę miejską 16 listopada 2018.
Wygląd i symbolika.
Herb przedstawia w polu błękitnym trzy korony złote, dwie nad jedną.
Trzy korony mogą nawiązywać do trzech królestw – Czech, Węgier i Polski lub do kapituły krakowskiej.
Miejscowa legenda łączy owe trzy korony z osobami trzech polskich królów, którzy mieli w różnych czasach odwiedzić to miasto. (W Pabianicach bywali m.in. Władysław Jagiełło i Jan Sobieski).
Historia.
Herb Pabianic jest jednym z najstarszych symboli miejskich województwa łódzkiego. Władze miejskie używały pieczęci z godłem Trzy Koronyanim zanim królowie polscy zawitali nad Dobrzynkę. Herb ten narzucił miastu ich właściciel, którym była instytucja kościelna – kapituła krakowska. Fakt ten miał miejsce przed 1552 r. (pierwsza znana pieczęć z tym herbem), być może w XIV stuleciu, równocześnie z nadaniem Pabianicom praw miejskich. W 1535 r. na pieczęci miejskiej Pabianic widniała jedna korona, wyraźnie nawiązująca do herbu kapituły krakowskiej.
Kiedy i w jakich okolicznościach insygnia królewskie stały się godłem krakowskich kanoników – nie ma w literaturze pełnej jasności. Być może herb ten pochodzi z Niemiec, z archidiecezji kolońskiej, której świętymi patronami byli Trzej Królowie znani z ewangelicznego opisu Bożego Narodzenia. Mógł on dotrzeć do grodu Kraka jeszcze w połowie XI w., wraz z arcybiskupem i opatem benedyktynów tynieckich Aaronem.
Pojawiła się także hipoteza, iż owe trzy korony wystąpiły po raz pierwszy na pieczęci jednego z krakowskich biskupów – Jana Muskaty w końcu XIII w. (1296 r.). Był to biskup-polityk, głośny wróg Łokietka i stronnik królów czeskich z rodu Przemyślidów – Wacława II i III, nazywany przez swoich przeciwników politycznych „krwawym wilkiem”.
To biskup Muskata uzyskał zgodę na założenie w dobrach kapituły miasta – późniejszych Pabianic. Z pieczęci biskupa godło przejęła kapituła, a następnie założone przez nią prywatne miasto.
Trzy korony mogą też nawiązywać trzech królestw – Czech, Węgier i Polski, które na krótko zjednoczyli w swym ręku królowie czescy. 

</doc>
<doc id="87036" url="https://pl.wikipedia.org/wiki?curid=87036" title="Historia herbów miejskich">
Historia herbów miejskich



</doc>
<doc id="87038" url="https://pl.wikipedia.org/wiki?curid=87038" title="Richard Axel">
Richard Axel

Richard Axel (ur. 2 lipca 1946 w Nowym Jorku) – amerykański lekarz, laureat Nagrody Nobla z dziedziny fizjologii i medycyny w roku 2004 za badania nad receptorami węchowymi i układem węchowym.
Jest profesorem biochemii, biofizyki molekularnej i patologii na "Columbia University College for Physicians and Surgeons".
Za swoje osiągnięcia w badaniach nad receptorami węchowymi i układem węchowym w 2004 otrzymał Nagrodę Nobla razem z Lindą B. Buck. Odkryli oni, w jaki sposób działa nabłonek węchowy i opuszka węchowa w nosie człowieka i jak jego mózg rozpoznaje i zapamiętuje około 10 tysięcy różnych zapachów.

</doc>
<doc id="87039" url="https://pl.wikipedia.org/wiki?curid=87039" title="Herb Zduńskiej Woli">
Herb Zduńskiej Woli

Herb Zduńskiej Woli – jeden z symboli miasta Zduńska Wola w postaci herbu.
Wygląd i symbolika.
Herb składa się z dwu osobnych herbów szlacheckich z klejnotami (czyli dodatkowymi ozdobami umieszczanymi na hełmie) i koronami (dodatkowo udostojniającymi herby rodowe).
Pierwszy z herbów (Prawdzic) przedstawia w polu białym złotego wspiętego na dwóch łapach lwa, trzymającego złotą „prawdę”, czyli ze staropolskiego okrągłą podstawkę pod misy (niem. Schusselring). Lew umieszczony jest nad czerwonym, blankowanym murem. Oba lwy (w herbie i na herbie) powinny posiadać języki koloru czerwonego.
Drugi (Ostoja) przedstawia w polu czerwonym srebrny miecz ze złotą rękojeścią umieszczony pomiędzy złotymi półksiężycami.
Herb nawiązuje do herbów rodowych małżonków Złotnickich (Stefana i Honoraty z Okołowiczów) – założycieli miasta. 
Historia.
Znak Zduńskiej Woli zaprojektowany w XIX wieku przedstawiał trzy pszczoły i nawiązywał do szyldu miejscowej karczmy. Przestał być używany w 1976 roku. Elementy składowe tego herbu wciąż są używane przez gminę wiejską.
Ustanowiony w 2003 roku herb jest bardzo nietypowy heraldycznie i do tego stopnia nieprawidłowy, że nawet Mennica Warszawska odmówiła wykonania pieczęci miejskiej z jego podobizną. Stosowanie dwóch oddzielnych herbów w heraldyce municypalnej jest dopuszczone wyjątkowo tylko wówczas, gdy dane miasto powstało z połączenia dwóch oddzielnych miast o utrwalonych w tradycji odrębnych herbach, na przykład Bielska Białej.
W 2011 roku Mennica Śląska wydała monetę, na której rewersie widnieje herb Zduńskiej Woli (na awersie widnieje Maksymilian Kolbe). Wybito 8 tysięcy monet ze stopów golden nordic i alpaka, wycenionych po 6 złotych każda, i dodatkowe 100 ze srebra, wycenionych po 79 zł.

</doc>
<doc id="87040" url="https://pl.wikipedia.org/wiki?curid=87040" title="Herb Koluszek">
Herb Koluszek

Herb Koluszek – jeden z symboli miasta Koluszki i gminy Koluszki w postaci herbu.
Wygląd i symbolika.
Herb przedstawia w polu czerwonym uskrzydlone koło kolejowe czarne w skos. Na nim pióro pisarskie srebrne i kłos złoty w skos lewy.
Koło kolejowe symbolizować miało pracowników kolei stanowiących większość mieszkańców miasta. Pióro symbolizować miało miejscową oświatę i inteligencję pracującą. Kłos jest symbolem rolnictwa.
Historia.
Herb Koluszek dawniej przedstawiał w błękitnym polu czerwone uskrzydlone koło kolejowe, z którego środka wychodzą złoty kłos i białe pióro, w późniejszym okresie kolorystykę i układ elementów zmodyfikowano. W tym miejscu od lat 60. XIX wieku szybko rozwijający się ośrodek przemysłowy – Łódź uzyskał połączenie z Koleją Warszawsko-Wiedeńską, a później z innymi drogami żelaznymi, co bardzo przyspieszyło rozwój tego miasta, pozwalając eksportować łódzkie wyroby tekstylne do Rosji. Miasto Koluszki powstało przy węźle kolejowym. Prawa miejskie uzyskało dopiero po II wojnie światowej, a wraz z nimi – herb.
Starania o herb rozpoczęły władze miasta w 1946, na trzy lata przed uzyskaniem praw miejskich. Rozpisano konkurs, w którym zasugerowano użycie godeł związanych z kolejnictwem i rolnictwem. Konkursu nie rozstrzygnięto za pierwszym podejściem. W drugiej edycji konkursu zwyciężyła praca ucznia liceum Bronimira Cywińskiego. Herb uchwaliła Miejska Rada Narodowa 22 maja 1948. 24 lipca 1948 herb zaakceptowało prezydium rady powiatowej w Brzezinach.

</doc>
<doc id="87041" url="https://pl.wikipedia.org/wiki?curid=87041" title="Linda B. Buck">
Linda B. Buck

Linda Brown Buck (ur. 29 stycznia 1947 w Seattle) – amerykańska biolog i immunolog, w 2004 otrzymała wraz z Richardem Axelem Nagrodę Nobla za swoje osiągnięcia w badaniach nad receptorami węchowymi i układem węchowym.
Linda Buck i Richard Axel odkryli, w jaki sposób nos człowieka rozpoznaje, a jego mózg zapamiętuje około 10 tysięcy różnych zapachów. Sklonowali oni geny kodujące receptory węchowe i wykazali, że należą one do rodziny białek – receptorów sprzężonych z białkiem G. Na podstawie analizy DNA szczura ocenili, że w genomie ssaczym znajduje się około tysiąca genów kodujących receptory węchowe. W dalszych pracach wykazali, że każdy neuron węchowy zawiera tylko jeden rodzaj receptora węchowego, i że informacje ze wszystkich neuronów, w których zachodzi ekspresja tego samego receptora, są zbierane w pojedynczym kłębuszku opuszki węchowej. 
Linda Buck ukończyła studia w zakresie psychologii i mikrobiologii na University of Washington w Seattle. W 1980 otrzymała tytuł doktora w dziedzinie immunologii na University of Texas Southwestern Medical Center w Dallas. Staż podoktorski odbyła na Columbia University pod kierunkiem Richarda Axela.

</doc>
<doc id="87042" url="https://pl.wikipedia.org/wiki?curid=87042" title="Realizm socjalistyczny">
Realizm socjalistyczny

Realizm socjalistyczny, in. socrealizm (z ) – podstawowa metoda twórczości literackiej i artystycznej społeczeństwa socjalistycznego, istniejąca od 1934 w sztuce radzieckiej. Następnie metoda realizmu socjalistycznego stała się metodą twórczości artystów krajów demokracji ludowej i była ideowym oraz propagandowym narzędziem partii komunistycznych. W socrealizmie kierowano się zasadami ideowości i partyjności, ponieważ sztukę tę wykorzystywano przede wszystkim do celów propagandowych, z myślą o szerzeniu idei komunizmu.
Geneza.
Po bolszewickim przewrocie w roku 1917 w Rosji młodzi artyści awangardy spodziewali się, że nowa władza programowo odcinająca się od burżuazji zapewni im dobre warunki rozwoju. Ważną rolę w awangardzie artystycznej odegrał wtedy w Witebsku Kazimierz Malewicz. Wkrótce rosyjscy awangardziści: malarze, architekci, kompozytorzy zasłynęli na Zachodzie Europy. W Rosji zaczęli sprawiać kłopot słabo wykształconym funkcjonariuszom partyjnym, którzy oczekiwali od artystów twórczości tradycyjnej, popularnej, niewymagającej od odbiorcy wysiłku intelektualnego. W wyniku narastającego konfliktu wielu artystów, jak Marc Chagall, Chaim Soutine i Wassily Kandinsky, wyjechało na Zachód. Pozostali tworzyli nadal liczne ugrupowania artystyczne. W roku 1932 doszło do otwartego starcia władz partii z niepokornymi artystami.
Historia.
Pionierem realizmu socjalistycznego był pisarz proletariacki Maksim Gorki, którego twórczość zapoczątkowała nową epokę w rozwoju literatury rosyjskiej. Po raz pierwszy termin „realizm socjalistyczny” pojawił się w „Literaturnej Gazetie” 23 maja 1932 w związku z akcją mającą na celu zmuszenie grup literatów „RAPP” (Rosyjskiej Asocjacji Pisarzy Proletariackich) i „Awangard” do porzucenia niekonwencjonalnej twórczości.
Socrealizm został proklamowany w 1934 na Zjeździe Pisarzy Radzieckich w Moskwie przez Maksima Gorkiego. Zakładał, że dzieło sztuki powinno posiadać realistyczną formę i socjalistyczną treść, zgodną z ideami marksizmu i leninizmu. Doniosłą rolę w opracowywaniu estetyki socrealizmu odegrały uchwały KC KPZR "O polityce partii w dziedzinie literatury pięknej" (1925) i "O przebudowie organizacji literacko-artystycznych" (1932). Według propagandy radzieckiej metoda realizmu socjalistycznego opierała się na naukowej podstawie marksizmu-leninizmu.
Pierwszymi teoretykami socrealizmu byli Anatolij Łunaczarski i Aleksander Woronski. Następnie na wniosek Andrieja Żdanowa rozszerzono socrealizm na wszystkie dziedziny sztuki.
Program socrealizmu, mimo starań stworzenia jednolitej teorii, był wewnętrznie sprzeczny i niekonsekwentny. Opierał się na wybranych elementach XIX-wiecznego realizmu, doświadczeniach twórczości akademickiej oraz rozważaniach publicystów i estetyków komunistycznych. Jako tematy wybierano walkę klasową, sojusz robotniczo-chłopski, historię ruchu robotniczego, prostych robotników przy pracy, ujarzmianie przyrody przez człowieka itp.
W odróżnieniu od naturalizmu, krytykowanego za indywidualizm i burżuazyjną dekadencję, zalecano typowość jako strategiczną cechę socrealizmu, ale pojmowaną w szczególny sposób, sformułowany w "Referacie sprawozdawczym KC WKP na XIX Zjeździe KPZR" przez Gieorgija Malenkowa: "W ujęciu marksistowsko-leninowskim, to, co typowe, nie oznacza bynajmniej jakiejś średniej statystycznej. Typowość odpowiada istocie danego zjawiska społeczno-historycznego, nie jest zaś po prostu zjawiskiem najbardziej rozpowszechnionym, najczęściej się powtarzającym, powszednim. Świadome przejaskrawienie, wyostrzenie obrazu nie wyklucza typowości, lecz w pełniejszej mierze ujawnia ją i podkreśla. Typowość stanowi podstawową sferę przejawiania się partyjności w sztuce realistycznej. Problem typowości jest zawsze problemem politycznym".
Inne nurty w sztuce, zwłaszcza awangardowe i eksperymentalne, były zwalczane jako wynaturzenia. Artyści odmawiający podporządkowania się kanonom socrealizmu narażeni byli na represje. W referacie sprawozdawczym KC KPZR na XXV Zjeździe Partii się stwierdzało, że
W 1949 pod presją Włodzimierza Sokorskiego, wiceministra, a następnie ministra kultury i sztuki socrealizm wprowadzono w Polsce. W 1955 artyści zaczęli się wyłamywać (zobacz Zakłady Artystyczno-Badawcze ASP) i w późniejszym okresie, pomimo sugestii władz, socrealizm nie stanowił idei przewodniej twórczości artystycznej.
Zbliżonym terminem stosowanym na Zachodzie na określenie sztuki realistycznej o wydźwięku walki społecznej, tworzonej w latach 40. i 50., jest social realism (realizm społeczny). Mimo podobieństw w treści i formie odznaczał się większą różnorodnością i wolnością.
Dzieła socrealistyczne nadal powstają na Białorusi, Kubie, w Wietnamie, Chinach i, przede wszystkim, Korei Północnej. Kolekcja dzieł realizmu socjalistycznego znajduje się Galerii Sztuki Socrealizmu w Kozłówce.
Występowanie w sztuce.
Literatura.
Formuła realizmu odwoływała się do XIX-wiecznych wzorów prozy realistycznej i poezji społecznej. Standardowe dzieło spełniało postulaty: typowości opisywanych sytuacji, ideologicznej motywacji rozwoju akcji i romantyki rewolucyjnej. Narracja wyrażała przesłanie dydaktyczne. Wyraźnie była zarysowana granica między postaciami pozytywnymi i negatywnymi. Prekursorem prozy socrealistycznej według oficjalnego stanowiska był Maksim Gorki, jako autor powieści "Matka". Innymi sztandarowymi przykładami literatury prasocrealistycznej były "Opowieść o prawdziwym człowieku" Borisa Polewoja, "Jak hartowała się stal" Nikołaja Ostrowskiego. Założenia socjalizmu najpełniej realizowała tak zwana literatura produkcyjna, której pierwowzorem była powieść "Cement" Fiodora Gładkowa.
Poezja socrealistyczna cechowała się skrajnie konwencjonalną formą, używaniem wieloosobowego podmiotu lirycznego i patosem, ale główną jej cechą była zgodność z socjalistyczną ideologią.
W Polsce socrealizm w literaturze został oficjalnie ogłoszony za obowiązujący w 1949 na zjeździe ZZLP w Szczecinie. Do głównych osiągnięć realizmu socjalistycznego zaliczano utwory takie jak: "Nr 16 produkuje" Jana Wilczka, "Węgiel" Aleksandra Ścibora-Rylskiego, "Obywatele" Kazimierza Brandysa, "Przy budowie" i "Władza" Tadeusza Konwickiego, w poezji "Poemat o Dzierżyńskim" i "Kantata o Bierucie" Leopolda Lewina, "Słowo o Stalinie" Władysława Broniewskiego itd.
Zagadnienie poddawania się pisarzy dyktatowi socrealizmu jest złożone. Po pierwsze znaczna liczba Polaków (zwłaszcza młodych) w tym także pisarzy, po II wojnie światowej była poglądów komunistycznych. Po drugie, państwo było praktycznie jedynym pracodawcą i miało całkowity monopol (gwarantowany groźbą uwięzienia) na publikowanie czegokolwiek, więc wyborem pisarza było być zgodnym z ideologią (częściowo lub całkowicie) lub porzucić pisanie i szukać innej pracy. Nadzieje, że wielu pisarzy będzie „pisać do szuflady” nie spełniły się, gdyż potęga nacisku komunistycznej ideologii nie dawała żadnych nadziei na jej zakończenie w dającej się przewidzieć przyszłości. Pisarzy tworzących socrealizm można było podzielić na dwie, częściowo przenikające się grupy: socjalistów i udających socjalistów. W Ministerstwie Kultury oraz we władzach Związku Literatów Polskich dominowała kategoria socjalistów, którzy narzucali terror i gnębili niepokornych (np. Putrament, który groził Gałczyńskiemu: "Towarzyszu Gałczyński! My tego kanarka wygonimy wam z głowy" – i poeta umarł w skrajnej nędzy). Dla wielu pisarzy odrobienie okolicznościowej „pańszczyzny” socrealistycznej było ceną, którą opłacali pozostawienie ich w spokoju. Przed każdym świętem państwowym w redakcjach trwało gorączkowe poszukiwanie okolicznościowych „kawałków” i zamawianie ich u zaprzyjaźnionych literatów.
Literatura stanowiła wówczas ważny element propagandy dla państwa (nazywało ono pisarzy „inżynierami dusz ludzkich”), zatem działalność pisarzy czy np. twórców „pieśni masowych” nie była wtedy moralnie neutralną. Na przykład działacz polityczno-literacki Damski oficjalnie oznajmił na (przymusowym) zebraniu: "Państwo hojnie wynagradza pisarzy za pracę, ale nie ma powodu żeby pisarz-leniuch dostawał stawki takie same co przodownik pracy pisarskiej. Proponuję by Władze Państwowe zróżnicowały stawki autorskie, nadając naszym książkom i artykułom prasowym kategorie zgodne z ich wartością społeczną!"
Malarstwo i rzeźba.
W tych dziedzinach realizm socjalistyczny cechował się ograniczoną tematyką: portrety przywódców, wizerunki pracy i życia ludu, sceny batalistyczne. Podstawową cechą formy była dbałość o realistyczne obrazowanie, jak najbardziej zgodne z potocznym wyobrażeniem świata przez masowego widza. Socrealistyczna sztuka nawiązywała formalnie do klasycyzmu, a tematycznie często do ludowości. Odtwarzanie rzeczywistości nie było głównym celem z punktu widzenia zleceniodawcy, czyli państwa – cel był apologetyczno-propagandowy. Mimo to zachowało się sporo dzieł o wysokiej wartości artystycznej. W późniejszym okresie obowiązywania socrealizmu pojawiały się próby przemycania pewnych cech postimpresjonizmu, kubizmu lub kapizmu.
Głównymi reprezentantami socrealizmu w sztuce radzieckiej byli Isaak Brodski ("Lenin w Smolnym"), Aleksander Gierasimow ("Stalin i Woroszyłow na Kremlu"), Boris Joganson ("Przesłuchanie komunisty"). Głównym dziełem socrealizmu w rzeźbie jest "Robotnik i kołchoźnica" Wiery Muchiny.
W Polsce symbolem obrazu socrealistycznego jest "Podaj cegłę" Aleksandra Kobzdeja. Gorącymi zwolennikami realizmu socjalistycznego byli też Juliusz i Helena Krajewscy ("Podziękowanie traktorzyście") oraz Włodzimierz Zakrzewski ("Towarzysz Bierut wśród robotników").
W rzeźbie dominowały rzeźba architektoniczna (Pałac Kultury i Nauki oraz plac Konstytucji w Warszawie), pomnikowa (Marian Konieczny – pomnik Włodzimierza Lenina w Nowej Hucie) oraz popiersia (głównie z gipsu) działaczy komunistycznych. Kolekcja dzieł realizmu socjalistycznego znajduje się w pałacu Zamoyskich w Kozłówce koło Lubartowa.
Architektura.
Według założeń partii architektura miała wyrażać potęgę i siłę państwa, czyli ludu, a nie piękno czy elegancję. Architektura socrealistyczna była przewidziana jako styl państwowy ZSRR. Budynki cechuje przeskalowanie, symetria oraz stosowanie wielu klasycznych i anachronicznych elementów zdobniczych: attyki, kolumnady, ornamenty, pilastry, tralki i wysokie partery nadają bryłom charakter monumentalności. Założenia urbanistyczne to szerokie trakty i ogromne place mające w założeniu skupiać życie mieszkańców. Architektura socrealizmu miała być narodowa w formie i socjalistyczna w treści. Jednym z przykładów jest warszawski Pałac Kultury i Nauki (1955), który inspirowany był krakowskimi Sukiennicami i chełmińskim ratuszem, natomiast fasadę zdobią rzeźby robotników i chłopów.
Styl krytykowany głównie za brak funkcjonalności, nieekonomiczne wykorzystanie materiałów i surową formę, przez lata realnego socjalizmu ograniczający postęp w architekturze państw ZSRR.
W Rosji przykładami są Moskiewski Uniwersytet Państwowy im. M.W. Łomonosowa (Lew Rudniew, 1949), stacje moskiewskiego metra. Skrajnym przykładem estetyki socrealizmu stała się moskiewska Wystawa Osiągnięć Gospodarki Narodowej ZSRR. Na obszarze 237 hektarów zbudowano obiekty wystawowe bez umiaru ozdobione detalami nawiązującymi do budownictwa republik ZSRR. Przykładem tego jest fontanna „Przyjaźń narodów”. W Polsce głównymi przykładami architektury socrealistycznej są w Warszawie Marszałkowska Dzielnica Mieszkaniowa (MDM), plac Konstytucji, Pałac Kultury i Nauki, Ministerstwo Rolnictwa przy ul. Wspólnej, plac gen. Józefa Hallera, w Krakowie Nowa Huta, plac Centralny i budynki zarządu kombinatu, we Wrocławiu – budynki przy ul. Świdnickiej oraz placu Tadeusza Kościuszki (KDM – Kościuszkowska Dzielnica Mieszkaniowa), a także osiedle Grunwaldzkie w Bielsku-Białej, budynki dworca Gdynia Główna, osiedle mieszkaniowe i dom kultury w Kowarach, Pałac Kultury Zagłębia w Dąbrowie Górniczej, budynek KW PZPR w Białymstoku (obecnie Uniwersytet w Białymstoku) czy zabudowa Placu Lotników w Szczecinie.
Nie można przypisywać budynku do estetyki socrealizmu na podstawie samej daty realizacji. W latach obowiązywania doktryny socrealizmu 1949-1954 oddano do użytku wiele wcześniej zaprojektowanych budynków, jak Centralny Dom Towarowy w warszawskich Alejach Jerozolimskich (dzisiejszy „Smyk”), który udało się zrealizować zgodnie z pierwotnym projektem, bez ustępstw na rzecz socrealizmu, mimo gwałtownej krytyki propagatorów doktryny socrealizmu. Wiele socrealistycznych projektów, jak zabudowa mieszkalna warszawskiej ulicy Nowotki (dziś Andersa) została oddana poślizgiem już po roku 1954, tyle, że bez klasycystycznego wystroju.
Socrealizm w architekturze został w Polsce po okresie stalinizmu zarzucony i potępiony. Dotyczyło to zarówno klasycznego podejścia do projektowania założeń urbanistycznych, jak i dekoracyjności samej architektury. Z perspektywy lat jednak sam styl oceniany jest łagodniej, a pod pewnymi względami przewyższa nawet dokonania późniejsze. Przede wszystkim był to ostatni okres, w którym preferowano zabudowę obrzeżną, z czytelnie wydzielonymi ulicami oraz zespołami zabudowy tworzącymi zamknięte wnętrza przestrzenne. Z kolei same budynki, mimo pretensjonalności detali architektonicznych, stanowią jednak pewną odmianę od monotonnych blokowisk wznoszonych przez następne dziesięciolecia. Architekci socrealizmu pozostawili po sobie w niektórych realizacjach nowoczesne elementy architektoniczne świadczące o funkcjonalności budynków takie jak portfenetry zapewniające pełne nasłonecznienie mieszkań i podcienia chroniące przed warunkami atmosferycznymi, których brakuje w późniejszym, oszczędnościowym budownictwie wielkopłytowym modernizmu.
Muzyka.
Zasady socrealizmu zaczęto wprowadzać do muzyki w 1936 roku. Kampanię przeciwko muzykom zapoczątkował wtedy atak na operę Dmitrija Szostakowicza "Lady Makbet mceńskiego powiatu". W 1948 roku „za formalistyczne i antyludowe tendencje” potępiono grupę kompozytorów, m.in. Szostakowicza, Prokofiewa i Chaczaturiana.
Wpływ muzyki na emocje sprawił, że stała się ważnym elementem propagandy, ale o jej politycznej „prawomyślności” decydował przede wszystkim tekst. Muzyka socrealistyczna miała być przede wszystkim "„przystępna w stylu i narodowa w treści. Oczekiwano utworów melodyjnych, konsonujących, nawiązujących do pieśni i tańców ludowych, a w tematyce dzieł scenicznych i kantatowych – do historii, oczywiście odległej i bohaterskiej" Preferowano gatunki z tekstem, toteż renesans przeżywała kantata. Powstał nowy gatunek: pieśń masowa, prosta pieśń nawiązująca w warstwie muzycznej do pieśni ludowych, a w słowach wychwalająca przywódców i osiągnięcia socjalistycznego państwa. Podkreślanie potrzeby tworzenia sztuki narodowej było wynikiem podyktowanej antysemityzmem wrogości wobec muzyki żydowskiej, która mogła przejawiać się „melodią opartą na orientalnej skali lub ornamentacją bogatszą niż spotykana w muzyce rosyjskiej”. Tępienie muzyki odbiegającej od stylu romantycznego, z prostą harmonią było wyrazem niechęci wobec awangardy.
W bardzo dużym repertuarze dzieł socrealistycznych skomponowanych w ZSRR są utwory takie jak: Siergiej Prokofjew "Kantata na 20-lecie Października", Dmitrij Szostakowicz oratorium "Pieśń o lasach", Wissarion Szebalin Symfonia "Lenin" oraz muzyka popularna, jak Izaak Dunajewski "Marsz entuzjastów" z muzyki do filmu "Świat się śmieje".
Zasady socrealizmu narzucono kompozytorom z państw podległych ZSRR podczas zjazdu w Pradze w 1948 roku. W Polsce początkowo z nimi polemizowano, ale oficjalnie wprowadzono je w 1949 podczas zjazdu kompozytorów w Łagowie Lubuskim. Gotowość do realizowania ich zadeklarowali wtedy trzej młodzi kompozytorzy: Tadeusz Baird, Kazimierz Serocki i Jan Krenz, występujący wspólnie jako „Grupa 49”. O traktowaniu komponowanej wówczas muzyki jako „wstydliwego epizodu” w biografiach jej twórców świadczy fakt, iż autor hasła „Jan Krenz” w "Encyklopedii muzycznej PWM" podkreślając, że utwory „Grupy 49” rozmijały się często z hasłami socrealizmu, pomija w spisie utworów typową dla socrealizmu kantatę Krenza "Dwa miasta", którą kompozytor zapewne skreślił ze swego dorobku. Utwory socrealistyczne miało w swoim dorobku wielu innych twórców, m.in.: Jan Adam Maklakiewicz ("Śląsk pracuje i śpiewa", suita ludowa), Alfred Gradstein (piosenki masowe m.in. "Na prawo most, na lewo most"), Andrzej Panufnik ("Symfonia Pokoju").
Utwory, które uznawano za sprzeczne z dyrektywami socrealizmu określano mianem „formalistycznych” (tak na przykład skrytykowano „Symfonię Olimpijską” Zbigniewa Turskiego i "I Symfonię" Witolda Lutosławskiego) i nie dopuszczano do ich wykonań.
W NRD utwory socrealistyczne komponował m.in. Hanns Eisler.
Film.
Filmowcy radzieckiej szkoły montażu jak Wsiewołod Pudowkin, Siergiej Eisenstein czy Ołeksandr Dowżenko zostali w latach trzydziestych zmuszeni do odejścia od eksperymentalnej stylistyki, która była przez WKP(b) określana jako „formalizm”. W praktyce etykietę formalizmu przypinano wszystkim filmom, które formą lub tematyką mogłyby być niezrozumiałe dla szerszej publiczności, jak np. eksperymenty z montażem intelektualnym Eisensteina albo filmy dokumentalne Dzigi Wiertowa ("Człowiek z kamerą", "Entuzjazm, Symfonia Donbasu").
Pewne elementy socrealistyczne w radzieckim kinie widać było już przed rokiem 1934, ale pierwszym filmem, który stanowił modelowy przykład nowej stylistyki był "Czapajew" w reżyserii Siergieja i Gieorgija Wasiliewów. W ramach założeń socrealizmu starano się ukazać perypetie indywidualnych bohaterów, w przeciwieństwie do filmów szkoły montażu, gdzie (posługując się marksistowską dialektyką) portretowano ścierające się masy ludzkie.
Pierwszym polskim filmem spełniającym postulaty socrealizmu stał się film reż. Eugeniusza Cękalskiego "Jasne łany" z roku 1947. W Polsce do filmów zgodnych z założeniami socrealizmu, ale jednocześnie posiadających znamiona artyzmu można zaliczyć "Celulozę" Jerzego Kawalerowicza, "Pokolenie" Andrzeja Wajdy oraz "Piątkę z ulicy Barskiej" Aleksandra Forda. Jednak ideologiczna schematyczność wizji świata, doprowadziły do śmierci tego nurtu. Natomiast symbolem nieudanej socrealistycznej „radosnej twórczości” (wedle oficjalnej terminologii) stał się film "Uczta Baltazara" w reż. Jerzego Zarzyckiego i Jerzego Passendorfera z 1954 roku.

</doc>
<doc id="87043" url="https://pl.wikipedia.org/wiki?curid=87043" title="Herb Głowna">
Herb Głowna

Herb Głowna – jeden z symboli miasta Głowno w postaci herbu.
Wygląd i symbolika.
Herb Głowna przedstawia w polu czerwonym głowę Jana Chrzciciela na złotej misie. Oczy zamknięte, włosy koloru czarnego, twarz koloru naturalnego.
Jest to herb mówiący, czyli nawiązujący do istniejącej już nazwy miasta. Równie dobrze jednak herb ów może świadczyć o szczególnym kulcie, jakim dawni właściciele otaczali tego akurat świętego, bądź jest przykładem regionalizmu mazowieckiego, ponieważ święty ten był bardzo popularny na Mazowszu.
Historia.
Po raz pierwszy wystąpił na pieczęci miejskiej w XVI wieku, następnie zapomniany. W Albumie Heroldii zaprojektowano nowy herb z toporem, łodzią i strzałami. Jednako po II wojnie światowej powrócił herb z głową Jana Chrzciciela.

</doc>
<doc id="87045" url="https://pl.wikipedia.org/wiki?curid=87045" title="Herb Brzezin">
Herb Brzezin

Herb Brzezin – jeden z symboli miasta Brzeziny w postaci herbu.
Wygląd i symbolika.
Herb przedstawia w polu srebrnym mury miejskie czerwone z otwartą bramą, i trzema wieżami krytymi daszkiem czarnym, z których najwyższa (środkowa) zwieńczona krzyżykiem.
Symbolikę herbu należy interpretować jako znak miejskiego charakteru tego ośrodka, a zwłaszcza jego odmienności prawnej (prawo miejskie) od otaczających wsi. Otwarta brama ma oznaczać otwartość mieszkańców miasta, krzyżyk – chrześcijaństwo.
Historia.
Najprawdopodobniej już wkrótce po lokacji wykonano pierwszą pieczęć miejską Brzezin. Najstarszy zachowany odcisk pochodzi jednak dopiero z dokumentu z 1534 r. W polu tej pieczęci widzimy ceglany mur miejski, a powyżej linii muru – trzy równej wysokości wieże nakryte spiczastymi dachami, z ozdobnymi kulami na szczytach. W każdej wieży były dwa okna, a w wieży środkowej – prawdopodobnie jeszcze wrota. W następnej znanej pieczęci Brzezin, z 1565 roku, mur miejski zastąpiła ceglana budowla wolno stojąca (być może zamek) z trzema wieżami, z których środkowa była najwyższa. Na relikwiarzu z 1628 r. w kościele parafialnym w Brzezinach zachowało się kolejne przedstawienie symbolu miejskiego znajdujące się w tarczy herbowej. Jest to więc pierwszy prawdziwy herb tego miasta. Przedstawia on ceglany mur miejski z bramą o otwartych wrotach, z trzema dwukondygnacyjnymi wieżami, nakrytymi uproszczonymi hełmami.
Podobny wzór herbu umieszczono na nowej pieczęci miejskiej, znanej z dokumentu z 1678 r. Tu także znalazły się: mur miejski, otwarta brama i trzy wieże pokryte spiczastymi daszkami. Środkowa wieża była najwyższa. W okresie zaborów, ze względu na zakazy prawne władz, miasta musiały zrezygnować z umieszczania na swych pieczęciach dawnych godeł herbowych, które zastąpił oficjalny herb państwowy. Było tak i w przypadku Brzezin. Dopiero w latach 1845–1847 powrócono do tego znaku.
W projekcie herbu przygotowanym przez władze Brzezin do "Albumu Heroldii" nawiązano do pieczęci z XVI – XVII w., wprowadzając, nieznane wcześniej, barwy: czerwony mur z ciemnoczerwonym otworem bramy i trzema, równej wysokości, czerwonymi wieżami o 1 oknie z, także czerwonymi, spiczastymi daszkami w niebieskim (a pierwotnie być może srebrnym) polu. Nowym elementem były złote krzyżyki na szczycie wież. Herbu tego nie przyjęto z powodu jego "zbyt polskiego charakteru". W 2 połowie XIX wieku władze rosyjskie próbowały związać polską heraldykę miejską z rosyjskimi zwyczajami, odrzucając tradycyjny herb Brzezin, a w polu tarczy umieszczając symbole rolnicze – snop zboża i lemiesz. Nim projekty te weszły w życie, Polska odzyskała niepodległość i powrócono do dawnych symboli.
W okresie międzywojennym Brzeziny, prawdopodobnie z powodu spóźnienia ze złożeniem projektu w ministerstwie spraw wewnętrznych, nie doczekały się zatwierdzenia swego herbu, władze miasta używały jednak pieczęci z, nieco zmodyfikowanym, herbem z XVI – XVII w.: wolno stojąca ceglana budowla z 3 wieżami, z których najwyższa zwieńczona była krzyżem, w otworze bramy umieszczono kratę-bronę. Herb używany po II wojnie światowej, spopularyzowany w różnych publikacjach, nawiązywał do najstarszych pieczęci XVI-wiecznych. W 1990 został on nieco zmodyfikowany i zatwierdzony przez Radę Miejską w obecnym kształcie.

</doc>
<doc id="87046" url="https://pl.wikipedia.org/wiki?curid=87046" title="Meatware">
Meatware

Meatware – żartobliwe określenie użytkownika jako części systemu komputerowego, analogicznie do pojęć hardware i software. "Meatware" jest często źródłem trudnych do zdiagnozowania problemów typu PEBKAC.

</doc>
<doc id="87047" url="https://pl.wikipedia.org/wiki?curid=87047" title="Herb Strykowa">
Herb Strykowa

Herb Strykowa – jeden z symboli miasta Stryków i gminy Stryków w postaci herbu.
Wygląd i symbolika.
Herb przedstawia w polu błękitnym złotą gwiazdę sześcioramienną nad takimże półksiężycem.
Historia.
Herb został przyjęty w 1 połowie XX w. Jego projektanci uznali ów herb za godło rodowe pierwszych właścicieli miasta – Strykowskich. Nie zachowały się jednak żadne średniowieczne pieczęcie miejskie z tym herbem. Bartosz Paprocki, autor XVI-wiecznego herbarza, uznał Strykowskich za Leliwitów herbu Leliwa, co powtarzali po nim inni. Nowsze badania dowiodły jednak, że założyciel miasta należał do rodu Łazęków (łęczycka odmiana). Herb Leliwa nie ma zatem nic wspólnego z dziejami Strykowa.

</doc>
<doc id="87048" url="https://pl.wikipedia.org/wiki?curid=87048" title="Herb Tomaszowa Mazowieckiego">
Herb Tomaszowa Mazowieckiego

Herb Tomaszowa Mazowieckiego – jeden z symboli miasta Tomaszów Mazowiecki w postaci herbu.
Wygląd i symbolika.
Herb przedstawia w polu złotym czerwono odzianą pannę w koronie na czarnym niedźwiedziu. 
Jest to herb szlachecki Rawicz i nawiązuje do założyciela miasta – hrabiego Antoniego Jana Ostrowskiego, który nazwał założoną przez siebie osadę przemysłową na cześć swego ojca, kasztelana czerskiego Tomasza Ostrowskiego.
Historia.
Tomaszów Mazowiecki uzyskał herb w 1926 roku, więc prawie wiek po otrzymaniu praw miejskich. W 1927 roku miano oddać do użytku nowy ratusz, więc podjęto szereg przygotowań, by uświetnić tę znaczącą w dziejach miasta uroczystość, na którą zaproszony został ówczesny Prezydent RP Ignacy Mościcki, który często odpoczywał w pobliskiej Spale. M. in. wydano wtedy pierwszą monografię miasta, której autorem był Tadeusz Seweryn. Dotkliwy dla władz miasta był brak herbu. Mimo że istniały wcześniej różne propozycje herbu, wiążące się z tradycjami włókienniczymi miasta, jednak żadna z nich nie otrzymała społecznej aprobaty. Uznano, iż w tej sytuacji najlepiej będzie poradzić się potomka założyciela i właściciela miasta – Jana Krystyna hrabiego Ostrowskiego. Ten wyraził zgodę aby rodowy herb rodziny Ostrowskich – Rawicz stał się herbem Tomaszowa. Dzięki temu prezentowi miasto uzyskało nie tylko herb, ale i legendę z nim związaną. Zarówno herb jak i legenda szybko przyjęła się w nadpilicznym grodzie, którego położenie wśród lasów Puszczy Pilickiej dodało legendzie autentyczności. Herb wyraża trwałe związki rodziny Ostrowskich z miastem .
Legenda.
"„Początki tego herbu w Anglii zakładają; gdy bowiem król angielski, schodząc z tego świata, syna jednego i córkę pozostawił, której w posagu wszystkie ruchomości, a między niemi ozdoby królewskie odkazał; brat jej, który się został przy królestwie po śmierci ojcowskiej, widząc, że by tak wielkich skarbów postradał, gdyby była siostra jego za granice za mąż wydana, ile że możni i potężni o nią konkurowali panowie, za poradą swych stanów dał ją na pożarcie drapieżnemu niedźwiedziowi; wszakże ten za sprawą Boską, nie tylko jej najmniej nie szkodził, ale także ułaskawiwszy się, stopy jej lizał, tak dalece, że go pasem swym okiełznawszy, na nim z tarasu wyjechała. O czem gdy znać dano bratu jej, przeprosiwszy ją, wydał w małżeństwo księciu lotaryńskiemu, z którym gdy spłodziła kilku synów, o to się postarała, iż im ten herb nadano. Ci rozbieżawszy się, czy ich potomkowie po różnych krajach, do Czech też niektórzy zaszli, a stamtąd do Polski.”"

</doc>
<doc id="87050" url="https://pl.wikipedia.org/wiki?curid=87050" title="Herb Bełchatowa">
Herb Bełchatowa

herb Bełchatowa – jeden z symboli miasta Bełchatów w postaci herbu.
Wygląd i symbolika.
Herb przedstawia w polu błękitnym drzewo na wzgórzu zielonym, o liściach złotych, owocach czerwonych i czarnym pniu, wokół którego opleciony wąż czerwony. Pod drzewem z prawej postać Adama, z lewej postać długowłosej Ewy, oboje z włosami złotymi i takimiż liśćmi figowymi. Adam i Ewa stoją skierowani nieco ku sobie, patrząc na siebie. Ewa trzyma w ugiętej ku górze ręce czerwone jabłko. Wąż z wysuniętym językiem patrzy w oczy Ewy.
Herb przedstawia scenę z biblijnej Księgi Rodzaju.
Historia.
Dawniej sądzono, iż herb został zaprojektowany w 1847 do Albumu Heroldii Królestwa Polskiego, lecz znany jest odcisk pieczęci miejskiej z takim motywem, pochodzący z XVIII wieku, a odciśnięty na dokumencie z 1798. Pochodzenie motywu herbowego jest nieznane. Motyw Adama i Ewy jest dobrze znany z pieczęci cechu garncarzy (m.in. we wnętrzu krakowskich Sukiennic) i taka hipoteza dominowała w okresie, gdy sądzono, iż herb został zaprojektowany pośpiesznie na potrzeby Albumu Heroldii. , że wybrano motyw wspólny dla przedstawicieli trzech religii i narodowości zamieszkujących Bełchatów (Polaków, Żydów i Rosjan) – jednakże i to jest mało prawdopodobne, gdyż jest to XIX-wieczny skład narodowościowy miasta – lub, co bardziej prawdopodobne, że symbol miejski wybrał znany z głębokiej religijności Franciszek Rychłowski.
Zielona barwa węża łamała zasady heraldyki, gdyż nie powinna sąsiadować z błękitem tła. Gdy pod koniec XX w. zmieniano barwy herbu miasta zgodnie z propozycjami specjalistów, doszło w Radzie Miejskiej do dyskusji o charakterze politycznym – radni o poglądach lewicowych optowali za czerwoną barwą tła, zaś liberałowie – za błękitną. Zdecydowano się na niebieską barwę tła oraz na czerwonego węża, co odpowiadało prawidłom sztuki heraldycznej. 
Herb i barwy zostały przyjęte Uchwałą Rady Miejskiej Bełchatowa nr 58/V/97 28 kwietnia 1997.

</doc>
<doc id="87051" url="https://pl.wikipedia.org/wiki?curid=87051" title="Herb Ozorkowa">
Herb Ozorkowa

Herb Ozorkowa – jeden z symboli miasta Ozorków w postaci herbu.
Wygląd i symbolika.
Herb Ozorkowa przedstawia tarczę dwudzielną w słup, to znaczy podzieloną pionową linią na 2 części. W polu prawym czerwonym widnieje srebrna rozdarta strzała o zawiniętych końcach skierowana ku górze, zaś w lewym srebrnym – błękitne czółenko tkackie.
Czółenko tkackie nawiązuje do przemysłu tkackiego, przez dziesięciolecia dominującej gałęzi gospodarki miasta. 
Kontrowersje.
Strzała to herb szlachecki Odrowąż, przypisywany założycielowi Ozorkowa – Ignacemu Starzyńskiemu. Jest to błąd merytoryczny, gdyż szlachcic ten był w rzeczywistości herbu Ślepowron (przedstawiający czarnego kruka).
Herb Ozorkowa, z punktu widzenia heraldyki, ma pewną nieprawidłowość. Według zasad nie należy łączyć herbu szlacheckiego i symbolu przemysłowego.

</doc>
<doc id="87053" url="https://pl.wikipedia.org/wiki?curid=87053" title="Jules Massenet">
Jules Massenet

Jules Émile Frédéric Massenet (ur. 12 maja 1842 w Saint-Étienne, zm. 13 sierpnia 1912 w Paryżu) – francuski kompozytor i pianista.
Życiorys.
Jego ojciec był przemysłowcem, matka pianistką i pierwszą nauczycielką muzyki. W 1848 został przyjęty do paryskiego Konserwatorium; studiował tam grę fortepianową u A. Laurenta, grę na organach u F. Benoista oraz kompozycję u A. Thomasa, którą ukończył w 1859 zdobywając główną nagrodę w konkursie absolwentów Konserwatorium. W trakcie studiów okazjonalnie grał zarobkowo na perkusji w orkiestrach Théâtre Lyrique i Opéra de Paris. W 1863 otrzymał stypendium Prix de Rome za swą kantatę "David Rizzio".
Podczas pobytu w Rzymie Massenet poznał Franciszka Liszta, u którego przez kolejne trzy lata pobierał nauki, doskonaląc swe umiejętności pianistyczne. W 1866 powrócił do Paryża, gdzie zaczął odnosić sukcesy dzięki swym operom takim jak "La grand'Tante", "Don César de Bazan", "Marie-Magdeleine" i "Le Roi de Lahore". W 1878 został profesorem Konserwatorium Paryskiego; wykładał kontrapunkt, fugę i kompozycję.
Kawaler (1876), oficer (1887) i komandor (1899) Orderu Narodowego Legii Honorowej (Francja).
Twórczość.
Wpływ na muzykę Masseneta mieli Giuseppe Verdi i Richard Wagner, zaś wpływy muzyki Masseneta można odnaleźć w twórczości włoskich werystów, Ruggero Leoncavalla i Pietro Mascagniego. 
Massene skomponował 25 oper, które stanowią trzon jego dorobku artystycznego. Najbardziej znaną jest "Manon" (1884), z librettem H. Meilhaca i Ph. Gille’a wg powieści ojca Prévosta "Historia Manon Lescaut i Kawalera de Grieux". Komponował także kantaty, oratoria, suity i pieśni.

</doc>
<doc id="87054" url="https://pl.wikipedia.org/wiki?curid=87054" title="Jules Emile Frederic Massenet">
Jules Emile Frederic Massenet



</doc>
<doc id="87055" url="https://pl.wikipedia.org/wiki?curid=87055" title="Jules Émile Frédéric Massenet">
Jules Émile Frédéric Massenet



</doc>
<doc id="87058" url="https://pl.wikipedia.org/wiki?curid=87058" title="Koluszki (ujednoznacznienie)">
Koluszki (ujednoznacznienie)



</doc>
<doc id="87069" url="https://pl.wikipedia.org/wiki?curid=87069" title="De la Vega Garcilasso">
De la Vega Garcilasso



</doc>
<doc id="87072" url="https://pl.wikipedia.org/wiki?curid=87072" title="Wojciech Piekarski">
Wojciech Piekarski

Wojciech Piekarski – popularny w XVI wieku krakowski budowniczy. Zatrudniany przez bogatych mieszczan do budowy ich kamienic.

</doc>
<doc id="87074" url="https://pl.wikipedia.org/wiki?curid=87074" title="Leonard Andrys">
Leonard Andrys

Leonard Andrys – nadworny architekt i budowniczy Mniszchów w XVIII wieku, działający głównie pod patronatem Jerzego Augusta Wandalina Mniszcha. 
Życiorys.
Prawdopodobnie twórca projektu kościoła oo. Bernardynów w Dukli, budowanego w latach 1761-1764. Budowniczy zespołu pałacowego Mniszchów w Dukli w latach 1764-1765, odbudowywanego w stylu późnobarokowym po pożarze z 1758 r. prawdopodobnie według projektu drezdeńskiego architekta Jana Fryderyka Knöbla. 

</doc>
<doc id="87075" url="https://pl.wikipedia.org/wiki?curid=87075" title="Grobla Olbrzyma">
Grobla Olbrzyma

Grobla Olbrzyma (także: "Droga Olbrzymów", ang. "Giant’s Causeway", irl. "Clochán na bhFómharach") – oryginalna formacja skalna na wybrzeżu Irlandii Północnej (hrabstwo Antrim) składająca się z ciasno ułożonych kolumn bazaltowych.
Grobla została odkryta w roku 1692 przez ówczesnego biskupa miasta Derry. Dopiero w końcu XVIII wieku zyskała znaczenie dla świata, gdy lord biskup Derry Frederick Herrey wskazał ją środowisku naukowemu.
Formacja ta składa się z około 37 tysięcy ciasno ułożonych kolumn bazaltowych, które uformowały się podczas erupcji wulkanicznej 50–60 mln lat temu. Powstanie takich kolumn związane jest ze spękaniami ciosowymi, powstałymi w trakcie stygnięcia lawy. Większość kolumn ma podstawę sześciokątną, choć niektóre mają mniej lub więcej boków.
Według irlandzkiej legendy Groblę wybudował olbrzym Finn MacCumhaill (Finn McCool), przywódca wojowniczej bandy Fianna, który chciał przejść do Szkocji suchą stopą i tam pokonać swojego odpowiednika. Jednak, gdy przeszedł i zobaczył, jak wielki jest szkocki olbrzym, w panice uciekł i z pomocą swojej żony przebrał się za dziecko. Gdy szkocki olbrzym przybył do Irlandii i zobaczył „dziecko”, przeraził się. Jeśli tak duże jest dziecko, to jak wielki musi być dorosły. Uciekając do Szkocji po drodze porąbał Groblę by Irlandczyk nie mógł za nim wrócić.
Na świecie podobne bazaltowe kolumny występują w Devils Postpile National Monument w amerykańskim stanie Kalifornia i w jaskini Grota Fingala w Szkocji. W Polsce podobne formy skalne występują w wielu miejscach na Śląsku, m.in. na Kamiennej Górze w Lubaniu, na górze Rataj, na Bazaltowej Górze, na Wilczej Górze, na Ostrzycy, na Górze Krzyżowej i na Górze Świętej Anny. W Czechach najbardziej znane są Panská skála i Diabelski Mur (Czechy).

</doc>
<doc id="87076" url="https://pl.wikipedia.org/wiki?curid=87076" title="Grobla Olbrzymów">
Grobla Olbrzymów



</doc>
<doc id="87080" url="https://pl.wikipedia.org/wiki?curid=87080" title="Prokariota">
Prokariota



</doc>
<doc id="87082" url="https://pl.wikipedia.org/wiki?curid=87082" title="Paradoks EPR">
Paradoks EPR

Paradoks (także: "niekompletność", "eksperyment myślowy") EPR – eksperyment myślowy, który miał na celu wykazanie niezupełności mechaniki kwantowej. 
Jego nazwa pochodzi od nazwisk trzech fizyków: Alberta Einsteina, Borysa Podolskiego i Nathana Rosena, którzy go zaproponowali. Eksperyment ten został opisany we wspólnie wydanej w 1935 roku publikacji "Can Quantum Mechanical Description of Physical Reality Be Considered Complete?" zamieszczonej w czasopiśmie „Physical Review”.
Treść paradoksu.
Mechanika kwantowa zakłada, że przed pomiarem wielkości kwantowej mierzona zmienna nie ma ustalonej wartości, dopiero pomiar ją ustala, a wcześniej można mówić tylko o rozkładach prawdopodobieństwa.
Istnieją jednak pewne tzw. stany splątane par cząstek (a właściwie ich spinów), tzw. singlety, które mają taką właściwość, że gdy dokonujemy pomiaru wartości jakiejkolwiek składowej spinu każdej z cząstek, ale dla obu cząstek względem tego samego kierunku przestrzennego, otrzymujemy zawsze przeciwne wyniki (pełna anty-korelacja). Jeśli takie cząstki oddalimy od siebie, a potem zmierzymy pewną składową spinu jednej z nich, to pomiar da nam nie tylko jej wartość, ale jednocześnie wartość identycznej składowej spinu tej drugiej (gdyby ktoś chciał dokonać pomiaru w tym samym kierunku). Ponieważ dla singletu przed pomiarem składowe spinów każdej z cząstek są całkowicie nieokreślone, mamy zatem pozornie jakby pewnego rodzaju oddziaływanie rozchodzące się natychmiastowo na dowolną odległość (które określa spin odległej cząstki, na której nie wykonano żadnego pomiaru).
Tymczasem szczególna teoria względności zabrania przekazywania informacji i oddziaływań z prędkością większą od prędkości światła w próżni. Używając analogicznego doświadczenia myślowego EPR wywnioskowali, że zmienne kwantowe muszą mieć ustaloną wartość przed pomiarem, co z kolei miało prowadzić do wniosku, że mechanika kwantowa jest teorią niepełną (niezupełną), bo nie określa tych ustalonych wartości, a jedynie ich prawdopodobieństwa.
Uwaga: opis paradoksu EPR podany wyżej opiera się na pomyśle Davida Bohma (1951) i jest jego najprostszą formą.
Rozwinięcie przez Bella.
W 1964 roku John Stewart Bell udowodnił twierdzenie Bella oparte na doświadczeniu EPR. Mówi ono, że w takich procesach mechanika kwantowa prowadzi do innych przewidywań niż teorie lokalnie realistyczne popierane przez Einsteina. Nierówności Bella sprawdzono w wielu eksperymentach, m.in. tych Aspecta. Pogrzebały one nadzieje Einsteina, ale nie przyznały pełni racji Bohrowi. Jego interpretacja kopenhaska nie przestała spotykać się z krytyką, m.in. ze strony samego Bella.

</doc>
<doc id="87085" url="https://pl.wikipedia.org/wiki?curid=87085" title="Kalevala">
Kalevala

Kalevala, Kalewala (dosł. „Kraina Kalevy”, ważnego mitycznego bohatera Finów, Estończyków, Karelów i innych ludów bałtycko-fińskich) – poemat epicki składający się z pieśni ludowych (tzw. run) i legend z terenów Finlandii, Estonii, Karelii i innych terenów, zebranych i opracowanych w XIX wieku przez Eliasa Lönnrota. Kalevala nazywana jest fińskim eposem narodowym. "Kalevala" to odpowiednik estońskiego eposu "Kalevipoeg" („Syn Kalevy”), napisanego przez estońskiego autora Friedricha Reinholda Kreutzwalda. "Kalevala" przyczyniła się do budzenia świadomości narodowej, wyzwolenia Finlandii spod panowania Rosji i wywarła duży wpływ na współczesną kulturę i sztukę fińską. 28 lutego w Finlandii obchodzi się Dzień Kalevali.
Przekazywane w tradycji ustnej runy, należące do najstarszych zabytków twórczości ludowej, pochodzą z terenów dzisiejszej Finlandii, Estonii, Karelii, Liwonii i terenów płn.-zach. Rosji. Pierwsze próby ich usystematyzowania podejmowano od początku XIX wieku. W 1835 roku lekarz, folklorysta i językoznawca Elias Lönnrot opublikował zbiór pieśni o ludowym bohaterze Väinämöinenie, pod tytułem "Kalevala albo Stare pieśni karelskie o dawnych czasach fińskiego ludu", zawierający 35 run. Następne wydanie, zawierające już 50 run, ukazało się w 1850 roku i zostało przez Lönnrota zharmonizowane z różnych wariantów językowych i rytmicznych, oraz uzupełnione tak, że stanowiły logiczną całość.
Poemat obejmuje okres od stworzenia świata do średniowiecza i składa się z różnych wątków, dziejących się w świecie baśniowym i realnym, opisujących życie i czyny bohaterów oraz walkę dwóch wrogich plemion o Sampo – mityczny młynek szczęścia. Niektóre rozdziały opisują zwyczaje obrzędowe oraz pieśni, czary i zaklęcia z czasów pogańskich.
"Kalevala" została przetłumaczona na kilkadziesiąt języków, zarówno wierszem, jak i prozą. J.R.R. Tolkien przyznał, że była dla niego inspiracją przy pisaniu tekstów wchodzących w skład zbioru "Silmarillion". Przykładowo postać Gandalfa ze stworzonej przez niego mitologii Śródziemia jest wzorowana na głównym bohaterze eposu, czarodzieju imieniem Väinämöinen. Także język elfów quenya jest wzorowany na starofińskim.
Pierwsze tłumaczenia fragmentów poematu na język polski powstawały już w drugiej połowie XIX wieku. Pierwszy pełny tekst, w przekładzie filologicznym Karola Laszeckiego i poetyckim Józefa Ozgi-Michalskiego, ukazał się w latach 60. XX wieku. W 1958 roku Janina Porazińska opracowała "Kalevalę" w wersji dla dzieci. W roku 1998 (PIW) ukazał się pierwszy przekład bezpośrednio z oryginału na język polski, dokonany przez Jerzego Litwiniuka, znawcę literatur nadbałtyckich.

</doc>
<doc id="87086" url="https://pl.wikipedia.org/wiki?curid=87086" title="Wspólnota Niepodległych Państw">
Wspólnota Niepodległych Państw

Wspólnota Niepodległych Państw, skrót WNP (; trb. "Sodrużestwo Niezawisimych Gosudarstw", "SNG") – organizacja gospodarczo-polityczno-wojskowa, zrzeszająca większość byłych republik Związku Radzieckiego, utworzona na mocy porozumienia białowieskiego z 8 grudnia 1991 roku. Zgodnie ze zobowiązaniem państw członkowskich, organizacja ma na celu współpracę w zakresie polityki, bezpieczeństwa, gospodarki, kultury, oświaty, ochrony zdrowia, środowiska, nauki i wymiany informacji. 
Historia.
Wspólnota Niepodległych Państw powstała na mocy tzw. porozumienia białowieskiego z 8 grudnia 1991 roku, podpisanego przez prezydenta Rosji Borysa Jelcyna, prezydenta Ukrainy Łeonida Krawczuka i przewodniczącego Rady Najwyższej Białorusi Stanisława Szuszkiewicza, jako alternatywa ustrojowa dla krajów należących do Związku Socjalistycznych Republik Radzieckich, pragnących zrzucić radzieckie zwierzchnictwo Kremla (jako ośrodka władzy nadrzędnej) bez narażenia się na zarzut separatyzmu i idących za tym potencjalnych konsekwencji. Siedzibą władz WNP został Mińsk (stolica Białorusi). WNP początkowo obejmowała wówczas jedynie trzy kraje słowiańskie: Rosję, Ukrainę i Białoruś. 
Podczas konferencji w Wiskulach delegacja rosyjska zaproponowała nazwę "Wspólnota Demokratycznych Państw" dla nowo powołanej do życia organizacji, uzasadniając to tym, że proponowana przez ukraińską delegację nazwa "Wspólnota Niepodległych Państw" zawierała dwa synonimy, gdyż państwo z samej swej natury jest niepodległe. Jednak ze względu na istniejącą w czasach ZSRR niepełną niepodległość państw satelickich, delegacje wszystkich trzech państw zdecydowały się na ukraińską propozycję.
Na spotkaniu, które odbyło się 14 grudnia 1991 roku w Aszchabadzie postanowiono, że Wspólnota Niepodległych Państw jest zaplanowana z myślą o wszystkich byłych republikach ZSRR. 21 grudnia 1991 roku, za sprawą podpisania w Ałma-Acie wspólnie z państwami założycielskimi specjalnego protokołu do porozumienia białowieskiego, dotyczącego celów i zasad WNP, do organizacji przystąpiło kolejnych osiem republik rozwiązanego Związku Radzieckiego: Azerbejdżan, Armenia, Kazachstan, Kirgistan, Mołdawia, Tadżykistan, Turkmenistan i Uzbekistan.
Kolejnym istotnym wydarzeniem w historii WNP była ratyfikacja porozumienia białowieskiego i protokołu z Ałma-Aty przez lub parlamenty byłych republik radzieckich. Jako pierwsze ratyfikowały te dokumenty Białoruś i Ukraina (10 grudnia 1991 roku). Następnie zostały one ratyfikowane przez Rosję (12 grudnia 1991 roku), Kazachstan (23 grudnia 1991 roku), Tadżykistan (25 grudnia 1991 roku – porozumienie białowieskie, 26 czerwca 1993 roku – protokół z Ałma-Aty), Turkmenistan (26 grudnia 1991 roku), Uzbekistan (4 stycznia 1992 roku), Armenię (18 lutego 1992 roku), Kirgistan (6 marca 1992 roku), Azerbejdżan (24 września 1993 roku) i Mołdawię (8 kwietnia 1994 roku).
22 stycznia 1993 roku na szczycie w Mińsku przyjęto Statut Wspólnoty Niepodległych Państw (ros. Устав Содружества Независимых Государств), który podpisały wszystkie państwa zaangażowane w WNP z wyjątkiem Ukrainy i Turkmenistanu – oznaczało to, że państwa te "de iure" nie stały się państwami członkowskimi WNP, lecz miały tylko status państw założycielskich i państw uczestniczących w organizacji. Statut ratyfikowały kolejno: Kazachstan (31 marca 1993 roku), Rosja (15 kwietnia 1993 roku), Uzbekistan (6 maja 1993 roku), Tadżykistan (4 sierpnia 1993 roku), Azerbejdżan (14 grudnia 1993 roku), Kirgistan (18 grudnia 1993 roku), Białoruś (18 stycznia 1994 roku), Armenia (16 marca 1994 roku) i Mołdawia (26 kwietnia 1994 roku). 
22 października 1993 roku akces do WNP zgłosiła Gruzja, po tym, jak obalony został rząd Zwiada Gamsachurdii, a prezydentem Gruzji został Eduard Szewardnadze. W grudniu 1993 roku Gruzja oficjalnie dołączyła do organizacji. Od tego czasu liczyła ona dwunastu członków. W lutym 2006 roku Gruzja wystąpiła z Rady Ministrów Obrony WNP ze stwierdzeniem „Gruzja obrała kurs na członkostwo w NATO i nie może być członkiem dwóch struktur militarnych jednocześnie”.
12 sierpnia 2008 roku prezydent Gruzji Micheil Saakaszwili ogłosił, że jego kraj występuje ze Wspólnoty Niepodległych Państw, zaś 14 sierpnia gruziński parlament jednomyślnie przyjął odpowiednią uchwałę w tej sprawie. 18 sierpnia 2008 Ministerstwo Spraw Zagranicznych Gruzji poinformowało Sekretariat Wykonawczy WNP o wystąpieniu Gruzji ze wspólnoty. Decyzja weszła w życie 18 sierpnia 2009 roku.
Chęci członkostwa w WNP nigdy nie wyrażały należące wcześniej do Związku Radzieckiego kraje bałtyckie: Litwa, Łotwa i Estonia. Państwa te w 2004 roku wstąpiły do zachodnich organizacji politycznych: NATO i Unii Europejskiej.
Od 2005 roku Turkmenistan uczestniczy we Wspólnocie Niepodległych Państw w charakterze „członka stowarzyszonego”, natomiast drugi z krajów, które nie podpisały Statutu WNP i które "de iure" nie zyskały statusu państwa członkowskiego organizacji, Ukraina, na mocy dekretu prezydenta Petra Poroszenki z dnia 19 maja 2018 roku oficjalnie zakończył swoje uczestnictwo w WNP.
Członkowie.
Członkami założycielami Wspólnoty Niepodległych Państw były trzy kraje: Białoruś, Rosja i Ukraina, które podpisały porozumienie o utworzeniu WNP i jednocześnie faktycznej likwidacji Związku Radzieckiego w grudniu 1991 roku. Ukraina wyszła z WNP w 2018 roku. Członkostwo zwyczajne posiada obecnie dziewięć krajów: Armenia, Azerbejdżan, Białoruś, Kazachstan, Kirgistan, Mołdawia, Rosja, Tadżykistan i Uzbekistan. Turkmenistan był członkiem zwyczajnym do 2005 roku, od tego czasu posiada status członka stowarzyszonego.
Statut Wspólnoty Niepodległych Państw (punkt 7) przewiduje możliwość przyznania członkostwa każdemu państwu „które podziela cele i zasady Wspólnoty i przyjmuje na siebie zobowiązania statutu”. Warunkiem przystąpienia nowego państwa jest jednomyślna zgoda dotychczasowych członków. Zapis jest o tyle ważny, że oznacza, iż WNP może wykraczać poza obszar byłego Związku Radzieckiego. W 2008 roku Afganistan wyraził swoją chęć członkostwa w WNP, obecnie uczestniczy on jako obserwator w Zgromadzeniu Parlamentarnym WNP (jest to zgodne z punktem 8 Statutu WNP, który dopuszcza, że za zgodą Rady Głów Państw w posiedzeniach organów WNP mogą partycypować przedstawiciele innych państw w charakterze obserwatorów). W latach 90. XX wieku swoją chęć członkostwa w WNP wyraziły również nieuznawane przez społeczność międzynarodową podmioty takie jak np. Abchazja, Krym, Czeczenia, Tatarstan czy Naddniestrze. W praktyce państwa członkowskie odrzuciły powyższe prośby, obawiając się nasilenia ruchów separatystycznych chcących wykorzystać członkostwo w WNP jako "de facto" uznanie w prawie międzynarodowym.
Układ taszkencki.
Organizacja Układu o Bezpieczeństwie Zbiorowym (tzw. traktat taszkencki) została utworzona 15 maja 1992 roku w Taszkencie przez państwa założycielskie: Armenię, Kazachstan, Kirgistan, Rosję, Tadżykistan i Uzbekistan; których celem było współdziałanie państw-sygnatariuszy w kwestiach obronności. W 1993 roku do układu dołączyły następne państwa: Azerbejdżan, Białoruś oraz Gruzja. Porozumienie zawierało zapisy – „O niestosowaniu przemocy w stosunkach wzajemnych i udzielaniu pomocy napadniętemu sygnatariuszowi”. 2 kwietnia 1999 roku Układ Taszkencki przedłużyły tylko: Białoruś, Kazachstan, Kirgistan, Rosja i Tadżykistan ("Protokół o przedłużeniu Układu o bezpieczeństwie zbiorowym"). Później Gruzja podjęła współpracę ze Stanami Zjednoczonymi i NATO. Celem Rosji było stworzenie wspólnej obrony powietrznej.
Charakter i organy administracyjne WNP.
Wspólnota Niepodległych Państw ma charakter luźnego ugrupowania, które deklaruje — zgodnie z porozumieniem białowieskim — iż ma charakter otwarty dla wszystkich państw członkowskich byłego ZSRR, a także dla innych krajów. Nie jest ona formułą związku państw ani też strukturą ponadpaństwową; z punktu widzenia prawa międzynarodowego wszyscy członkowie Wspólnoty są samodzielnymi i niepodległymi państwami. Jej głównymi organami administracyjnymi są:
Siedziba Sekretariatu Wykonawczego WNP, który wykształcił się z Komitetu Koordynacyjno-Konsultacyjnego, znajduje się w Mińsku. Dotychczasowi sekretarze (przewodniczący Komitetu) to:
Sekretarza powołuje i odwołuje jednomyślnie Rada Szefów Państw, choć w historii zdarzało się, iż czynił to samodzielnie prezydent Rosji.
Pozostałe organy WNP to:
Wyróżnić możemy też organy pomocnicze, tj. Międzyparlamentarne Zgromadzenie (Państw Członkowskich) Wspólnoty Niepodległych Państw z siedzibą w Petersburgu, Komisję Praw Człowieka WNP oraz Trybunał Gospodarczy.
Praktyka funkcjonowania WNP.
Do Wspólnoty Niepodległych Państw należy większość krajów byłego ZSRR, jednak inicjatywy rozwijające i konkretyzujące współpracę krajów jedenastki nie spotkały się z pozytywnym odzewem. W 1994 zdecydowanie odrzucona została idea utworzenia Związku Euroazjatyckiego zgłoszona przez Nursułtana Nazarbajewa oraz późniejsze propozycje integracyjne Alaksandra Łukaszenki. Bliższą integracją w ramach WNP zainteresowana jest obecnie głównie Rosja i Białoruś oraz niektóre kraje środkowoazjatyckie. W latach 1996–2015 były one zrzeszone w Euroazjatyckiej Wspólnocie Gospodarczej, a od 1 stycznia 2015 w Euroazjatyckiej Unii Gospodarczej.
Na spoistość WNP negatywnie wpływają istniejące na jej terenie organizacje subregionalne, tj. GUAM (inaczej zwany Organizacją na rzecz Demokracji i Rozwoju), w którego skład wchodzą Gruzja, Ukraina, Azerbejdżan i Mołdawia.
We wrześniu 2003 podpisano na Krymie Układ o Budowie Wspólnej Przestrzeni Gospodarczej, obejmujący oprócz Ukrainy Rosję, Białoruś i Kazachstan. Jego sygnowanie fetowane było w Rosji jako znaczący krok na drodze do integracji gospodarczej krajów byłego ZSRR, tym bardziej że traktat podpisała niechętna dotąd zacieśnianiu ekonomicznych więzów Ukraina.
W chwili obecnej WNP jest tworem amorficznym, będącym obiektem zainteresowania głównie dla wąskiego grona specjalistów i badaczy z dziedziny nauk społeczno-politycznych.
Siły zbrojne.
Podział Armii Radzieckiej i wspólne siły zbrojne.
Z chwilą rozpadu ZSRR jednym z kluczowych problemów do rozwiązania stała się przynależność sił zbrojnych – dawnej Armii Radzieckiej. Poszczególne państwa jeszcze przed formalnym rozwiązaniem ZSRR zaczęły próbować tworzyć swoje siły zbrojne na bazie jednostek znajdujących się na ich terytorium. W szczególności postanowienie takie podjęła Rada Najwyższa Ukrainy już 6 grudnia 1991 roku. 30 grudnia 1991 roku doszło do spotkania przywódców członków WNP w Mińsku, na którym podjęto szereg postanowień dotyczących sił zbrojnych. Ministerstwo Obrony dawnego ZSRR zostało zlikwidowane, a na jego miejsce powołano Główne Dowództwo Sił Zbrojnych Wspólnoty Niepodległych Państw. Poszczególne państwa uzyskały prawo formowania własnych sił zbrojnych w oparciu o jednostki stacjonujące na ich terytorium, z wyłączeniem sił określonych jako strategiczne, które miały być pod wspólnym dowództwem WNP. Powstały jednak następnie rozbieżności co do kwestii, które siły miały być wyłączone pod wspólne dowództwo i jaki powinien być ich status na terenie nowych państw. 
Spór powstał przede wszystkim na tle Floty Czarnomorskiej, która miała główną bazę na terytorium Ukrainy (w Sewastopolu) i była przez Rosję uważana za związek operacyjno-strategiczny, który powinien pozostać pod jej kontrolą za pośrednictwem WNP, natomiast Ukraina dążyła do jej przejęcia lub podziału. Pozostałe floty marynarki wojennej ZSRR (Bałtycka, Północna i Oceanu Spokojnego), obejmujące między innymi okręty podwodne z rakietami międzykontynentalnymi o znaczeniu strategicznym, miały główne bazy na terenie Rosji i zostały przez nią następnie przejęte. W 1992 roku zarówno Ukraina i Rosja próbowały formalnie podporządkować sobie Flotę Czarnomorską. Ostatecznie po kilkuletnich sporach i rozmowach, w toku których Flota uległa znacznej degradacji technicznej, 28 maja 1997 Rosja i Ukraina zawarły porozumienie o podziale Floty Czarnomorskiej pomiędzy oba państwa. Proces ten został ukończony w 2000 roku. 
W skład wspólnych sił WNP, z dowództwem w Moskwie, miały także wchodzić jednostki rakiet strategicznych i lotnictwa strategicznego. Mimo to, nie uniknęły one tendencji do ich nacjonalizowania i na przełomie 1992 i 1993 roku Ukraina przejęła pod swoją jurysdykcję jednostki na jej terytorium, odbierając wcześniej od żołnierzy przysięgę na wierność Ukrainie. W szczególności Ukraina przejęła w 1992 roku bazujący w Pryłukach pułk najnowszych bombowców strategicznych Tu-160. Analogiczne kroki podjęła później Rosja w stosunku do znajdujących się pod jej faktyczną kontrolą sił jedynie formalnie podległych WNP.
Integracja wojskowa.
Integracja wojskowa bazuje na Traktacie o bezpieczeństwie zbiorowym z Taszkentu i obejmuje jedynie część krajów WNP (formalnie umowy te nie są częścią dorobku prawnego WNP). Traktat taszkencki podpisało sześć państw 15 maja 1992 roku: Rosja, Armenia, Uzbekistan, Kirgistan, Tadżykistan i Kazachstan. Następnie do Układu przystąpiły; Azerbejdżan (24 września 1993 roku), Gruzja (9 grudnia 1993 roku), Białoruś (31 grudnia 1993 roku); traktat uprawomocnił się 20 kwietnia 1994 roku. Sygnatariusze wyrzekli się użycia siły wobec państw trzecich, nieprzystępowania do sojuszy wojskowych, wzajemną pomoc w razie ataku z zewnątrz. 2 kwietnia 1999 roku nastąpiło przedłużenie Układu taszkenckiego przez sześć państw. Pozostałe trzy państwa: Azerbejdżan, Gruzja, Uzbekistan wcześniej opuściły tę organizację i 10 października 1997 roku utworzyły GUAM. 7 października 2002 roku w Kiszyniowie Armenia, Kazachstan, Kirgistan, Rosja, Tadżykistan, Białoruś założyli Organizację Układu o Bezpieczeństwie Zbiorowym. Od 17 sierpnia 2006 roku do 2012 roku członkiem organizacji był Uzbekistan. Jest to organizacja hegemoniczna, gdzie naczelna decyzja należy do Federacji Rosyjskiej, pozostali sygnatariusze muszą kierować się rosyjską racją stanu; ma to na celu zablokowanie inicjatyw integracji ze strukturami euroatlantyckimi.
Organizacje alternatywne.
W obszarze postradzieckim stworzono szereg organizacji międzynarodowych w znacznej mierze współpracujących ze Wspólnotą Niepodległych Państw. Należą do nich:
Istnieją ponadto organizacje, w których skład wchodzą państwa nieuznawane na arenie międzynarodowej:
Do organizacji, w których byłe republiki radzieckie stanowią znaczną część członków, lecz skupiających też inne państwa należą:

</doc>
<doc id="87087" url="https://pl.wikipedia.org/wiki?curid=87087" title="Przekładnik napięciowy">
Przekładnik napięciowy

Przekładnik napięciowy – specjalny transformator jednofazowy lub trójfazowy, pracujący w stanie jałowym, służący do rozszerzania zakresu pomiarowego woltomierzy. Stosowany przy pomiarach napięć przemiennych.
Dla typowego przekładnika napięciowego wartość znamionowa napięcia wtórnego wynosi formula_1 dla układów 3-fazowych i 100 V dla układów 1-fazowych.
Zwarcie w obwodzie wtórnym przekładnika może uszkodzić go, dlatego zabezpiecza się go bezpiecznikami. Z obwodów wtórnych przekładnika napięciowego najczęściej zasila się woltomierze, cewki napięciowe watomierzy i liczników, częstotliwościomierze, przetworniki pomiarowe, zabezpieczenia podnapięciowe itp.
Podstawowe dane znamionowe podawane na tabliczce znamionowej przekładnika to:

</doc>
<doc id="87089" url="https://pl.wikipedia.org/wiki?curid=87089" title="Bit (narzędzie)">
Bit (narzędzie)

Bit – końcówka robocza przystosowana do wkręcania i wykręcania wkrętów, mocowania w uchwycie ręcznym lub z napędem elektrycznym. Bit wykonany jest z sześciokątnego profilu stalowego. Jeden z końców jest odpowiednio wyprofilowany, całość utwardzona. Końcówki robocze, tzw. groty, najczęściej mają kształt odpowiadający kształtom nacięć łbów wkrętów:
Ideą stosowania bitów była oszczędność – zamiast całego narzędzia wymieniana jest jedynie końcówka robocza, mająca bezpośredni kontakt z wprawianym w ruch elementem złącznym, i najbardziej się zużywająca.
Nazwa „bit” przyjęta została z języka angielskiego. Nazwa „grot” wydaje się być najlepszym określeniem w języku polskim, choć lokalnie spotykana jest też nazwa „czubek”.
W handlu spotykane luzem lub w zestawach. Zestawy najczęściej posiadają dodatkowo narzędzie umożliwiające zamocowanie i operowanie grotem – ręczne („obsadkę”) lub z napędem elektrycznym (wkrętarkę). Zestaw taki może być uniwersalnym kompletem wkrętaków, jednak ze względu na znaczną grubość mocowania bitu zastosowanie takiego narzędzia jest ograniczone.

</doc>
<doc id="87090" url="https://pl.wikipedia.org/wiki?curid=87090" title="Autostrady i drogi ekspresowe w Polsce">
Autostrady i drogi ekspresowe w Polsce

Autostrady i drogi ekspresowe w Polsce – część polskiej sieci dróg krajowych obejmująca najważniejsze drogi krajowe, obsługujące trasy międzynarodowe i międzyregionalne.
Według planów obowiązujących od września 2019 roku, planowana sieć dróg szybkiego ruchu będzie docelowo liczyć około 8177 km, w tym ok. 2100 km autostrad i ok. 6077 km dróg ekspresowych. Według danych z raportu przygotowanego przez Światowe Forum Ekonomiczne w 2020 roku jakość dróg klasyfikuje Polskę na 20. miejscu spośród 27 państw europejskich i 57. na świecie.
Definicje ustawowe.
Już w latach 60. XX wieku w polskich aktach prawnych zaczęły pojawiać się zagadnienia dotyczące autostrady, którą uznawano za drogę specjalnie zaprojektowaną i zbudowaną dla ruchu samochodowego i oznaczoną określonym znakiem drogowym. Oznakowane w ten sposób drogi charakteryzowały się ograniczeniami dostępu oraz specyficznymi zasadami.
Obecnie w polskim prawodawstwie definicje legalne pojęcia „autostrada” i „droga ekspresowa” zawarte są w dwóch aktach prawnych:
1. Ustawa z dnia 21 marca 1985 r. o drogach publicznych (, z późn. zm.) – w art. 3 pkt 2 i art. 4 pkt 10, pkt 11 – określa je w następujący sposób:
2. Ustawa z dnia 20 czerwca 1997 r. – Prawo o ruchu drogowym (, z późn. zm.) – w art. 2 pkt 3, pkt 4 – definiuje je w następujący sposób:
Parametry techniczne.
Podstawa prawna.
Parametry dróg określa Rozporządzenie Ministra Transportu i Gospodarki Morskiej z dnia 2 marca 1999 w sprawie warunków technicznych, jakim powinny odpowiadać drogi publiczne i ich usytuowanie. Autostrada różni się od drogi ekspresowej głównie tym, że droga ekspresowa: może być jednojezdniowa, ma więcej węzłów, czasami ma skrzyżowania, w terenie zabudowy może być zaprojektowana dla niższej prędkości projektowej niż autostrada, ma węższe pasy ruchu, może mieć węższe pasy awaryjne i pobocza. Droga ekspresowa ma mniejszy minimalny pas drogowy niż autostrada – 40 m zamiast 60 m. Stosowanie zjazdów jest zabronione na obu rodzajach dróg.
Parametry autostrady.
Autostrada wyjątkowo może mieć węzły drogowe z drogami głównymi, węzłami powinna łączyć się z drogami głównymi przyspieszonymi, drogami ekspresowymi i autostradami. Odstępy między węzłami nie powinny być mniejsze niż 15 km, a w granicach lub sąsiedztwie dużego miasta lub zespołu miast nie mniejsze niż 5 km. W wyjątkowych sytuacjach, jeżeli potrzeby funkcjonalno-ruchowe takie odstępy uzasadniają, dopuszcza się pojedyncze odstępy między węzłami nie mniejsze niż 5 km i 3 km w granicach lub sąsiedztwie dużego miasta lub zespołu miast. Autostrada powinna posiadać urządzenia łączności alarmowej. Pozostałe parametry autostrad są zależne od prędkości projektowej.
Parametry drogi ekspresowej.
Droga ekspresowa wyjątkowo może mieć skrzyżowania na prawe skręty z drogami zbiorczymi, powinna mieć węzły lub skrzyżowania z drogami głównymi i węzły z drogami wyższych klas. Odstępy między węzłami poza terenem zabudowy nie powinny być mniejsze niż 5 km, a na terenie zabudowy w granicach lub sąsiedztwie dużego oraz średniego miasta nie mniejsze niż 3 km. W wyjątkowych sytuacjach, jeżeli potrzeby funkcjonalno-ruchowe to uzasadniają, dopuszcza się pojedyncze odstępy między węzłami nie mniejsze niż 3 km poza terenem zabudowy i 1,5 km na terenie zabudowy. Ronda na drodze ekspresowej są dopuszczone tylko na jej końcach. Stosowanie zjazdów na drodze ekspresowej jest zabronione.
Prędkość projektowa drogi ekspresowej powinna wynosić 120 (tylko dwujezdniowe), 100 lub 80 km/h poza terenem zabudowy oraz 80, 70 lub 60 km/h na terenie zabudowy (w tym ostatnim przypadku tylko silnie zurbanizowanym). Szerokość pasa awaryjnego powinna wynosić 2,5 m. Pozostałe parametry dróg ekspresowych są zależne od prędkości projektowej.
Prawne warunki korzystania.
Oznaczenia.
Autostrady w Polsce oznacza się znakiem białego wiaduktu nad dwiema białymi jezdniami na niebieskim tle. Numerowane są znakiem o czerwonym tle, z białym numerem zawsze poprzedzonym literą A oraz miniaturką znaku D-9 stosowaną wyłącznie w przypadku drogowskazów wskazujących kierunek dojazdu do autostrady. Drogowskazy na autostradach mają niebieskie tło.
Drogi ekspresowe w Polsce oznacza się znakiem białego samochodu zwróconego frontem do kierowcy, na niebieskim tle. Numerowane są znakiem o czerwonym tle, z białym numerem zawsze poprzedzonym literą S oraz miniaturką znaku D-7 stosowaną wyłącznie w przypadku drogowskazów wskazujących kierunek dojazdu do drogi ekspresowej. Drogowskazy na drogach ekspresowych mają zielone tło.
Numeracja.
Numeracja autostrad i dróg ekspresowych jest spójna z numeracją sieci dróg krajowych. Autostrady budowane są równolegle do dróg krajowych i po oddaniu do użycia przejmują ich numery (przed numerem dodawana jest litera A). Stara droga otrzymuje na ogół nowy numer, większy o 90 od dotychczasowego. Drogi ekspresowe budowane są w większości sytuacji mniej więcej po śladzie istniejących wcześniej dróg krajowych i przejmują numer zastępowanej drogi krajowej (poprzedzony literą S), natomiast na odcinkach, gdzie dawna droga krajowa nie pokrywa się z nowym przebiegiem drogi ekspresowej, staje się ona gminną lub po ew. decyzji władz województwa – drogą wojewódzką i otrzymuje odpowiednie nowe oznaczenie.
Autostrady i drogi ekspresowe mogą posiadać jednocześnie oznaczenia tras europejskich, niezależne od numeracji krajowej (np. cała autostrada A2 jest częścią drogi E30). W takich wypadkach na tablicach drogowych uwidocznione są oba numery.
Dopuszczalna prędkość.
Tabela podaje przewidziane przez Prawo o ruchu drogowym limity prędkości na polskich autostradach i drogach ekspresowych.
Wraz z początkiem roku 2011 podwyższono dopuszczalne prędkości dla samochodów osobowych (ze 130 km/h do 140 km/h na autostradach oraz ze 110 km/h do 120 km/h na drogach ekspresowych dwujezdniowych).
Inne ograniczenia.
Prawo o ruchu drogowym na autostradzie i drodze ekspresowej zabrania zawracania, zatrzymywania się lub postoju pojazdu (z wyjątkiem miejsc do tego wyznaczonych) oraz cofania. W odróżnieniu od autostrady, na drodze ekspresowej dozwolone jest holowanie. Zgodnie z Prawem o ruchu drogowym autostrada przeznaczona jest dla ruchu pojazdów samochodowych, które na równej, poziomej jezdni mogą rozwinąć prędkość co najmniej 40 km/h, w tym również w razie ciągnięcia przyczep (art. 2 pkt 3).
Opłaty.
Zasady płatności.
Korzystanie z dróg ekspresowych jest zwolnione z opłat dla pojazdów lekkich, a autostrady A1, A2 i A4 zaplanowano jako płatne. Wpływy z opłat za przejazd odcinkami zarządzanymi przez GDDKiA zasilają Krajowy Fundusz Drogowy.
Na autostradach wybudowanych w ramach partnerstwa publiczno-prywatnego obowiązują dwa systemy rozliczeń:
Opłaty są pobierane w dwóch systemach: otwartym i zamkniętym.
System otwarty.
Popularniejszym spośród funkcjonujących u jest system otwarty, w którym opłata za przejazd pobierana jest wyłącznie w umieszczonych w poprzek głównych jezdni autostrady punktach poboru opłat (PPO), w których dokonuje się płatności zróżnicowanej w zależności od typu pojazdu. Wdrożenie takiego systemu jest relatywnie tanie, jednakże obniża płynność ruchu na trasie, bowiem w celu wniesienia opłaty konieczne jest zatrzymanie pojazdu na każdym PPO (przykładowo na wielkopolskim odcinku A2 co około 50 km).
W tym systemie pobierane są opłaty przez:
System zamknięty.
Innym sposobem poboru myta autostradowego jest tzw. system zamknięty, w którym na drogach dojazdowych do i z każdego węzła autostrady (na tzw. łącznicach) budowane są stacje poboru opłat (SPO) oraz punkty poboru opłat (PPO) na jezdniach głównych autostrady, na końcach odcinka koncesyjnego. W tych miejscach kierowca wjeżdżający na autostradę otrzymuje bilet, za który płaci we właściwym SPO lub PPO opuszczając autostradę. Opłata jest zróżnicowana w zależności od rodzaju pojazdu oraz pokonanego dystansu. System ten wymaga znacznie większych nakładów, ze względu na konieczność wybudowania SPO na każdym węźle. Rozwiązanie takie jest znacznie wygodniejsze dla użytkowników, gdyż nie tamuje ruchu na głównych jezdniach drogi, co zdecydowanie wpływa na utrzymanie dużej płynności ruchu (a co za tym idzie – skrócenie czasu przejazdu i obniżenie zużycia paliwa) oraz poprawę bezpieczeństwa, natomiast może powodować zakłócenia w ruchu na węzłach.
W tym systemie pobierane są opłaty na odcinkach:
Do 1 grudnia 2021, w tym systemie pobierane były również opłaty na odcinkach A2 "Konin" – "Stryków" (103 km), od 1 lipca 2011, oraz A4 "Bielany Wrocławskie" – "Gliwice-Sośnica" (166 km), od 1 czerwca 2012.
Autostrady bezpłatne.
Jest lub pozostanie bezpłatny przejazd:
System opłat viaTOLL.
Od 1 lipca 2011 pojazdy przekraczające dopuszczalną masę całkowitą (dmc) 3,5 tony oraz autobusy muszą posiadać urządzenie systemu viaTOLL. Na wybranych odcinkach dróg zainstalowano czytniki elektroniczne, które w sposób bezprzewodowy połączą się z urządzeniem oraz naliczą opłatę za przejazd. Urządzenie można doładować na wybranych stacjach benzynowych oraz w przystosowanych do tego punktach. Kary za przejazd po płatnym odcinku bez urządzenia są następujące:
System viaTOLL miał być wygaszony najpóźniej do 30 września 2021, zastąpi go nowy system e-TOLL.
System opłat e-TOLL.
24 czerwca 2021 uruchomiono nowy system do poboru opłaty eletronicznej - e-TOLL, oparty na technologii pozycjonowania satelitarnego. Ma on zastąpić funkcjonujący w oparciu o bramownice system viaTOLL i zmniejszyć koszty po stronie administracji drogowej. Obowiązek korzystania z systemu nałożony jest na użytkowników pojazdów o dopuszczalnej masie całkowitej przekraczającej 3,5 tony oraz autobusów. 
Elektroniczny system poboru opłat.
W 2014 roku Ministerstwo Infrastruktury i Rozwoju podało plany wprowadzenia elektronicznego systemu poboru opłat. Nowe rozwiązania dotyczą płatnych autostrad, na których występują problemy przy istniejącym manualnym systemem poboru opłat. W czasie wielkiego natężenia ruchu drogowego, który szczególnie powstaje w okresie wakacyjnym, tworzą się olbrzymie zatory drogowe, które czasem sięgają nawet 10 km. Kierowcy są zmuszeni oczekiwać do 2 godzin przed punktami poboru opłat, aby wnieść opłatę. Dlatego też Generalna Dyrekcja Dróg Krajowych i Autostrad zerwała przetargi na wybudowanie nowych bramek na autostradzie A4.
W ratowaniu sytuacji nie pomogło wydzielenie dodatkowych stanowisk poboru opłat dla aut posiadających system ViaAuto na autostradach A2 i A4 – według wielu ekspertów było to zabranie jednego stanowiska dla kierowców płacących tradycyjnie.
W czasie wakacyjnych korków zostało wprowadzonych wiele prostych rozwiązań, między innymi pomoc „lotnych” inkasentów, którzy bezpośrednio podają bilety kierowcom, zmniejszając zatory drogowe, czy też wytyczenie przez policję objazdów. Następnie była decyzja Rady Ministrów, że w sierpniowe weekendy do końca wakacji w roku 2014 na odcinku autostrady A1 zarządzanym przez GTC miały zostać całkowicie zniesione opłaty na wszystkich punktach poboru opłat. Darmowy przejazd obowiązywać miał od piątku od godziny 16 do niedzieli do godziny 24.
Nowy system miał być wprowadzony do 2016–2017 roku. Według różnych koncepcji miałby on na celu całkowitą likwidację punktów poboru opłat lub ich przebudowę, w której nad każdym stanowiskiem bramkowym zamontowany byłby nadajnik viaTOLL. Każde auto musiałoby zawierać urządzenie viaAUTO, takie, jakie posiadają pojazdy ciężarowe. Biorąc pod uwagę fakt, że nie każdy kierowca jeździ regularnie po autostradach, istniałaby możliwość wcześniejszego zarejestrowania się na specjalnej stronie internetowej, a system miałby rozpoznać pojazd, skanując jego tablice rejestracyjne. Koncepcja musiałaby pozyskać uznanie prywatnych koncesjonariuszy.
W lipcu 2019 r. uruchomiony został system automatycznego poboru opłat na autostradzie A1 (odcinek Toruń – Gdańsk) i na autostradzie A4 (odcinek Katowice – Kraków). System opiera na videotollingu (odczycie tablic rejestracyjnych pojazdu). Żeby móc skorzystać z automatycznych płatności należy pobrać aplikację dostępną na urządzenia z systemem operacyjnym iOS oraz Android, uzupełnić dane pojazdu (markę, model, kraj aktualnej rejestracji, numer rejestracyjny, kategorię pojazdu) oraz podpiąć kartę płatniczą, z której ma zostać pobrana opłata za przejazd.
System opłat w swobodnym ruchu.
1 grudnia 2021 roku na fragmentach autostrad:
dotychczasowy system poboru opłat został zastąpiony nowym, opartym o zasadę swobodnego ruchu (). Oznaczało to zakończenie dalszej eksploatacji istniejących miejsc poboru opłat na głównych jezdniach oraz łącznicach węzłów. Oprócz już istniejącego systemu viaTOLL kierowcy mogą opłacić przejazd za pomocą elektronicznego biletu obowiązującego w danym czasie i na określonym odcinku oraz za pomocą danych geolokalizacyjnych – rozwiązanie to wymaga instalacji specjalnego urządzenia w pojeździe lub aplikacji mobilnej.
Program budowy w III RP.
Opracowanie i zmiany programu.
Program budowy sieci autostrad i dróg ekspresowych w Polsce, opracowany pod koniec lat 90. XX wieku, mimo wielu modyfikacji jest na bieżąco realizowany. Zmiany wprowadzone do pierwotnej wersji programu dotyczyły terminów ukończenia poszczególnych odcinków i zmian klasy drogi (np. droga ekspresowa S3 początkowo była planowana jako autostrada A3). Sieć autostrad i dróg ekspresowych rozbudowywana jest szybciej między innymi ze względu na duże zainteresowanie problemem, dotacje z europejskiego Funduszu Spójności, a także dotacje Unii Europejskiej. Dodatkowym impulsem mobilizującym instytucje rządowe do przyspieszenia prac w tym kierunku stało się przyznanie organizacji Euro 2012 Polsce i Ukrainie.
Rozporządzeniem Rady Ministrów z dn. 15 maja 2004 określono sieć autostrad i dróg ekspresowych w Polsce o łącznej długości ok. 7200 km (w tym ok. 2000 km autostrad). Rozporządzenie Rady Ministrów z dn. 13 lutego 2007 uzupełniło wykaz autostrad i dróg ekspresowych o drogi S2 i S79. 24 sierpnia 2009 roku Ministerstwo Infrastruktury opublikowało projekt, a 20 października Rada Ministrów przyjęła Rozporządzenie zmieniające rozporządzenie w sprawie sieci autostrad i dróg ekspresowych, które zakłada:
8 września 2015 uchwałą Rady Ministrów został zatwierdzony Program Budowy Dróg Krajowych (PBDK) na lata 2014–2023 (z perspektywą do 2025), który przewiduje realizację ok. 3900 km autostrad i dróg ekspresowych.
30 września 2015 na stronach RCL został opublikowany Projekt rozporządzenia Rady Ministrów, a 13 października Rada Ministrów przyjęła Rozporządzenie zmieniające rozporządzenie w sprawie sieci autostrad i dróg ekspresowych. W wyniku wprowadzonych zmian docelowa długość sieci autostrad pozostała bez zmian (ok. 2000 km), a długość dróg ekspresowych wzrosła do ok. 5500 km. Rozporządzenie opublikowano 29 października 2015, weszło w życie 13 listopada 2015. W rozporządzeniu tym w planowanej sieci dróg wprowadzono następujące zmiany:
19 maja 2016 na stronach KPRM oraz MIB została opublikowana informacja o przyjęciu przez Radę Ministrów kolejnych zmian do rozporządzenia w sprawie sieci autostrad i dróg ekspresowych. 23 maja 2016 projekt rozporządzenia został opublikowany na stronach RCL, a 19 maja Rada Ministrów przyjęła Rozporządzenie zmieniające rozporządzenie w sprawie sieci autostrad i dróg ekspresowych. Rozporządzenie opublikowano 4 czerwca 2016. Termin wejścia w życie określono na 60 dni od dnia ogłoszenia. W wyniku wprowadzonych zmian docelowa długość sieci autostrad pozostała bez zmian (ok. 2000 km), a długość dróg ekspresowych wzrosła do ok. 5650 km. W rozporządzeniu tym w planowanej sieci dróg wprowadzono następujące zmiany:
25 września 2019 w Dzienniku Ustaw została opublikowana zmiana rozporządzenia o sieci autostrad i dróg ekspresowych w Polsce. W wyniku wprowadzonych zmian docelowa długość sieci autostrad wzrosła z ok. 2000 km do ok. 2100 km, a długość sieci dróg ekspresowych z ok. 5650 km do ok. 5880 km. Wprowadzono następujące zmiany:
Ocena i porównanie.
Europejski Trybunał Obrachunkowy w 2013 opublikował porównanie procedur i kosztów budowy 24 odcinków dróg w krajach otrzymujących najwięcej funduszy Unii przeznaczonych na budowę dróg: w Polsce, Grecji, Hiszpanii i Niemczech. Wybudowanie 1000 m² jezdni (bez planowania, nadzoru, obiektów inżynieryjnych typu mosty, tunele) było najdroższe w Polsce (164 tys. euro), a najtańsze w Niemczech (87 tys.). Wybudowanie drogi nowym śladem było przeciętnie 2 razy droższe niż modernizacja istniejącej drogi z powodu kosztów wywłaszczeń i prac ziemnych. W przypadku S7 Białobrzegi – Jedlińsk budowa kilometra starym śladem była droższa niż budowa S8 Radzymin – Wyszków nowym śladem z powodu konieczności wybudowania dróg zbiorczych dla ludności mieszkającej przy S7. W Niemczech drogi są budowane znacznie krótszymi odcinkami, 1,5–5 km.
Najdroższe bariery bezpieczeństwa były w Polsce (35 euro/m), a najtańsze w Grecji (20 euro/m). Budowa m² jezdni na moście w Polsce była druga najtańsza, mimo najdroższego betonu mostowego (228 euro/m³), który najtańszy był w Hiszpanii (130 euro/m³). Tylko w Polsce wyjątkowo pozwala się na modyfikacje podpisanego kontraktu zwiększające jego cenę – koszty budowy po podpisaniu kontraktu wzrosły w Polsce o 1%, średnia czterech krajów to 23% głównie z powodu znalezisk archeologicznych, błędów planowania, czy wzrostu cen materiałów. W Polsce budowy były najbardziej terminowe, oddawano je ze średnim opóźnieniem 3 miesięcy (16% czasu budowy) przy średniej 9 miesięcy (41%).
Zaawansowanie budowy.
Poniższa tabela zawiera zestawienie oraz stan realizacji planowanych autostrad i dróg ekspresowych w Polsce zgodnie z rządowym „wykazem autostrad i dróg ekspresowych w Rzeczypospolitej Polskiej” będącym załącznikiem do rozporządzeń Rady Ministrów. W rubryce Długość całkowita, wartości poprzedzone symbolem ~ są przybliżone i mają charakter jedynie orientacyjny (nieustalony jest ostateczny przebieg tych dróg, tym samym nieznana dokładna ich długość). Dane w pozostałych rubrykach według stanu na 2 lutego 2023 r.
Wszelkie zmiany w poniższej tabeli dokonywane są na podstawie artykułów na Wikipedii o poszczególnych autostradach oraz drogach ekspresowych (z kolei informacje we wspomnianych artykułach tworzone są na podstawie wiarygodnych źródeł.)
Historia budowy.
Dwudziestolecie międzywojenne XX w..
W dwudziestoleciu międzywojennym XX w. zaczęto w Polsce dyskutować i planować "drogi przeznaczone dla szybkiego ruchu samochodowego na dalsze odległości, tzw. autostrady". Po raz pierwszy uwagę zwrócono na to na I Polskim Kongresie Inżynierów we Lwowie we wrześniu 1937. W tych planach profesor M. W. Nestorowicz na IV Kongresie Drogowym w styczniu 1938 roku wymienił następujące drogi (plany te ukazały się też w czasopiśmie „Drogowiec” nr 9 z 5 marca 1939):
Drogi samochodowe pierwszej kolejności.
Razem – 2400 km
Drogi samochodowe drugiej kolejności.
Razem – 2295 km
Ogólna długość dróg I i II kolejności – 4695 km
Realizacja tego planu miała trwać 30 lat (do 1969). Przez wielu jednak plan był krytykowany i uważany za nierentowny z powodu niskiego poziomu motoryzacji w Polsce (1 samochód przypadał na 1000 mieszkańców). Jednak wiosną 1939 roku, wobec rosnącego zagrożenia wojennego, Biuro Planowania przy gabinecie ministra skarbu ogłosiło plan rozbudowy komunikacji kolejowej i drogowej, w którym przewidywano budowę autostrad kosztem 130 mln zł; tych autostrad miało powstać ok. 400 km. Władze polityczno-wojskowe kraju uważały, że jako pierwsza powinna powstać autostrada Gdynia – Warszawa – Sandomierz – Lwów – granica z Rumunią.
W latach 1936–1939 zbudowano 28 km betonowej autostrady między miejscowościami Warlubie i Osiek (później droga wojewódzka nr 214), droga miała dotrzeć do Gdyni z ominięciem Gdańska. Jej autorem był projektant włoskich autostrad, Piero Puricelli. Docelowo miała ona wejść w skład autostrady nr 5 (według projektu Nestorowicza).
1939–1945.
Podczas II wojny światowej problem budowy autostrad podniesiony został przez polskie władze emigracyjne w Londynie. W przygotowanym przez Ministerstwo Przemysłu, Handlu i Żeglugi wieloletnim planie gospodarczym dla powojennej Polski, przewidziano stworzenie sieci autostrad łączących główne ośrodki kraju. W pierwszej fazie planu, obejmującej 15 lat, realizowane miały być odcinki autostrad przechodzące przez obszary o gęstym zaludnieniu, łączące podstawowe ośrodki gospodarcze lub kulturalne (Warszawa–Łódź–Bydgoszcz–Toruń, Gdańsk–Gdynia, Śląsk–Kraków i Lwów–Borysław). Docelowo przewidywano utworzenie układu trójkątnego, który polegał na funkcjonowaniu sieci autostrad łączących ośrodki regionalne oddalone od siebie o ok. 75 km.
Jednocześnie na terenie okupowanej II RP trwała budowa berlinki, w trakcie której powstały nasypy w rejonie Kościerzyny.
Po 1945.
Sytuacja.
Po II wojnie światowej uległy zmianie granice Polski. Na Ziemiach Odzyskanych Polska odziedziczyła po III Rzeszy niedokończone (na wielu odcinkach wybudowana jedna jezdnia) i częściowo zniszczone działaniami wojennymi autostrady:
Większość mostów autostradowych nad rzekami została zniszczona w czasie wojny. Bezpośrednio po wojnie jedynie część z nich została odbudowana. Most nad Iną został odbudowany w 1972, zaś mosty nad Pasłęką, Młynówką i Omazą na drodze Elbląg – Grzechotki zostały odbudowane w latach 1996–2003.
Poza istniejącymi autostradami istniały przerwane w różnych stadiach budowy drogi na trasach:
Poza odbudową mostów wszystkie te konstrukcje (ukończone i nieukończone) dotrwały w praktycznie niezmienionym stanie do połowy lat 90. XX wieku. W latach 70. wydłużono jedynie Berlinkę o odcinek Łęczyca – Lisowo, prowadząc jedną asfaltową jezdnię po śladzie autostrady, korzystając z gotowych nasypów i wiaduktów.
Plany.
W owym czasie powstały również ambitne plany budowy sieci autostrad na terenie całej Polski. W magazynie „Drogownictwo” z 1946 roku (nr 1) inż. Eugeniusz Buszma zaproponował następującą sieć:
Razem ich długość wynosiła 3330 km. Po dodaniu odcinków poniemieckich łączna sieć miała wynieść 3700 km. Jednak planów nie zrealizowano, tłumacząc to niskim poziomem motoryzacji kraju – w 1957 roku Komisja Planowania przy Radzie Ministrów uzasadniała to faktem, iż na 1 km drogi twardej przypadały 3 pojazdy, podczas gdy dla Europy Zachodniej wskaźnik ten wynosił średnio 10-20, toteż uważano, że przepustowość drogowa jest dla Polski wystarczająca.
Lata 60. – 90..
Lata 60..
Dopiero na początku lat 60. wskutek wzrostu ruchu samochodowego zdecydowano o konieczności rozpoczęcia budowy autostrad. 24 czerwca 1963 roku Rada Motoryzacyjna przy Radzie Ministrów zaprezentowała plan, którego autorem był również Eugeniusz Buszma, jej przewodniczący. Zawierał on te same odcinki co plan z 1946 roku, a także dodatkowo odcinki Warszawa – Kraków – Zakopane, Kraków – Przemyśl, Warszawa – Bydgoszcz – Koszalin, Poznań – Koszalin, Warszawa – Lublin i Warszawa – Terespol. Łączna długość miała wynosić 4300 km, z czego do 1980 r. miało powstać 700 km, a do 2000 r. 2000–3000 km autostrad. Analogiczne plany sporządziła Pracownia Sieci Drogowej Centralnego Biura Projektów i Studiów Dróg, Mostów i Lotnisk (CBPiSDMiL) pod kierunkiem Eugeniusza Tarasiewicza, uwzględniając nowsze hipotezy rozwoju motoryzacji i prognozy ruchu samochodowego. Znowelizowany kierunkowy układ dróg szybkiego ruchu, opracowany w 1969 roku, zawierał kierunkowy projekt sieci autostrad do 2000 roku o łącznej długości 2930 km i obejmował trasy:
Przewidywał także realizację w przyszłości autostrad: Poznań – Szczecin (Berlin) – Szczecin – Koszalin – Gdańsk, Warszawa – Lublin i Warszawa – Białystok – (Wilno).
Jako pierwszy odcinek zdecydowano zbudować GOP – Kraków, dla którego w 1966 r. CZDP sporządził studium wykonalności, budowę zaplanowano na lata 1974–1977. Przystąpiono również do budowy dwujezdniowych wylotów z wielkich miast, które w przyszłości miały połączyć ich centra z autostradami i magistralami, m.in. wyloty z Warszawy do Poznania, z Katowic do Warszawy i z Bydgoszczy do Torunia.
Równocześnie w latach 1960. przebudowano łącznie 26 tys. km, dróg, głównie o charakterze lokalnym.
Lata 70..
W latach 70. zaczęły się pierwsze poważne prace nad rozbudową sieci autostrad. W 1972 zaplanowano:
W 1976 plany rozszerzono o odcinki:
W latach 1973–1977 przy współpracy ONZ zrealizowano program „Rozwój sieci drogowej”, zbudowano 35 tys. km nowych i zmodernizowano 87 tys. km starych dróg.
Lata 80..
W 1985 plan zakładał istnienie już dwóch kategorii dróg samochodowych: autostrad i dróg ekspresowych. Jako autostrady zostały wyznaczone drogi na trasie dzisiejszych autostrad A1, A2 i A4. Realizacja tych planów postępowała jednak powoli. W latach 1978–1991 udało się oddać fragmenty A4: Jaworzno (Byczyna) – Kraków (Balice) (ok. 36 km), A2: Września – Konin (Modła) (ok. 48 km) oraz A1: Tuszyn – Piotrków Trybunalski (ok. 18 km). W kolejnych latach powstawały jedynie bardzo krótkie odcinki na przedłużeniu istniejących tras oraz przy granicy w pobliżu nowo otwieranych lub rozbudowanych przejść granicznych.
Lata 90..
W latach 90. zaczęto ponownie zmieniać plany sieci autostrad i dróg ekspresowych. W 1993 do rangi autostrad podniesiono planowane drogi:
W latach 1999–2003/2004 istniała także autostrada A41, poprowadzona od Balic do węzła "Kraków Radzikowskiego" z ówczesną drogą krajową nr 914 w Modlniczce.
2000–2005.
2000–2003.
W 2001 z rządowego planu budowy autostrad usunięto autostradę A3 – zastąpiono ją drogą ekspresową S3, zaś autostrada A8 została zredukowana do autostradowej obwodnicy Wrocławia oraz drogi ekspresowej S8 na odcinku Wrocław – Warszawa – Białystok. Do rozporządzenia określającego przebieg dróg dodano również nową drogę ekspresową S47 Rabka-Zdrój – Zakopane, która ostatecznie w 2003 roku została usunięta z rządowych planów. W rozporządzeniu z 2014 roku wydłużono dodatkowo drogę S11, która we wcześniejszych planach miała przebiegać z Kołobrzegu do Poznania. Po zmianach, drogę przedłużono na Górny Śląsk, do połączenia z autostradą A1.
2004.
W 2004 oddano do użytku ok. 103,3 km dróg, ponadto podpisano kontrakty na budowę ponad 68 km autostrad.
2005.
W 2005 oddano do użytku ponad 115 km autostrad i dróg ekspresowych oraz podpisano kontrakty na budowę ponad 120 km.
2006–2010.
2006.
W 2006 oddano do użytku ok. 182,7 km autostrad i dróg ekspresowych oraz podpisano kontrakty na budowę ok. 219,7 km.
2007.
W 2007 oddano do użytku 40,5 km autostrad i dróg ekspresowych oraz podpisano kontrakty na budowę ponad 111,5 km. Spośród tych umów zerwano jedną (dotyczyła budowy 18-kilometrowego odcinka autostrady A1).
2008.
W 2008 oddano do użytku ok. 210 km autostrad i dróg ekspresowych oraz podpisano kontrakty na budowę ponad 310 km.
2009.
W 2009 oddano do użytku ponad 147 km autostrad i dróg ekspresowych oraz podpisano kontrakty na budowę ok. 642 km. Spośród tych umów zerwano jedną (dotyczyła budowy 91-kilometrowego odcinka autostrady A2).
2010.
W 2010 oddano do użytku ok. 138 km autostrad i dróg ekspresowych oraz podpisano kontrakty na budowę ponad 435 km. Spośród tych umów zerwano dziewięć (dotyczyły odcinków o łącznej długości 250 km).
2011–2015.
2011.
W 2011 oddano do użytku 313 km autostrad i dróg ekspresowych oraz podpisano kontrakty na budowę ok. 228 km.
2012.
W 2012 oddano do użytku ok. 640 km autostrad i dróg ekspresowych oraz podpisano kontrakty na budowę 86,7 km. Spośród tych umów zerwano jedną (dotyczyła budowy 8-kilometrowego odcinka drogi S61).
2013.
W 2013 oddano do użytku ok. 298 km autostrad i dróg ekspresowych oraz podpisano kontrakty na budowę ok. 128 km.
2014.
W 2014 oddano do użytku ok. 280 km autostrad i dróg ekspresowych oraz podpisano kontrakty na budowę ok. 424 km.
2015.
W 2015 oddano do użytku 33,5 km dróg ekspresowych oraz podpisano kontrakty na budowę prawie 700 km autostrad i dróg ekspresowych.
2016–2020.
2016.
W 2016 oddano do użytku ok. 123 km autostrad i dróg ekspresowych oraz podpisano kontrakty na budowę ok. 234 km.
2017.
W 2017 oddano do użytku ok. 294 km dróg szybkiego ruchu oraz podpisano kontrakty na budowę ok. 265 km autostrad i dróg ekspresowych.
2018.
W 2018 oddano do użytku ok. 342 km dróg szybkiego ruchu oraz podpisano kontrakty na budowę ok. 446 km autostrad i dróg ekspresowych.
2019.
W 2019 oddano do użytku ok. 430,3 km dróg szybkiego ruchu oraz podpisano kontrakty na budowę ok. 95,7 km autostrad i dróg ekspresowych.
2020.
W 2020 roku oddano do użytku ok. 140,2 km dróg szybkiego ruchu oraz podpisano kontrakty na budowę ok. 274,2 km autostrad i dróg ekspresowych.
2021–2025.
2021.
W 2021 roku oddano do użytku ok. 263,1 km dróg szybkiego ruchu oraz podpisano kontrakty na budowę ok. 391,6 km autostrad i dróg ekspresowych.
2022.
W 2022 roku oddano do użytku ok. 350,4 km dróg szybkiego ruchu oraz podpisano kontrakty na budowę ok. 306,1 km autostrad i dróg ekspresowych.
2023.
W 2023 roku podpisano kontrakty na budowę ok. 16,8 km autostrad i dróg ekspresowych. Planuje się oddać do użytku ok. 284,8 km autostrad i dróg ekspresowych.
2024.
Według kontraktowych terminów trwających inwestycji, w 2024 roku planuje się oddać do użytku ok. 329,4 km autostrad i dróg ekspresowych.
2025.
Według kontraktowych terminów trwających inwestycji, w 2025 roku planuje się oddać do użytku ok. 328 km autostrad i dróg ekspresowych.
2026–2030.
2026.
Według kontraktowych terminów trwających inwestycji, w 2026 roku planuje się oddać do użytku ok. 196 km autostrad i dróg ekspresowych.
2027.
Według kontraktowych terminów trwających inwestycji, w 2027 roku planuje się oddać do użytku ok. 67,3 km autostrad i dróg ekspresowych.
Długość autostrad i dróg ekspresowych.
Łączna długość autostrad i dróg ekspresowych w granicach dzisiejszej Polski (pod koniec roku):
źródło, jeżeli przy danym roczniku nie zaznaczono inaczej

</doc>
<doc id="87091" url="https://pl.wikipedia.org/wiki?curid=87091" title="Bocznik">
Bocznik

Bocznik – specjalny opornik pozwalający na pomiar dużych wartości prądu. Stosowany do pomiarów prądu stałego i zmiennego (w zależności od stosowanego miernika).
Bocznik może być wewnętrzny lub zewnętrzny. Wewnętrzny jest zabudowany w mierniku, stosowany do pomiaru mniejszych prądów rzędu kilku, kilkunastu amperów, zaś zewnętrzny wykorzystywany jest do pomiaru prądu od kilkunastu amperów (15 A) do kilku tysięcy amperów.
Podstawowe dane znamionowe bocznika to:
Bocznik posiada cztery zaciski: dwa (zewnętrzne) do podłączenia toru prądowego, oraz dwa (wewnętrzne) do mierzenia spadku napięcia. Z bocznikiem współpracuje miliwoltomierz wyskalowany w miliwoltach i podłączony do zacisków (wewnętrznych) mierzących spadek napięcia Δ"U" na boczniku.
Ponieważ rezystancja "R" bocznika jest stała, spadek napięcia jest wprost proporcjonalny do przepływającego przez bocznik prądu "I".
Bocznik przy pomiarze prądów udarowych o bardzo dużej wartości.
Boczniki w połączeniu z oscyloskopem umożliwiają rejestrację przebiegu prądu impulsowego i udarowego o bardzo dużych wartościach rzędu kilkudziesięciu do kilkuset kA. Napięcie na zaciskach bocznika można opisać równaniem:
Budowane są specjalne konstrukcje tzw. boczników bezindukcyjnych, które mają w określonym zakresie częstotliwości liniową zależność U = f(I). Są to tzw. boczniki koncentryczne, umożliwiające pomiary prądów impulsowych o częstotliwościach impulsów do kilkuset MHz. Mają one bardzo małą rezystancję, rzędu mikroomów i opóźnienie fazowe rzędu nanosekund. Pozwala to na bardzo dokładne odwzorowanie przebiegu badanego prądu. Oscyloskop rejestruje wartość napięcia którą łatwo można przeliczyć na wartość prądu, dzieląc ją przez wartość rezystancji bocznika. W ten sposób uzyskuje się wykres zależności przebiegu prądu w czasie I = f(t).

</doc>
<doc id="87092" url="https://pl.wikipedia.org/wiki?curid=87092" title="Cena maksymalna">
Cena maksymalna

Cena maksymalna – cena urzędowa, powyżej której nie mogą być zawierane transakcje na dane dobro.
Skutkiem wprowadzenia ceny maksymalnej może być niedobór rynkowy.
Cena maksymalna jest na ogół niższa od ceny równowagi rynkowej.
Wprowadzana jest tylko w nielicznych przypadkach, gdy według decydentów wymaga tego ważny interes społeczny (np. ceny mieszkań komunalnych dla najbiedniejszych rodzin). Często jest przedmiotem kontrowersji. Cena maksymalna ma chronić interes konsumenta.
Skutki:
Ustalenie ceny maksymalnej powyżej poziomu ceny równowagi nie wywołuje żadnych skutków na rynku, gdyż w takich warunkach cena równowagi będzie osiągalna. Z kolei cena maksymalna ustalona poniżej ceny równowagi spowoduje niedobór danego dobra na rynku i zmniejszenie jego wymienialnej ilości.
Konsumenci mający kłopoty z niedoborami towarów mogą wywierać nacisk na rząd w celu stworzenia centralnie administrowanego systemu racjonowania. W takich wypadkach cenie maksymalnej towarzyszy sprzedaż kartkowa, która pozwala podzielić istniejącą podaż według kryteriów ustalonych przez państwo.

</doc>
<doc id="87094" url="https://pl.wikipedia.org/wiki?curid=87094" title="Handel elektroniczny">
Handel elektroniczny

Handel elektroniczny, e-handel () – rodzaj handlu, prowadzony w internecie. To proces zawierania transakcji handlowych za pomocą internetu (lub innych sieci komputerowych) niezależnie od wykorzystywanych narzędzi czy środków. Towary i usługi są zamawiane przez te sieci, ale płatność i ostateczna dostawa zamówionego towaru lub usługi może być dokonana w sieci lub poza siecią. Transakcje mogą być dokonywane pomiędzy przedsiębiorstwami, osobami indywidualnymi, instytucjami rządowymi lub innymi organizacjami prywatnymi i publicznymi.
Do popularnych form handlu elektronicznego należą: sklepy internetowe, serwisy aukcyjne, serwisy ogłoszeniowe. Przedsiębiorstwa oraz instytucje korzystają także z platform przetargowych. Największą w Polsce platformą e-handlową jest Allegro (2019).
Geneza.
Za pomocą systemów elektronicznej wymiany danych (ang. "Electronic Data Interchange – EDI") przedsiębiorstwa już na początku lat 80. drogą elektroniczną wymieniały się informacjami. System ten wykorzystywał synchroniczne połączenia pomiędzy dwoma serwerami i jednocześnie umożliwiał przekazywanie wszelkiego rodzaju informacji, jak np. terminów dostaw, zamówień kupna, czy też potwierdzeń płatności. EDI oferował przedsiębiorstwom wydajniejszy sposób przesyłania informacji niż tradycyjna poczta czy fax, lecz działał w sieci firmowej, co ograniczało jego zdolność do obsługi wielu użytkowników.
Wiele wad EDI usunął handel elektroniczny B2B wykorzystując internetowe aplikacje oparte na sieci. Na bazie języka XML (stosowanego łącznie z HTML) realizowano transakcje B2B. Internet początkowo wykorzystywany był tak jak system EDI – służył, jako kanał, który łączy przedsiębiorstwa, ale oferował on większą elastyczność użytkownikom. EDI umożliwiał połączenie użytkowników poprzez sieć systemową, która pozwalała na dostęp do informacji wielu użytkownikom z poszczególnych stacji roboczych. Dla niektórych przedsiębiorstw, a głównie dużych spółek, takich jak Cisco Systems oraz IBM czy Dell, Internet stał się sposobem na realizowanie zakupów u dostawców i dokonywania sprzedaży.
Dobrze działająca giełda B2B charakteryzowała się przede wszystkim:
Historia e-commerce.
Handel elektroniczny oznaczał pierwotnie ułatwienia transakcji handlowych drogą elektroniczną.
Zakupy on-line zostały wynalezione w 1979 roku w Wielkiej Brytanii przez Michaela Aldricha. W 1980 roku był szeroko stosowany przez takich producentów jak Ford, Peugeot-Talbot, General Motors i Nissan. Od 1990 roku zawierał dodatkowo systemy planowania zasobów przedsiębiorstwa (ERP) eksploracji danych i hurtowni danych. Od 2000 roku większość amerykańskich i europejskich przedsiębiorstw oferuje swoje usługi w Internecie.
W Polsce pierwszy sklep internetowy powstał w 1997 roku.
Typologia handlu elektronicznego.
Formy handlu elektronicznego:
Ze względu na podmioty biorące udział w handlu elektronicznym wyróżnia się:
Korzyści e-commerce.
Korzyści wynikające ze stosowania e-commerce jest wiele, najważniejsze z nich to:
Ograniczenia e-commerce.
E-commerce niesie za sobą pewne ograniczenia takie jak:
Sklepy internetowe.
Najczęściej spotykaną formą e-commerce są sklepy internetowe. Nad tradycyjnymi placówkami handlowymi górują one dostępnością, bogactwem asortymentu, szybkim dostępem do nieograniczonej ilości informacji (popartych zdjęciami lub multimedialnymi prezentacjami produktów) oraz możliwością wyboru najbardziej dogodnej dla klienta formy płatności.
Dzięki oprogramowaniu analizującemu dokonywane zakupy i śledzącego wędrówki internautów po witrynie przedsiębiorstwo może poznać ich preferencje. Pomaga to szybciej reagować na potrzeby rynku i dostosowywać ofertę do oczekiwań potencjalnych klientów.
Z technicznego punktu widzenia sklep internetowy to nic innego jak serwis internetowy funkcjonujący na podstawie specjalnego oprogramowania.
Zagrożenia i wady handlu on-line.
Z punktu widzenia klientów:
Z punktu widzenia handlowców:
Bezpieczeństwo handlu elektronicznego.
Rozwój elektronicznego handlu uzależniony jest w dużym stopniu od niezawodności standardów pozwalających na bezpieczne przeprowadzanie transakcji sieciowych. W przypadku sklepu internetowego o względnym bezpieczeństwie można mówić dopiero wówczas, gdy spełnione są przynajmniej cztery podstawowe założenia:
Dokonywanie zakupów za pośrednictwem e-commerce jest bardziej bezpieczne, jeśli kupując będzie się pamiętać o kilku ważnych zasadach – zakupów należy dokonywać w znanych sklepach lub w sklepach, gdzie dane adresowe są widoczne, jak i regulamin jest dostępny; płacąc kartą kredytową należy zwracać uwagę czy autoryzacja jest szyfrowana.
"New economy".
Handel w Internecie rozwija się w bardzo szybkim tempie. Podstawy do jego narodzin stworzyła powszechna komputeryzacja oraz tani dostęp do Internetu w Stanach Zjednoczonych. W 1996 roku obroty przedsiębiorstw prowadzących działalność w Sieci wyniosły 800 mln USD, w roku 1997 dziesięciokrotnie więcej – 8 mld USD, by w 1999 roku sięgnąć poziomu 18 mld USD.
"E-commerce" w Polsce.
Aspekty prawne handlu elektronicznego w Polsce.
Umowy cywilnoprawne zawierane za pomocą metod elektronicznych uregulowane są przepisami kodeksu cywilnego oraz ustawy z dnia 30 maja 2014 r. o prawach konsumenta.
Ustawodawca przewidział 14-dniowy okres zwrotu towaru bez podania przyczyny, ale tylko w przypadku kiedy towar nie był używany, posiada oryginalne opakowanie i nie był wykonany na zamówienie.
Zawieranie umów drogą elektroniczną.
W przypadku zawierania umów przy użyciu kwalifikowanego podpisu elektronicznego, umowy te mają moc równą umowom zawieranym na piśmie. W przypadku umów zawieranych bez podpisu, np. poprzez wymianę e-maili, umowom takim Kodeks cywilny przypisuje atrybut tzw. umów w formie dokumentowej.
Korzystanie z e-commerce w Polsce.
Według międzynarodowych badań przeprowadzonych przez agencję badawczą TGM Research w 2022 roku, korzystanie z handlu elektronicznego w Polsce było szeroko rozpowszechnione. Średni odsetek Polaków, którzy dokonywali zakupów online w ciągu ostatnich 12 miesięcy, wyniósł 60%, zaś 40% populacji korzystało z e-commerce co najmniej raz w miesiącu.

</doc>
<doc id="87095" url="https://pl.wikipedia.org/wiki?curid=87095" title="Andrea dell’Aqua">
Andrea dell’Aqua

Andrea dell’Aqua, del Aqua, pol. Andrzej dell’Aqua (ur. 1584, zm. 1656) – architekt i budowniczy pochodzenia weneckiego, działający w XVII wieku w Polsce. Zasłynął również jako inżynier wojskowy i artylerzysta.
Życiorys.
Do Polski przybył około 1608. Pracował jako inżynier na dworze podczaszego koronnego Adama Hieronima Sieniawskiego (m.in. w Brzeżanach do 1613), Wasyla Konstantego Ostrogskiego, wojewody kijowskiego, później był architektem nadwornym Tomasza Zamoyskiego.
Około 1618 zaczął uczyć się języka polskiego, który dobrze opanował, mógł pisać po polsku.
Dokończył budowę fortyfikacji Zamościa rozpoczętą przez Bernardo Morando. W latach 20. z tytułem królewskiego architekta wojennego i inżyniera Jego Królewskiej Mości kierował założoną w 1622 przez Zygmunta III Wazę szkołą puszkarską (artyleryjską). Projektował też utworzenie szkoły fortyfikacji.
W latach 30. był związany z hetmanem Stanisławem Koniecpolskim. W latach 1630–1635 kierował pracami fortyfikacyjnymi przy budowie jego zamku w Brodach według projektu Wilhelma Beauplana. Był prawdopodobnie budowniczym pałacu Koniecpolskiego w Podhorcach i projektantem kościoła pod wezwaniem św. Trójcy w Koniecpolu, a także brał udział w budowie pałacu Koniecpolskich w Warszawie. Pracował też dla księcia Władysława Zasławskiego.
W 1623 wydał broszurę "O zgromadzeniu i szkole puszkarzów". W dwóch rękopisach datowanych na 1635 i 1636 rok przedstawił obszerne opracowanie pod tytułem "Praxis ręczna o działach", w którym zajął się artylerią, fortyfikacjami, sposobami obrony i zdobywania fortec. Dzieło to jest podstawowym źródłem do poznania poziomu wiedzy artyleryjskiej w ówczesnej Polsce.
W 1635 sejm nadał mu indygenat szlachecki. Dell'Aqua biegle mówił i pisał po polsku.

</doc>
<doc id="87100" url="https://pl.wikipedia.org/wiki?curid=87100" title="Donato Bramante">
Donato Bramante

Donato Bramante, właśc. Donato di Angelo di Pascuccio (ur. 1444 w Monte Asrualdo, zm. 11 kwietnia 1514 w Rzymie) – włoski architekt i malarz.
Życiorys.
Pracował w Urbino, gdzie kształcił się pod kierunkiem Melozza da Forlì, Piera della Francesca i Andrei Mantegni. W 1474 udał się do Mediolanu, gdzie wprowadził styl renesansowy. Od ok. 1479 służył u księcia Ludwika Sforzy. Do ok. 1490 pracował dla niego także w innych miastach Lombardii, m.in. w Pawii i być może w Legnano. W 1499, kiedy Ludwik został wygnany z Mediolanu przez króla Francji Ludwika XII, Bramante był zmuszony udać się do Rzymu, pod opiekę kardynała Raffaela Riario, a później kardynała Della Rovere, późniejszego papieża Juliusza II. W Rzymie spędził 15 lat. Od 1503 był głównym architektem i inżynierem papieża Juliusza II.
Czerpał inspiracje z architektury antycznej i starochrześcijańskiej, a także twórczości m.in. L.B. Albertiego, Filippa Brunelleschiego, Piera della Francesca, Leonarda da Vinci czy Andrea Mantegni. Posługiwał się czystymi formami antycznymi. Pisał również poezje.

</doc>
<doc id="87102" url="https://pl.wikipedia.org/wiki?curid=87102" title="Przełęcz Kowarska">
Przełęcz Kowarska

Przełęcz Kowarska (727 m n.p.m.) – przełęcz w południowo-zachodniej Polsce, w Sudetach Zachodnich, na granicy Karkonoszy i Rudaw Janowickich.
Przełęcz położona jest około 4,3 km na południowy wschód od centrum miejscowości Kowary, na zachodniej granicy Rudawskiego Parku Krajobrazowego.
Stanowi wyraźne, dość szerokie, płytko wcięte obniżenie, o stromych podejściach i łagodniejszych zboczach, oddzielające Karkonosze od Rudaw Janowickich. Jest najdalej na północny wschód wysuniętym punktem polskich Karkonoszy. Na przełęczy krzyżują się drogi: przez Ogorzelec do Kamiennej Góry, do Kowar, na Przełęcz Okraj, oraz lokalne do Ogorzelca i do Czarnowa. Przystanek PKS. Do lat 70. XX wieku na przełęczy było schronisko turystyczne.
Pod Przełęczą Kowarską znajduje się Tunel pod Przełęczą Kowarską na linii Jelenia Góra – Kamienna Góra, jeden z najdłuższych tuneli w Polsce (1025 m). Z przełęczy do Kowar prowadzi Droga Głodu.
Na przełęczy stoi pamiątkowy kamień z 1861 roku z napisem dotyczącym Drogi Głodu.
Znajduje się tu także monolitowy krzyż kamienny o nieznanym wieku ani pochodzeniu. Pojawiająca się hipoteza, że jest to tzw. krzyż pokutny, nie ma oparcia w bezpośrednich dowodach i oparta jest wyłącznie na nieuprawnionym założeniu, że wszystkie stare kamienne monolitowe krzyże są krzyżami pokutnymi.
Powyżej przełęczy, po południowej stronie dostrzec można pozostałości niemieckiego schroniska.
Szlaki turystyczne.
Przez przełęcz prowadzą dwa szlaki turystyczne:

</doc>
<doc id="87107" url="https://pl.wikipedia.org/wiki?curid=87107" title="Transformacja DNA">
Transformacja DNA

Transformacja – zjawisko i proces aktywnego pobierania DNA (zwykle plazmidowego) z otoczenia przez organizmy jednokomórkowe, najczęściej bakterie i drożdże. Zdolność do transformacji nazywa się kompetencją. Polega ona na syntezie niskocząsteczkowego białka, nazywanego czynnikiem kompetencji.
Kompetencja jest uwarunkowana genetycznie, zależy od stanu fizjologicznego komórek i od fazy wzrostu. Naturalnie bakterie i drożdże mają stosunkowo niską kompetencję.
Transformacja w celach eksperymentalnych:
Transformacja pełni u bakterii funkcję namiastki procesu płciowego, umożliwiając wprowadzenie genów, często z organizmów bardzo odległych systematycznie. Zjawisko transformacji ma ogromne znaczenie medyczne, gdyż geny warunkujące lekooporność są wymieniane na plazmidach, znacznie przyspieszając rozprzestrzenianie się oporności na antybiotyki.
Zjawisko transformacji ma rozległe zastosowanie w technikach biologii molekularnej. Jest używane do klonowania genów, powielania plazmidowego DNA, wymuszonej ekspresji obcych genów w organizmach jednokomórkowych itp.
Zjawisko to po raz pierwszy zaobserwował i opisał Frederick Griffith w roku 1928, wykonując doświadczenie określane współcześnie jako „eksperyment Griffitha”.
Zobacz też.
inne metody wprowadzania DNA do komórki:

</doc>
<doc id="87109" url="https://pl.wikipedia.org/wiki?curid=87109" title="Koniugacja (biologia)">
Koniugacja (biologia)

Koniugacja – termin określający różne procesy, zwykle prowadzące do rekombinacji genetycznej.
U eukariontów terminem tym zwykle określa się proces płciowy, w którym funkcję gamet pełnią całe protoplasty (komórki).

</doc>
<doc id="87110" url="https://pl.wikipedia.org/wiki?curid=87110" title="Ikarus 260">
Ikarus 260

Ikarus 260 – jedenastometrowy węgierski autobus z fabryki Ikarusa. Jest on użytkowany głównie w krajach byłego RWPG. Łącznie wszystkich odmian Ikarusa 260 w latach 1971-2002 zbudowano 73 547 sztuk, z czego około 1/3 została wyeksportowana do ZSRR.
Historia modelu na rynku polskim.
Model "Ikarus 260" był produkowany w wielu odmianach oznaczanych kombinacjami liczb i ewentualnie liter po kropce w ich nazwie.
W 1972 roku rozpoczęto produkcję autobusu "Ikarus 260.00", będącego następcą produkowanego w latach 1965-1973 modelu Ikarus 556.
W 1974 roku do Polski sprowadzona została pierwsza partia modelu 260.04. Autobusy te eksploatowane były w Bielsku-Białej, Częstochowie oraz Katowicach. Charakteryzowały się wąskimi otwieranymi oknami i srebrnymi rurkami w środku.
W roku 1981 ze względu na trudności w eksploatacji autobusów Jelcz PR110U ponowiono import modelu Ikarus 260.04. Podtyp „.04” stanowił wersję przeznaczoną na rynek polski, dostosowaną przez producenta do potrzeb polskich przewoźników. Do napędu tej wersji zastosowano 6-cylindrowy silnik wysokoprężny Raba-MAN D2156HM6U o mocy maksymalnej 142 kW (193 KM) i maksymalnym momencie obrotowym 696 Nm przy 1300 obr./min. Jednostka napędowa zblokowana została z 5-biegową manualną skrzynią biegów Csepel ASH-75. W układzie jezdnym zastosowano oś przednią LiAZ A4 produkcji radzieckiej oraz most napędowy MVG 018.59. W 1985 roku rozpoczęto stosowanie węgierskiej osi przedniej Raba MVG 832 w zamian podzespołu produkcji ZSRR. W tym samym roku import modelu 260.04 został wstrzymany z powodu rozpoczęcia produkcji autobusu Jelcz M11 opartego na tym samym, co Ikarus 260 podwoziu. W latach 1990-91 wznowiono montaż Ikarusa 260.04 w Warszawie używając nowych nadwozi i zregenerowanych części ze starych ikarusów.
Na początku lat 80. XX wieku do Polski trafiła również partia modelu Ikarus 260.02 przeznaczonego na rynek NRD. W stosunku do odmiany „.04” wersja ta różniła się mniejszą liczbą otwieranych okien oraz brakiem kabiny kierowcy.
W 1993 roku przewoźnik ZKM Zawiercie zakupił 3 egzemplarze modelu 260.73B. Do napędu tej wersji zastosowano turbodoładowany silnik Raba-MAN D2156HM6UT o mocy maksymalnej 162 kW (220 KM) i momencie obrotowym wynoszącym 820 Nm przy 1600 obr./min., współpracujący z 6-biegową manualną skrzynią biegów ZF 6S-90U.
W latach 1993-1994 prowadzono sprzedaż zmodernizowanego modelu Ikarus 260.73A. Zastosowano w nim zmodernizowany 6-cylindrowy silnik Raba D10UTS 150 o mocy maksymalnej 150 kW (205 KM) oraz momencie obrotowym 912 Nm przy 1600 obr./min., jednostka napędowa zblokowana była z 3-biegową automatyczną skrzynią biegów Voith D863.3 lub 4-biegową ZF 4HP500. Nieznacznej modernizacji uległo nadwozie, poprzez zastosowanie nowego wzoru dwupłatowych drzwi.
W 1997 roku sprzedano po jednym egzemplarzu modelu 260.59E oraz 260.30A, które od podtypu „.73A” różnią się zastosowanym silnikiem (spełniającym normę EURO-2), innym układem siedzeń we wnętrzu pojazdu oraz ich typem. Ikarus 260.59E jeżdżący w Czechowicach-Dziedzicach jest ostatnim sprowadzonym nowym Ikarusem 260 w Polsce. Należy przypomnieć, że montaż Ikarusów serii 200 w Polsce to inicjatywa Izby Gospodarczej Komunikacji Miejskiej.
Zachowane autobusy Ikarus 260 w Polsce.
W styczniu 2019 roku w Polsce istniały następujące Ikarusy 260 historyczne lub przeznaczone na historyczne.
Podtypy.
Ikarus 260.00.
Pierwszy podtyp Ikarusa 260 został oznaczony numerem 00. Jest to wersja przeznaczona dla BKV Budapeszt i została produkowana do połowy lat osiemdziesiątych. Wyposażona w automatyczną skrzynię biegów Praga 2M70 i silnik wolnossący Raba D2156.
Ikarus 260.01.
W 1972 powstał kolejny podtyp Ikarusa 260.01 został zamówiony przez ZSRR. Wyposażony został w manualną skrzynię biegów..
Ikarus 260.02.
Ikarusy 260.02 zostały zbudowane dla NRD. Pojazdy te charakteryzowały się brakiem otwieranych okien oraz brakiem zamkniętej kabiny kierowcy. W 1982 model ten został sprowadzony do Warszawy. Ze względu jednak na niepraktyczność tych rozwiązań w Polsce przeznaczono je po 2-3 latach na pojazdy nauki jazdy a później przebudowano je na 260.04.
Ikarus 260.03.
Ikarus 260.03 został zbudowany dla Miszkolca. Wyposażony również w automatyczną skrzynię biegów i z wyglądu przypomina Budapesztańską wersję Ikarus 260.00.
Ikarus 260.04.
Ikarusy 260.04 zostały wykonane na zamówienie PRL. Wielkość okien zależy tu od roku produkcji. W latach siedemdziesiątych były to małe okna na 1/4 wysokości okien a w latach osiemdziesiątych już większe na 1/2 wysokości okien. Wszystkie modele miały drzwi harmonijkowe. Pierwsze autobusy tego typu pojawiły się w Polsce w 1972 i 1973. Większość jednak została sprowadzona po 1981. Po wprowadzeniu do produkcji autobusu Jelcz_M11 zaniechano importu autobusów tego typu, ale na początku lat 90. w Warszawie powstała seria tych autobusów na bazie nowych nadwozi oraz regenerowanych części. Z tej serii jest zachowany warszawski ikarus #289 oraz krakowski #45151. 
Ikarus 260.06.
Ikarus 260.06 to wersja miejska oferowana na rynek węgierski poza Budapesztem i Miszkolcem, czyli Volanów. Jest to autobus trzydrzwiowy wyposażony w skrzynię automatyczną Praga lub po modernizacji Voith, lub ZF. Do 1984 wyposażony był oś przednią Liaz A4 a później Raba MVG. W 1984 zaczęto w nich też montować drzwi płatowe zamiast harmonijkowych.
Ikarus 260.30A.
Wersja ikarusa produkowana po 1997 roku z automatyczną skrzynią biegów oraz silnikiem Raba D10UTSLL-160 lub D10URS. W Polsce jeden egzemplarz tego typu jeździł w Gliwicach do roku 2014. Jest to oznaczenie zgodne z nomenklaturą wprowadzoną pod koniec lat 90. w ikarusie gdzie pierwsza liczba po kropce oznacza liczbę drzwi a literka A lub M oznacza typ skrzyni biegów.
Ikarus 260.32.
Ikarusy 260.32 to wersja lokalna ikarusa przygotowana z myślą o rynku węgierskim. Są to autobusy dwudrzwiowe, wyposażone w siedzenia dwurzędowe na całej długości autobusu.
Ikarus 260.39.
Wersja lokalna na węgierski rynek z większą liczbą miejsc stojących. Po prawej stronie autobusu ma siedzenia dwurzędowe, a po lewej jednorzędowe.
Ikarus 260.43.
Wersja lokalna dla NRD wyposażona w dwoje drzwi 2-2-0, manualną skrzynię biegów i silnik D2156HM6U. W Polsce eksploatowana m.in. przez PKM Tychy.
Ikarus 260.45.
Wersja produkowana dla BKV Budapeszt w latach 1986-1991. Pojazdy tej serii miały 3 pary dwupłatowych drzwi i były wyposażone w 192-konny silnik Rába D2156HM6U, wspomagany przez 4-biegową, automatyczną skrzynię biegów ZF 4HP500 z retarderem. 
Ikarus 260.46.
Wersja produkowana dla BKV Budapeszt w latach 1986-1992. Pojazdy tej serii miały 3 pary dwupłatowych drzwi i były wyposażone w 192-konny silnik Rába D2156HM6U, wspomagany przez 3-biegową, automatyczną skrzynię biegów Voith D851.2 z retarderem. 
Ikarus 260.50.
Wersja eksportowa ikarusa 260 z lat dziewięćdziesiątych. Trafiała głównie do Rosji i krajów WNP. Kilka egzemplarzy pozostało na Węgrzech. Planowano również eksport tej wersji do Polski, ale nie doszło to do skutku. Autobus charakteryzował się trzema harmonijkowymi drzwiami, skrzynią Csepel-ZF S6-90 oraz silnikiem Raba D2156 lub D10 (zależności od roku produkcji).
Ikarus 260.51.
Wersja podmiejska ikarusa 260 z układem drzwi 2-0-2 produkowana na rynek Wspólnota Niepodległych Państw. Wyposażenie mechaniczne tożsame z wersją 260.50.
Ikarus 260.73A.
Wersja ikarusa na rynek polski z płatowymi drzwiami i automatyczną skrzynią biegów oraz silnikiem Raba D10UTS-155.
Ikarus 260.73B.
Wersja ikarusa przeznaczona na rynek polski z płatowymi drzwiami oraz silnikiem Raba D2156HM6UT, oraz manualną skrzynią biegów Csepel-ZF S6-90-734.5.

</doc>
<doc id="87114" url="https://pl.wikipedia.org/wiki?curid=87114" title="Kompleks Elektry">
Kompleks Elektry

Kompleks Elektry – termin psychoanalityczny wprowadzony przez Carla Gustava Junga w 1912 roku, jako zjawisko łączące się z kompleksem Edypa Freuda z tą różnicą, że kompleks Elektry dotyczył tylko płci żeńskiej; powszechnie występująca u dziewczynek (3–6 lat) podświadoma i stłumiona skłonność płciowa do ojca i strach przed odwetem matki, jako rywalki seksualnej, budzącej nieuświadomioną wrogość dziecka. Z reguły to zjawisko przebiega łagodnie, a dziewczynka przenosi swoje zainteresowanie na rówieśników. Wczesny okres dzieciństwa jest szczególnie istotny, „właśnie w wieku przedszkolnym, kiedy układ nerwowy dziecka jest szczególnie wrażliwy i podatny na frustracje, niewłaściwe postawy rodzicielskie, a także w ogóle niewłaściwe postawy wychowawcze (np. w przedszkolu czy na katechezie), jak również nadmiernie autokratyczny, czy też zbyt liberalny styl wychowania mogą spowodować rozmaite zaburzenia i trudności w przystosowaniu”.
Pierwszy raz ten problem poruszył Zygmunt Freud w swoich badaniach nad psychoanalizą. Według Zygmunta Freuda u dziewcząt dochodzi do syndromu kastracji (faza falliczna, czyli męska), który objawia się zazdrością o członek. U dziewczynek kompleks Edypa nie kończy się definitywnie, przez co mają słabsze superego.
W klasycznej teorii psychoanalitycznej identyfikacja dziecka z rodzicem tej samej płci jest udanym rozwiązaniem kompleksu Elektry i kompleksu Edypa. Jest to kluczowe doświadczenie psychologiczne w rozwijaniu się dojrzałej tożsamości psychoseksualnej. Zamiast tego Zygmunt Freud zaproponował, aby dziewczęta i chłopcy rozwiązywali swoje kompleksy inaczej - ona zazdrościła penisa, on lękał się kastracji. Każde nieudane rozwiązania mogą doprowadzić do histerii. Dlatego też kobiety i mężczyźni, którzy są utrwaleni na etapach rozwoju psychoseksualnego Elektry i Edypa, mogą być uważani za „skupionych na ojcu” i „skupionych na matce”.
Jeśli jednak ten etap zostanie zachwiany, doprowadzić może do wystąpienia „kompleksu Elektry” w dorosłym życiu. Takie kobiety mogą mieć problemy ze znalezieniem partnera przez stawianie mu zbyt wysokich wymagań i stawianie siebie na pierwszym miejscu. Osoba cierpiąca na to zaburzenie ma w głowie wyidealizowany obraz ojca. Kobieta dotknięta tym problemem musi skorzystać z pomocy seksuologa lub psychoterapeuty. Terapia powinna pomóc znaleźć przyczynę problemu i zasugerować jego rozwiązanie. W innym wypadku trwała, romantyczna relacja z mężczyzną będzie niemożliwa.
Nazwa wywodzi się od imienia postaci z mitologii greckiej. Elektra, córka Agamemnona i Klitajmestry, siostra Ifigenii i Orestesa, nakłaniała brata do zabicia matki dla pomszczenia zamordowanego przez nią ich ojca.

</doc>
<doc id="87115" url="https://pl.wikipedia.org/wiki?curid=87115" title="Grobla Giganta">
Grobla Giganta



</doc>
<doc id="87118" url="https://pl.wikipedia.org/wiki?curid=87118" title="Susilo Bambang Yudhoyono">
Susilo Bambang Yudhoyono

Susilo Bambang Yudhoyono (ur. 9 września 1949 w Tremas w Pacitan) – polityk indonezyjski, generał, prezydent Indonezji od 20 października 2004 do 20 października 2014.
Życiorys.
Syn oficera, ukończył w 1973 Indonezyjską Akademię Wojskową. Uczestniczył w operacji zajęcia przez Indonezję Timoru Wschodniego (1975). W latach 80. uzupełniał studia w USA. W latach 1995–1996 był dowódcą indonezyjskiej misji obserwacyjnej w Bośni i Hercegowinie, następnie dowodził okręgami wojskowymi w Dżakarcie i na południowej Sumatrze. W 1997 został szefem wydziału spraw politycznych i społecznych w Sztabie Generalnym. 1 kwietnia 2000 odszedł z czynnej służby wojskowej.
W 2000 prezydent Abdurrahman Wahid powierzył mu kierowanie ministerstwem górnictwa, a po krótkim czasie mianował ministrem bezpieczeństwa. Jako szef tego kluczowego resortu Yudhoyono otrzymał zadanie odpolitycznienia armii. W 2001 Wahid, zagrożony odsunięciem od władzy, zwrócił się do szefa bezpieczeństwa o wprowadzenie stanu wyjątkowego, co pozwoliłoby to prezydentowi na rozwiązanie parlamentu i utrzymanie się na stanowisku. Po odmowie Yudhoyono został zdymisjonowany, jednak na stanowisko przywróciła go nowa szefowa państwa, Megawati Sukarnoputri, która zastąpiła Wahida w wyniku impeachmentu.
W marcu 2004 generał Yudhoyono zrezygnował ze stanowiska ministra bezpieczeństwa i skoncentrował się na kampanii prezydenckiej. 20 września 2004 pokonał w drugiej turze Megawati Sukarnoputri i został wybrany na prezydenta Indonezji. Zaprzysiężony został 20 października 2004. W roku 2009 został wybrany na drugą kadencję. Urząd prezydenta sprawował do 20 października 2014.

</doc>
<doc id="87120" url="https://pl.wikipedia.org/wiki?curid=87120" title="Łazy (gmina)">
Łazy (gmina)

Łazy (do 1947 "gmina Rokitno-Szlacheckie") – gmina miejsko-wiejska w Polsce położona w województwie śląskim, w powiecie zawierciańskim. W latach 1975–1998 gmina administracyjnie należała do województwa katowickiego.
Siedziba gminy to Łazy.
Według danych z 30 czerwca 2004 gminę zamieszkiwało 16 077 osób.
Struktura powierzchni.
Według danych z roku 2002 gmina Łazy ma obszar 132,56 km², w tym:
Gmina stanowi 13,21% powierzchni powiatu.
Demografia.
Dane z 30 czerwca 2004:
Miejscowości.
W skład gminy wchodzi miasto Łazy i 14 sołectw:
Powierzchnia.
Gmina zajmuje obszar 13256 hektarów (2002). Użytki rolne zajmują 47% powierzchni, z czego 26% przypada na grunty orne, 20% na łąki i pastwiska, 1% na sady. Lasy zajmują 44%, natomiast pozostałe grunty i nieużytki 9% ogólnej powierzchni.
Ludność.
Liczba mieszkańców (2002) wynosi 16 000 osób. Średnia gęstość zaludnienia to 122 osoby na km² (miasto Łazy 837, sołectwa 72 osób na km²).
Mała przydatność do produkcji rolniczej większości występujących tutaj gleb sprawia, że gmina nie jest typowo rolnicza. Ludność znajduje zatrudnienie w pobliskich ośrodkach przemysłowych w Zawierciu i Dąbrowie Górniczej.
Przemysł.
Na terenie gminy zarejestrowanych jest około 1200 podmiotów gospodarczych (2002). Do największych
zakładów na terenie gminy należą
Sąsiednie gminy.
Dąbrowa Górnicza, Klucze, Ogrodzieniec, Poręba, Siewierz, Zawiercie

</doc>
<doc id="87121" url="https://pl.wikipedia.org/wiki?curid=87121" title="Ruś Szlachtowska">
Ruś Szlachtowska

Ruś Szlachtowska (j. łemkowski Шляхтівска Русь) – nazwa wymyślona w latach trzydziestych XX wieku przez prof. Romana Reinfussa i odnosząca się do regionu czterech wsi w dolinie Ruskiego Potoku (obecna nazwa: Grajcarek). Wspomniane wsie to Biała i Czarna Woda oraz Jaworki i Szlachtowa.
Historia.
Tereny późniejszej Rusi Szlachtowskiej stanowiły od 1257 r. część oprawy wiannej księżnej Kunegundy, żony Bolesława V Wstydliwego, a następnie weszły w skład majątku ufundowanego przez nią klasztoru klarysek w Starym Sączu. W późniejszych czasach stanowiły własność prywatną, należąc do często zmieniających się właścicieli. W XIV, a zwłaszcza w XV w. napłynęły tu ze wschodu grupy koczowniczych pasterzy "wołoskich", wśród których jednak dominował element rusiński. Ci z nich, którzy zaniechali dalszej wędrówki na zachód wzdłuż grzbietu Karpat, zostali z czasem zmuszeni do osiedlenia się na stałe, tworząc cztery wspomniane wsie. Teren ten, o wyraźnie zaznaczonych morfologicznie granicach, nie wpadał pod jurysdykcję starostów czorsztyńskich, stanowiąc część klucza ziemskiego z siedzibą w Nawojowej.
Region etnograficzny.
Obszar osadnictwa rusińskiego, jednak geograficznie odizolowany od zwartego osadnictwa łemkowskiego i różniący się kulturowo od Łemkowszczyzny.
Od reszty osadnictwa rusińskiego w Polsce terytorium to było oddzielone lesistym pasmem Beskidu Sądeckiego oraz zasiedloną przez Polaków doliną Popradu. Przez grzbiet Małych Pienin bezpośrednio graniczyło jednak z wsiami rusińskimi na Spiszu, Lipnikiem Wielkim, Folwarkiem i Litmanową. 
Według Reinfussa przed I wojną światową (i oddzieleniem granicą polityczną) mieszkańcy Rusi Szlachtowskiej żyli w bliskich stosunkach z Rusinami spiskimi (stosunki ekonomiczne, wzajemne małżeństwa). Rusini Szlachtowscy byli przez nich określani jako "Rusnaki pilśki", "Zahoriane" i "Cotaki" (ostatnie określenie miałoby pochodzić od stosowania zaimka pytającego "co?", zamiast ruskiego "szto?"). Drogą kontaktów z Rusinami spiskimi na Ruś Szlachtowską przenikały wpływy słowackie.
Ze względu na brak bezpośrednich relacji między Rusinami Szlachtowskimi a Łemkami nie wytworzyły się istotne stosunki między tymi grupami. Rusini Szlachtowscy byli świadomi zarówno odrębności kulturowych od Łemków (w gwarze, stroju, budownictwie, zwyczajach), jak i podobieństwa językowego oraz religijnego.
Natomiast bardzo wyraźne było poczucie odrębności Rusinów Szlachtowskich od Polaków - spowodowane przede wszystkim różnicami językowymi i wyznaniowymi (wyznawali grekokatolicyzm). Samookreślali się oni jako "Rusnaki", a swoją mowę nazywali "jawirską".
Historia po 1945.
Większość mieszkańców wyjechała do Ukraińskiej SRR już 1945 w ramach wymiany mieszkańców pomiędzy Polską i ZSRR. W ramach Akcji „Wisła” w 1947 do opuszczenia tego terenu zmuszono nieliczne, pozostające tam jeszcze rodziny Łemków (ok. 350 osób). Do 1945 żyło tu 2100 Łemków. 
Pierwszy etap wysiedleń był w zasadzie dobrowolny i odbywał się na mocy zawartego między Polską i ZSRR układu o przesiedleniach ludności polskiej i ukraińskiej. O ile w innych rejonach zamieszkanych przez Łemków dobrowolnie przeniosło się ich bardzo niewielu, to Ruś Szlachtowską na tym etapie opuściła ich większość, bo aż 1857 ludzi. Pozostały tylko 23 rodziny. Z dokumentacji wywozowej wynika, że tylko co dziesiąta rodzina zabierała ze sobą konia (każda zaś jedną krowę i zwykle dwie owce lub kozy), co może świadczyć o tym, jak biedni to byli ludzie. W 1947 część Łemków powróciła do swoich domów i zaczęła się upominać o zwrot gospodarstw, ale niektóre z nich były już zajęte przez napływającą z Podhala ludność polską. W 1947 w ramach Akcji „Wisła” przymusowo wysiedlono niemal wszystkich Łemków (w gminie Szczawnica pozostało tylko 18 osób). Mieli jedną godzinę na spakowanie się. Według innego źródła 103 Łemków wysiedlono na początku 1950.
Obecnie wieś Biała Woda nie istnieje, ocalała część wsi Czarna Woda administracyjnie należy do Jaworek. Po Akcji „Wisła” zarówno Szlachtową, jak i Jaworki zasiedliła ludność z terenów Podhala i Spiszu.

</doc>
<doc id="87122" url="https://pl.wikipedia.org/wiki?curid=87122" title="Kozhikode">
Kozhikode

Kozhikode (hist. "Kalikat"; malajalam കോഴിക്കോട്, trl. "Kōḻikkōṭ"; ang. Kozhikode, dawniej Calicut; hindi कोष़िक्कोड, trl. "Koḻikkoḍ", trb. "Kolikkod", dawniej कालीकट, trl. "Kālīkaṭ", trb. "Kalikat") – miasto w Indiach; trzecie co do wielkości miasto w stanie Kerala. Ludność: 801 190 (1991).
Miasto od ok. XIII w., jeszcze przed dopłynięciem do niego Europejczyków, było ważnym ośrodkiem handlu przyprawami, którym zajmowali się Arabowie i Chińczycy. Do Kalikatu dotarł Vasco da Gama podczas swojej pierwszej wyprawy do Indii w 1498, lądując na plaży 18 km od obecnego miasta.

</doc>
<doc id="87123" url="https://pl.wikipedia.org/wiki?curid=87123" title="Kalikut">
Kalikut



</doc>
<doc id="87124" url="https://pl.wikipedia.org/wiki?curid=87124" title="Granica wiecznego śniegu">
Granica wiecznego śniegu



</doc>
<doc id="87125" url="https://pl.wikipedia.org/wiki?curid=87125" title="Łemkowszczyzna">
Łemkowszczyzna

Łemkowszczyzna (łem. , ) – potoczna nazwa obszaru zamieszkiwanego przez Łemków. 
Po polskiej stronie Karpat był to teren od Wysokiego Działu w Bieszczadach, po dolinę Popradu w Beskidzie Sądeckim, oraz tzw. Ruś Szlachtowska na pograniczu Małych Pienin i Beskidu Sądeckiego, natomiast po stronie słowackiej – pas Beskidów.
Populacja.
Obecnie większe skupiska Łemków, którzy identyfikują się z własną grupą znajdują się w miejscowościach, w Polsce:

</doc>
<doc id="87130" url="https://pl.wikipedia.org/wiki?curid=87130" title="Andrzej Gowarzewski">
Andrzej Gowarzewski

Andrzej Gowarzewski (ur. 19 lipca 1945 w Szopienicach, zm. 16 listopada 2020 w Katowicach) – polski dziennikarz sportowy, znawca i historyk piłki nożnej.
Życiorys.
Studiował architekturę na Politechnice Krakowskiej i dziennikarstwo na Uniwersytecie Warszawskim. Był reporterem i publicystą „Sportu” i „Sportowca”. Od stanu wojennego w 1982 bez etatu, współpracownik radia, telewizji i pism polskich i zagranicznych. Twórca organizowanego do dziś rankingu najlepszych polskich lekkoatletów roku „Złote Kolce” (1970) oraz klasyfikacji w krajowym kolarstwie „Kryształowe Koło” (1976).
Jako dziennikarz był akredytowany m.in. na igrzyskach olimpijskich w Montrealu (1976) i Moskwie (1980) oraz na kolejnych dziewięciu turniejach finałowych piłkarskich mistrzostwach świata (od 1982) i dziesięciu turniejów finałowych mistrzostw Europy (od 1980). Pierwszy polski reporter akredytowany na Tour de France (1974).
Od 1974 do 1990 autor i współautor 17 pozycji książkowych, poświęconych głównie tematyce sportowej, szczególnie piłce nożnej oraz reportaży. W 1990 wydał pierwszą w świecie "Encyklopedię piłkarskich mistrzostw świata" rekomendowaną przez FIFA.
Od 1991 jako twórca idei i założyciel wydawnictwa GiA w Katowicach publikował cykl książek "Encyklopedia piłkarska Fuji" (roczniki piłkarskie, historia mistrzostw świata, Europy i Ameryki Południowej, historia reprezentacji Polski, historia ligi polskiej, historia europejskich pucharów, a także w serii "Kolekcja klubów" historia polskich klubów piłkarskich). Do grudnia 2020 ukazało się w tej serii 98 tytułów. Członek Stowarzyszenia Dziennikarzy Polskich (SDP), Międzynarodowego Stowarzyszenia Prasy Sportowej (AIPS) oraz IFJ (Międzynarodowego Stowarzyszenia Dziennikarzy), SARP (1969) oraz ZAiKS (1979).
Nagrody i wyróżnienia.
Nagrody klubowe Stowarzyszenia Dziennikarzy Polskich (1978, 1979) oraz w 1981 w konkursie „Złote Pióro” jako pierwszy dziennikarz z Górnego Śląska. Laureat nagród literackich miast – Poznania (2003) i Krakowa (Krakowska Książka Miesiąca, 2006), a także GKKFiT (1980) oraz kilkunastu konkursów reporterskich m.in. Arki Bożka.
W 2016 otrzymał „Wawrzyn Olimpijski" – nagrodę Polskiego Komitetu Olimpijskiego za encyklopedie piłkarskie.
Postanowieniem prezydenta RP Bronisława Komorowskiego z 28 lipca 2015 został odznaczony Złotym Krzyżem Zasługi "za zasługi w działalności na rzecz rozwoju i upowszechniania sportu".

</doc>
<doc id="87131" url="https://pl.wikipedia.org/wiki?curid=87131" title="Piotr Beber">
Piotr Beber

Piotr Beber (ur. we Wrocławiu, zm. 1711 w Krakowie) – budowniczy i architekt nadworny Jana III Sobieskiego. Ślązak z Wrocławia, który żył i działał na przełomie XVII i XVIII wieku. Od 1690 do 1704 był budowniczym księżnej Anny Katarzyny z Sanguszków Radziwiłłowej.

</doc>
<doc id="87132" url="https://pl.wikipedia.org/wiki?curid=87132" title="Reguła Hunda">
Reguła Hunda

Reguła Hunda – reguła mówiąca, że w atomie, w celu uzyskania najbardziej korzystnego energetycznie zapełnienia orbitali atomowych, powinno być jak najwięcej elektronów niesparowanych. Elektrony ulegają sparowaniu po pojedynczym zapełnieniu wszystkich form przestrzennych danych orbitali danej powłoki elektronowej.
Kolejność wypełniania podpowłok – reguły Hunda:
Efekt zmiany preferencji J w oddziaływaniu spin-orbita (zmianę znaku współczynnika sprzężenia) w miarę wypełnienia podpowłoki zgrabnie opisuje np. Carsten Timm (str. 9-10). Krótko mówiąc, po wypełnieniu podpowłoki elektronami o spinach "w górę" - jej wkład do L znika. Następnie postępuje wprowadzanie spinów "w dół", które wymagają przeciwnego znaku L, ale ponieważ wypadkowy S jest wciąż większe od zera, efektywnie następuje odwrócenie znaku współczynnika sprzężenia spin-orbita.
Kolejność zapełniania orbitali elektronowych jest następująca:
Kolejność ta wynika z następujących postulatów:
Powyższa reguła znana jest jako "reguła Madelunga" (opisana przez E. Madelunga (1881–1972) w 1936) lub "reguła Kleczkowskiego" (opisana przez W.M. Kleczkowskiego (1900–1972) w 1952). Kleczkowski jako pierwszy (w 1962) podał podstawy teoretyczne pierwszej części reguły, natomiast podstawy teoretyczne dla drugiej części sformułował w 1979 roku D. Pan Wong. Mnemotechnicznie można to zapamiętać jako czytanie "ukosem" poniższej macierzy trójkątnej:
Powyższa regularność jest zaburzona w niektórych przypadkach w wyniku promocji elektronowej.

</doc>
<doc id="87137" url="https://pl.wikipedia.org/wiki?curid=87137" title="Mao Tse Tung">
Mao Tse Tung



</doc>
<doc id="87139" url="https://pl.wikipedia.org/wiki?curid=87139" title="Cedyński Park Krajobrazowy">
Cedyński Park Krajobrazowy

Cedyński Park Krajobrazowy – park krajobrazowy położony w województwie zachodniopomorskim, wchodzi w skład Zespołu Parków Krajobrazowych Województwa Zachodniopomorskiego (wcześniej w skład Zespołu Parków Krajobrazowych Doliny Dolnej Odry). Park obejmuje teren o powierzchni 308,5 km², zaś jego otulina zajmuje 531,2 km².
W granicach parku znajdują się:
Ochrona przyrody.
Rezerwaty przyrody.
Na terenie parku znajduje się 8 rezerwatów przyrody:
Turystyka.
Szlaki turystyczne, punkty widokowe, rezerwaty i pomniki przyrody koncentrują się przede wszystkim w Puszczy Piaskowej i Lasach Mieszkowickich.

</doc>
<doc id="87145" url="https://pl.wikipedia.org/wiki?curid=87145" title="Absolutorium">
Absolutorium

Absolutorium (łac. "absolutorium" – zwolnienie, unieważnienie) – określenie aktu prawnego, który dokonywany jest poprzez organ uprawniony (np. parlament) na podstawie przedstawionego sprawozdania rachunkowego. Udzielenie absolutorium oznacza stwierdzenie prawidłowości działania finansowego organu wykonawczego (w tym przypadku rządu) w określonym przedziale czasowym.
Można więc przyjąć, że absolutorium jest jedną z postaci odpowiedzialności parlamentarnej rządu. Różnicą, jaka zachodzi pomiędzy absolutorium a innymi instytucjami takiej odpowiedzialności, jest zakres. Istotą bowiem absolutorium jest brak zastrzeżeń do prowadzonej przez rząd gospodarki finansowej, a nie zaufanie do polityki programu czy składu rządu w ogólności.
Absolutorium w ustroju politycznym RP.
W myśl postanowień Konstytucji RP (art. 226) Rada Ministrów zobowiązana jest do przedstawienia Sejmowi sprawozdania z wykonywania ustawy budżetowej w ciągu 5 miesięcy po zakończeniu roku budżetowego. Sejm rozpatruje przedłożone sprawozdanie i po zapoznaniu się z opinią Najwyższej Izby Kontroli podejmuje, w ciągu 90 dni od dnia przedłożenia Sejmowi sprawozdania, uchwałę o udzieleniu lub o odmowie udzielenia Radzie Ministrów absolutorium.
Z regulaminu Sejmu wynika, że badanie zaprezentowanych sprawozdań ma być dokonywane w identycznym trybie jak rozpatrywanie wniesionych do Sejmu projektów ustawy budżetowej i innych planów finansowych. Główną rolę w tym procesie odgrywa sejmowa Komisja Finansów Publicznych, tak więc przedłożone sprawozdania trafiają do tej komisji celem rozpatrzenia, zaś poszczególne ich części przesyłane są do innych właściwych komisji sejmowych, które po rozpatrzeniu sprawy przedkładają odnośne wnioski KFP. Podobnie, proponowane uwagi przez Najwyższą Izbę Kontroli kierowane są przez Prezydium Sejmu do rozpatrzenia właściwym merytorycznie komisjom sejmowym.
Na podstawie analizy sprawozdań poszczególnych komisji, KFP przedstawia na posiedzeniu Sejmu własne sprawozdania wraz z wnioskami w sprawie przyjęcia lub odrzucenia sprawozdania Rady Ministrów z wykonania ustawy budżetowej i innych planów finansowych, a także w przedmiocie absolutorium. Jednocześnie wraz ze swym sprawozdaniem KFP przedkłada Sejmowi informację o wnioskach poszczególnych komisji, które nie zostały uwzględnione. Następnie Sejm na posiedzeniu plenarnym, po wysłuchaniu opinii NIK dokonuje oceny wykonania ustaw finansowych i podejmuje uchwałę w przedmiocie udzielenia rządowi absolutorium. Istotnym elementem tej oceny jest przede wszystkim fakt zachowania dyscypliny budżetowej, to znaczy stosowanie wymogów prawidłowego wykonywania zadań budżetowych.
Nieudzielenie Radzie Ministrów absolutorium może prowadzić do odwołania Rady Ministrów procedurą konstruktywnego wotum nieufności.
Absolutorium w prawie handlowym.
Absolutorium jest nie tylko instytucją prawa konstytucyjnego. W zakresie prawa handlowego, uchwałę w sprawie absolutorium podejmują: zwyczajne walne zgromadzenie spółki komandytowo-akcyjnej i spółki akcyjnej (ocenianymi są: komplementariusze prowadzący sprawy spółki komandytowo-akcyjnej, członkowie rady nadzorczej spółki komandytowo-akcyjnej oraz członkowie zarządu i rady nadzorczej spółki akcyjnej), a także zwyczajne zgromadzenie wspólników spółki z ograniczoną odpowiedzialnością (ocenianymi są członkowie: rady nadzorczej lub komisji rewizyjnej i zarządu). Problematyka absolutorium znana jest również prawu spółdzielczemu. Walne zgromadzenie spółdzielni podejmuje uchwałę w sprawie udzielenia absolutorium jego zarządowi. Uchwałę w sprawie absolutorium podejmuje też zgromadzenie ogółu właścicieli lokali wspólnoty mieszkaniowej (ocenianymi są: zarząd albo zarządca, któremu zarząd nieruchomością wspólną powierzono w sposób określony w art. 18 ust. 1 ustawy o własności lokali – art. 29 ust. 2 w zw. z art. 30 ust. 2 pkt 3 ustawy o własności lokali. 
Z instytucją absolutorium funkcjonującą w prawie prywatnym związane są liczne wątpliwości prawne. Jedna z nich dotyczy skutków prawnych udzielenia absolutorium. W orzecznictwie oraz w doktrynie prawa brakuje jednolitego poglądu w tym zakresie. Dominuje jednak, jak się wydaje, stanowisko, zgodnie z którym udzielenie absolutorium zwalnia ocenionego z odpowiedzialności odszkodowawczej (co do zasady).
Absolutorium w stowarzyszeniach.
Instytucja absolutorium występuje także w stowarzyszeniach, które mogą wprowadzić np. głosowanie nad udzieleniem absolutorium przez walne zebranie dla poszczególnych organów stowarzyszenia (np. zarządu, komisji rewizyjnej, etc.). Nie istnieją ustawowe regulacje w zakresie skutków braku absolutorium dla organów stowarzyszenie - konsekwencje zależą zatem od regulacji przyjętych w statucie danej organizacji.

</doc>
<doc id="87150" url="https://pl.wikipedia.org/wiki?curid=87150" title="Marek Huberath">
Marek Huberath



</doc>
<doc id="87151" url="https://pl.wikipedia.org/wiki?curid=87151" title="Góra Trzykrzyska">
Góra Trzykrzyska

Góra Trzykrzyska () – wzgórze w Wilnie, na prawym brzegu Wilejki, dawniej zwana Łysą lub Krzywą. Na górze stoi pomnik – trzy białe krzyże. 
Opis.
Według legendy na Górze Łysej za czasów Olgierda umęczono siedmiu franciszkanów. Czterech strącono do Wilejki, zaś trzy Krzyże z ciałami męczenników ustawiono na górze.
Dla upamiętnienia ich męczeństwa wileńscy franciszkanie – jak podaje Kosman – między rokiem 1613 a 1636 wznieśli na Łysej Górze trzy drewniane krzyże. W 1740 zmurszałe krzyże zamieniono na nowe, które przetrwały do 1869 r.; gdy ze starości zawaliły się, władze rosyjskie nie pozwoliły ich odbudować. Dopiero w 1916 r. podczas okupacji niemieckiej, z inicjatywy księdza prałata Kazimierza Michalkiewicza zebrano fundusze i postawiono krzyże betonowe według projektu Antoniego Wiwulskiego.
Legenda o męczeństwie franciszkanów nie znalazła potwierdzenia w źródłach historycznych. W 1927 r. wileński historyk Kazimierz Chodynicki wydał pracę „Legenda o męczeństwie 14 franciszkanów w Wilnie”, w której twierdzi, że są oni postaciami legendarnymi, podobnie jak prawosławni męczennicy wileńscy. 
Trzy krzyże przetrwały do 30 maja 1950 r., kiedy zostały wysadzone w powietrze. Część ruin wywieziono, większe fragmenty zakopano. 
W 1989 r. społeczeństwo Litwy postanowiło odbudować krzyże jako pomnik ofiar stalinizmu na Litwie. Odbudowany w ciągu 14 dni pomnik Trzech Krzyży odsłonięto 14 czerwca 1989 r., a poświęcił go kardynał Vincentas Sladkevičius. Część odkopanych resztek dawnych krzyży zamurowano w fundamentach, część widoczna jest poniżej pomnika. Nowe krzyże są takie same jak pomnik Wiwulskiego, tylko o 1,8 m wyższe. Obecnie Góra Trzech Krzyży znajduje się w obrębie parku Górnego (Kalnų Parkas).

</doc>
<doc id="87153" url="https://pl.wikipedia.org/wiki?curid=87153" title="Żyzny półksiężyc">
Żyzny półksiężyc



</doc>
<doc id="87154" url="https://pl.wikipedia.org/wiki?curid=87154" title="Plazmoliza">
Plazmoliza

Plazmoliza – zjawisko odstawania protoplastu od ściany komórkowej, w wyniku utraty wody i tym samym turgoru. Może zachodzić we wszystkich komórkach, mających ścianę komórkową. Plazmolizę można zaobserwować w komórkach roślinnych po umieszczeniu ich w roztworze hipertonicznym. Zgodnie z prawami osmozy woda przenika przez plazmalemmę z komórki do roztworu, co powoduje odwodnienie komórki i kurczenie się cytoplazmy podstawowej. Umieszczenie komórki, u której zaobserwowano kolejne stadia plazmolizy, w roztworze hipotonicznym spowoduje napływ wody do komórki i odzyskanie turgoru – deplazmolizę.
Wyróżnia się 3 rodzaje plazmolizy:
Proces odwrotny, polegający na pobieraniu wody przez wodniczki z roztworu zewnętrznego o mniejszym stężeniu, nazywa się deplazmolizą.
Zarówno deplazmoliza jak i plazmoliza mogą prowadzić do śmierci komórki.

</doc>
<doc id="87155" url="https://pl.wikipedia.org/wiki?curid=87155" title="Posobnik">
Posobnik

Posobnik ("opornik dodatkowy") – przetwornik napięcia na prąd. Jest to bardzo dokładny rezystor. Włączony szeregowo z miernikiem, którego wskazania są funkcją prądu, służy do rozszerzenia napięciowego zakresu pomiarowego takiego miernika.
Wartość rezystancji formula_1 posobnika, który zwiększa wartość zakresu miernika z napięcia formula_2 do napięcia formula_3 (gdzie formula_4 – rezystancja wewnętrzna miernika) wynosi:
Stosunek napięcia zakresowego woltomierza z posobnikiem do napięcia zakresowego samego woltomierza nazywamy przekładnią posobnika i oznaczamy formula_6

</doc>
<doc id="87157" url="https://pl.wikipedia.org/wiki?curid=87157" title="Antoni Wiwulski">
Antoni Wiwulski

Antoni Wiwulski herbu Prus III (ur. 20 lutego 1877 w Tot’mie, zm. 10 stycznia 1919 w Wilnie) – polski architekt i rzeźbiarz, twórca m.in. pomnika Grunwaldzkiego w Krakowie (1910) i pomnika Trzech Krzyży w Wilnie (1916).
Życiorys.
Antoni Wiwulski urodził się na północy Rosji, gdzie jego ojciec, absolwent Akademii Leśnej w Petersburgu, był zarządcą lasów państwowych. Po śmierci ojca (1883) matka przeniosła się z synem do Mitawy. Po kilku latach nauki w gimnazjum, zdecydowała się przenieść syna do Zakładu Naukowo-Wychowawczego Ojców Jezuitów w Chyrowie w zaborze austriackim, który Wiwulski ukończył, by następnie rozpocząć studia w Wiedniu.
Był pierwszym architektem i rzeźbiarzem pochodzącym z Litwy, który na przełomie XIX i XX wieku ukończył Wyższą Szkołę Techniczną w Wiedniu (Wydział Architektury, 1901) oraz Państwową Wyższą Szkołę Sztuk Pięknych w Paryżu. Już w czasie studiów w Wiedniu zainteresował się rzeźbą.
W czasie studiów artystycznych w Paryżu, pomimo bardzo trudnej sytuacji materialnej, wynajmuje własne atelier rzeźbiarskie. Pierwszymi pracami zwraca uwagę środowiska artystycznego Paryża, m.in. Władysława Mickiewicza i Ignacego Paderewskiego, który widząc jego rzeźby decyduje się ufundować pomnik upamiętniający zwycięstwo pod Grunwaldem. Po zaakceptowaniu szkiców Wiwulskiego, Paderewski zorganizował artyście atelier w oranżerii, w ogrodzie swojej willi w Morges w Szwajcarii. Pomnik Grunwaldzki w Krakowie przyniósł Wiwulskiemu sławę. Odlany we Francji pomnik, został pociągiem przewieziony do Krakowa. Został on następnie uroczyście odsłonięty z okazji pięćsetnej rocznicy historycznej bitwy 15 lipca 1910 roku, w obecności 150 tys. osób.
Wiwulski brał udział w obronie Wilna przed wojskami sowieckimi 5 stycznia 1919, w polskiej Samoobronie Wileńskiej. W czasie służby wojskowej nabawił się ciężkiego zapalenia płuc, w wyniku którego zmarł 10 stycznia 1919, w kilka dni po opanowaniu miasta przez Sowietów i ogłoszeniu Litewskiej Republiki Radzieckiej.
Został pochowany na cmentarzu Na Rossie.
Ważne dzieła.
Inne trzy największe prace powstały na Litwie:
Antoni Wiwulski jest też autorem wielu rzeźb: portretów, kompozycji figuralnych o charakterze symbolicznym oraz religijnym, studiów i szkiców do pomników, m.in. tablicy pamiątkowej poświęconej gen. Tadeuszowi Kościuszce w kościele św. Jana w Wilnie. W 1912 roku wziął udział w Olimpijskim Konkursie Sztuki i Literatury w Sztokholmie.

</doc>
<doc id="87158" url="https://pl.wikipedia.org/wiki?curid=87158" title="Deplazmoliza">
Deplazmoliza

Deplazmoliza – proces odwrotny do plazmolizy, polegający na pobieraniu wody przez komórkę przeniesioną z roztworu hipertonicznego i zanurzoną w roztworze hipotonicznym. W wyniku deplazmolizy komórka odzyskuje turgor, a błona komórkowa w komórkach roślinnych, ponownie w pełni przylega do ściany komórkowej.
Deplazmoliza zachodzi tylko jeżeli białka błony komórkowej nie uległy denaturacji, a błona jest nierozerwana, dzięki czemu wciąż cechuje ją półprzepuszczalność.

</doc>
<doc id="87159" url="https://pl.wikipedia.org/wiki?curid=87159" title="Waldspirale">
Waldspirale

Waldspirale – nazwa domu mieszkalnego w Darmstadt (Niemcy), zaprojektowanego przez wiedeńskiego architekta Friedensreicha Hundertwassera. Budynek ukończono w 2000 roku, jest to ostatnia praca Hundertwassera przed jego śmiercią.
Budynek mieści 105 mieszkań, podziemny parking, kawiarnię, bar i kiosk handlowy. Na wewnętrznym podwórzu jest plac zabaw dla dzieci i mały sztuczny zbiornik wodny. Budynek jest zbudowany na planie litery "U", w formie wznoszącej się rampy. W najwyższym punkcie budynek sięga 12 pięter.
Wśród ponad 1000 okien budynku, wszystkie są różnego kształtu i rozmiaru. Różne są też kształty klamek u drzwi i okien. Kąty ścian w mieszkaniach są zaokrąglone, podobnie jak narożniki budynku. Część mieszkań jest ponadto urządzona w stylu Hundertwassera, z wielokolorowymi mozaikami w kuchniach i łazienkach. Oprócz nieregularności okien, z zewnątrz budynek posiada także inne charakterystyczne elementy architektury Hundertwassera, jak złote kuliste wieżyczki, drzewa rosnące na dachu i we wnękach, brak prostych linii i ostrych narożników, wielokolorowe fale malowane na budynku i kolumny pokryte płytkami ceramicznymi.

</doc>
<doc id="87161" url="https://pl.wikipedia.org/wiki?curid=87161" title="Wiwulski">
Wiwulski



</doc>
<doc id="87163" url="https://pl.wikipedia.org/wiki?curid=87163" title="Rosół">
Rosół

Rosół – niezagęszczana zupa będąca wywarem mięsno-warzywnym.
Sporządzana z drobiu (najczęściej kury lub kurczaka, rzadziej z kapłona), ewentualnie z wołowiny, baraniny (np. rosół skopowy ze Śląska Cieszyńskiego) lub na Górnym Śląsku z gołębi. Podawana z makaronem typu nitki, wstążki lub z kluskami (np. lanymi), z ziemniakami lub z plackiem. Na Śląsku Cieszyńskim rosół podaje się również z kluskami wątrobianymi. W pierwszej książce kucharskiej wydanej w 1682 roku w Polsce, "Compendium ferculorum, czyli zebranie potraw", znalazł się przepis na rosół polski.
Rosół jest potrawą, którą przygotowuje się stosunkowo długo. Przygotowanie polega na gotowaniu mięsa wraz z zestawem jarzyn – włoszczyzną. Aby przygotować smaczny i esencjonalny rosół, należy gotowanie składników rozpocząć od zimnej wody, powoli doprowadzając do lekkiego wrzenia. Taki sposób gotowania sprawia, że większość składników zawartych w mięsie i warzywach przechodzi do wywaru, który po doprawieniu staje się rosołem. Rosół stanowi też półprodukt – bazę do przygotowania wielu innych zup, m.in.: krupniku na rosole, zupy jarzynowej na rosole, barszczu z buraków na rosole.
Zupa pierwotnie powstawała jako efekt długotrwałego gotowania w wodzie mięsa, które w dawnych czasach było konserwowane przez zasolenie i wysuszenie. Wywar ten zwano rozsół (czy rozsol), skąd wywodzi się dzisiejsza nazwa. Rosół jest jedną z narodowych potraw polskich.
W Polsce w okresie PRL rosół uległ upowszechnieniu, należy do dań wskazywanych jako tradycyjne i typowe dla niedzielnego obiadu lub uroczystości obok kotleta schabowego.

</doc>
<doc id="87164" url="https://pl.wikipedia.org/wiki?curid=87164" title="Mistyka chrześcijańska">
Mistyka chrześcijańska

Mistyka w chrześcijaństwie – droga duchowa człowieka do osiągnięcia, poprzez wiarę, bezpośredniego spotkania z Bogiem już w życiu doczesnym oraz samo spotkanie z Bogiem, jako zwieńczenie tej drogi, nazywane "zjednoczeniem mistycznym" "unio mystica". Pod terminem mistyka rozumie się również systematykę, tzn. opis doświadczenia mistycznego i refleksję teologiczną nad nim.
Termin.
Początki tego terminu można odnaleźć w starożytności – na styku hellenizmu i chrześcijaństwa. Do średniowiecza występował on jedynie w formie przymiotnikowej: „mistyczny”. Rzeczownik "mistyka" pojawił się w XVII w. Słowo to, podobnie jak mistycyzm, zostało wzięte z j. greckiego. Wyraz "μυστικός (mystikos)" pochodzi od "μύω (myo)" "zamykać", np. "zamykać usta". W starożytnej Grecji używane było w odniesieniu do misteriów – określało tajemnicę ceremonii wtajemniczenia.
W chrześcijaństwie starożytnym stosowano je w odniesieniu do Pisma Świętego, Liturgii i osobistego życia wiary.
Uznaje się, że chrześcijańskie znaczenie terminowi "mistyczny" jako pierwsi zaczęli nadawać Klemens Aleksandryjski w "Kobiercach" i Orygenes. Ci Aleksandryjczycy używali go dla określenia alegorycznego i duchowego znaczenia Biblii, "hermeneutyki mistycznej": "την μυστικήν ἑρμηνείαν" "(ten mystiken hermeneian)". Poszukiwanie tego duchowego sensu stanowi mistyczną drogę prowadzącą do oświecenia. Według Orygenesa wzorem duchowej drogi każdego człowieka, było wyjście z niewoli „świata" do wolności Boskiej, którego archetypem było wyjście z Egiptu narodu wybranego prowadzonego przez Mojżesza.
W liturgii Eucharystię określano jako "ucztę mistyczną", ołtarz jako "stół mistyczny", a chleb eucharystyczny – "chleb mistyczny". Często także chrzest określano jako "mistyczne narodziny". Święty Grzegorz z Nyssy określił ochrzczonych "odrodzonymi przez mistyczną ekonomię". Katechumenat był okresem wtajemniczenia w doświadczenie wiary (mistagogia). Kandydat na chrześcijanina, katechumen, przechodził od zewnętrznej tylko znajomości prawd wiary do wewnętrznego ich zrozumienia.
Termin "mistyczny" stał się też określeniem duchowego poznania Boga, m.in. u Orygenesa. Klasycznym autorem, który miał później ogromny wpływ na średniowieczną duchowość były pisma Pseudo-Dionizego Areopagity.
Pisał on m.in.:
W XVI w. tradycję tę podjął Jan od Krzyża:
Specyfika mistyki chrześcijańskiej.
Wbrew opiniom obiegowym, doświadczenie mistyczne w chrześcijaństwie jest czymś dość powszechnym. Oblicza się, że w samej historii Kościoła w Hiszpanii znanych jest z imienia ok. sześciu tys. mistyczek i mistyków. Według klasycznej definicji franciszkańskiego teologa średniowiecznego Bonawentury z Bagnoregio (1217-1274), mistyka to "poznanie Boga poprzez osobiste doświadczenie" – "cognitio Dei experimentalis", wynikające z faktu, że Boga poznajemy nie tylko przez refleksję teologiczną czy filozoficzną, lecz także przez wiedzę płynącą z doświadczenia wiary.
Mistyka w chrześcijaństwie to doświadczenie duchowe tajemniczego działania łaski otrzymanej we chrzcie, które prowadzi do wejścia w obecność Boga i jedności z Nim. Doświadczenie to urzeczywistnia się na mocy Darów Ducha Świętego i cnót teologalnych, przede wszystkim wewnętrznie, „na dnie duszy”. Wyraża się ono czasem także tzw. nadzwyczajnymi łaskami, objawiającymi się zewnętrznie, jak stygmaty, bilokacja czy lewitacja.
Mistycy chrześcijańscy z zasady nie są "wyizolowani" od rzeczywistości zewnętrznej, doświadczenie bliskości Boga zbliża ich do świata. Pamiętając o tajemnicy Wcielenia nie są obojętni na problemy ludzi.
Mistyka chrześcijańska dzieli się zasadniczo na dwa nurty: zachodni i wschodni.
Historia.
Za podstawowy fakt leżący u źródeł chrześcijańskiej mistyki uważa się nawrócenie św. Pawła opisane w Dziejach Apostolskich, rozdz. 9,1-19 oraz 22,5-16 i 26, 9-18.
Ramy chrześcijańskiej mistyce pierwszych dwóch wieków nadała duchowość judaizmu. B. McGinn nazwał to "matrycą żydowską", w której centrum było słowo Boże – wydarzenie Boga mówiącego do swego ludu a także wrażliwość apokaliptyczna. Wkrótce do źródeł inspirujących duchowość mistyczną Kościoła dołączył grecki ideał kontemplacyjny. Wśród ważniejszych autorów, którzy dali początek refleksji mistycznej byli Filon z Aleksandrii, Orygenes i Klemens Aleksandryjski, a także Ewagriusz z Pontu. Szczególnym środowiskiem, w którym rozwinęła się mistyka wczesnochrześcijańska był ruch mnichów pustyni, tzw. ojców pustyni.
W późniejszych wiekach duchowości Wschodu i Zachodu nabrały swojej odrębnej specyfiki.
Mistyka zachodniego chrześcijaństwa.
U początków zachodniej mistyki stoi duchowość chrześcijaństwa łacińskiego, inspirowanego chrześcijańskim neoplatonizmem, reprezentowanym przez np. Mariusza Wiktoryna, oraz dziewictwem jako duchowym ideałem. Wśród autorów należy wymienić najważniejszych: Hilary z Poitiers, Ambroży z Mediolanu, Hieronim ze Strydonu i Jan Kasjan. Jednak za faktycznego ojca zachodniej mistyki – jak wykazał m.in. B. McGinn – należy uznać Augustyna z Hippony.
Wkładem szczególnym, poprzez który biskup Hippony i doktor Kościoła położył niejako fundamenty pod późniejszą refleksję nad doświadczeniem mistycznym, było
W średniowieczu, jedną z bardziej znaczących postaci w historii mistyki chrześcijańskiej był Bernard z Clairvaux (1090-1153). Opat cystersów z Clairvaux zapoczątkował nurt mistyki chrześcijańskiej zwany mistyką spekulatywną, lub „mistyką oblubieńczą”, gdyż jej centralnym tematem była miłość Boga i człowieka opisywana w biblijnej "Pieśni nad pieśniami". Papież Pius XII pisał o nim w encyklice Doctor Mellifluus. Refleksja mistyczna tego autora skupia się wokół więzi miłości z Chrystusem jako Słowem Wcielonym. Bernard przyrównuje tę więź do małżeństwa. Jej najwyższym stopniem jest taki stan zjednoczenia woli z wolą Ukochanego, że osoba zaczyna "tego samego chcieć i tego samego nie chcieć – idem velle, idem nolle":
We wczesnym średniowieczu wpływ na rozwój mistyki chrześcijańskiej miała działalność i nauczanie papieża Grzegorza Wielkiego oraz benedyktyna Bedy Czcigodnego. Wielką rolę odegrały również: rozwój chrześcijaństwa celtyckiego i anglosaskiego. Uwidoczniło się to przede wszystkim w dziełach Jana Szkota Eriugeny i renesansie karolińskim. Pełne średniowiecze stało się czasem rozkwitu praktyki i teorii duchowości mistycznej w związku z rozwojem nowych zakonów monastycznych. Do najważniejszych postaci, które odegrały czołową rolę w rozwoju mistyki, należą: kartuz Gwidon II, Hildegarda z Bingen, Bernard z Clairvaux oraz przedstawiciele tzw. Szkoły św. Wiktora. Na okres ten przypada również wzrost pietyzmu wśród świeckich. W późnym średniowieczu nastąpiło spięcie pomiędzy szkołami dominikańską i franciszkańską. Był to konflikt pomiędzy między dwoma typami duchowości, wywodzącymi się od dwóch mistyków: Dominika Guzmána i Franciszka z Asyżu. Do wielkich przedstawicieli szkoły franciszkańskiej należą: Antoni z Padwy, Bonawentura z Bagnoregio, Jacopone z Todi, Klara z Asyżu, Aniela z Foligno, Małgorzata z Kortony i Kamila Baptysta Varano. W historiografii mistycyzmu średniowiecznego wyróżnia się też grupy mistyków związane z konkretnymi regionami geograficznymi: mistyka nadreńska (Mistrz Eckhart, Johannes Tauler, Heinrich Seuse), niderlandzką (Jan Ruysbroeck), angielską (Richard Rolle, Walter Hilton). Późne średniowiecze wydało również takie postaci mistycyzmu italskiego, jak: Katarzyna ze Sieny i Katarzyna z Genui. W średniowieczu nastąpił też stopniowy rozwój devotio moderna, powstały takie dzieła mistyczne, jak: "Itinerarium mentis in Deum" (XIII w.), "De triplici via" (XIII w.), "Chmura niewiedzy" (XIV w.), "O naśladowaniu Chrystusa" (XV w.).
Okres szczególnego rozkwitu życia mistycznego w chrześcijaństwie zachodnim przypadł na wieki XII-XVI:
Mistyka wschodniego chrześcijaństwa.
Typowa dla wschodniego prawosławnego chrześcijaństwa tradycja teologiczna zawsze traktowała teologię systematyczną i mistyczną jako jedną całość. Każdy dział teologii jest mistyczny, odsłania bowiem tajemnice Boże. Prawosławie nie stawia również rozgraniczenia między prywatnym doświadczeniem tajemnic Boga a dogmatem stwierdzonym przez Kościół. Celem poznania teologicznego jest zjednoczenie z Bogiem czyli przebóstwienie (gr. "theosis"). Szczególnie wyraźnie wyraża to podejście prawosławia do liturgii. Jak zwrócił uwagę Sergiusz Bułgakow, założeniem całej liturgii prawosławnej jest "mistyczny realizm", czyli nie tylko wspomina ona wydarzenia związane z życiem Chrystusa, Matki Bożej i świętych, ale zawiera ich "realność". Dzięki temu uczestnicy liturgii, na miarę ich wzrostu duchowego, stają się uczestnikami rzeczy świata niewidzialnego.
Ponieważ droga zjednoczenia mistycznego zawsze jest tajemnicą Boga i duszy, w Prawosławiu unika się publicznego relacjonowania życia wewnętrznego. Stąd także indywidualne doświadczenie wielkich mistyków prawosławia pozostało, poza kilkoma wyjątkami, ich osobistą tajemnicą.
Do rozwoju mistyki prawosławnej w znacznym stopniu przyczynił się nurt hezychazmu. Jego głównym ośrodkiem była góra Athos. Mistycy pisali jednak mało. Klasycznym dziełem są traktaty św. Grzegorza Palamasa oraz traktaty mistyczne św. Symeona Nowego Teologa. Powstał też wybór tekstów ascetycznych "Filokalie" (ros. "Dobrotolubije"). Pisma Grzegorza Palamasa dostarczyły teologicznych argumentów za hezychazmem. Dzięki nim został on oficjalnie uznany za zgodny z nauką Kościoła prawosławnego. W XIX w. z Athosu duchowość ta rozprzestrzeniła się na całe Bałkany i Ruś. Jednym z duchowych starców, którzy w XV w. w Rosji rozpropagowali modlitwę serca był Nił Sorski.
Z kolei w okresie Wojen napoleońskich, na przełomie XVIII i XIX w. Serafin z Sarowa, jako ten, który "przyniósł jasne objawienie Ducha Świętego", stał się w Rosji niepodważalnym autorytetem w dziedzinie modlitwy mistycznej. Zachowały się jego rozmowy z Mikołajem Motowiłowem.
Droga mistyki prawosławnej ma charakter liturgiczny. Dokonuje się w ramach wspólnej modlitwy, liturgii i pracy. Istotę owocu życia mistycznego wyraził św. Maksym Wyznawca, według którego mistykiem jest ten, w kim najlepiej objawia się narodzenie Chrystusa ("Wyjaśnienie Modlitwy Pańskiej" /"Orationis Dominicae brevis expositio"/).
Mistyczne zjednoczenie z Chrystusem według Jana Kalwina.
Według nauczania jednego z ojców reformacji Jana Kalwina, zawartego w jego podstawowym dziele "Institutio religionis christianae" ("Ustanowienie religii chrześcijańskiej"), teologia nie jest sprawą wiedzy i rozumu, lecz mądrości i serca. Przy czym serce rozumiał nie jako siedlisko uczuć, lecz duchowo i moralnie najgłębszy i wszechogarniający ośrodek ludzkiego istnienia, "z którego tryska źródło życia" (Przyp.4,23). Źródłem mądrości zaś jest "pobożność" (łac. "pietas"), której istotą jest unia mistyczna z Chrystusem. Jest ona według wielu współczesnych kalwińskich teologów jedną z najistotniejszych elementów całej refleksji teologicznej Kalwina. Polega ona nie na wewnętrznym doświadczeniu, lecz na panowaniu Chrystusa w ludzkiej duszy. Chrześcijanin łączy się nie z całą bosko-ludzką osobą Chrystusa, lecz z jego człowieczeństwem. Nie jest to połączenie ontologiczne, lecz historyczne, etyczne i osobiste, egzystencjalne. Nie chodzi o złączenie i przemieszanie substancji człowieka i Chrystusa, (łac. "crassa mixtura"). Chrześcijanin nie uczestniczy więc w istocie i naturze Chrystusa. Duch Święty jednak łączy go z Nim tak ściśle, że staje się on ciałem Jego ciała. Warunkiem tego zjednoczenia jest wiara, która jest darem otrzymanym od tegoż Ducha Świętego. Podobnie jak Marcin Luter, Kalwin uznawał, że poznanie jest nieodłącznym elementem wiary. Dokonuje się ono przez Słowo Boże i przesłanie Ewangelii. Nie jest to poznanie rozumowe ani uczuciowe, lecz egzystencjalne, dokonuje się całą istotą skierowaną ku Chrystusowi. Jak zauważył Louis Bouyer, w protestantyzmie Bóg, jego boska natura jest dla człowieka z zasady niepoznawalna. Świat i Bóg są nieodwołalnie skazani na istnienie wobec siebie w sposób ontologicznie zewnętrzny. Źródłem tej postawy jest nominalistyczna metafizyka Ockhama, filozofa schyłku średniowiecza.
Wobec innych religii.
Chrześcijańskie doświadczenie mistyczne wyróżnia osobowy charakter zjednoczenia z doświadczaną Rzeczywistością Boga, będącą w transcendencji wobec świata stworzonego. Wyróżniają je dwa elementy, często nieobecne w innych religiach:
Kontemplacja mistyczna a buddyjska nirwana.
Jak zwracał uwagę Jan Paweł II w książce Przekroczyć próg nadziei, czasem porównuje się doświadczenie "nirwany" w buddyzmie do kontemplacji chrześcijańskiej, zwłaszcza w odniesieniu do drogi oczyszczenia wiary nauczanej przez Jana od Krzyża. Według Papieża, różnica jest w tym, że droga opisywana przez hiszpańskiego Doktora Kościoła nie prowadzi do oderwania samego dla siebie, lecz do tego, by zjednoczyć się z osobowym Bogiem. W "oświeceniu" buddyjskim nie ma mowy o przybliżaniu się do Boga, gdyż buddyzm jest w dużym stopniu systemem ateistycznym. Chrześcijańska droga do zjednoczenia z Bogiem nie dokonuje się jedynie przez oczyszczenie, ale przede wszystkim przez miłość – w życiu wierzącego działa "żywy płomień miłości", jak nazwał hiszpański mistyk swoje główne dzieło. Papież stwierdził, że kontemplacja chrześcijańska, do której prowadzi doktryna Jana od Krzyża, dokonuje się na poziomie nadprzyrodzonym, podczas gdy refleksje buddyjskie dotyczą poziomu przyrodzonego, dlatego właściwie mówiąc:
Według dokumentu Kongregacji Nauki Wiary z 1989 r. nie można porzucać medytacji historii zbawienia, tego wszystkiego co Bóg uczynił i objawił szczególnie w Nowym Przymierzu, włączając w to np. pojęcie Trójjedynego Boga, który jest miłością, i zastępować to wszystko drogą wejścia w "nieokreśloną otchłań Boskości". Dokument wskazał na Mistrza Eckharta jako na protagonistę takiej postawy.

</doc>
<doc id="87166" url="https://pl.wikipedia.org/wiki?curid=87166" title="Kopa">
Kopa



</doc>
<doc id="87175" url="https://pl.wikipedia.org/wiki?curid=87175" title="Marcelina Darowska">
Marcelina Darowska

Marcelina Darowska (z domu Kotowicz, herbu Korczak; imię zakonne: Maria Marcelina od Niepokalanego Poczęcia NMP; ur. 16 stycznia 1827 w Szulakach na Podolu (dawne województwo bracławskie, obecnie Ukraina), zm. 5 stycznia 1911 w Jazłowcu) – polska zakonnica, współzałożycielka i druga przełożona generalna Zgromadzenia Sióstr Niepokalanego Poczęcia NMP (niepokalanek), mistyczka oraz błogosławiona Kościoła katolickiego.
Życiorys.
Lata dzieciństwa i młodości.
Pochodziła z Kresów Wschodnich. Urodziła się 16 stycznia 1827 w wielodzietnej, szlacheckiej rodzinie Jana Kotowicza herbu Korczak i Maksymilli z d. Jastrzębskiej. Miała sześcioro rodzeństwa. Ojciec jej był posiadaczem ziemiańskiego majątku Szulaki niedaleko Kamieńca Podolskiego. Był wybrany przez środowisko ziemian na honorowego marszałka szlachty powiatowej. Mając 10 lat przystąpiła do pierwszej Komunii świętej (1837). Pierwsze nauki pobierała u wynajętych przez rodziców francuskich guwernantek, a następnie w 1839 została oddana wraz ze swoją siostrą Izydorą na rosyjskojęzyczną pensję do Odessy, prowadzoną przez Szwajcarkę panią Schedoeuver. Po latach tak wspominała sytuację jaka panowała na tej pensji:
Była wzorową uczennicą, wykazującą wszechstronne uzdolnienia m.in. do nauki i sztuki (malarstwo, muzyka czy taniec). Po trzech latach nauki powróciła w 1842 do rodzinnych Szulak, gdzie pomagała ojcu w zarządzaniu majątkiem (była sekretarką, prowadząc jego kancelarię) oraz poświęciła się pracy na rzecz ubogich i cierpiących. Kiedy w latach 40. wybuchła w okolicy epidemia cholery, poświęciła się pracy charytatywnej, niosąc ulgę oraz pomagając chorym. 
Małżeństwo.
Będąc młodą kobietą poznała ziemianina Karola Weryhe Darowskiego z Darowa, herbu Ślepowron, którego poślubiła 2 października 1849, po trzykrotnej wcześniej odmowie, przeprowadzając się jednocześnie do jego majątku, do Tetyjowa. 
W podróży poślubnej młoda para udała się na pielgrzymkę do Częstochowy na Jasną Górę, gdzie oboje złożyli w darze swoje ślubne obrączki, przywożąc jednocześnie kopię Obrazu Matki Bożej Jasnogórskiej. Do swojej przyjaciółki napisała wówczas list, wyrażając tak swoje uczucia do męża:
Wkrótce na świat przyszły ich dwoje dzieci Józef i Karolina. Jej życie rodzinne zostało niebawem przerwane przez niespodziewaną śmierć 20 kwietnia 1852 jej męża, który zachorował na tyfus podczas podróży do Żerdzia, gdzie mieli się przeprowadzić. Wkrótce po pogrzebie udała się do Żerdzia, gdzie przebywała kilka tygodni, a następnie powróciła do Szulak. Niebawem 12 stycznia 1853 zmarł również jej syn Józef, który zachorował na błonicę. Wtedy zaczęła myśleć o dalszym życiu na polu powołania zakonnego. W swoich wspomnieniach tak wtedy pisała: 
Wiosną 1853 udała się na cztery miesiące do Nauheim i Heidelbergu w Niemczech na odpoczynek i kurację spowodowaną trudnymi przeżyciami po śmierci swoich najbliższych. Następnie na zaproszenie rodziny, siostry i szwagra udała się do Paryża, gdzie poznała zmartwychwstańca o. Aleksandra Jełowickiego CR, który wpłynął na jej późniejsze losy. Pod wpływem wiary zaczęła praktykować życie sakramentalne, poświęcając się jednocześnie pracy na rzecz ludzi chorych. Zaopatrzona w list polecający od o. Jełowickiego CR do o. Hieronima Kajsiewicza CR, duszpasterza emigracji polskiej wyruszyła 11 kwietnia 1854 do Rzymu w celu pielgrzymki do czterech bazylik rzymskich oraz rozeznania pod jego wpływem swojej dalszej drogi życiowej. Zamieszkała wówczas u państwa Łubieńskich, poznając tam kuzynkę pani domu Józefę Karską, późniejszą Służebnicę Bożą, o której tak we wspomnieniach się wyraziła:
W Zgromadzeniu niepokalanek.
12 maja 1854 złożyła na ręce o. Kajsiewicza CR prywatny ślub posłuszeństwa i dozgonnej czystości, mając w perspektywie drogę życia konsekrowanego. Po półtorarocznym pobycie w Rzymie powróciła do Polski (1855–1857), gdzie przebywała jej małoletnia córka Karolina pod opieką krewnych.
Z Rzymu otrzymała wówczas wiadomość o zgłoszeniu się dwóch kandydatek: Emilii Steinert i Natalii de Reuilly oraz zamieszkaniu ich w domu przy ul. Via Paolina 30 pod kierownictwem o. Kajsiewicza CR i Józefy Karskiej, aby prowadzić klasztorny tryb życia, który był zalążkiem do formowania się nowego Zgromadzenia. Pod wpływem tej wiadomości przybyła wraz z córką oraz bratową do Rzymu. Odbyła tu w okresie 15–23 grudnia 1857 rekolekcje – wraz z innymi kandydatkami do formującego się Zgromadzenia – pod okiem o. Kajsiewicza CR, po których s. Józefa Karska CSIC przybrała tytuł Matki, a Marcelina Darowska została jej współsiostrą, rozpoczynając w ten sposób drogę życia zakonnego w Zgromadzeniu Sióstr Niepokalanego Poczęcia NMP. Na początku czerwca 1858 wyjechała do Polski, spędzając dwa lata poza klasztorem, m.in. z uwagi na słabowite zdrowie jej córki Karoliny, z którą przebywała na kuracjach w Szczawnicy i Nicei (1858–1859).
W dzień Niepokalanego Poczęcia NMP 8 grudnia 1859 odbyły się obłóczyny i pierwsze publiczne śluby zakonne pierwszych zakonnic Zgromadzenia, m.in. przełożonej s. Józefy Karskiej CSIC. Niebawem, 11 października 1860 zmarła chorowita s. Józefa Karska CSIC, po czym Marcelina otrzymała telegram od o. Kajsiewicza CR zawiadamiający ją o jej śmierci. W połowie listopada tegoż roku opuściła Żerdzie zabierając ze sobą Karolinę, po czym udała się do Rzymu. 27 grudnia 1860 rozpoczęła rekolekcje, po których 3 stycznia 1861 złożyła publiczne śluby wieczyste i została mianowana przełożoną generalną (habit zakonny przyjęła uroczyście 1 listopada 1862), a następnie przybyła do Jazłowca wraz z siedmioma zakonnicami celem uruchomienia szkoły średniej i elementarnej pod opieką swojego Zgromadzenia. Stała się prekursorką nowego stylu wychowania, m.in. odrzucającego zasadę tzw. „ślepego posłuszeństwa”. W swoich wskazówkach wychowawczych, stwierdziła m.in.: 
System wychowawczy opracowany przez nią na tzw. "Karteczkach", zawierał cztery punkty:
Przez 10 lat prowadziła w szkole w Jazłowcu katechizację dzieci. Doniosłym wydarzeniem w historii szkoły było przybycie, a następnie coroczne wizytacje wygnańca abp. Zygmunta Szczęsnego Felińskiego, późniejszego świętego. W sierpniu 1883 poświęcił on w Jazłowcu statuę Matki Bożej, wykonaną z białego marmuru przez zesłańca Oskara Sosnowskiego. Rzeźba ta została następnie uroczyście ukoronowana 9 lipca 1939 przez kard. Augusta Hlonda oraz nazwana „Figurą Matki Bożej Jazłowieckiej”, a potem w wyniku sytuacji politycznej po II wojnie światowej, przeniesiona do Szymanowa pod Warszawą, stając się przyczyną licznych pielgrzymek.
Wcześniej, bo w 1872 zdecydowała się zreformować Konstytucje Zakonne Zgromadzenia, które wcześniej zredagował o. Kajsiewicz CR (zatwierdzone ostatecznie 8 lutego 1899). Założyła inne fundacje zakonne w: Jarosławiu nad Sanem (1875), Niżniowie nad Dniestrem (4 listopada 1883), Nowym Sączu (8 września 1897) i Słonimie na Białorusi (1907).
U schyłku życia.
16 czerwca 1907 miała wypadek, w wyniku którego złamała szyjkę kości udowej, będąc unieruchomioną przez kilka tygodni w łóżku. 
Pod koniec jej życia zwrócił się do niej listownie Henryk Sienkiewicz, stwierdzając:
Po konsultacji ze współsiostrami podjęła decyzję zakupu pałacu Lubomirskich w Szymanowie na siedzibę przyszłej szkoły, gdzie przybyły one 13 lipca 1908, a następnie ją uroczyście otworzyły 4 listopada 1908. Przez prawie rok przebywała ona w nowo otwartej szkole. Kapituła generalna Zgromadzenia, która odbyła się w lipcu 1909 wybrała ją mimo podeszłego wieku (82 lata) ponownie na przełożoną generalną. Wypowiedziała wtedy swój testament duchowy, mówiąc:
15 października 1910 doznała udaru mózgu, po którym została sparaliżowana. W celi leżącej chorej, codziennie odprawiana była msza święta, przy ołtarzyku z obrazem Matki Bożej Jasnogórskiej, który swego czasu przywiozła ona z podróży poślubnej. Zmarła w Jazłowcu 5 stycznia 1911 około godz. 5:00 na skutek wycieńczenia w otoczeniu współsióstr i swojej najbliższej rodziny, córki Karoliny, wnuków i prawnuków, trzymając w ręku krzyżyk od swojego różańca oraz patrząc na krucyfiks. W słowach pożegnania powiedziała ona wtedy m.in.:
Pogrzeb odbył się 9 stycznia w Jazłowcu pod przewodnictwem abp. Józefa Teodorowicza z licznym udziałem duchowieństwa i wiernych.
Spoczęła w grobowcu zakonnym w Jazłowcu. Część relikwii została następnie przekazana do Szymanowa. Również od 25 września 2011 cząstka jej relikwii została przekazana do parafii Matki Bożej Częstochowskiej w Mysłowicach – Kosztowach.
Publikacje.
Pozostawiła po sobie spuściznę o charakterze teologiczno-mistycznym. W archiwum Zgromadzenia w Szymanowie przechowuje się ponad 11000 jej listów, z czego kilkaset jest adresowanych do kierowników duchowych (zmartwychwstańców: o. Hieronima Kajsiewicza CR, o. Piotra Semenenki CR) oraz do Matki Józefy Karskiej CSIC. Siostry Niepokalanki wydały jej pisma w paru pozycjach książkowych:
Ponadto w archiwum Zgromadzenia w Szymanowie znajdują się jej nieopublikowane dzieła:
Proces beatyfikacyjny.
Z inicjatywy Sióstr Niepokalanek, przekonanych o świątobliwości jej życia i cnót podjęto próbę wyniesienia jej na ołtarze. Proces informacyjny został rozpoczęty w lutym 1951. Odtąd przysługiwał jej tytuł Służebnicy Bożej. Po zakończeniu procesu informacyjnego akta zostały przekazane do Kongregacji Spraw Kanonizacyjnych do Rzymu. Stolica Apostolska potwierdziła ważność procesu informacyjnego 1 lutego 1986. Następnie w 1991 postulator generalny złożył tzw. "Positio" wymagane w dalszej procedurze beatyfikacyjnej. 14 czerwca 1994 odbyła się sesja konsultorów teologicznych, a następnie 6 grudnia tegoż roku sesja kardynałów i biskupów Kongregacji Spraw Kanonizacyjnych, która zaaprobowała dokumentację procesu. Papież św. Jan Paweł II wyraził zgodę na promulgowanie 15 grudnia 1994 dekretu o heroiczności jej cnót. Odtąd przysługiwał jej tytuł Czcigodnej Służebnicy Bożej. Do beatyfikacji potrzebny był cud za jej przyczyną, jakim okazało się uzdrowienie Bernarda Jirnov. Po zaakceptowaniu 25 czerwca 1996 tego cudu przez Stolicę Apostolską odbyła się uroczystość jej beatyfikacji 6 października tegoż roku w Rzymie w obecności papieża św. Jana Pawła II. 
Odznaczenia.
W 1899 otrzymała na wniosek polskiego samorządu galicyjskiego od władz Austro-Węgier Order Elżbiety za zasługi na rzecz edukacji społecznej.

</doc>
<doc id="87178" url="https://pl.wikipedia.org/wiki?curid=87178" title="Kopa (Karkonosze)">
Kopa (Karkonosze)

Kopa, Czarna Kopa lub Mała Kopa (niem. "Kleine Koppe", ok. 1378 m n.p.m.) – szczyt w Karkonoszach. Poniżej szczytu znajduje się punkt pomiarowy 1377,4, co powoduje, że większość map i przewodników podaje wysokość 1377 (zob. np. ).
Kopa położona jest na wschodnim krańcu Śląskiego Grzbietu.
Zbudowana jest z granitu karkonoskiego. Jest niewielką wyniosłością na Równi pod Śnieżką. Jest kulminacyjnym punktem kompleksu narciarskiego Karpacz Ski Arena i znajduje się tu początek tras narciarskich. Na górę można wjechać z Karpacza kolejką krzesełkową „Zbyszek”, uruchomioną 26 kwietnia 2018 w miejscu starej, funkcjonującej od 1959 do 18 września 2018. Wjazd zajmuje 7 minut. Jest to najłatwiejszy sposób dotarcia od strony polskiej na Śnieżkę, która znajduje się w odległości 2,5 km (wędrówka zajmuje około godziny).
Szlaki turystyczne.
Przez Kopę przechodzi szlak turystyczny:

</doc>
<doc id="87182" url="https://pl.wikipedia.org/wiki?curid=87182" title="Wyspa Południowa (Nowa Zelandia)">
Wyspa Południowa (Nowa Zelandia)

Wyspa Południowa (maori: "Te Wai Pounamu" lub "Tavai Poenammoo" tj. "Wody Szmaragdów", czasem też "Te Waka a Māui", "Łódź Māui") – największa z wysp Nowej Zelandii, o powierzchni 150 523 km². Położona jest pomiędzy Morzem Tasmana a Oceanem Spokojnym. Od Wyspy Północnej oddzielona jest cieśniną Cooka.
Jest wyspą górzystą - głównym pasmem są Alpy Południowe ze szczytami Góra Cooka 3764 m n.p.m. oraz Góra Tasmana 3497 m n.p.m. Tereny nizinne występują jedynie na obrzeżach wyspy, zwłaszcza w jej części wschodniej i południowej.
Długość linii brzegowej wynosi 3704 km. Szczególnie rozbudowana linia brzegowa występuje w części południowo-zachodniej, gdzie wysokie góry schodzą wprost do morza (liczne fiordy) oraz na krańcu północnym wyspy.
Na wyspie, zwłaszcza w jej części centralnej i południowo-zachodniej, występuje wiele jezior, wypełniających głównie wąskie, kręte doliny polodowcowe. Największym powierzchniowo jeziorem na wyspie jest położone w jej części południowo-zachodniej jezioro Te Anau (344 km²). Drugim co do wielkości na wyspie jest jezioro Wakatipu (291 km²). Pomiędzy miejscowościami Arrowtown i Queenstown znajduje się niewielkie, lustrzane jezioro Hayes. 
Na wyspie występują jaskinie nabrzeżne Cathedral Caves.
Miasta Wyspy Południowej.
Największym miastem jest Christchurch, liczące 390,3 tys. mieszkańców.
Ważniejsze miasta i osiedla na Wyspie Południowej to, m.in.:

</doc>
<doc id="87183" url="https://pl.wikipedia.org/wiki?curid=87183" title="St. Helens">
St. Helens



</doc>
<doc id="87184" url="https://pl.wikipedia.org/wiki?curid=87184" title="Góra Świętej Heleny">
Góra Świętej Heleny



</doc>
<doc id="87186" url="https://pl.wikipedia.org/wiki?curid=87186" title="Gian Matteo Giberti">
Gian Matteo Giberti

Gian Matteo Giberti (1495-1543) – włoski biskup i dyplomata.
Życiorys.
Dzięki wybitnej znajomości greki i łaciny został w młodym wieku członkiem Accademia Romana. Jako sekretarz miał duży wpływ na papieża Leona X. Podróżował w misjach dyplomatycznych do cesarza Karola V. Po śmierci Leona X udał się z misją do cesarza Karola V i powrócił z nowym papieżem Hadrianem VI. W 1524 został biskupem Werony. Był w grupie osób przygotowujących reformy Kościoła przed V Soborem Laterańskim, ale polityczne wydarzenia przerwały mu tę pracę. Wydawał dzieła greckich Ojców Kościoła, dążył do podniesienia poziomu wykształcenia duchowieństwa.

</doc>
<doc id="87187" url="https://pl.wikipedia.org/wiki?curid=87187" title="Chimera (biologia)">
Chimera (biologia)

Chimera (gr. "Χίμαιρα", nazwa mitycznego potwora) – organizm zbudowany z komórek różniących się genetycznie.
W świecie roślin chimera pojawia się na skutek zaburzeń mitozy w stożku wzrostu i czasami w wyniku szczepienia roślin (np. laburnocytisus Adama "+Laburnocytisus adamii"). Wśród zwierząt natomiast chimery mogą powstać wskutek podwójnego zapłodnienia komórki jajowej, połączenia zarodków lub częściowej wymiany komórek między zarodkami. Powstały osobnik ma niektóre narządy zbudowane z komórek o innym składzie chromosomów niż reszta jego organizmu.
U człowieka za mozaikę genetyczną uznaje się bliźnięta dwujajowe, jeśli – w wyniku wspólnego krwiobiegu w okresie płodowym – każde z nich posiada domieszkę komórek krwi drugiego.
Sztucznie chimery otrzymuje się, przenosząc tkanki, narządy lub inne części z jednego organizmu do innego. W medycynie taką procedurą są przeszczepienia narządów (skóry, rogówki, serca, nerek i innych) oraz tkanek (przetaczanie krwi, przeszczepienia szpiku kostnego).
W badaniach biologicznych chimery tworzy się z komórek różnych organizmów. Zdarza się, że są to organizmy różnych gatunków – na przykład w 1984 wyhodowano chimerę nazwaną "geep", powstałą z połączenia na embrionalnym etapie rozwoju komórek kozy i owcy.
Kura z mózgiem przepiórki powstała wskutek przeszczepienia fragmentu zarodka przepiórczego do zarodka kurzego.
W sierpniu 2003 badacze z Szanghaju ogłosili, że zdołali połączyć komórki ludzkiej skóry z komórką jajową królika, co doprowadziło do powstania pierwszych ludzkich zarodków-chimer. Otrzymane zarodki rozwijały się w środowisku laboratoryjnym, po czym zostały zniszczone w celu pozyskania komórek macierzystych.
Wyniki badań nad chimerami ludzkimi i zwierzęcymi mogą być przydatne do opracowania metod leczenia opartych na wykorzystaniu komórek macierzystych.
W Polsce ustawa o leczeniu niepłodności () zabrania takich doświadczeń gdy jednym z gatunków jest człowiek; według art. 86 grozi za to kara pozbawienia wolności od 6 miesięcy do lat 5.
Uwaga: Według niektórych źródeł dostępnych w Internecie organizm złożony z komórek odmiennych genetycznie, lecz wywodzących się z jednej zygoty, nazywa się mozaiką, nie chimerą. Tak jest na przykład według słownika biomedycznego Uniwersytetu Stanu Kolorado. Inne źródła zdają się wskazywać, że zakresy znaczeń tych nazw częściowo nakładają się.
Mikrochimeryzm.
Mikrochimeryzm to obecność niewielkiej liczby komórek, genetycznie różnych od komórek gospodarza. Najczęstszą postacią jest mikrochimeryzm płodowo-matczyny (inaczej chimeryzm płodowy), w którym komórki płodu przechodzą do organizmu matki. Zostało potwierdzone, że komórki płodu mogą przetrwać w układzie krążenia matki nawet przez 38 lat. Mikrochimeryzm został wykazany również po transfuzji krwi w grupie pacjentów z ciężkimi niedoborami odporności, po przebytym urazie.
Mikrochimeryzm powiązano również z chorobami autoimmunologicznymi. Dwóch niezależnych naukowców (Carol M. Artlett i J. Lee Nelson) opublikowało w odstępie jednego miesiąca dane sugerujące, że mikrochimeryczne komórki płodu mogą mieć znaczenie dla patogenezy twardziny układowej. Artlett kontynuowała badania, aby wykazać, że mikrochimeryczne komórki pochodzące od matki mogą odpowiadać za grupę autoimmunologicznych chorób pojawiających się u dzieci, takich jak młodzieńcze idiopatyczne zapalenie mięśni (jednym z przykładów może być młodzieńcze zapalenie skórno-mięśniowe). Mikrochimeryzm jest obecnie wiązany z różnymi chorobami autoimmunologicznymi, m.in. z toczniem rumieniowatym układowym. Obecna alternatywna hipoteza na temat roli mikrochimerycznych komórek w zmianach patologicznych jest taka, że może ułatwić naprawę uszkodzonych organów. Jednak mimo że obce komórki są obecne w zmianach chorób autoimmunologicznych, ich rola w procesie chorobowym nie jest do końca poznana. Mikrochimeryczne komórki mogą mieć związek z uszkodzeniem, wspomaganiem naprawy tkanek lub alternatywnie, nie przynoszą w rzeczywistości żadnej szkody.

</doc>
<doc id="87188" url="https://pl.wikipedia.org/wiki?curid=87188" title="Mount St. Helens">
Mount St. Helens

Mount St. Helens, St. Helens (2550 m n.p.m.) – czynny wulkan w stanie Waszyngton w Stanach Zjednoczonych, 154 km na południe od Seattle w Górach Kaskadowych.
Jest jednym ze 160 wulkanów "pacyficznego pierścienia ognia".
Stratowulkan St. Helens ma około 40 tys. lat i jest jednym z młodszych i najbardziej aktywnych wulkanów w holocenie w Górach Kaskadowych.
Nazwa.
Nazwę góry w języku polskim często tłumaczy się jako „Góra Świętej Heleny”, jest to jednak tłumaczenie błędne. Nazwa góry pochodzi bowiem od brytyjskiego dyplomaty Alleyne’a Fitzherberta, pierwszego barona St. Helens, a została nadana górze na jego cześć przez George’a Vancouvera.
Erupcja w 1980 roku.
Wulkan St. Helens rozsławiła spektakularna erupcja w niedzielę 18 maja 1980 roku. Była jedną z pierwszych erupcji przewidzianych przez służby wulkanologiczne – poprzedziło ją powstanie wybrzuszenia na północnym stoku i liczne trzęsienia ziemi. Jedno z nich spowodowało osunięcie się całego północnego boku góry, co było największym zarejestrowanym osuwiskiem w historii. Wywołane tym zmniejszenie ciśnienia zapoczątkowało erupcję. Wulkan stracił wówczas 400 m wysokości. Na wieść o przewidywanym wybuchu do Seattle, w stanie Waszyngton, zaczęły ściągać setki wulkanologów i pasjonatów wulkanów z całego świata.
Erupcja wyrzuciła w powietrze prawie jedną trzecią objętości góry i miała siłę około 400 megaton trotylu – 20 tys. razy większą niż pierwsza bomba atomowa, zrzucona na Hiroszimę. Spowodowała też całkowite zniszczenie ponad 600 km² lasu, a kolejnych 300 nieodwracalnie zmieniła. Słup popiołu miał wysokość 18 kilometrów, 800 tys. metrów sześciennych pyłu i popiołu spadło tylko na samo miasto Yakima. Dzięki zainstalowanym instrumentom pomiarowym i badawczym erupcję przewidziano na ponad dwa tygodnie wcześniej, udało się ewakuować prawie całą okolicę i w jednej z największych katastrof naturalnych XX wieku zginęło tylko 57 ludzi, głównie drwali i samotników mieszkających w borach sosnowych niegdyś pokrywających zbocza wulkanu. Zniszczonych zostało 250 domów. Była to najbardziej śmiertelna i kosztowna erupcja wulkanu w historii Stanów Zjednoczonych.
Od 1980 roku wulkan St. Helens sporadycznie daje oznaki aktywności. Założony wokół niego pomnik narodowy jest jedną z głównych atrakcji turystycznych północno-zachodnich Stanów Zjednoczonych.
Erupcje 2004–2008.
Wulkan wznowił swoją aktywność w roku 2004. Było to dużym zaskoczeniem, gdyż od zakończenia ostatniej erupcji w 1986 roku nie odnotowano żadnych trzęsień ziemi. We wczesnych godzinach 23 września 2004 seria małej skali (magnituda poniżej 1), płytkich trzęsień ziemi (pomiędzy 1 km a 0,5 km pod powierzchnią) rozpoczęła się pod kopułą wulkaniczną z lat 1980/86. W okresie kolejnych siedmiu dni częstotliwość i wielkość trzęsień wzrosła. W dniu 26 września 2004, wzrost aktywności skłonił naukowców do wydania ostrzeżenia o zwiększonym ryzyku eksplozji lawy. Od początku października przez 10 kolejnych dni nastąpiły wybuchy popiołów wulkanicznych oraz gazów. Wypływ lawy i tworzenie nowej kopuły wulkanu rozpoczęło się 11 października 2004 roku. Aktywność w latach 2004–2008 charakteryzowała się dużym wypływem lawy. W tym okresie do końca stycznia 2008 roku wypłynęło 92 miliony metrów sześciennych lawy tworząc nową 460 m kopułę wulkaniczną. Taka ilość materiału wystarczyłaby do pokrycia warstwą o grubości około 1 metra siedmiopasmowej autostrady z Nowego Jorku do Portland w Oregonie.

</doc>
<doc id="87190" url="https://pl.wikipedia.org/wiki?curid=87190" title="St. Helen">
St. Helen

St. Helen – jednostka osadnicza w Stanach Zjednoczonych, w stanie Michigan, w hrabstwie Roscommon.

</doc>
<doc id="87191" url="https://pl.wikipedia.org/wiki?curid=87191" title="Cieśnina Cooka">
Cieśnina Cooka

Cieśnina Cooka (ang. "Cook Strait", maori "Te Moana o Raukawa") – cieśnina morska znajdująca się pomiędzy dwiema głównymi wyspami Nowej Zelandii – Wyspą Północną i Południową. Łączy Morze Tasmana z pełnymi wodami Oceanu Spokojnego. Ma długość 107 km i średnią szerokość 77 km. W najwęższym miejscu cieśnina ma 24 km. 
Linia brzegowa cieśniny jest dość nieregularna, z licznymi zatokami. W jednej z nich ulokowało się Wellington – stolica Nowej Zelandii.
Cieśnina została nazwana na cześć jej odkrywcy, Jamesa Cooka, który jako pierwszy Europejczyk przepłynął nią w 1770.

</doc>
<doc id="87193" url="https://pl.wikipedia.org/wiki?curid=87193" title="Led Zeppelin (album)">
Led Zeppelin (album)

Led Zeppelin – debiutancki album studyjny brytyjskiej grupy rockowej Led Zeppelin wydany 12 stycznia 1969.
Po wydaniu album zebrał negatywne recenzje, mimo to sprzedawał się bardzo dobrze. Po latach krytycy docenili płytę, umieszczając ją na 29. miejscu na liście 500 albumów wszech czasów amerykańskiego czasopisma „Rolling Stone”.
Singlem promującym wydawnictwo została otwierająca album piosenka „Good Times Bad Times”, która dotarła do 80. miejsca na amerykańskiej liście przebojów „Billboard” Hot 100.

</doc>
<doc id="87194" url="https://pl.wikipedia.org/wiki?curid=87194" title="Modernizm (sztuka)">
Modernizm (sztuka)

Modernizm, sztuka nowoczesna () – umowny okres w dziejach sztuki, którego ramy czasowe wyznacza się od lat 60. XIX wieku (w związku z impresjonizmem) do lat 70. XX wieku (konceptualizm). Sztuka nowoczesna silnie związana jest z pojęciem modernizmu w filozofii i zjawiskiem awangardy. Terminu "modern art", w miarę skrystalizowanej formie, użył jako pierwszy Joris-Karl Huysmans w 1883.
Zakres pojęcia sztuki nowoczesnej wiąże się z nowymi koncepcjami sztuki i dzieła, zwracającymi się ku pogłębianiu refleksji nad językiem sztuki, artystycznemu eksperymentowi, stosowaniu nowych technik i materiałów, wiarą w głębokie związki kultury i techniki, a przede wszystkim z ideą postępu (liniowy rozwój sztuki i historii).
Sztuka modernistyczna opiera się na postawach o oświeceniowym rodowodzie, a więc na racjonalizmie, liberalizmie i wspomnianej już idei postępu.
Termin "modernizm" w węższym, obecnie rzadko stosowanym znaczeniu, oznacza też sztukę przełomu XIX i XX wieku, zobacz secesja (sztuka).
Historia.
Kształtowanie się podstaw.
Pierwszym kierunkiem w sztuce uznawanym za „nowoczesny” jest impresjonizm, m.in. z uwagi na jego inspiracje fotografią – flirt z nowoczesną techniką stanie się charakterystycznym składnikiem sztuki nowoczesnej. Impresjonizm także obdarzył kolor dużą dozą autonomii, kolor przestał pełnić rolę służebną wobec przedstawienia, obraz został uwolniony od literackich, czy alegorycznych treści, co więcej to temat obrazu staje się pretekstem do czysto malarskich (kolorystycznych) dociekań. Od impresjonizmu wartość dzieła mierzy się nie tym, co przedstawia, lecz jak przedstawia, najważniejsza staje się jakość środków formalnych.
Dużo bardziej naukowym podejściem charakteryzował się neoimpresjonizm, oparty na najbardziej ówcześnie aktualnych zdobyczach fizyki, a ściślej optyki. Sami artyści spod tego znaku określali swoją twórczość terminem chromo-luminaryzm, malarstwo światła i koloru, co znacznie lepiej charakteryzuje ich dążenia.
Po neoimpresjonistach pałeczkę przejęli postimpresjoniści, o których, pomimo dużych różnic między nimi, można powiedzieć, że podzielali dążenie do zwiększania autonomii obrazu, oderwania go od naśladowania natury. Można im też przypisać odziedziczone po impresjonizmie zgłębianie zagadnień kolorystycznych w malarstwie.
O krok dalej, chociaż z diametralnie różnym podejściem, idą symboliści, którzy rozpatrują obraz jako niezależny od rzeczywistości, samodzielny i tłumaczący się sam przez się, nie odzwierciedlający niczego poza subiektywnymi ideami jego twórcy. Symbolizm oderwał malarstwo od naśladowania natury jeszcze dalej, niż zrobił to postimpresjonizm, jeden z symbolistów, Maurice Denis, wypowiada często potem cytowane słowa: "trzeba pamiętać, że obraz, zanim stanie się bojowym rumakiem, nagą kobietą, anegdotą, czy czymkolwiek innym, jest najpierw i przede wszystkim płaską powierzchnią, pokrytą w pewnym porządku kolorami". Symboliści sprzeciwiają się naukowym koncepcjom sztuki oraz postępującej mechanizacji i sekularyzacji życia, oraz sztuce bezrefleksyjnie podążającej za takim stanem rzeczy.
Choć już od początku, obok nowej stylistyki zdarzały się postulaty, aby sztuka nowoczesna podejmowała tematykę współczesnego życia, to dopiero Secesja przynosi zaangażowanie artysty w sprawy społeczne, powracające później wiele razy w ruchach awangardowych, aż po Josepha Beuysa.
Awangarda.
Ruchy awangardowe początku XX wieku najsilniej oddziałały na modernistyczną wizję sztuki, stworzyły nową koncepcję dzieła sztuki, opartą na eksperymencie, nowych technikach, badaniu języka sztuki, nowość i oryginalność stają się wartościami naczelnymi, charakterystyczna była też pogarda dla tradycji. Wiele kierunków próbowało stworzyć nową wrażliwość i nową sztukę, na miarę nowoczesnych czasów i nowoczesnego człowieka. Sztuka awangardowa łączy się z utopijnymi wizjami społecznymi, często jest politycznie zaangażowana (zwłaszcza lewicowo).
Neoawangarda.
Gdy widmo wojny zawisło nad Europą, wielu artystów poszukiwało schronienia najpierw w Londynie, a później w Stanach Zjednoczonych, tam też przenosiło się w latach wojny i po niej centrum światowej sztuki. Termin neoawangarda pochodzi z analogii kierunków powojennej awangardy z tymi przedwojennymi (na przykład sztuka konceptualna wykazuje szereg podobieństw do dadaizmu). Po okropnościach wojny artyści porzucali utopijne wizje, skupiali się jeszcze mocniej na badaniu reguł sztuki – tradycyjne dyscypliny artystyczne jak malarstwo czy rzeźba zostawały zatarte, pojawiały się nowe – happening, fluxus, performance, environment. Nasilał się dyktat oryginalności, wynalezienie nowej struktury formalnej dzieła stawało się podstawowym motywem twórczości. Występowała tendencja do nieustannego poszerzania obszaru sztuki – aż do ostatecznej granicy – wszystko może zostać sztuką, i – jak powiadał Beuys – każdy jest artystą.
Podsumowanie.
Tak zarysowana koncepcja sztuki nie mogła się rozwijać wiecznie, więc po doprowadzeniu do ostatecznych konsekwencji i wyeksploatowaniu wszystkich możliwości (pod postacią konceptualizmu) musiała ustąpić – co sprowokowało tezy o końcu sztuki – jednak to nie sztuka się skończyła, tylko pewna jej wizja. Nadszedł czas na postmodernizm.

</doc>
<doc id="87199" url="https://pl.wikipedia.org/wiki?curid=87199" title="Óscar Freire">
Óscar Freire

Óscar Freire Gomez (ur. 15 lutego 1976 w Torrelavega) – hiszpański kolarz szosowy, czterokrotny medalista mistrzostw świata.
Kariera.
Óscar Freire na zawodowstwo przeszedł w 1998 roku. Jeździł w grupach Vitalicio Seguros (1998-1999), Mapei (2000-2002), Rabobank (2003-2011), a karierę zakończył w 2012 roku w Katusha Team. Pierwszy sukces osiągnął w 1997 roku, kiedy zdobył srebrny medal w wyścigu ze startu wspólnego mężczyzn do lat 23 podczas mistrzostw świata w San Sebastián. Na rozgrywanych dwa lata później mistrzostwach świata w Weronie był już najlepszy w kategorii elite. Wynik ten powtórzył na mistrzostwach świata w Lizbonie w 2001 roku i mistrzostwach świata w Weronie w 2004 roku. W tej samej samej konkurencji zajął także trzecie miejsce na mistrzostwach świata w Plouay w 2000 roku. W zawodach tych wyprzedzili go jedynie Łotysz Romāns Vainšteins oraz Polak Zbigniew Spruch. W tym samym roku był też szesnasty w wyścigu ze startu wspólnego podczas igrzysk olimpijskich w Sydney. Startował także na igrzyskach w Atenach (2004) i igrzyskach w Pekinie (2008), ale w obu przypadkach nie kończył rywalizacji. W sezonie 2004 zajął trzecie miejsce w klasyfikacji generalnej Pucharu Świata. Wygrywał ponadto etapy największych wyścigów - Tour de France, Vuelta a España, Tirreno-Adriático. W 2004 wygrał wyścig klasyczny Mediolan-San Remo (w ramach Pucharu Świata). Powtórzył ten wyczyn w latach 2007 i 2010. W 2012 roku zakończył karierę.

</doc>
<doc id="87202" url="https://pl.wikipedia.org/wiki?curid=87202" title="Honoris causa">
Honoris causa



</doc>
<doc id="87203" url="https://pl.wikipedia.org/wiki?curid=87203" title="Chocznia">
Chocznia

Chocznia – wieś w Polsce, położona w województwie małopolskim, w powiecie wadowickim, w gminie Wadowice.
W latach 1954–1972 wieś należała i była siedzibą władz gromady Chocznia. W latach 1975–1998 miejscowość administracyjnie należała do województwa bielskiego.
Geografia.
Powierzchnia wsi obejmuje 2049 ha, co stanowi ponad 18% obszaru gminy Wadowice. 73% powierzchni Choczni zajmują użytki rolne, lasy wraz z gruntami leśnymi stanowią 14% powierzchni miejscowości, a tereny zabudowane 7%.
Chocznia jest położona na pograniczu Pogórza Wielickiego i wschodniej części Beskidu Małego, nad potokami Choczenką (dopływ Skawy) i Konówką (dopływ Choczenki), przy drodze krajowej nr 52 Kraków – Bielsko-Biała. Graniczy z miastem Wadowice i wsiami: Zawadka, Ponikiew, Kaczyna, Inwałd, Frydrychowice oraz Tomice. Najwyżej położony punkt Choczni znajduje się na wysokości 577,6 m n.p.m. (wyższy z dwóch szczytów góry Bliźniaki na granicy z Ponikwią), a najniższy punkt umiejscowiony jest w dolinie Choczenki przy granicy z Wadowicami (wysokość 266 m n.p.m.).
Historia.
Miejscowość położona u stóp Beskidu Małego została założona prawdopodobnie na początku XIV wieku. Pochodzenie nazwy miejscowości nie jest jednoznacznie wyjaśnione. Pierwsza wzmianka w 1355 dotyczy dziesięciny papieskiej uiszczanej przez proboszcza parafii "Choczna", w miejscowości "utraque Choczna". Użycie przymiotnika "utraque" (łac. obie) oznacza, że funkcjonowało już rozróżnienie na dwie wsie: późniejsze Chocznia Dolna i Górna.
Chocznia należała wówczas do księstwa oświęcimskiego, będącego lennem królestwa Czech. W 1440 Chocznia zostaje zakupiona przez poddanego polskiego Mikołaja Serafina, który w 1444 zobowiązał się do podporządkowania jej zamkowi w Barwałdzie.
W 1462 na mocy układu pomiędzy królem polskim Kazimierzem Jagiellończykiem, a królem czeskim Jerzym z Podiebradu, zamek barwałdzki wraz z między innymi Chocznią znalazł się ostatecznie pod zwierzchnictwem polskim. Odtąd do czasu rozbiorów Chocznia była dobrem królewskim należącym do starostwa barwałdzkiego, w przeciwieństwie do sąsiednich miejscowości przynależących najpierw do księstwa, a potem starostwa zatorskiego. Począwszy od końca XV wieku do Choczni napływała nowa fala osadników, osiedlanych na prawie wołoskim w systemie zarębkowym, poza terenem dotychczasowej wsi (w Nowej Choczni lub Chocynie). Ślady tego osadnictwa przetrwały w nazwiskach współczesnych Chocznian i nazwach miejscowych (Osiedle Malatowskie, Komanie, Ramendowskie, Zarąbki). Rejestr skarbowy z 1581 wspomina, że Chocznię zamieszkiwało wówczas ok. 200 mieszkańców, a wieś posiadała kościół, przy którym istniała szkółka. W 1582 król Stefan Batory nadał chłopu z Choczni- Grzegorzowi Scurzykowi (Szczurowi) za zasługi poniesione w bitwie pod Pskowem wydzieloną część gruntów choczeńskich, określanych jako majątek sołtysi lub wybraniecki. Odrębność tego majątku, pozostającego w rękach różnych właścicieli, utrzymała się aż do XX wieku. W XVII i XVIII wieku mieszkańcy wsi cierpieli z powodu rekwizycji woskowych na rzecz toczonych przez Polskę wojen ze Szwedami, Turkami, Kozakami itp. Nadużyć i gwałtów dopuszczało się też wojsko królewskie stacjonujące podczas zim we wsi, na rzecz którego Chocznianie zobowiązani byli zabezpieczyć bezpłatne kwatery i żywność, teoretycznie opłacaną z żołdu. Mieszkańcy ponosili także liczne obciążenia na rzecz starostwa, których wysokość była uzależniona od ich statusu majątkowego (Pańszczyzna) oraz na rzecz probostwa. Wzrost obciążeń i chaos towarzyszący licznym wojnom sprzyjały zbiegostwu chłopów z Choczni na tereny Węgier (Orawa) i Śląska oraz silny rozwój zbójnictwa. Najbardziej znanym zbójnikiem z Choczni był Wawrzek (Wawrzyniec) Wcisło. Większość Chocznian w XVII i XVIII wieku posiadała spory zakres wolności osobistej (swoboda w sprawie zawierania małżeństw, a przede wszystkim obrotu ziemią – jej sprzedaży, zakupu, dziedziczenia czy zastawiania, choć bez formalnego prawa własności). Duże uprawnienia posiadał również wiejski samorząd, na którego czele stał wójt. Lustracja dóbr królewskich z 1765 wykazała istnienie w Choczni 46 ról, 4 zagród i 8 pomiarów przynoszących skarbowi koronnego dochód w wysokości 3400 ówczesnych złotych.
Po pierwszym rozbiorze Polski w 1772 Chocznia znalazła się pod panowaniem Austrii. W 1776 rząd austriacki sprzedał starostwo barwałdzkie wraz z Chocznią Franciszkowi Ksaweremu Branickiemu za 40 000 złotych reńskich. Tym samym Chocznia stała się dziedzicznym dobrem szlacheckim. W 1781 Branicki odsprzedał Chocznię Janowi Biberstein Starowieyskiemu. W 1785 przeprowadzono po raz pierwszy w Choczni urzędowy spis gruntów dla celów katastralnych (Metryka Józefińska). Według tego spisu w Choczni znajdowały się wówczas 154 chałupy zamieszkałe przez 168 rodzin i jedna stara karczma. Ludność (łącznie z Kaczyną) wynosiła 1368 osób. Pod względem struktury użytkowania 92% gruntów przypadało na chłopów, 4% na właścicieli majątku sołtysiego (Duninów),a po 2% na plebana i właściciela wsi. Całość gruntów podzielona była na 9 niw. Spis wykazywał ponadto istnienie w Choczni 3 lasów (dworskiego, sołtysiego i gromadzkiego).
W tym okresie (lata 80. XVIII wieku) przeprowadzono również przez wieś pocztowy trakt cesarski, łączący stołeczny Wiedeń ze Lwowem, stolicą Galicji i Lodomerii (obecna droga krajowa nr 52).
Pierwsza połowa XIX wieku oznaczała dla Choczni wybuchające co kilka lat epidemie cholery i tyfusu, epidemię pryszczycy u bydła, klęski nieurodzaju i głodu, pożary, wylewy Choczenki oraz przeludnienie i rozdrobnienie gospodarstw. W latach 20. XIX wieku zaczęto uprawiać w Choczni ziemniaki, które szybko stały się podstawową wyżywienia miejscowych rodzin. W 1848 mieszkańcy Choczni uzyskali prawa własnościowe do uprawianej ziemi (uwłaszczenie) oraz prawo głosu w wyborach do wiedeńskiego parlamentu. W tym samym roku w Choczni utworzono szkołę parafialną. Najtragiczniejsza w skutkach epidemia cholery nawiedza Chocznię w latach 1852–1855. Z tego okresu pochodzi usytuowany z dala od wsi cmentarz choleryczny (tak zwana Boża Męka). W drugiej połowie XIX wieku pojawiają się w Choczni pierwsze domy murowane. W 1880 utworzono w Choczni nowy cmentarz, trzeci po przykościelnym i cholerycznym. Następuje aktywizacja mieszkańców wsi, duże poparcie ma tworzący się ruch ludowy. Po 1880 powszechne stało się używanie nafty do oświetlenia domów. W 1883 zakończono budowę nowego kościoła, a w 1886 wieży kościelnej. W 1888 doszło do otwarcia przebiegającej przez Chocznię linii kolejowej. W 1889 zawiązano w Choczni kółko rolnicze, dzięki któremu wprowadzono szereg ważnych innowacji, ułatwiających oraz przyspieszających prace w gospodarstwie i zwiększających plony. Przy kółku rolniczym powstała czytelnia ludowa pod protektoratem Stowarzyszenia Oświaty Ludowej. W 1892 utworzono w Choczni ochotniczą straż pożarną. Chocznia była także w tym okresie silnym ośrodkiem tkactwa, miejscowi płóciennicy przynależeli do cechu w Andrychowie. W 1893 otwarto w Choczni przystanek kolejowy. W 1895 Antoni Styła, jeden z organizatorów ruchu ludowego w Choczni, został wybrany jako poseł chłopski do parlamentu krajowego we Lwowie. W 1905 rozpoczęto regulację Choczenki, a w 1908 zapadła decyzja o budowie szkoły o 8 salach lekcyjnych w dolnej części wsi i o 2 salach w Górnej Choczni. Budowa trwała 3 lata i została wykonana rękoma mieszkańców wsi, co było pierwszym tego typu przypadkiem w Galicji. Od 1909 działała na terenie Choczni Kasa Stefczyka. W 1911 zawiązano we wsi towarzystwo gimnastyczne „Sokół”, rozwijające idee sportu na wsi. Siedzibą „Sokoła” był wybudowany z darowizn Chocznian Dom Ludowy, w którym mieścił się też teatr ludowy, chór i biblioteka. Duże zasługi w wymienionych wyżej działaniach mieli oprócz Antoniego Styły ówczesny wójt Maksymilian Malata i Adam Ruliński. W czasie I wojny światowej (jesień 1914) w Choczni przez kilka tygodni stacjonowała I Brygada Legionów Polskich, utrzymywana przez miejscowych gospodarzy, a także grupa kilkudziesięciu osób ewakuowanych z terenów objętych działaniami wojennymi (1915). Po wojnie Chocznia była nadal silnym punktem ruchu ludowego. W 1918 Chocznię dotyka epidemia hiszpanki, a następnie czerwonki. Po I wojnie światowej wieś wchodzi w skład województwa krakowskiego II Rzeczypospolitej. W 1922 z inicjatywy wójta Józefa Putka powstało we wsi Chłopskie Towarzystwo Wydawnicze, wydające „Chłopski Sztandar”. W 1923 powołano do istnienia orkiestrę dętą ochotniczej straży pożarnej, w 1926 założono we wsi urząd pocztowy, a w latach 1927-29 wzniesiono systemem gospodarczym budynek Domu Katolickiego. W 1929 wprowadzono w Choczni prohibicję, zgodnie z wynikami plebiscytu mieszkańców. Trudna sytuacja ekonomiczna powodowała nasilenie emigracji do Niemiec, Francji i USA. Do 1933 Chocznia stanowiła samodzielną gminę, później weszła w skład zbiorczej gminy wiejskiej Wadowice. II wojna światowa zaczęła się w Choczni 3 września 1939 ostrzałem i bombardowaniem, wskutek których zginęło 29 osób. 4 września do wsi wkroczyły wojska niemieckie. Chocznia włączona została bezpośrednio do III Rzeszy, a jej mieszkańcy podlegali sukcesywnym wysiedleniom (głównie na Lubelszczyznę i Kielecczyznę), począwszy od grudnia 1940.
Na ich miejsce sprowadzano niemieckich osadników. Okupant zniszczył w Choczni 150 budynków mieszkalnych, a ponad 200 przebudował na cele gospodarcze. Miejscem kaźni dla podejrzewanych o współpracę z partyzantką był tak zwany Księży Las. Wieś została wyzwolona przez Armię Czerwoną 26 stycznia 1945. Od 1946 do 1954 Chocznia była ponownie siedzibą samodzielnej gminy. W tym czasie usuwano negatywne skutki wojny i dokonano elektryfikacji wsi (do 1951). Rozwijał się też autentyczny ruch spółdzielczy. W kolejnych latach Chocznianie byli przekonywani do kolektywizacji gospodarstw, zmuszani do obowiązkowych dostaw, walki ze stonką, ale jednocześnie upowszechniała się oświata i stopniowo wzrastał standard ich życia. Podstawą utrzymania Chocznian oprócz pracy na roli była praca w zakładach przemysłowych Wadowic i Andrychowa, a także w kopalniach węgla kamiennego. W 1975 po reformie administracyjnej Chocznia znalazła się w województwie bielskim. W 1987 oddano do użytku Ochotniczej Straży Pożarnej nowy Dom Strażaka. W latach 90. XX wieku nastąpiła znaczna poprawa infrastruktury wsi. Podłączono wodociąg i kanalizację, rozbudowano sieć telefoniczną i gazową oraz częściowo dokonano oświetlenia ulic. W 1998 do użytku został przeznaczony nowy budynek Zespołu Szkół nr 1 im. Tadeusza Kościuszki, do którego w 2003 dobudowano salę gimnastyczną.
Ludność.
W 2008 Chocznię zamieszkiwało 5688 osób, w tym 2921 kobiet i 2767 mężczyzn, co klasyfikowało ją na drugim miejscu w gminie po Wadowicach pod względem liczby ludności. Liczba mieszkańców Choczni sukcesywnie wzrasta – o 400 osób w ciągu ośmiu lat, pomiędzy 2000 a 2008 rokiem.
Według etnografów Chocznia leży na granicy wpływów dwóch dużych grup etnograficznych – Krakowiaków i Górali. Jej mieszkańcy oprócz języka ogólnopolskiego używają nierzadko dialektu małopolskiego, posługując się na co dzień wyrażeniami regionalnymi typowych zarówno dla mieszkańców pogórza (Krakowiaków), jak i gór (beskidzkich Górali). Męski i żeński strój ludowy zaniknął w pierwszej połowie XIX wieku, choć niektóre jego elementy utrzymały się do II połowy XX wieku.
Gospodarka i infrastruktura.
W 2007 na terenie Choczni miało siedzibę 328 firm, przede wszystkim usługowych prowadzonych przez osoby fizyczne, natomiast działalność rolniczą prowadziło 521 gospodarstw rolnych. Były to głównie gospodarstwa indywidualne małoobszarowe do 2 ha (64% ogółu), gospodarstwa od 2 do 5 ha (33% ogółu) oraz gospodarstwa ogrodnicze. Długość rozdzielczej sieci wodociągowej na terenie Choczni wynosi 23,9 km, do wodociągu wykorzystującego ujęcie wody w Wadowicach podłączonych jest 86% gospodarstw domowych (2008). Natomiast długość sieci kanalizacyjnej w Choczni wynosi 27,8 km (2009), skanalizowanych jest prawie 35% domów. Ścieki z terenu miejscowości odprowadzane są do oczyszczalni ścieków w Wadowicach. Siecią elektryczną jest objęty cały obszar miejscowości. Długość sieci gazowej w Choczni wraz z przyłączami wynosi 73,9 km (2008). W zakresie gospodarki odpadami należy wymienić umiejscowione w Choczni składowisko odpadów oddane do eksploatacji w 1999.
Infrastrukturę drogową w Choczni stanowi 41 km dróg (krajowych, powiatowych i gminnych) o różnej nawierzchni. Przez Chocznię przebiega również linia kolejowa z Kalwarii do Bielska-Białej.
Na terenie Choczni znajduje się ponadto jedna stacja benzynowa i filia urzędu pocztowego z Wadowic.
Oświata.
Na terenie Choczni znajdują się dwie szkoły:
W roku szkolnym 2008/2009 uczęszczało do nich łącznie 557 miejscowych uczniów kształconych przez 62 nauczycieli. Dzieci przedszkolne mają możliwość uczestniczenia w zajęciach publicznego przedszkola.
Ochrona zdrowia.
Na terenie miejscowości Chocznia znajdowały się w 2007 dwie niepubliczne placówki ochrony zdrowia. W zakresie specjalistycznej opieki medycznej mieszkańcy Choczni korzystają głównie z przychodni i szpitala powiatowego położonych w Wadowicach.
Sport i rekreacja.
W Choczni działa od 1990 Ludowy Klub Sportowy Olimpia Chocznia, prowadzący sekcje piłki nożnej, piłki siatkowej oraz tenisa stołowego. Na terenie sołectwa znajdują się dwa boiska do piłki nożnej, boisko do koszykówki, dwie szkolne hale sportowe i stadnina koni dostępna dla miłośników jazdy konnej. W Choczni istnieją dogodne warunki do uprawiania turystyki pieszej, rowerowej i konnej, a w zimie narciarstwa biegowego.
Kultura i zabytki.
Oprócz placówek oświatowych działalność kulturalną na terenie Choczni prowadzi również filia biblioteki publicznej z Wadowic i Ochotnicza Straż Pożarna, przy której funkcjonuje orkiestra dęta, wielokrotnie nagradzana na festiwalach i przeglądach orkiestr strażackich. W 2007 orkiestra skupiała 47 członków. Rolę społeczno-kulturalną (oprócz posługi religijnej) pełni w Choczni także parafia rzymskokatolicka.
Oprócz neogotyckiego kościoła katolickiego pod wezwaniem Narodzenia Św. Jana Chrzciciela, konsekrowanego w 1884, na terenie Choczni zlokalizowane są 124 obiekty o charakterze zabytkowym, w większości nie objęte nadzorem konserwatorskim.
Ponadto w Choczni znajdują się dwa pomniki przyrody ożywionej: lipa drobnolistna o obwodzie pnia 370 cm i klon jawor o obwodzie pnia 270 cm.

</doc>
<doc id="87205" url="https://pl.wikipedia.org/wiki?curid=87205" title="Głubczyce (plemię)">
Głubczyce (plemię)

Głubczyce, lub Głąbczyce (polskiemu „ą” odpowiadało czeskie „u”) – niewielkie plemię zachodniosłowiańskie osiadłe w IX–X wieku na południowym pograniczu śląsko-czeskim w rejonie dzisiejszych Głubczyc. Często identyfikuje się ich z wymienionym w Geografie Bawarskim plemieniem "Lupiglaa".

</doc>
<doc id="87206" url="https://pl.wikipedia.org/wiki?curid=87206" title="Leopold Kronecker">
Leopold Kronecker

Leopold Kronecker (ur. 7 grudnia 1823 w Legnicy, zm. 29 grudnia 1891 w Berlinie) – niemiecki matematyk i logik. Zajmował się teorią liczb, algebrą i analizą zespoloną, zwłaszcza teorią funkcji eliptycznych. Propagował arytmetyzację matematyki, którą chciał sprowadzić do arytmetyki liczb naturalnych. Występował przeciwko teoriom Karla Weierstraßa i Georga Cantora. Był prekursorem intuicjonizmu. Brat Hugona Kroneckera.
Życiorys.
Pochodził z rodziny żydowskiej, rodzice zapewnili mu staranne wykształcenie. Podczas nauki w gimnazjum jego talent matematyczny odkrył Eduard Kummer, który następnie udzielał mu prywatnych lekcji. W 1841 roku Kronecker podjął studia na uniwersytecie w Berlinie w zakresie matematyki, chemii, astronomii i meteorologii. Szczególnie jednak cenił i lubił astronomię i filozofię. W 1843 roku podjął pracę u boku Kummera na Uniwersytecie we Wrocławiu, gdzie zajmował się teorią liczb. Następnie wrócił do Legnicy, by zająć się prowadzeniem rodzinnych interesów. Firma, którą przejął po rodzinie matki, przyniosła takie dochody, że mógł przenieść się z rodziną do Berlina i ponownie oddać pracy naukowej.
Od roku 1883 członek Akademii Nauk w Berlinie i profesor Uniwersytetu Humboldta.

</doc>
<doc id="87209" url="https://pl.wikipedia.org/wiki?curid=87209" title="Sosna rumelijska">
Sosna rumelijska

Sosna rumelijska ("Pinus peuce" Griseb.) – gatunek drzewa iglastego z rodziny sosnowatych ("Pinaceae"). Sosna rumelijska występuje na części obszaru Półwyspu Bałkańskiego (Bułgaria, Serbia, Macedonia, północna Grecja). Introdukowana w Finlandii.
Biologia i ekologia.
Drzewo iglaste, wolno rosnące, jednopienne, wiatropylne. Szyszki nasienne dojrzewają w październiku, 17–18 miesięcy po zapyleniu. Igły pozostają na drzewie przez 2–5 lat.
Gatunek wysokogórski, porasta zwykle ocienione zbocza gór (800–2300 m n.p.m.). Toleruje ubogie gleby, zazwyczaj rośnie na podłożu krzemionkowym, rzadziej wapiennym. Drzewo odporne na niskie temperatury.
Jako jedna z niewielu sosen pięcioigielnych wykazuje dużą odporność na rdzę wejmutkowo-porzeczkową powodowaną przez grzyb "Cronartium ribicola".
Systematyka i zmienność.
Pozycja gatunku w obrębie rodzaju "Pinus":
Wyróżnienie odmiany var. "vermiculata" Christ, jako występującej w Bułgarii, nie znalazło uzasadnienia w późniejszych obserwacjach. Drzewa z zachodnich obszarów zasięgu wykazują podobne cechy morfologiczne.
Zagrożenia.
Międzynarodowa organizacja IUCN przyznała temu gatunkowi kategorię zagrożenia NT ("near threatened"), czyli jest gatunkiem bliskim uznania za narażony na wyginięcie.
Zastosowanie.
W Polsce sadzone głównie w parkach. Popularne drzewo ozdobne w krajach skandynawskich. Uprawiane już od 1864 r. i rozpropagowane przez greckiego botanika Teodorosa Orfanidesa.
Drewno jasne i miękkie, wykorzystywane w budownictwie.

</doc>
<doc id="87210" url="https://pl.wikipedia.org/wiki?curid=87210" title="E-handel">
E-handel



</doc>
<doc id="87217" url="https://pl.wikipedia.org/wiki?curid=87217" title="Kapitan Fracasse">
Kapitan Fracasse

Kapitan Fracasse (fr. "Le Capitaine Fracasse") – powieść francuskiego romantyka Teofila Gautiera. Akcja toczy się w XVII wieku, za panowania Ludwika XIII. 
Zubożały gaskoński szlachcic, baron de Sigognac, porzuca rodzinne strony i wraz z wędrowną grupą aktorów, przybrawszy sceniczny pseudonim "kapitan Fracasse", podąża do Paryża szukać fortuny. Przy okazji zakochuje się z wzajemnością w młodej aktorce z zespołu.
Przez powieść przewija się obraz Francji tamtego okresu – kraju pełnego samowoli, awantur, bezprawia. Autor pokazuje ciemne strony absolutyzmu feudalnego i sylwetki ludzi, którym przyszło żyć w tamtym okresie.
Powieść kończy się jednak jak w ckliwym romansie – ukochana barona okazuje się być szlachcianką z bogatego rodu, a po ślubie młoda para odnajduje zaginiony skarb rodu Sigognaców.

</doc>
<doc id="87218" url="https://pl.wikipedia.org/wiki?curid=87218" title="Muchomor czerwieniejący">
Muchomor czerwieniejący

Muchomor czerwieniejący ("Amanita rubescens" Pers.) – gatunek grzybów należący do rodziny muchomorowatych ("Amanitaceae"). 
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Ma około 30 synonimów naukowych. Niektóre z nich: 
Nazwę polską podał Władysław Wojewoda w 1992 r. W polskim piśmiennictwie mykologicznym gatunek ten opisywany był też jako muchomor czerwonawy, bedłka, muchar czerwonawy, podsadka czerwieniejąca. 
Morfologia.
Cielistoczerwonawy, blado czerwonawy, brązowo-czerwonawy lub jasnobrązowy z czerwonawym odcieniem, o średnicy do 15 cm. Powierzchnia sucha, pokryta brązoworóżowymi łatkami różnej wielkości, u młodych egzemplarzy półkolisty, następnie płasko rozpostarty.
Za młodu białe, później z różowawym nalotem, do 12 mm szerokości, przyrośnięte lub zbiegające, dosyć gęsto ustawione. Uszkodzone zmieniają kolor na brązowoczerwonawy.
Początkowo białawy, później brązowo czerwonawy, u podstawy bulwiasto zgrubiały, o wysokości do 15 cm, otoczony resztkami pochwy w kształcie nieregularnych wałeczków. Wyposażony jest w prążkowany pierścień.
Biały, mięsisty, uszkodzony zmienia barwę na czerwonawą, kruchy, bez zapachu, o łagodnym smaku.
Biały. Zarodniki gładkie, szeroko elipsoidalne, o rozmiarach 6–7 × 8–10 μm
Występowanie i siedlisko.
Na półkuli północnej jest szeroko rozprzestrzeniony. Najliczniejsze opisane stanowiska znajdują się w Ameryce Północnej i Europie. Zanotowany także w Afryce. W Polsce jest bardzo pospolity.
Występuje w lasach liściastych, iglastych i mieszanych. Rośnie na ziemi, wśród mchów, szczególnie pod brzozami, bukami, sosnami, dębami. Owocniki wytwarza od czerwca do listopada.
Znaczenie.
Grzyb jadalny. Ze względu na swoje spore rozmiary i częste występowanie jest atrakcyjny dla grzybiarzy. Niektórzy autorzy odradzają jego spożywanie z powodu możliwości pomyłki z toksycznym muchomorem plamistym ("Amanita pantherina").
Gatunki podobne.
Bywa mylony z trującym muchomorem plamistym ("Amanita pantherina") oraz z muchomorem twardawym ("Amanita excelsa"). Dla muchomora czerwieniejącego charakterystyczne jest występowanie różowawego odcienia, czerwienienie miąższu po uszkodzeniu i brak wyraźnego prążkowania na kapeluszu. Ponadto u muchomora plamistego u nasady trzonu występuje pofałdowana pochwa. 

</doc>
<doc id="87219" url="https://pl.wikipedia.org/wiki?curid=87219" title="Killers (album Iron Maiden)">
Killers (album Iron Maiden)

Killers – drugi album brytyjskiego zespołu heavymetalowego Iron Maiden, który został wydany 2 lutego 1981 roku.
Było to pierwsze wydawnictwo z Adrianem Smithem jako gitarzystą prowadzącym i zarazem ostatnie z wokalistą Paulem Di’Anno. Wszystkie piosenki z wyjątkiem „Murders in the Rue Morgue” i „Killers” zostały skomponowane jeszcze przed wydaniem debiutanckiej płyty zespołu. Album zawiera dwa utwory instrumentalne „The Ides of March” oraz „Genghis Khan”, co w całej twórczości zespołu stanowi rzadkość.
Tekst do „Murders in the Rue Morgue” powstał na motywach utworu Edgara Allana Poego o tym samym tytule.
Lista utworów.
Reedycja z 1995 roku.
Było to dwupłytowe wydawnictwo, na pierwszej płycie znajdował się oryginalny album z 1981 roku a na drugiej utwory z singli promujących album. Został zachowany podział na wersję europejską i amerykańską z 1981 roku.
Wydanie zremasterowane z 1998 roku.
Kompozytorem wszystkich utworów jest Steve Harris, oprócz tych gdzie zostało to zaznaczone.

</doc>
<doc id="87222" url="https://pl.wikipedia.org/wiki?curid=87222" title="Piekoszów (gmina)">
Piekoszów (gmina)

Piekoszów (hist. "gmina Jaworznia") – gmina miejsko-wiejska w Polsce położona w województwie świętokrzyskim, w powiecie kieleckim. W latach 1975–1998 gmina administracyjnie należała do województwa kieleckiego.
Siedziba gminy to Piekoszów. Na terenie gminy w Podzamczu Piekoszowskim znajdują się ruiny XVII-wiecznego pałacu Tarłów, a także „Dom dla Niepełnosprawnych” w Piekoszowie (ul. Czarnowska 2a).
Według danych z 1 stycznia 2010 gminę zamieszkiwało 15 840 osób.
Struktura powierzchni.
Według danych z roku 2002 gmina Piekoszów ma obszar 102,48 km², w tym:
Gmina stanowi 4,56% powierzchni powiatu.
Demografia.
Dane z 31 grudnia 2010:
Historia.
Początki miejscowości Piekoszów sięgają XI w. Jedną z pierwszych pisemnych wzmianek o tych terenach jest datowana na 1337 rok informacja dotycząca świętopietrza składanego przez parafię Piekoszów. Już wówczas parafia liczyła 240 osób i obejmowała obszar ponad 80 km². W tym czasie okolice Piekoszowa były we władaniu rodziny Straszów, wywodzącej się z potężnego rodu Odrowążów. W okresie rządów Władysława Jagiełły Straszowie będący wówczas w stanie kryzysu musieli przekazać władanie ziemią piekoszowską swoim pobratymcom Sporowskim. Tej właśnie rodzinie parafia zawdzięczała m.in. wprowadzenie prawa niemieckiego, co pociągało za sobą obowiązek powoływania sołtysa i ławy wiejskiej w poszczególnych miejscowościach.
W 1430 roku Sporowscy hojnie uposażyli piekoszowską świątynię nadając jej karczmę oraz ziemie. Od XVI wieku funkcjonowała w Piekoszowie szkółka parafialna. Wiek XIV i XV to również okres formowania się osad tworzących dziś poszczególne sołectwa gminy. W XVI stuleciu klucz piekoszowski Hieronima Odrowąża składał się z ośmiu wsi z centrum w Piekoszowie, gdzie znajdował się dwór i folwark szlachecki rodu Odrowążów. Drugi predium-folwark został założony w Rykoszynie, a rozbudowany głównie przez ród Tarłów herbu Topór, który wszedł we władanie Ziemią Piekoszowską w roku 1619. Temu rodowi Piekoszów i okolice zawdzięczają zarówno rozwój (m.in. szkolnictwa zawodowego) jak również okazałą rezydencję, której ruiny jeszcze dziś wyglądają imponująco. Jednym z licznych późniejszych właścicieli rezydencji była rodzina majora Henryka Dobrzańskiego „Hubala”. W II poł. XVIII wieku na terenie dzisiejszej gminy osiedliła się rodzina Żeromskich, przejmując dobra ziemskie położone w dzisiejszych sołectwach Micigózd i Brynica. Ojciec Stefana Żeromskiego dzierżawił folwark w dzisiejszym sołectwie Zajączków, a potem przeniósł się do pobliskiego Strawczyna, gdzie w 1864 roku urodził się Stefan – przyszły pisarz. Stefan Żeromski często odbywał przejażdżki bryczką do Piekoszowa, a leżąca na terenie gminy rzeka Wierna Rzeka posłużyła za tytuł jego powieści "„Wierna Rzeka”".
Po roku 1795 rejon piekoszowski wszedł w skład zaboru austriackiego, a w roku 1809 znalazł się w granicach Księstwa Warszawskiego. Po kongresie wiedeńskim w roku 1815 tereny dzisiejszej gminy znalazły się w województwie sandomierskim, które władze carskie zamieniły na gubernię. W czasie I wojny światowej tereny gminy Piekoszów znów znalazły się pod okupacją austriacką. Niepodległość w 1918 reaktywowała polski model podziału administracyjnego i gmina Piekoszów znalazła się w granicach województwa kieleckiego, w powiecie kieleckim. Wówczas to gmina była bardzo rozległa terytorialnie i składała się z 25 wsi i 4 kolonii. W okresie międzywojennym w gminie Piekoszów funkcjonował prężny ruch ludowy, gmina o drewnianej zabudowie wzbogaciła się o kilka obiektów murowanych. Jednym z ciekawszych był „Dom Legionisty im. Marszałka Józefa Piłsudskiego”.
W okresie II wojny światowej na terenie gminy działały liczne oddziały partyzantów. Było też wiele dramatycznych wydarzeń, podczas których z rąk niemieckich zginęło wielu mieszkańców. Po wyzwoleniu 16 stycznia 1945 teren gminy był sceną walk bratobójczych związanych z utrwalaniem „nowej władzy”. Po wojnie na terenie gminy rozwinął się przemysł wapienniczy oraz kopalnie kamienia drogowego i budowlanego. Tereny gminy ze względu na bogactwa mineralne mają wiekowe tradycje górnicze. Od XV wieku eksploatowano tu rudy miedzi, ołowiu, srebra. Eksploatacja tych kruszców zakończyła się w okresie dwudziestolecia międzywojennego. Oprócz rud metali, bogactwem gminy są kwarcyty i eksploatowane do dziś wapienie. Od XVII wieku w Jaworzni zaczęto na większą skalę pozyskiwać kamień oraz marmur zwany jaworznickim. Ozdobne marmury wydobywano w okolicach Bolechowic, Szewców, Zalejowej, Miedzianki i Korzecka.
Sołectwa.
Bławatków, Brynica, Gałęzice, Szczukowskie Górki, Janów, Jaworznia, Jeżynów, Lesica, Łaziska, Łosienek, Łosień, Łubno, Micigózd, Piekoszów, Podzamcze, Rykoszyn, Skałka, Szczukowice, Wesoła, Wincentów, Zajączków.
Pozostałe miejscowości podstawowe: Dolna Kolonia, Gniewce, Jaworznia Fabryczna, Julianów, Plebańskie, Podłosienek, Stara Wieś, Wierna Rzeka, Zagórze.
Sąsiednie gminy.
Łopuszno, Strawczyn, Miedziana Góra, miasto Kielce, Nowiny, Chęciny, Małogoszcz.

</doc>
<doc id="87223" url="https://pl.wikipedia.org/wiki?curid=87223" title="Stosunek cywilnoprawny">
Stosunek cywilnoprawny

Stosunek cywilnoprawny – stosunek prawny regulowany normami prawa cywilnego. Stosunki cywilnoprawne istnieją tylko między podmiotami prawa cywilnego; nie są więc nimi stosunki między podmiotami a przedmiotami tego prawa (np. stosunkiem cywilnoprawnym jest stosunek kupujący – sprzedający, a nie jest nim stosunek właściciel – rzecz).
Charakterystyka ogólna.
Wyróżnia się proste stosunki cywilnoprawne, kiedy strona jest zobowiązana, a druga uprawniona (np. umowa darowizny) oraz złożone stosunki cywilnoprawne, kiedy obie strony stosunku są jednocześnie uprawnione i zobowiązane (np. umowa sprzedaży).
Stosunki cywilnoprawne charakteryzują się równorzędnością stron (brak prawnej podległości między stronami), ich autonomią (wolność wstąpienia w stosunek prawny i jego kształtowania), a ochrona interesów stron jest gwarantowana przez prawo do sądu. Stosunek cywilnoprawny powstaje, zmienia się i ustaje wskutek zdarzeń cywilnoprawnych.
Elementy stosunku cywilnoprawnego.
Nauka o prawie cywilnym wyróżnia w stosunku cywilnoprawnym kilka konstytuujących go elementów:
Co do tych elementów w nauce panuje zgoda, jednak dalej już zaczynają się rozbieżności. Niekiedy za element stosunku cywilnoprawnego uważa się także:
niekiedy zaś tylko jeszcze:

</doc>
<doc id="87227" url="https://pl.wikipedia.org/wiki?curid=87227" title="Ałmaty">
Ałmaty

Ałmaty (stara nazwa Ałma-Ata; , ) – największe miasto i do 1997 stolica Kazachstanu, położone w południowo-wschodniej części kraju, na wysokości ok. 700 m n.p.m. u podnóża Zailijskiego Ałatau (Tienszan), w pobliżu granicy z Kirgistanem, na terenie charakteryzującym się dużą aktywnością sejsmiczną. Miasto stanowi główny ośrodek przemysłowy, kulturalny i naukowy Kazachstanu: znajduje się w nim Akademia Nauk oraz liczne uczelnie.
Nazwa miasta.
Według zaleceń Komisji Standaryzacji Nazw Geograficznych poza Granicami Rzeczypospolitej Polskiej, przyjętych podczas 73. posiedzenia (5 września 2012), nazwa "Ałmaty" to główna polska nazwa miasta, nazwą wariantową pozostaje zaś "Ałma-Ata". Nie ustalono jednoznacznie tego, czy egzonim winien podlegać deklinacji. Komisja Standaryzacji Nazw Geograficznych nie zajmuje w tej sprawie określonego stanowiska. Urzędnicy z Ministerstwa Spraw Zagranicznych i z Ambasady RP w Astanie nie odmieniają tej nazwy, natomiast "Wielki słownik ortograficzny" wydany przez Wydawnictwo Naukowe PWN podaje dopełniacz "Ałmatów".
Historia.
Na trasie starego Jedwabnego Szlaku w 1854 r. Rosjanie założyli twierdzę "Zailijskie" ("Zailijskoje", to znaczy znajdujące się za rzeką Ili) z 470 żołnierzami i oficerami załogi, wokół której zaczęła wyrastać osada. W 1867 r. liczyła 10 tys. mieszkańców, została przemianowana na "Wierny" ("Wiernyj", tzn. „wierny, oddany”) i uzyskała prawa miejskie. W 1921 przeprowadzono derusyfikację nazwy na rzecz "Ałma-Ata", ale forma ortograficzna różniła się od tej, którą stosowano w języku kazachskim. W 1927 r. przeniesiono z Kyzyłordy do Ałma-Aty stolicę będącej w składzie Rosji Radzieckiej kazachskiej republiki autonomicznej. W 1929 r. miasto miało 45 tys. mieszkańców. Rozwinęło się szybko po doprowadzeniu linii kolei turkiestańsko-syberyjskiej. Zostało stolicą wyodrębnionej w 1936 r. z republiki rosyjskiej Kazachskiej SRR, a później niepodległego Kazachstanu. Za czasów radzieckich Kazachstan był regionem, gdzie wysyłano ludność polską z Ukrainy i Białorusi, co spowodowało obecność w mieście gminy polskiej.
W 1993 r. władze Kazachstanu przyjęły jako urzędową kazachską formę nazwy miasta "Ałmaty" (Алматы). W 1997 r. miasto straciło status stolicy na rzecz ówczesnej Akmoły, której w 1998 r. zmieniono nazwę na Astanę i która ulokowana jest znacznie bardziej w centrum Kazachstanu niż Ałmaty.
1 grudnia 2011 otwarto pierwszy odcinek metra.
Ałmaty ubiegało się o organizację zimowych igrzysk olimpijskich w 2014 r., jednak kandydatura ta odpadła w pierwszym etapie wyboru. Miasto ubiegało się także o organizację zimowych igrzysk olimpijskich w 2022 r., jednak podczas sesji MKOl 31 lipca 2015 w Kuala Lumpur zdecydowano, że imprezę zorganizuje Pekin.
W dniach od 29 stycznia do 8 lutego 2017 Ałmaty było gospodarzem 28. Zimowej Uniwersjady.
Transport.
Planuje się budowę trasy szybkiego tramwaju oraz wydzielonej trasy autobusowej (tramwaj szynowy).
Religia.
Mieszkańcy Ałmaty to przeważnie muzułmanie lub prawosławni. Ci pierwsi w większości to Kazachowie, prawosławni to głównie Rosjanie.
Sport.
Niedaleko miasta na wysokości 1691 m n.p.m. znajduje się kompleks sportowy Medeo (kaz. Медеу Спорт Кешені), który jest najwyżej położonym lodowiskiem na świecie.Miasto 2-krotnie ubiegało się o organizację zimowych igrzysk olimpijskich w 2014 i w 2022 roku.
Miasta partnerskie.
Ałmaty ma 17 umów o współpracę.

</doc>
<doc id="87228" url="https://pl.wikipedia.org/wiki?curid=87228" title="Tomasz Łubieński">
Tomasz Łubieński



</doc>
<doc id="87232" url="https://pl.wikipedia.org/wiki?curid=87232" title="Panzerkampfwagen I">
Panzerkampfwagen I

PzKpfw I (Panzerkampfwagen I) – niemiecki czołg lekki używany w okresie II wojny światowej. Podstawowymi wersjami (niem. "Ausführung") były A i B. Był to pierwszy czołg seryjnie produkowany w III Rzeszy. W latach 1934–1939 zbudowano ogółem ok. 2000 egzemplarzy. Na bazie wielu z nich powstawały potem inne pojazdy wojskowe (m.in. samobieżne działa przeciwpancerne Panzerjäger I). Czołgi PzKpfw I zostały użyte między innymi w kampanii wrześniowej i kampanii francuskiej. Produkowano także w niewielkich ilościach odmienne wersje Ausf. C i Ausf. F, natomiast wersja PzKpfw I Ausf. D została porzucona w fazie prototypu.
PzKpfw I (MG) Ausf. A.
Początki.
W 1930 roku niemieckie Biuro Uzbrojenia ("Waffenamt") zdecydowało podjąć prace nad konstrukcją lekkiego gąsienicowego pojazdu bojowego do zadań rozpoznawczych i transportu uzbrojenia, określonego kodowo, z uwagi na ograniczenia nałożone na armię niemiecką po I wojnie światowej przez traktat wersalski, jako "Kleintraktor" (mały traktor). W 1933 roku nazwę kodową projektu zmieniono na "Landwirtschaftlicher Schlepper (LaS)" (ciągnik rolniczy). Specyfikację pojazdu opracował wydział Biura Uzbrojenia zajmujący się pojazdami Wa.Prw.6. Szczegóły specyfikacji zakładały skonstruowanie pojazdu o parametrach:
Już w 1930 roku jako wykonawcę podwozia "Kleintraktor" wybrano zakłady Krupp AG z Essen. Według wskazówek Biura Uzbrojenia, przy konstruowaniu podwozia wzorowano się na brytyjskich pojazdach gąsienicowych Carden-Loyd (konstrukcji inż. Cardena i Loyda z zakładów Vickers), aczkolwiek projekt powstał bez bezpośredniego dostępu do brytyjskich konstrukcji, w 1931 roku. W dalszym rozwoju pomogło badanie brytyjskiego ciągnika Carden-Loyd Light Tractor (nr VAE 393), zakupionego za pośrednictwem niemieckiej firmy i dostarczonego w styczniu 1932 roku. Prototyp podwozia został wykonany 29 lipca 1932. Od brytyjskiego pierwowzoru podwozie różniło się między innymi dodaniem jednego koła jezdnego po każdej stronie (po 5 zamiast 4) i dodaniem zewnętrznej ramy wzmacniającej. Kolejnych pięć podwozi "Kleintraktor" dla testów wykonano latem 1933 roku. Osobno przebiegał rozwój nadwozia. Do konstrukcji nadbudówki i wieży zdecydowano się wykorzystać projekt firmy Daimler-Benz AG z Berlina – Marienfelde.
W 1933 roku zawarto kontrakt na produkcję pierwszych 150 podwozi bez nadbudówki (tzw. "ohne Aufbau"), oznaczonych jako 1.seria LaS (niem. 1.Serie/LaS) i znanych pod nazwą kodową "Krupp-Traktor". Z tego, 135 pojazdów zbudował Krupp w Essen, a pozostałe 15 rozdzielono po 3 między 5 innych producentów, jako produkcję próbną. Pierwsze podwozia dostarczono w styczniu 1934. Planowano wyposażenie ich w nadwozia pancerne, lecz ostatecznie ich nie otrzymały i przekształcono je w pojazdy do szkolenia kierowców. W 1934 roku, po wypowiedzeniu przez Niemcy traktatu wersalskiego, rozpoczęto produkcję seryjną czołgu pod oficjalną już nazwą Panzerkampfwagen I (MG) Ausführung A (pol. dosłownie: "pancerny wóz bojowy I, uzbrojony w karabiny maszynowe, wersja A"). W tym samym roku przekazano pierwsze egzemplarze Oddziałom Szkolenia Motorowego ("Kraftfahrlehrkommando") w Zossen i Ohrdruf. Ostatecznie w latach 1934–1936 wyprodukowano 1190 czołgów PzKpfw I Ausf. A, w trzech seriach (2.Serie/LaS – 863 czołgi, 3.Serie/LaS – 152 i 4.Serie/LaS – 175 czołgów), przez 5 producentów: Grusonwerk (Krupp), MAN, Rheinmetall, Henschel i Daimler-Benz. Płyty pancerne dostarczały zakłady Deutsche Edelstahlwerke. Na 1 października 1936 w armii niemieckiej było 1160 czołgów Ausf. A.
Konstrukcja.
Czołg PzKpfw I A miał długość 4,20 m, szerokość 2,06 m i wysokość (ze złożoną anteną) 1,72 m. Masa bojowa czołgu wynosiła 5400 kg. Załogę stanowiło 2 żołnierzy: dowódca/strzelec i kierowca. W pojeździe zamontowano także radiostację krótkiego zasięgu FuG2 – w pojazdach liniowych znajdowały się jednakże tylko odbiorniki.
Podwozie.
W pojeździe zastosowano trakcję gąsienicową. Gąsienice o rozstawie 1,67 m (w osiach) i szerokości 0,28 m stykały się z nawierzchnią na długości 2,47 m, co dawało nacisk jednostkowy 0,39 kg/cm². Pojazd miał z każdej strony po jednym kole napędowym, pięć kół jezdnych, z tego ostatnie pełniące także funkcję koła napinającego, i trzy koła podtrzymujące. Koło napędowe o 20 zębach umieszczone było z przodu, a umieszczone za nim pierwsze z kół jezdnych posiadało zawieszenie sprężynowe. Pozostałe cztery zblokowane były parami w dwóch zespołach, z których każdy był zawieszony centralnie na osi i resorowany dwoma resorami piórowymi.
Napęd.
PzKpfw I A został wyposażony w silnik M 305 firmy Krupp AG. Była to 4-cylindrowa, benzynowa jednostka typu bokser o pojemności 3,46 l, z gaźnikiem Solex (choć kilka egzemplarzy wyposażono eksperymentalnie w silniki wysokoprężne Krupp M 601, które uzyskując moc zaledwie 45 KM przy 2200 obr./min nie spełniły wymagań). Chłodzona była powietrzem (za pomocą małego wentylatora) i uzyskiwała moc 57 KM przy 2500 obr./min. Do przeniesienia napędu wykorzystano suche sprzęgło tarczowe i skrzynię biegów typu ZF Aphon FG 35. Miała ona 5 biegów do przodu i jeden wsteczny. Maksymalne prędkości zalecane dla poszczególnych biegów wynosiły: dla 1.: 5 km/h, 2.: 11 km/h, 3.: 20 km/h, 4.: 32 km/h i 5.: 42 km/h. Dwa zbiorniki paliwa o łącznej pojemności 144 l były umieszczone w narożnikach przedziału kierowcy. Podwójny wydech został wyprowadzony przez boki kadłuba do dwóch tłumików znajdujących się na tylnej części osłon gąsienic po obu stronach kadłuba. Napęd pozwalał na uzyskanie prędkości 37 km/h.
Sterowanie.
Sterowanie czołgiem odbywało się za pomocą hamulca i sprzęgła. Kierowca używał w tym celu dwóch dźwigni, po jednej dla każdej gąsienicy. Pojazd nie był wyposażony w hamulec postojowy, jego funkcję pełniły specjalne blokady przy dźwigniach sterowych. Kierowca miał także do dyspozycji obrotomierz, prędkościomierz i wskaźnik temperatury oleju.
Opancerzenie.
Opancerzenie PzKpfw I A składało się w większości ze spawanych walcowanych homogenicznych płyt stalowych o grubości do 13 mm. Cieńsze płyty zastosowano na górnych powierzchniach, a spód kadłuba miał grubość 6 mm. Pancerz miał twardość 530 w skali Brinella. W założeniu miało to chronić (i chroniło) przed ogniem z małokalibrowej broni ręcznej, jednak testy przeprowadzone przez aliantów na zdobytym egzemplarzu pokazały, że intensywny ogień ciągły mógł zablokować wieżę i jarzmo, a wlot powietrza był wrażliwy na atak granatami. Także doświadczenia bojowe z Hiszpanii wykazały, że otwory obserwacyjne wczesnych serii są wrażliwe na intensywny ostrzał.
Uzbrojenie.
Czołg PzKpfw I A uzbrojony był w dwa karabiny maszynowe MG 13 kalibru 7,92 mm, od początku 1936 roku stosowane w skróconej wersji MG 13k. Umieszczone były obok siebie we wspólnym jarzmie w obrotowej wieży i naprowadzane na cel były wspólnie, jednak możliwe było niezależne prowadzenie ognia z każdego z nich. Pomiędzy lufami znajdował się teleskopowy celownik optyczny TZF2 o 2,5-krotnym powiększeniu. Kąt ostrzału w pionie wynosił od -12° do +18° (w poziomie 360°). Małe sprzęgło w mechanizmie obrotu jarzma pozwalało na stabilizowanie ustawionego kąta ostrzału, a samo jarzmo można było blokować dodatkowo w położeniu horyzontalnym. Amunicja umieszczona była w magazynkach o pojemności 25 sztuk, te zaś w 6 pojemnikach (jeden z 8 magazynkami w wieży, pozostałe w kadłubie). Całkowity zapas amunicji wynosił 2250 nabojów. Wykorzystywano karabinowe naboje przeciwpancerne SmK, a do zwalczania celów lekko opancerzonych – specjalne naboje SmK(H), skuteczne do odległości ok. 150 metrów.
PzKpfw I (MG) Ausf. B.
Początki.
Wersja PzKpfw I Ausf. B powstała w wyniku potrzeby zwiększenia osiągów pojazdu, w szczególności jego sprawności w warunkach terenowych, przez zastosowanie silnika Maybach o większej mocy. Produkowany był w zakładach Henschel, MAN, Daimler-Benz, Krupp-Gruson w latach 1936–1937. W latach 1936–1937 wybudowano ok. 399 egzemplarzy czołgu wersji B, w dwóch seriach (5a.Serie/LaS – 253 i 6a.Serie/LaS – 146). Pierwsze pojazdy tej wersji zbudowano w lipcu-sierpniu 1936.
Oprócz czołgów budowanych jako czołgi liniowe, dalsze 184 podwozia zbudowano na potrzeby czołgów dowodzenia kl.Pz.Bef.Wg.I, a 295 podwozi dla szkolenia kierowców ("Schulfahrzeuge"). Dalszych 147 pojazdów zbudowano do 1938 roku jako szkolne podwozia, lecz z opancerzonym kadłubem ("Umsetz-Fahrzeuge"). Część z nich została następnie przebudowana na czołgi bojowe przez montaż nadbudówek z wieżą, nowo wyprodukowanych lub demontowanych z czołgów Ausf.A przeznaczanych do szkolenia (produkcja nadbudówek trwała do 1940 roku).
Konstrukcja.
Nowy silnik i układ chłodzenia mieścił się w istniejącej komorze silnika, lecz przy okazji zmiany napędu zdecydowano przedłużyć tył pojazdu o 40 cm i zmodyfikować zawieszenie, stosując osobne koła napinające. Miało to na celu zapewnienie stabilniejszej jazdy i zmniejszenie częstości spadania gąsienic. Ogólna sylwetka i większość elementów konstrukcyjnych (uzbrojenie, opancerzenie i sterowanie) odpowiadała tym z wersji PzKpfw I Ausf. A.
Podwozie.
Podwozie czołgu PzKpfw I Ausf. B było modyfikacją poprzedniej wersji. Dodano po jednym kole jezdnym i podtrzymującym z każdej strony. Ostatnie koło (napinające) umieszczono wyżej, tak aby nie dotykało nawierzchni, co z kolei ułatwiło regulowanie napięcia gąsienic. W takim wypadku nie było też potrzebne jego amortyzowania.
Napęd.
W tej wersji zastosowano silnik Maybach NL 38 Tr. Była to 6-cylindrowa, benzynowa jednostka chłodzona wodą. Posiadała większą moc (100 KM), jednak była także mniej ekonomiczna, co w połączeniu z takim samym zapasem paliwa (144 l) minimalnie zmniejszyło zasięg czołgu, nieznacznie wzrosła również osiągana prędkość.
Użycie.
Hiszpania (1936 – 1938).
Czołgi PzKpfw I A (wraz z I B) przeszły chrzest bojowy podczas wojny domowej w Hiszpanii w 1936. Wchodziły tam w skład zgrupowania Legión Cóndor w liczbie ok. 120 sztuk obu typów (niektóre źródła podają liczbę 180 szt.). Zdaniem T. Jentza, do Hiszpanii trafiło jednak ok. 102 czołgów obu wersji A i B oraz 4 wozy dowodzenia i przede wszystkim walczyły na nich hiszpańskie załogi. Siły pancerne Legionu dowodzone były przez Wilhelma Rittera von Thomę, który utworzył bataliony pancerne, każdy składający się z trzech kompanii po 15 czołgów. Wtedy też zostały pierwszy raz obnażone praktycznie wady konstrukcji PzKpfw I, przede wszystkim niska sprawność w terenie i mała siła ognia, praktycznie nie pozwalająca podjąć walki z czołgami T-26 dostarczonymi przez ZSRR dla sił republikańskich (czołgi T-26 bywały początkowo niszczone karabinową amunicją SmK(H) do odległości 150 m, lecz po zmianie taktyki przez siły republikańskie, nie angażowały się w walki na małych odległościach, natomiast wykorzystywały przewagę ognia z daleka). Potwierdziło to konieczność wyposażenia armii w czołgi uzbrojone w działa. Część czołgów PzKpfw I została zmodyfikowana przez instalację przenośnego miotacza ognia zamiast jednego karabinu maszynowego. Kilka zdobytych przez republikanów egzemplarzy zostało przezbrojonych poprzez zamontowanie w wieży 20 mm działko przeciwlotnicze Breda, zaś sam von Thoma tak wątpił w wartość bojową własnych PzKpfw I A i B, że oferował 500 peset za każdy zdobyty czołg T-26.
Austria i Czechosłowacja (1938).
Kolejnym sprawdzianem dla tej konstrukcji był Anschluss w 1938. PzKpfw I A i B były wtedy na wyposażeniu 2 Dywizji Pancernej ("2. Panzer-Division") Heinza Guderiana. Również tam wyszły na jaw niedoskonałości czołgu, gdyż ok. 30% zmierzających do Wiednia jednostek uległo awarii w drodze. Niewątpliwym zaś sukcesem było pokonanie przez dywizję ponad 670 km w ciągu dwóch dni.
Podczas zajmowania Czechosłowacji dała o sobie znać dość nietypowa zaleta konstrukcji PzKpfw I A i B (oraz PzKpfw II): były one tak lekkie, że możliwe było transportowanie ich do stref walki na nieprzystosowanych ciężarówkach, znacznie zmniejszając zużycie czołgu, a w szczególności jego gąsienic.
Polska (1939).
Na początku 1939 PzKpfw I A i B wchodziły w skład niemieckich dywizji pancernych w liczbie 120 (spośród 328) sztuk na każdą, wyjątek stanowiła 1 Dywizja Pancerna, która posiadała przewagę cięższych czołgów i posiadała jedynie 51 maszyn PzKpfw I A i B (spośród 324 czołgów).
Przed kampanią wrześniową ich liczba zwiększyła się odpowiednio do 136 (w 2, 3, 4 i 5 Dywizji Pancernej, oraz 68 sztuk w 1 Dywizji Pancernej). Dało to całkowitą liczbę 1445 (ok. 40% ogółu sił pancernych) PzKpfw I A i B biorących udział w natarciu na Polskę. Podczas walk stracono 89 tych maszyn, co stanowiło wtedy 45% straconych czołgów wszystkich typów. Specyfika taktyki "Blitzkriegu" (wymuszająca szybkie przemieszczanie się jednostek) ujawniła także ich dużą awaryjność, sięgającą ok. 25%. Ponadto, pomimo swojej relatywnie małej masy, wykazywały tendencje do grzęźnięcia w błocie, jak miało to miejsce w czasie bitwy nad Bzurą. Duże straty tego modelu podczas kampanii wrześniowej były również wynikiem zastosowania cienkiego pancerza o grubości 15 mm. Czołgi te były stosunkowo łatwo niszczone przez polską broń przeciwpancerną jak armata przeciwpancerna wz. 36, a nawet karabin przeciwpancerny wz. 35. Dzięki zastosowaniu w nim amunicji o kalibrze 7.92 mm Panzer I mógł być skutecznie niszczony z odległości 300 metrów
Podczas kampanii w Polsce zdecydowano się na poprawienie opancerzenia lekkich czołgów PzKpfw I co zaowocowało późniejszym skonstruowaniem PzKpfw I Ausf. C.
Norwegia (1940).
W ramach operacji pod kryptonimem „Weserübung” 24 czołgi PzKpfw I wchodzące w skład 40 Batalionu Pancernego (znanego pod nazwą "Panzer-Abteilung z.b.V. 40") wzięły udział w zajęciu Danii, a następnie zostały przetransportowane drogą morską do Norwegii. W Oslo dwa tego typu pojazdy zostały zniszczone przez brytyjską 15 Brygadę Piechoty ("15th Infantry Brigade"), za pomocą francuskiego działa przeciwpancernego kalibru 25 mm.
Belgia, Holandia, Luksemburg i Francja (1940).
W przeddzień kampanii francuskiej liczba przygotowanych do działań czołgów PzKpfw I wynosiła 523 (ok. 20% ogółu), a dodatkowo 96 wozów dowodzenia opartych na tej konstrukcji. Setka znajdowała się w 33 Regimencie Pancernym należącym do sformowanej w Austrii 9 Dywizji Pancernej generała von Hubickiego. Operujące bardziej na południe 3 i 4 Dywizja Pancerna posiadały po 140 czołgów typu PzKpfw I A i B. Podobną liczbę tych pojazdów posiadała 5 Dywizja, natomiast 6, 7 i 8 Dywizja Pancerna (jako rezerwowe) miały na stanie jedynie po 10 sztuk. Wchodzące w skład XIX Korpusu Pancernego dywizje 1, 2 i 10 posiadały po 30 PzKpfw I każda. W trakcie kampanii na zachodzie pojazdy te służyły głównie do celów zwiadowczych.
Afryka Północna (1941).
Lekkie czołgi PzKpfw I (w przeciwieństwie do PzKpfw 35(t) i PzKpfw 38(t)) zostały również wykorzystane do sformowania Afrika Korps pod dowództwem Erwina Rommla.
Jugosławia i Grecja (1941).
Podobnie jak w przypadku Polski i kampanii na zachodzie, siły jugosłowiańskie i greckie zostały zaskoczone przez wysoką mobilność niemieckich dywizji pancernych (wykorzystano tam jedynie dywizje 2, 5, 8, 9, 11 i 14, w których skład wchodziły jeszcze powoli wycofywane PzKpfw I). Ponadto obrońcy nie posiadali odpowiedniego uzbrojenia przeciwpancernego, a przekonanie, że górzysty teren będzie stanowił duże utrudnienie, okazało się błędne.
ZSRR (1941).
Z powodu wycofywania PzKpfw I z jednostek frontowych, do ataku na ZSRR (plan „Barbarossa”) użyto jedynie 74 sztuk tych pojazdów. Pozostałe zostały przebudowane, wykorzystane do szkolenia kierowców lub walki z partyzantami. Niektóre przekazano policji.
Eksport.
Czołgi PzKpfw I były również używane przez inne państwa. W 1938 roku sprzedano pojedynczy egzemplarz Węgrom. W 1942 przekazano im kilka dalszych, do celów szkoleniowych. 15 wozów wersji A zakupiła w 1936 chińska armia Czang Kaj-szeka. Prawdopodobnie kilka czołgów przekazano również Chorwacji.
Wersje rozwojowe.
Już w 1939, po kampanii w Polsce, zdecydowano się wycofywać PzKpfw I A i B ze stanu dywizji. Większość z nich została przebudowana na różne pojazdy nie pełniące funkcji pierwszoliniowych.
Ponadto wymontowane z PzKpfw I wieże zostały użyte do wzmocnienia fortyfikacji Wału Atlantyckiego, Wału Pomorskiego i Twierdzy Kostrzyn.

</doc>
<doc id="87236" url="https://pl.wikipedia.org/wiki?curid=87236" title="Muzyka koncertowa">
Muzyka koncertowa

Muzyka koncertowa to muzyka przeznaczona do słuchania, której celem nie jest ani ilustracyjność (typowa dla muzyki scenicznej) ani szeroko pojęty utylitaryzm charakteryzujący zarówno muzykę obrzędową jak i taneczną. 
Początki tego rodzaju muzyki sięgają późnego średniowiecza (pieśni trubadurów i truwerów, liryka rycerska i stylizacje tańców) oraz utworów instrumentalnych tworzonych przez kompozytorów renesansowych. 
Komponowane w okresie baroku utwory solowe, kameralne oraz orkiestrowe powstawały z myślą o wykonaniach na specjalnie w tym celu organizowanych koncertach, należą zatem do muzyki koncertowej w pełnym tego słowa znaczeniu. Najważniejszymi formami muzyki koncertowej tego okresu są utwory solowe fuga, preludium, toccata oraz formy cykliczne suita, wariacje i formy koncertujące - koncert solowy, concerto grosso. 
Właściwy rozwój publicznych koncertów miał miejsce w wieku XVIII i XIX. Podstawowe formy muzyki koncertowej klasycyzmu to obok form wspomnianych wcześniej i nadal uprawianych sonata, kwartet smyczkowy, symfonia. Zaprzestano natomiast komponowania concerto grosso. W muzyce koncertowej romantyzmu pojawił się poemat symfoniczny. Do charakterystycznych zjawisk romantycznej muzyki koncertowej należą kult jakim otaczano popisy wirtuozów oraz sięganie do muzyki koncertowej wcześniejszych epok. 
W wieku XX pojęcie muzyki koncertowej objęło nie tylko muzykę kompozytorów współczesnych oraz rozległy repertuar od czasów baroku po współczesność, ale również inne gatunki muzyki wykonywanej podczas koncertów - jazz i rock.

</doc>
<doc id="87238" url="https://pl.wikipedia.org/wiki?curid=87238" title="Wiwisekcja">
Wiwisekcja

Wiwisekcja (od łac. "vivus" – żywy i "sectio" – rozcięcie) – zabieg operacyjny wykonywany na żywym zwierzęciu w celach badawczych.
Wiwisekcja jest przedmiotem protestów obrońców praw zwierząt, którzy wskazują na znaczenie różnic międzygatunkowych oraz postulują zastąpienie jej alternatywnymi metodami badań (np. badaniami na tkankach, symulacjami komputerowymi czy pełnym wykorzystaniem już zdobytych doświadczeń).
Wiwisekcję przeprowadzano także na ludziach. Już w hellenistycznym państwie Lagidów władcy przyzwalali nadwornym medykom (np. Herofilosowi, Erasistratosowi) na przeprowadzanie sekcji zwłok, a także wiwisekcji na skazańcach i niewolnikach. Praktyki te pozwoliły aleksandryjskim medykom na zdobycie stosunkowo szerokiej i pogłębionej wiedzy anatomicznej. Wraz z pożarem Biblioteki Aleksandryjskiej oraz upadkiem państw hellenistycznych wiedza ta poszła w zapomnienie. Zagadnieniami tymi zainteresowano się na podobną skalę dopiero w XIX wieku.
W przenośni jako wiwisekcję określa się gruntowne, szczegółowe analizowanie jakiegoś obiektu materii żywej (np. wiwisekcja czyjejś osobowości).

</doc>
<doc id="87241" url="https://pl.wikipedia.org/wiki?curid=87241" title="Antytoksyna poliwalentna">
Antytoksyna poliwalentna

Antytoksyna poliwalentna – antytoksyna (antidotum) o uniwersalnym działaniu podawana w przypadku ukąszeń jadowitych węży, których gatunek nie został jednoznacznie zidentyfikowany. Stres ofiary i brak wiedzy uniemożliwiają nierzadko taką identyfikację. Jest mniej skuteczna niż antytoksyny przeciwdziałające ukąszeniom konkretnych gatunków węży, ale w wielu wypadkach jest jedynym środkiem ratującym życie. Zawiera substancje zwalczające zarówno chemo-, jak i neurotoksyny.
Jeden z australijskich ośrodków naukowych pracuje obecnie nad ulepszoną antytoksyną poliwalentną, opartą na jadzie wielu gatunków węży z całego świata, która zapewni znacznie większą skuteczność działania. Jej powszechne wprowadzenie, zwłaszcza w krajach o największej liczbie ukąszeń, stanowiłoby przełom i pozwoliłoby na uratowanie tysięcy osób - obecnie w samych Indiach z powodu ukąszeń węży ginie rocznie 10-20 tys. osób.

</doc>
<doc id="87243" url="https://pl.wikipedia.org/wiki?curid=87243" title="Zjawisko Alberta">
Zjawisko Alberta

Zjawisko Alberta to zjawisko odwrócenia obrazu negatywowego na pozytywowy na materiale światłoczułym naświetlonym, wypłukanym i ponownie naświetlonym światłem rozproszonym i ponownie wywołanym. Zjawisko to powstaje wskutek odczulającego działania nieusuniętych centrów czułości na ponownie naświetlone.

</doc>
<doc id="87244" url="https://pl.wikipedia.org/wiki?curid=87244" title="Solec nad Wisłą">
Solec nad Wisłą

Solec nad Wisłą (do 1969 "Solec") – miasto w Polsce położone w województwie mazowieckim, w powiecie lipskim. Leży u ujścia rzeczki Krępianki do Wisły.
Siedziba gminy Solec nad Wisłą oraz rzymskokatolickiej parafii Wniebowzięcia Najświętszej Maryi Panny.
Pod względem historycznym Solec nad Wisłą leży w Małopolsce, w dawnej ziemi sandomierskiej, w ramach której kulturowo stanowi część ziemi radomskiej. Uzyskał lokację miejską ok. 1370. Był miastem królewskim Korony Królestwa Polskiego, w drugiej połowie XVI wieku położonym w powiecie radomskim województwa sandomierskiego. Prawa miejskie utracił 13 stycznia 1870, przywrócone przejściowo przez okupanta podczas I wojny światowej (1916–1919). Miejscowość odzyskała status miasta z dniem 1 stycznia 2021.
W latach 1867–1870 siedziba gminy Solec, a 1870–1954 siedziba dwóch gmin: Solec i Dziurków. 1954–1973 siedziba gromady Solec, a od 1973 obecnej gminy Solec nad Wisłą. W latach 1975–1998 miejscowość położona była w województwie radomskim.
Integralne części miejscowości.
Wieś miała integralne części miejscowości:
Po nadaniu Solcowi nad Wisłą statusu miasta, zmienił się automatycznie typ integralnych części miejscowości na część miasta.
Toponimia.
Według pierwszych (wczesnośredniowiecznych) zapisów, nazwa miejscowości brzmiała "Solca". Pochodzenie nazwy łączone jest z handlem solą. W okresie panowania dynastii Piastów stosowano nazwę "Solec", później za Jagiellonów dodano drugi człon nazwy ("Solec Sandomierski" lub "Solec Radomski"). Na pocz. XIX w. powrócono do nazwy "Solec", a następnie dla odróżnienia od innych miejscowości związanych z handlem solą (np. Solec Kujawski) przyjęto nazwę "Solec nad Wisłą".
Historia.
Po raz pierwszy Solec został wymieniony w 1136 r. w Bulli gnieźnieńskiej jako gród należący do arcybiskupa gnieźnieńskiego. W XII w. Solec przeszedł we własność zakonu bożogrobców, od których został w 1325 r. wykupiony przez Władysława Łokietka. Około 1347 r. Kazimierz Wielki ulokował tu miasto na prawie magdeburskim. W okresie jego panowania wybudowano tu m.in. zamek obronny oraz przebudowano kościół parafialny. W XV i XVI w. Solec otrzymał przywileje w zakresie handlu solą i organizacji jarmarków. Przywileje te zostały potwierdzone za panowania Zygmunta Starego. W 1574 roku miało tu miejsce okazowanie szlachty województw: sandomierskiego i lubelskiego, podczas którego powołano sądy apelacyjne ostatniej instancji, które stały się potem wzorem dla utworzonego trybunału koronnego. W latach 1615–1627 Krzysztof Zbaraski mocno rozbudował Solec, przebudowując m.in. zamek w rezydencję w stylu renesansowo-barokowym, budując klasztor i przebudowując kościół parafialny. 30 lat później, podczas potopu szwedzkiego Solec uległ prawie całkowitemu zniszczeniu (z 246 domów zostało 6 na obrzeżach miasta, prawie całkowicie zniszczono zamek). W XVIII w. nastąpiła powolna odbudowa Solca, w tym zamku i kościołów. W 1866 r. utworzono szkołę średnią (po pożarze pierwotnej budowli w latach 1886–1888 wybudowano obecny gmach). W 1869 r. Solec stracił prawa miejskie. Latem 1939 zbudowano tu most saperski, zniszczony w czasie kampanii wrześniowej. Podczas II wojny światowej w budynku szkoły średniej znajdował się obóz Baudienstu. Wyzwolenie Solca miało miejsce w styczniu 1945 r.
Okolice.
W pobliżu Solca (w Kolonii Raj – przysiółku Kolonii Nadwiślańskiej) znajduje się także kościółek pw. św. Stanisława Biskupa, którego historia sięga wydarzeń z XI w., kiedy to w miejscu, gdzie stoi odbywał się prawdopodobnie sąd nad Piotrawinem. Obecnie odprawiana jest tam tylko jedna msza w roku, w dniu święta św. Stanisława.
Po drugiej stronie Wisły znajduje się miejscowość Piotrawin, zaś w granicach gminy Solec, przy ujściu rzeki Kamienna, popularna wśród wędkarzy wieś Kępa Piotrowińska.

</doc>
<doc id="87247" url="https://pl.wikipedia.org/wiki?curid=87247" title="Bliny">
Bliny

Bliny – tradycyjne danie kuchni rosyjskiej, ukraińskiej i białoruskiej, tradycyjnie spożywane w tygodniu ostatkowym zwanym Maslenicą, przed wielkim postem, współcześnie również w innych porach roku, bez kontekstu religijnego.
Bliny mają symboliczne znaczenie w tradycjach rosyjskiej kultury. Są podawane zarówno matkom po porodzie, jak i na stypach. W Rosji istniał również zwyczaj wystawiania na parapety blinów dla pielgrzymów i ludzi ubogich.
Bliny to drożdżowe naleśniki z ciasta z mąki gryczano-pszennej lub gryczano-żytniej. Istnieje też jednak wiele domowych receptur przyrządzania ciasta na bliny – z różnych rodzajów mąki, z dodatkiem kasz lub kefiru. Podawane są na wiele sposobów, od prostych – bez dodatków lub z gotowaną rybą, po eleganckie – ze śmietaną lub roztopionym masłem, kawałkami łososia, wędzonego jesiotra, solonym i marynowanym śledziem, rybnymi sałatkami, marynowanymi grzybami, kawiorem, tartym serem, krojonym jajkiem, rybnymi pastami i sosami. Bliny można również podawać na słodko, z konfiturami. 
Ciasto drożdżowe powinno być nalewane cienką warstwą na rozgrzaną patelnię tak, aby w ostatniej chwili uwolniły się ostatnie bańki CO2. Warunkiem podstawowym jest, aby w momencie podania były ciepłe i wilgotne, gdyż szybko tężeją i stają się kruche (tym szybciej, im więcej w nich ubogiej w gluten mąki gryczanej).

</doc>
<doc id="87255" url="https://pl.wikipedia.org/wiki?curid=87255" title="Zupa mleczna">
Zupa mleczna

Zupa mleczna – rodzaj wytrawnej lub słodkiej zupy na bazie mleka i produktów zbożowych lub mącznych (ryżu, dowolnych kasz, płatków, tapioki, grzanek, makaronu lub klusek).
W niektórych gospodarstwach domowych podawana jest z pokrojoną bułką – nazywana jest wtedy bułką w (na) mleku. Podobnie, gdy dodatkiem do zupy mlecznej jest ryż – potrawa ta nazywana jest wtedy ryżem na mleku. Z kasz najczęściej wybiera się te drobne czyli kaszę mannę, kukurydzianą, krakowską, gryczaną łamaną, jęczmienną łamaną lub perłową. Przed zalaniem mlekiem kaszę należy ugotować na sypko lub półsypko – jedynie kaszę mannę i kaszę kukurydzianą gotuje się bezpośrednio na mleku. Gęsta zupa z kaszy jaglanej nazywana jest „jaglanką”, a z płatków owsianych – „owsianką”.
Zupy mleczne należą do potraw pożywnych (jak wszystkie przetwory mleczne). W Polsce zupa mleczna była przez dziesięciolecia jednym z podstawowych dań w barach mlecznych, czyli tanich jadłodajniach, które zanikły w dużej mierze w latach 90. XX wieku, w okresie gwałtownej ekspansji sieci placówek szybkiego żywienia opartych na zachodnich wzorach (pizzerie itp.). W Polsce zupy mleczne jada się zazwyczaj na śniadanie – we współczesnych domach są to raczej płatki zalane zimnym mlekiem, „tradycyjne” zupy mleczne popularne są za to w placówkach zbiorowego żywienia. Przyrządzone na ciepło podawane są na śniadanie lub kolację dzieciom, osobom starszym i chorym. Kasze rozklejone na mleku podawane bywają jako dodatki do drugiego dania lub jako desery.

</doc>
<doc id="87261" url="https://pl.wikipedia.org/wiki?curid=87261" title="Kanapka">
Kanapka

Kanapka – rodzaj dania (kalka językowa z języka francuskiego od słowa "canapé": "bułka przekrojona, z wędliną ułożoną jak poduszki na kanapie"), prosta potrawa przyrządzana na bazie cienkich kromek białego lub razowego chleba, ewentualnie rozkrojonej bułki. Kanapki smaruje się masłem, okłada wędlinami, pieczenią wieprzową, kiełbasą, szynką lub serem, spożywa również z jajkiem na twardo, plasterkiem ogórka lub rybą, z dodatkiem warzyw do wyboru oraz sosów itp.
Kanapki znane są już od starożytności. Kanapka, ze względu na szybkość i prostotę przygotowania, jest popularną potrawą śniadaniową, lunchową, piknikową oraz, w tradycji polskiej, kolacyjną. Kanapki zabiera się praktycznie wszędzie – do ich spożywania nie potrzeba talerzy ani sztućców, są sycące, a dzięki urozmaiconym dodatkom i ciepłemu napojowi, mogą stanowić pełnowartościowy posiłek. Eleganckie kanapki (tartinki) z wyszukanymi dodatkami (łosoś, kawior, sery, oliwki, kapary, pasty serowe i jajeczne itd.) mogą stanowić efektowną oprawę kulinarną przyjęć i spotkań towarzyskich.
Odniesienia w kulturze.
Historię wynalezienia kanapki opisał Woody Allen w opowiadaniu "Maszyna parowa sobie z tym nie poradzi".

</doc>
<doc id="87262" url="https://pl.wikipedia.org/wiki?curid=87262" title="Analiza przestrzenna">
Analiza przestrzenna

Analiza przestrzenna – analiza danych przestrzennych mająca na celu ujawnienie lub uzyskanie nowej informacji przestrzennej, zwłaszcza geograficznej. Analiza przestrzenna umożliwia modelowanie złożonych zjawisk, relacji i procesów geograficznych, służąc ich monitorowaniu i prognozowaniu.
Analiza konkretnego problemu przestrzennego wymaga zazwyczaj wykonania pewnej liczby prostszych operacji za pomocą oprogramowania systemu informacji przestrzennej. Metodyka analizy uzależniona jest od tego, czy używane są dane wektorowe, czy też rastrowe.

</doc>
<doc id="87271" url="https://pl.wikipedia.org/wiki?curid=87271" title="Amanita">
Amanita

Amanita Pers. (muchomor) – rodzaj grzybów z rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji: "Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Nazwę polską podał Feliks Berdau w 1876 r. W polskim piśmiennictwie mykologicznym należące do tego rodzaju gatunki opisywane też były jako bedłka, muchomorka, mglejarka i muchomór. Synonimów łacińskich jest 25.
Charakterystyka.
Owocniki: młode – kuliste, chronione osłoną całkowitą, jej resztki pozostają w części gatunków u dorosłych osobników w postaci łatek na kapeluszu i pochwy u podstawy, występuje również osłona częściowa, której pozostałością jest pierścień (pierścień nie występuje u wszystkich gatunków). Występują w lasach, tworzą mikoryzę z drzewami.
Niektóre gatunki.
W rodzaju "Amanita" do 2018 roku opisano 952 gatunki podzielone na 2 podrodzaje: "Amanita podzielony na sekcje Amanita, Caesareae" i "Vaginatae" oraz "Lepidella" podzielony na sekcje "Validae", "Phalloidae", "Amidella" i "Lepidella." Sekcja "Lepidella" czasami oddzielana jest jako osobny rodzaj "Saproamanita".
Podrodzaj "Amanita"
Podrodzaj "Amanita obejmuje gatunki" z zarodnikami nie amyloidalnymi (nie reagującymi na odczynnik Melzera)
Sekcja "Amanita"
Gatunki z sekcji "Amanita" cechują się owocnikiem wyrastającym z czubka początkowego jajowatego primordium w postaci bulwy, która wraz ze wzrostem zanika. Pochwa bywa szczątkowa. Gatunki toksyczne dla człowieka, o działaniu podobnym do muchomora czerwonego.
Sekcja "Caesareae"
W gatunkach z sekcji "Caesareae" owocnik zaczyna się pojawiać pośrodku primordium. Trzon bez bulwy, z wyraźnym pierścieniem i dużą pochwą. Kapelusz posiada na brzegu wyraźne prążkowanie. Charakterystyczny jest sposób przyłączenia trzonu do dna pochwy. Gatunki w większości należą do smacznych grzybów jadalnych.
Sekcja "Vaginatae"
Owocniki podobne w budowie do sekcji "Caesareae,", lecz nie posiadają pierścienia ani przyłącza na dnie. Gatunki w tej sekcji zawierają toksyny, które jednak po silnym podgrzaniu rozkładają się. Większość gatunków uważana za jadalne o niskiej wartości. Jest bardzo liczną sekcją, wiele jej gatunków da się odróżnić jedynie przy bardzo dogłębnej analizie.
Podrodzaj "Lepidella"
Podrodzaj "Lepidella obejmuje gatunki" z zarodnikami amyloidalnymi (reagującymi na odczynnik Melzera).
Sekcja "Validae"
Gatunki z tej sekcji posiadają wygląd podobny do sekcji "Amanita", jednak pochwa praktycznie zawsze jest szczątkowa. Koniec trzonu z bulwą, kapelusz zazwyczaj posiada cętki, a jego brzeg nigdy nie jest prążkowany Gatunki z tej sekcji zawierają toksyny hemolityczne, które w niektórych gatunkach rozkładają się przy gotowaniu.
Sekcja "Phalloidae"
W tej sekcji wszystkie gatunki posiadają pierścień oraz bulwę na końcu trzonu okrytą pochwą o różnym charakterze. Brzeg kapelusza nie jest prążkowany nawet u młodych owocników. Wszystkie gatunki są silnie trujące.
Sekcja "Lepidella (Saproamanita)"
Gatunki należące do sekcji "Lepidella" mają prążkowany brzeg kapelusza ze zwisającymi pozostałościami primordium. Owocnik podobnie jak w sekcji "Amanita" rozwija się ze szczytu bulwy, jednak tutaj jest ona zdecydowanie większa i nie zanika. Jest jedyną sekcją zawierającą gatunki saprotroficzne stąd czasami oddziela się ją jako osobny rodzaj. Zawiera zarówno gatunki jadalne i trujące.
Sekcja "Amidella"
Ogólny wygląd podobny do sekcji "Lepidella", z tą różnicą, że bulwa zawsze jest pokryta grubą wielowarstwową pochwą o różnym kształcie. Trzon u dorosłych owocników nie posiada pierścienia. Miąższ barwi się na pomarańczowo lub brązowo przy uszkodzeniu. Grzyby trujące.
Znaczenie.
Wiele muchomorów zawiera toksyny, nieraz bardzo silne, jak alfa-amanityna występująca w muchomorze zielonawym. Niektóre z alkaloidów muchomorów mają właściwości halucynogenne, jak muscymol w muchomorze czerwonym.
Większość gatunków niejadalnych i trujących, niektóre śmiertelnie (niebezpieczny muchomor sromotnikowy "Amanita phalloides"), są też gatunki jadalne. Dawniej muchomory stosowano do trucia much stąd nazwa mucho-mor. „Skórka” kapelusza muchomora, ze względu na odurzające działanie niewielkich dawek, wykorzystywana jest jako narkotyk. Z muchomorów czerwonych ludy syberyjskie przygotowywały odurzający napój, używany przez szamanów. W lecznictwie ludowym na polskiej wsi muchomory zalane spirytusem lub denaturatem były wykorzystywane do nacierania miejsc bolących z powodu reumatyzmu.

</doc>
<doc id="87276" url="https://pl.wikipedia.org/wiki?curid=87276" title="GEOS">
GEOS

GEOS (Graphic Environment Operating System) – system operacyjny stworzony w roku 1985 przez firmę Berkeley Softworks (później GeoWorks).
Początkowo przeznaczony dla komputerów Commodore 64, na który powstała pierwsza wersja tego systemu. Później utworzono wersje dla Commodore 128, Apple II oraz wersje v2 dla Commodore 64. Istniała także mało znana wersja dla Commodore Plus/4. Umożliwiał pracę w środowisku graficznym na 8-bitowych komputerach.
W grudniu 1987 ankieta przeprowadzona przez Compute!'s Gazette ogłosiła, że ponad połowa jej czytelników używała systemu GEOS
Interfejs użytkownika.
Graficzny interfejs użytkownika będący podstawą GEOS-a stanowił bardzo duży krok naprzód w dziedzinie komunikacji użytkownika z komputerem. Przed jego powstaniem jedyną alternatywą było wprowadzanie poleceń z klawiatury i komunikacja z systemem operacyjnym w trybie tekstowym. GEOS udostępniał pulpit z umieszczonymi na nim ikonami oraz kursor poruszany za pomocą dżojstika, klawiatury lub myszy. Centralnym punktem systemu był górny pasek, w którego skład wchodził zegar oraz menu poleceń. Poprzez rozwijanie poszczególnych pozycji menu uzyskiwało się dostęp do poleceń systemu. Już wcześniej istniały programy udostępniające takie możliwości, ale GEOS był pierwszym środowiskiem graficznym dla komputerów ośmiobitowych.
Aplikacje.
GEOS sam w sobie nie zawierał obszernego zasobu aplikacji. Szybko zostało to zrekompensowane powstaniem dość obszernego zbioru programów wykorzystujących jego graficzne środowisko. Można było wśród nich znaleźć:
GEOS na PC.
W 1990 roku pod nazwą "GeoWorks Ensemble" została wydana 16-bitowa edycja na PC. Nie był to samodzielny system a jedynie nakładka na DOS-a. Miała kilka podstawowych różnic w stosunku do wersji 8-bitowych:
GEOS V3.0 jest wykorzystywany w Nokia communicator (Series 80) 9000 i 9110. Od roku 2003 wszystkie prawa do systemu GEOS są w posiadaniu firmy Breadbox Computer Company. Ostatnia wersja 4.2 została wydana w październiku 2005 roku.

</doc>
<doc id="87278" url="https://pl.wikipedia.org/wiki?curid=87278" title="Unia brzeska">
Unia brzeska

Unia brzeska – połączenie Cerkwi prawosławnej z Kościołem łacińskim w Rzeczypospolitej Obojga Narodów, dokonane w Brześciu Litewskim w 1596 roku. Część duchownych prawosławnych i wyznawców prawosławia uznała papieża za głowę Kościoła i przyjęła dogmaty katolickie, zachowując bizantyjski ryt liturgiczny. Następstwem unii brzeskiej był podział społeczności prawosławnej na zwolenników unii – unitów i przeciwników – dyzunitów oraz wzrost niechęci wiernych prawosławnych do Polski i polskości.
Cerkiew ruska przed unią brzeską.
Prawosławie ukształtowało się we Wschodnim Cesarstwie Rzymskim, gdzie główną rolę odgrywał Patriarchat Konstantynopolitański. Wywodziło się bezpośrednio z nauk apostolskich. Sprawowanie liturgii odbywało się w tzw. obrządku greckim.
W 988 roku Włodzimierz I Wielki przyjął chrzest w rycie bizantyjskim. Dla ziem ruskich została utworzona prawosławna metropolia kijowska, wchodząca w skład Patriarchatu Konstantynopolitańskiego. Od 1037 roku nastąpiło osłabienie kontaktów z Konstantynopolem w związku z nowym ustawodawstwem Jarosława I Mądrego, którego "Ruska Prawda" regulowała stosunki między państwem a Cerkwią.
W 1054 roku doszło w chrześcijaństwie do rozłamu na chrześcijaństwo wschodnie (zwane prawosławiem) i chrześcijaństwo zachodnie (zwane katolicyzmem). Przyczyniły się do tego kilkusetletnie spory dogmatyczne i liturgiczne, a także rywalizacja między papieżem rzymskim a patriarchą konstantynopolitańskim o prymat w Kościele powszechnym oraz spory na tle majątkowym. Podczas czwartej krucjaty próbowano zlikwidować schizmę kościelną. Po zdobyciu Konstantynopola przez krzyżowców w 1204 roku został mianowany patriarcha łaciński, jednak większość miejscowych wiernych nadal uznawała hierarchę prawosławnego.
Cerkiew na Rusi Kijowskiej nie zajęła jednoznacznego stanowiska wobec anatemy, rzuconej na patriarchę w 1054 roku. Pozostała jednak przy prawosławiu. Ruscy władycy nie brali także udziału w późniejszych antyłacińskich polemikach, zainicjowanych przez hierarchów bizantyjskich. Ruś utrzymywała kontakty zarówno z Rzymem, jak i Konstantynopolem, podejmując decyzje w zależności od aktualnej sytuacji na arenie międzynarodowej. Na przykład, w latach siedemdziesiątych XI wieku prawosławny kniaź kijowski – Izjasław I – po utracie tronu zwrócił się o poparcie i pomoc w odzyskaniu władzy do papieża. Poselstwo do Rzymu na czele z Jaropełkiem Izasławiczem „oddało całą ziemię ruską pod opiekę świętego Piotra”. Około 1089 roku metropolita kijowski Jan II odmówił poparcia antypapieżowi Klemensowi III. Jednak następca Jana II – Efrem II – w ostatnim dziesięcioleciu XI wieku utrzymywał kontakty z papiestwem, wysyłając do Rzymu poselstwo. W połowie XII wieku, według latopisów ruskich, legaci papiescy przebywali w Kijowie. Pod koniec XIII wieku, w okresie istnienia Złotej Ordy, metropolita kijowski Maksym przeniósł się do Włodzimierza nad Klaźmą. Z początkiem XIV wieku siedziba metropolii została przeniesiona do Moskwy przez metropolitę Piotra. Jednak metropolita zachował tytuł „metropolity kijowskiego w wszech Rusi”. Po upadku znaczenia Kijowa na skutek najazdu Mongołów na plan pierwszy w regionie wysunęło się księstwo włodzimiersko-halickie oraz Wielkie Księstwo Litewskie, gdzie powstały metropolie prawosławne. Zwierzchnicy trzech arcybiskupstw prawosławnych rywalizowały ze sobą o prawo używania tytułu „metropolity kijowskiego i wszech Rusi”. W 1448 roku patriarcha konstantynopolski powołał metropolitę kijowskiego, jednak metropolita Jonasz, wybrany na stanowisko decyzją Soboru w Moskwie (przez co w praktyce moskiewska Cerkiew prawosławna stała się autokefalią) nadal używał tej nazwy w tytulaturze do śmierci w 1461 roku. Jego następcy zrezygnowali z niej na rzecz tytułu „metropolita moskiewski i wszech Rusi”. W 1508 roku metropolita kijowski – Józef II Sołtan – do swojego tytułu dołączył Halicz.
Pierwsza inicjatywa zjednoczenia Kościoła wschodniego i zachodniego powstała w XIII wieku. Uwarunkowana była sytuacją polityczną w Cesarstwie Bizantyjskim i Państwie Kościelnym. Cesarstwo było zagrożone ze strony niewiernych i ówczesny cesarz – Michał VIII Paleolog – szukał sojuszników na Zachodzie. Papiestwo natomiast szukało wsparcia w osobie cesarza, groziło mu bowiem wchłonięcie przez Królestwo Neapolu. Podpisana więc w 1274 roku unia lyońska była aktem dyplomatycznym. Została zerwana sześć lat później, nieprzyjęta przez kler i wiernych.
Kolejna próba zjednoczenia miała miejsce w połowie XV wieku. Cesarz Jan VIII Paleolog, wobec zagrożenia tureckiego, szukał sojuszników na Zachodzie. W 1439 roku doszło do podpisania unii na Soborze Florenckim. Wziął w nim udział, mimo sprzeciwu księcia moskiewskiego Wasyla II, prawosławny metropolita kijowski Izydor. Przedstawiciele Kościoła wschodniego zaakceptowali władzę papieża i dogmat Kościoła łacińskiego o "filioque". Unia florencka nie została uznana przez kościoły niebizantyjskie – większość duchowieństwa prawosławnego, intelektualistów i wiernych, dlatego zwlekano z jej oficjalnym ogłoszeniem do 1452 roku. Nie miała ona większego wpływu na ocalenie Cesarstwa Bizantyjskiego przed upadkiem.
Z okazji ogłoszenia aktu unii florenckiej w Polsce i na Litwie w 1443 roku Władysław III Warneńczyk wydał przywilej w Budzie, zrównujący w prawach duchowieństwo prawosławne z łacińskim. Następnie metropolita kijowski Izydor w celu obwieszczenia unii udał się do Moskwy, gdzie został uwięziony. Udało mu się zbiec najpierw na Litwę, później do Rzymu. Na opuszczoną metropolię kijowską został początkowo mianowany promoskiewski biskup Jonasz, przeciwnik unii florenckiej. Papież ze swojej strony, w obawie przed zerwaniem porozumienia między wyznaniami, mianował na następcę Izydora Grzegorza Bułgarina, zaakceptowanego przez króla Kazimierza Jagiellończyka i większość biskupów prawosławnych w państwie, okrzykniętego natomiast odszczepieńcem i heretykiem przez cara i władyków księstwa moskiewskiego. W 1500 roku, w myśl unii florenckiej, ówczesny metropolita kijowski, Jan Józef Bułgarynowicz, przesłał papieżowi Aleksandrowi VI katolickie wyznanie wiary i akt obediencji kanonicznej. Unia florencka w państwie jagiellońskim zaczęła tracić na znaczeniu po ślubie Aleksandra Jagiellończyka z prawosławną carówną Heleną. Małżeństwo dało sposobność do agitacji dyzunickiej. Staraniem Heleny po śmierci Aleksandra, Zygmunt I Stary mianował na metropolię kijowską biskupa dyzunickiego. Jednak tradycje unii florenckiej sporadycznie odżywały w pierwszej połowie XVI wieku. Nawiązywały do niej listy papieskie z lat 1516, 1521 i 1526, potwierdzające przywileje Cerkwi, przyjęte na Soborze Florenckim.
Struktura metropolii kijowskiej w XVI wieku.
Podział administracyjny.
Prawosławna metropolia kijowska stanowiła w XVI wieku jedną z największych pod względem terytorialnym administracyjną strukturę kościelną w Europie. Posiadała dziewięć eparchii, podporządkowanych metropolii kijowskiej, która nie miała statusu autokefalii, bowiem uznawała władzę patriarchy konstantynopolskiego. W 1514 roku na rzecz Moskwy została utracona eparchia smoleńska, w 1563 roku – archieparchia połocka, odzyskana w wyniku działań wojennych Stefana Batorego w 1578 roku. W metropolii kijowskiej w XVI wieku zmiany terytorialne i jurysdykcyjne dotyczyły jedynie eparchii lwowskiej. Zainicjował je łaciński arcybiskup lwowski – Bernardyn Wilczek, który wystarał się u Zygmunta Starego o przywilej mianowania namiestnika prawosławnego metropolity kijowskiego w eparchii lwowskiej. Namiestnik miał zarządzać w imieniu metropolity. Został nim Makary (Tuczapski), który w 1539 roku uzyskał od króla nominację na eparchię halicko-lwowsko-kamieniecką i przeniósł stolicę biskupstwa do Lwowa. Zależność gospodarcza i prawna biskupów lwowskich od metropolity kijowskiego została zerwana dopiero pod koniec XVI wieku.
Źródła nie zawierają dokładnych danych o liczbie parafii prawosławnych na ziemiach polskich i litewskich w XVI wieku. Proces erygowania nowej parochii nie był uregulowany przepisami kanonicznymi, dlatego rozwój sieci parafialnej odbywał się spontanicznie. Większe zagęszczenie parochii było na Rusi koronnej, mniejsze – na północy Wielkiego Księstwa Litewskiego. Nowo powstała parafia była wizytowana przez biskupa, który poświęcał cerkiew i wyświęcał jej proboszcza. Rozwój sieci parafialnej został nieco zahamowany w drugiej połowie XVI wieku na skutek szerzenia się reformacji. Zarówno kościoły łacińskie, jak i prawosławne były przejmowane przez szlachtę, która przyjęła wyznanie protestanckie.
Sieć dekanalna rozwijała się wraz z siecią parafialną. Na czele dekanatu stał protopop, do którego obowiązków należało wizytowanie podległych mu parafii, pobieranie opłat na rzecz biskupa, czuwanie nad wypełnianiem obowiązków przez proboszczów swojego dekanatu, sprawowanie władzy sądowniczej.
Duchowieństwo.
Na czele Cerkwi prawosławnej w Koronie i na Litwie stał metropolita Kijowa i od 1508 roku Halicza, który podlegał patriarsze w Konstantynopolu. W XVI wieku o wyborze metropolitów decydowali królowie. Opinie patriarchy i biskupów były pomijane.
Diecezjami zarządzali nominowani na nie biskupi. Teoretycznie, zgodnie z uchwałami synodu w Wilnie w 1509 roku, biskup miał być zatwierdzony na synodzie elekcyjnym przez metropolitę, pozostałych biskupów, książąt prawosławnych. Nowo wybrany biskup miał być przedstawiony królowi. W praktyce wyglądało to inaczej. Często dochodziło do nepotyzmu i symonii. O wyborze biskupa decydował ostatecznie król. Wraz z nominacją biskupi otrzymywali od króla dobra ziemskie, które składały się z kilku lub kilkunastu wsi. Zdarzało się, że król chcąc wynagrodzić swoich poddanych, którzy nie mieli nic wspólnego z hierarchią kościelną, obdarzał ich majątkami, do których przyporządkowane były godności biskupie. Ponadto na dochód biskupa składały się coroczne katedratyki i opłaty za czynności liturgiczne. Do zadań biskupów należało usprawnienie działalności duchowieństwa we własnej diecezji, lecz brak informacji o wizytacjach diecezji. W XVI wieku działalność biskupów we własnej diecezji była przeważnie ograniczona przez urzędników i patronów świeckich. W XVI wieku biskupi prawosławni praktycznie nie brali udziału w życiu politycznym państwa polskiego i litewskiego. Poprzestawali na wygłaszaniu opinii na sejmikach w sprawach, bezpośrednio ich dotyczących. W 1511 roku Zygmunt Stary potwierdził prawo sądzenia duchownych i świeckich przez biskupów, ale ich sądownictwo nie posiadało egzekutywy.
Do pomocy przy zarządzaniu diecezjami były powoływane klirosy, składający się z kilku parochów z pobliskich cerkwi lub zakonników. W każdej diecezji zakres ich działalności był inny. Do najważniejszego zadania klirosu należało zarządzanie majątkiem biskupa. Za pracę duszpasterską przy katedrze i wspieranie biskupa w administrowaniu diecezją byli wynagradzani lub pobierali dochody ze stałego uposażenia.
W XVI wieku, wraz z rozwojem sieci parafialnej, zwiększała się liczba duchowieństwa. Pochodziło ono przede wszystkim z rodzin duchownych, gołoty i mieszczan, rzadziej z chłopów. W 1511 roku Zygmunt Stary uregulował zasady obsadzania parochii. Prawo do mianowania proboszcza miał biskup lub właściciel dóbr, gdzie położona była parafia. W praktyce o proboszczu stanowił dziedzic dóbr, który przedstawiał biskupowi swojego kandydata do zatwierdzenia. Luźne kontakty kleru prawosławnego z biskupami uzależnili parochów od właścicieli ziemskich. Dotyczyło to między innymi sądownictwa i uposażenia. Do 1567 roku proboszczowie płacili podatki na równi z innymi stanami. Zygmunt August zrezygnował z pobierania świadczeń od niższego duchowieństwa. Proboszczowie pobierali dochody głównie z majątków parafialnych. Przy parafiach, oprócz parochów, pełnili posługi diakoni, diacy i pałamarze. Utrzymywani byli wraz z rodzinami przez proboszcza.
Cerkiew prawosławna miała jedną regułę zakonną – regułę świętego Bazylego Wielkiego, która bardziej opierała się na kontemplacji przy jednoczesnej rezygnacji z działań praktycznych. Według niej żyły wszystkie prawosławne zgromadzenia. Życie zakonne skupiało się zazwyczaj w kilkuosobowych monasterach. Na czele klasztoru stał ihumen. Przełożonym monasterów na terenie diecezji był archimandryta – najczęściej ihumen największego monasteru. Klasztory podlegały biskupom, a prawo mianowania przełożonych mieli król i patroni. Sytuacja materialna monasterów zależała od właściciela dóbr ziemskich, w którego majątku były położone. Zgodnie z regułami prawa kanonicznego Kościołów wschodnich kandydatów na biskupa wybierano spośród zakonników. W przypadku, gdy protegowany przez króla lub patrona Cerkwi świecki otrzymywał dobra biskupie, to, żeby uzyskać sakrę, musiał odbyć nowicjat w monasterze, gdzie poznawał podstawy teologii i liturgiki.
Wyższe duchowieństwo było zobowiązane do udziału w synodach metropolitarnych. Zjeżdżali się na nie metropolita, biskupi diecezjalni, protopopi, przedstawiciele duchowieństwa zakonnego i świeccy. Decydujący głos mieli biskupi. Zachowały się uchwały z synodu, odbytego w Wilnie w 1509 roku. Tematem obrad była kwestia obsadzania godności kościelnych przez odpowiednich kandydatów, nadużycia patronów i fundatorów cerkwi oraz zaniedbywanie diecezji przez biskupów. Pod koniec XVI wieku zwołano sześć synodów. Pięć z nich odbyło się w Brześciu Litewskim i tylko na jednym, w 1591 roku, podjęto uchwały, mające na celu reformę Cerkwi prawosławnej. Tymi postanowieniami były: likwidacja nadużyć podczas wybierania urzędników cerkiewnych, zwiększenie dyscypliny duchownych diecezjalnych, ograniczenie wpływów świeckich na sprawy wewnątrzkościelne. Do innych zadań synodów metropolitarnych należało rozstrzyganie sporów, w których przynajmniej jedną ze stron był biskup, oraz dokonywanie sądów. Synody diecezjalne odbywały się nieregularnie. Zachowały się uchwały zjazdu lwowskiego w 1539 roku, któremu przewodził metropolita Makary II. Przyczyną zwołania tego synodu była konieczność usprawnienia administracji eparchii.
Geneza unii.
Podłoże polityczne.
Na większą skalę Polska zetknęła się z prawosławiem w połowie XIV wieku – po zajęciu Rusi Czerwonej przez Kazimierza Wielkiego. W państwie Jagiellonów pierwszej połowy XV wieku proces ten pogłębił się, między innymi został wydany zakaz budowy nowych cerkwi i remontu starych, piastowania urzędów państwowych przez prawosławnych, mieszanych małżeństw i chrztu dzieci z tych związków. Za panowania Władysława Warneńczyka szlachta prawosławna formalnie została zrównana w prawach ze szlachtą katolicką. Gwarantował to przywilej z 1443 roku. W 1511 roku, na prośbę między innymi metropolity Józefa Sołtana i księcia Konstantego Iwanowicza Ostrogskiego król Zygmunt Stary na sejmie w Brześciu potwierdził dotychczasowe przywileje i prawa Kościoła prawosławnego, zawarte w przywileju Władysława Warneńczyka. Biskupom prawosławnym zostało zapewnione sprawowanie władzy nad cerkwiami, władzy sądowniczej nad duchowieństwem i wiernymi oraz prawo obsadzania godności kościelnych według reguł Kościoła wschodniego. Zygmunt August w 1543 roku potwierdził jeszcze raz przywilej Władysława Warneńczyka z 1443 roku, uznając niezależność Cerkwi prawosławnej w państwie. Od 1563 roku szlachta prawosławna mogła piastować urzędy wojewody i kasztelana wileńskiego i trockiego, w 1568 roku została zrównana w prawach politycznych ze szlachtą katolicką i mogła brać udział w radzie wielkoksiążęcej. Od 1569 roku biskupi prawosławni przeszli pod jurysdykcję króla.
O ile szlachta prawosławna formalnie została zrównana w prawach politycznych ze szlachtą katolicką w połowie XIV wieku, mieszczaństwo prawosławne nadal było dyskryminowane. Zabroniono mu zajmowania urzędów miejskich, nałożono ograniczenia na zamieszkanie w niektórych miastach i wykonywanie wybranych zawodów. Zakazywano niekiedy manifestacji wiary prawosławnej. Dotyczyło to między innymi uroczystych procesji i bicia w dzwony. Zrównanie w prawach mieszczan prawosławnych i katolickich nastąpiło dopiero w 1572 roku, jednak na skutek rywalizacji gospodarczej za czasów Stefana Batorego mieszczanie prawosławni, głównie lwowscy, utracili niektóre swobody w handlu i nie mogli zasiadać w radzie miejskiej.
Podłoże religijne.
Na zajętych przez Polskę w XIV wieku obszarach Rusi Czerwonej utworzona została łacińska metropolia halicka, a papież Grzegorz XI domagał się wypędzenia biskupów prawosławnych, których siedziby znajdowały się w stolicach biskupów łacińskich. W Koronie i Wielkim Księstwie Litewskim współistniały ze sobą struktury organizacyjne katolickie i prawosławne. Po podpisaniu unii lubelskiej w granicach Rzeczypospolitej Obojga Narodów znalazło się około 3-4 milionów wyznawców religii prawosławnej. Kościół Wschodni uplasował się na drugim miejscu, za łacinnikami, wśród religii wielowyznaniowego państwa. Cerkiew prawosławna była podporządkowana metropolii kijowskiej, która z kolei podlegała patriarsze w Konstantynopolu. Po roku 1453 zmienił się układ sił w Kościele prawosławnym. Patriarcha w Konstantynopolu stopniowo tracił swoje wpływy na Cerkiew w Moskwie i Wielkim Księstwie Litewskim.
W XVI wieku Cerkiew ruska, mimo powiększającej się liczby parafii i duchowieństwa, znalazła się w stanie kryzysu. Upadek charakteryzował się niskim poziomem wykształcenia duszpasterzy prawosławnych i ignorancją w sprawach duchowych większości wyznawców. Jakość życia religijnego zarówno wyznawców prawosławia, jak i ich duszpasterzy pogorszyła się również z powodu częstych najazdów Tatarów od południowego wschodu i Moskwy od północnego wschodu na obszary, które obejmowała swoimi granicami metropolia kijowska.
Według wyznawców katolicyzmu łacińskiego prawosławni byli schizmatykami. Wyraz wyższości religii katolickiej przez kolejne dwa stulecia znajdował miejsce w korzystaniu przez wiernych Kościoła łacińskiego z pełni praw politycznych w państwie. Od XVI wieku nasiliła się dyskusja na temat rebaptyzacji prawosławnych. Źródłem problemu były dwie sprzeczne ze sobą bulle, wydane przez papieży Aleksandra VI i Leona X. Synod prowincjonalny z 1542 roku przychylił do bulli Leona X, polecającej ponowne ochrzczenie. Sprawa została rozstrzygnięta w 1564 roku na synodzie łacińskim we Lwowie, który uznał chrzest w Cerkwi prawosławnej, udzielany w imię Trójcy Świętej. W okresie Soboru Trydenckiego papiestwo, doświadczone przez reformację, bez entuzjazmu podchodziło do sprawy zawarcia kolejnej unii kościelnej między Kościołem wschodnim a zachodnim. Dowodem na to była bulla Piusa V, zakazująca mieszania rytów podczas odprawiania nabożeństw.
Inne stanowisko zajął pod koniec XVI wieku Grzegorz XIII. Papiestwo, osłabione reformacją, podejmowało próby rozciągnięcia wpływów na wschód oraz pozyskania Cerkwi prawosławnej w Rzeczypospolitej Obojga Narodów. Swoje działania Rzym uzasadniał poglądem, zawartym w bulli "Unam Sanctam" z 1302 roku, która głosiła, iż nie ma zbawienia poza Kościołem katolickim. W 1573 roku Grzegorz XIII ustanowił Kongregację Grecką, która w ramach swojej pracy rozpowszechniła na Bliskim Wschodzie Katechizm Rzymski i postanowienia Soboru Trydenckiego. W 1575 roku papież powołał w Rzymie kolegium greckie, którego zadaniem było propagowanie idei unii kościelnej. W 1582 roku analogiczna placówka powstała także w Wilnie. Głównym zadaniem kolegium wileńskiego było kształcenie świeckich i przyszłych kapłanów w duchu ekumenicznym. W 1582 roku Grzegorz XIII wprowadził nowy kalendarz. Stefan Batory polecił jego zastosowanie niezależnie od rytu. W 1583 roku patriarcha Jeremiasz II wezwał Rusinów do niepodporządkowania się woli króla. Stefan Batory ustąpił, mimo nacisków ze strony biskupów łacińskich. Mimo że w XVI wieku zarówno na szczeblu państwowym, jak i władzy religijnej zapadały niekiedy sprzeczne ze sobą decyzje, różnice wyznaniowe między szlachtą katolicką i prawosławną schodziły na drugi plan. Przyczyną było wspólne dążenie do rozszerzenia przywilejów i swobód politycznych. Dozwalane były studia prawosławnej młodzieży szlacheckiej na uczelniach katolickich i mieszane małżeństwa, zawierane dla uzyskania korzyści. W miastach wzajemna niechęć miała podłoże gospodarcze, jednak czynnik religijny dopełniał antagonizmy między mieszczanami prawosławnymi i katolickimi. Zachowało się niewiele wzmianek o układaniu się wzajemnych stosunków między wyznawcami obu Kościołów na wsi.
W drugiej połowie XVI wieku, w dobie reform w Kościele łacińskim, zaczęto dostrzegać braki w funkcjonowaniu ruskiej Cerkwi prawosławnej. Zadania odrodzenia wiary podjęły się początkowo bractwa mieszczańskie, opiekujące się dotychczas biednymi, wdowami, sierotami. Na czele każdej organizacji stała rada czterech starszych. Członkowie podlegali surowej dyscyplinie. Do największych szesnastowiecznych bractw metropolii kijowskiej należały wileńskie i lwowskie. W 1585 roku patriarcha antiocheński Joachim, odwiedzający Lwów, wytyczył dla bractwa lwowskiego nowe zadania: odnowienie brackiego życia religijnego i dążenie do reformy Cerkwi. W 1588 roku Jeremiasz II nadał bractwom mieszczańskim w Wilnie i Lwowie status stauropigii, tym samym uniezależnił je od biskupów prawosławnych. W obliczu coraz bardziej malejącego autorytetu Carogrodu w Cerkwi prawosławnej w Moskwie starał się ograniczyć w ten sposób jej wpływy na struktury kościelne na wschodnich obszarach Rzeczypospolitej Obojga Narodów. Mimo że z jednej strony wyjęcie bractw spod władzy biskupiej miało ochronić je przed wpływem Moskwy, z drugiej jednak strony pociągnęło za sobą niechęć części hierarchów prawosławnych do decyzji patriarchy i rozważania nad słusznością unii kościelnej.
W 1588 roku patriarcha konstantynopolitański Jeremiasz II przybył na Ruś w celu zebrania kwoty pieniężnej, potrzebnej mu dla opłacenia się sułtanowi tureckiemu. W 1589 roku, w trakcie wizytacji Cerkwi w Carstwie Rosyjskim, Jeremiasz II powołał patriarchat moskiewski. W sytuacji coraz większego osłabienia patriarchatu konstantynopolitańskiego pierwszy patriarcha moskiewski Jow rozpoczął rywalizację z hierarchią Wielkiego Księstwa Litewskiego o przejęcie wiodącej pozycji w Kościele prawosławnym. W drodze powrotnej Jeremiasz II zatrzymał się w państwie polsko-litewskim, gdzie stan Cerkwi prawosławnej wymagał jego obecności. Zygmunt III Waza zaopatrzył patriarchę w glejt, dający mu nieograniczone możliwości w dokonywaniu reform i sądów, których uzna za stosowne. Interwencja Jeremiasza II w sprawy Cerkwi w Rzeczypospolitej Obojga Narodów ograniczyła się jednak do złożenia z urzędu metropolity kijowskiego – Onezyfora Dziewoczki oraz upomnienia hierarchów przed wielożeństwem. Na metropolitę kijowskiego został mianowany archimandryta miński – Michał Rahoza, z którym patriarcha, wobec nieodbytego synodu w Wilnie, udał się do Brześcia Litewskiego celem zwołania nowego synodu. Na synodzie brzeskim po raz pierwszy w historii Cerkwi ruskiej został powołany egzarcha – namiestnik patriarchy. Został nim biskup łucki – Cyryl Terlecki. Wbrew opiniom współczesnych, że taki krok doprowadzi do rozłamu w Cerkwi prawosławnej na dwa obozy, Jeremiasz II w ten sposób próbował nie dopuścić do prymatu w regionie patriarchy moskiewskiego. Decyzje patriarchatu konstantynopolitańskiego były coraz mniej popularne wśród duchowieństwa prawosławnego w Wielkim Księstwie Litewskim, między innymi żądanie opłat za wyświęcenie na biskupa. Jako pierwszy z patriarchą carogrodzkim zerwał Gedeon Bałaban, biskup lwowski. Przyczyną zerwania był konflikt z bractwem mieszczańskim, które szukało dróg do uwolnienia się spod władzy biskupa. W ślady Bałabana poszli Michał Rahoza – metropolita kijowski, Cyryl Terlecki – biskup łucki, Hipacy Pociej – biskup włodzimierski.
Podłoże kulturowe.
W 1564 roku do Polski zostali sprowadzeni jezuici, którzy przystąpili do organizacji misji katolickich na wschodzie kraju. Wysoki poziom nauczania w ich bezpłatnych szkołach spowodował napływ młodzieży, wysyłanej na naukę przez szlachtę prawosławną. W ten sposób pozyskiwano zwolenników zjednoczenia Cerkwi prawosławnej z Kościołem katolickim.
W dobie Soboru Trydenckiego rozpoczęła się polemika polskich humanistów w kwestii jedności Kościoła w państwie polskim i litewskim. Ideą przewodnią poglądów Stanisława Hozjusza było udowodnienie, że bez uznania prymatu papieża nie ma możliwości osiągnięcia jedności Kościoła. Stanisław Orzechowski pragnął powrotu do źródeł Kościoła. Według niego należało zwołać wspólny dla Kościołów zachodniego i wschodniego sobór powszechny, który miał znieść celibat i wprowadzić Komunię pod dwiema postaciami. Podobne idee głosił też Andrzej Frycz Modrzewski, był jednak zwolennikiem koncyliaryzmu.
Działalność polskich humanistów przyczyniła się do powstania w państwie Jagiellonów dwóch silnych ośrodków prounijnych – w Wilnie i Lwowie. W Wilnie rezydował prawosławny metropolita kijowski, Lwów był stolicą metropolii łacińskiej i ormiańskiej. W obu miastach działały uczelnie jezuickie. Ze środowiska wileńskiego wywodzili się tacy zwolennicy unii kościelnej, jak Piotr Warszewicki i Piotr Skarga – autor dzieła "O rządzie i jedności Kościoła Bożego pod jednym pasterzem" – oraz biskup Jerzy Radziwiłł. Poglądy unii kościelnej, głoszone przez Stanisława Orzechowskiego, znalazły poparcie w ośrodku lwowskim, z którego wywodził się Benedykt Herbest, autor broszury "Wiary Kościoła Rzymskiego wywody...", nawołującej do unii Kościoła łacińskiego z Cerkwią prawosławną i Kościołem ormiańskim.
Pod wpływem tendencji reformatorskich zmiany kulturowe dotarły do środowisk prawosławnych. Zaczęto dostrzegać brak elity intelektualnej wśród wyższego duchowieństwa prawosławnego. Wprowadzenie nowego kalendarza wywołało protesty wśród wyznawców prawosławia. W miastach dochodziło do zatargów między wyznawcami dwóch religii. Mieszczaństwo prawosławne zaczęło zrzeszać się w bractwa religijne, które, wobec braku przywódców, pokierowały ruchem reformatorskim w Cerkwi prawosławnej. Bractwa podjęły się odrodzenia kultury i oświaty. Pod wpływem idei Renesansu zreorganizowano program nauczania w szkołach: wprowadzono "trivium" i "quadrivium". W 1580 roku książę Konstanty Wasyl Ostrogski, wojewoda kijowski zainicjował otwarcie Akademii w Ostrogu.
Już na przełomie XV i XVI wieku wydawano książki w języku staro-cerkiewno-słowiańskim w Pradze i Krakowie. Na terenach Wielkiego Księstwa Litewskiego w 1525 roku została wydana pierwsza książka w języku ruskim, w 1569 roku – pierwsza na terenie Rusi południowej, w Zabłudowie. Na życie kulturalne Cerkwi pozytywnie wpłynęło dopiero powstanie drukarni w Nieświeżu w 1562 roku, Lwowie w 1574 roku i Ostrogu w 1580 roku. Drukarnie te skupiły się na wydawaniu Pisma Świętego, także w języku ruskim.
Bezpośrednie przyczyny unii kościelnej.
Pobyt patriarchy Jeremiasza II na Litwie nie przyniósł oczekiwanej poprawy w sytuację Cerkwi prawosławnej w Rzeczypospolitej Obojga Narodów. Decyzja o unii kościelnej dojrzała niemal równocześnie u króla, części biskupów prawosławnych i osób świeckich. Przyśpieszenie procesu przyjęcia unii kościelnej i rozpoczęcie rokowań nad nią na początku lat dziewięćdziesiątych XVI wieku wywołało kilka czynników politycznych, religijnych i personalnych.
Rokowania w sprawie unii kościelnej.
Synody brzeskie w latach 1590-1594.
Zgodnie z postanowieniem patriarchy Jeremiasza o corocznym zwoływaniu synodu, zapowiedziany został zjazd biskupów prawosławnych na 24 czerwca 1590 roku w Brześciu Litewskim. Przed synodem, na początku czerwca, odbył się zjazd w Bełzie, w którym wzięli udział biskup lwowski – Grzegorz Bałaban, piński – Leoncjusz Pełczycki, chełmski – Dionizy Zbirujski oraz egzarcha – Cyryl Terlecki. Na zjeździe została podjęta decyzja o zerwaniu z patriarchatem w Konstantynopolu i poddaniu się Rzymowi. W pisemnym postanowieniu biskupi, zapewniając, że mają na względzie dobro wiernych prawosławnych i Kościoła, przyrzekli posłuszeństwo papieżowi, prosząc go, aby pozwolił im zachować własny obrządek liturgiczny. Od króla oczekiwali potwierdzenia na piśmie wolności i przywilejów. List opatrzono datą 24 czerwca 1590 roku, jako miejsce podpisania podając Brześć. Z Bełza biskupi udali się na synod. Deklaracja bełska została poparta, ale niepodpisana, przez większość uczestników synodu brzeskiego. Wstrzymali się arcybiskup połocki i biskup przemyski Michał (Kopysteński). Efektem obrad synodu 1590 roku było wydanie listu synodalnego, który był odczytany w parafiach prawosławnych. Dokument wskazywał drogę wyjścia z kryzysu w Cerkwi prawosławnej. Jednym z wątków listu była zawoalowana sugestia stosowania się duchowieństwa do deklaracji bełskiej, którą postanowiono zachować w tajemnicy przez pewien czas. Postanowienia bełskie miały zostać przedłożone królowi do zatwierdzenia.
Cyryl Terlecki nie wywiązał się z postanowienia synodu 1590 roku o przedłożeniu deklaracji bełskiej królowi. Przeszkodziła mu niepewna sytuacja na dworze Zygmunta III Wazy, który próbował odstąpić koronę polską Habsburgom w zamian za ich pomoc w zdobyciu tronu szwedzkiego. Między zwolennikami unii kościelnej – królem i hetmanem Janem Zamoyskim – doszło z tego powodu do nieporozumień. Cyryl Terlecki ponadto zapadł na zdrowiu i, gdy powrócił do swojej rezydencji po kuracji w Sandomierzu, wdał się w zatarg ze świeckimi władzami Łucka, które w okresie jego nieobecności w diecezji zajęły majątek biskupa. Kolejny synod zwołano na 26 października 1591 roku. W dużej mierze był poświęcony próbie rozwiązania konfliktu między biskupem Grzegorzem Bałabanen i lwowskim bractwem stauropigialnym oraz wypracowaniu stanowiska w sprawie ingerencji władz cywilnych w sprawy wewnętrzne Kościoła prawosławnego. Pod koniec 1591 roku Cyryl Terlecki, po naradzie z biskupem Bernardem Maciejowskim i Janem Zamoyskim, wręczył deklarację bełską Zygmuntowi III Wazie. 18 marca 1592 roku król nadesłał odpowiedź, w której wyraził wdzięczność za dokonany krok i obiecał obronę przed ewentualnymi prześladowaniami ze strony patriarchatu. Zapewniał także, że po podpisaniu unii Kościół prawosławny zachowa bizantyjski obrządek liturgiczny, a biskupi zostaną zrównani w prawach z duchowieństwem łacińskim.
W 1593 roku zmarł biskup włodzimierski – Melecjusz Chrebtowicz. Za wstawiennictwem księcia Konstantego Wasylego Ostrogskiego, zwolennika unii kościelnej, eparchię we Włodzimierzu objął starosta brzeski Adam Pociej, który w krótkim czasie przyjął stan duchowy i postrzyżyny zakonne, przyjmując imię Hipacy. Nie był on poinformowany o wstępnych układach w Bełzie, dlatego rozpoczął działalność na rzecz unii od przygotowania do niej niższego duchowieństwa i wiernych. Trzy dni przed zapowiedzianym na 24 czerwca 1593 roku synodem Hipacy Pociej otrzymał list od Konstantego Wasylego Ostrogskiego. Książę zawarł w nim projekt unii kościelnej, który biskup miał przedłożyć do omówienia na synodzie. Hipacy Pociej nie przedstawił projektu księcia Konstantego Wasylego Ostrogskiego, wymawiając się brakiem odwagi. Obrady były poświęcone dalszym sporom biskupa Grzegorza Bałabana z bractwem lwowskim. Biskup lwowski został decyzją synodu odsunięty od zarządzania diecezją. Ponadto nieobecność w kraju króla Zygmunta III Wazy nie sprzyjała rozpoczęciu rokowań w sprawie unii kościelnej.
Zjazd biskupów prawosławnych w 1594 roku nie miał statusu synodu. W 1593 roku wydana została konstytucja sejmowa, która zabraniała jakichkolwiek zebrań pod nieobecność w kraju monarchy. Metropolita kijowski Michał Rahoza, egzarcha Cyryl Terlecki i biskup włodzimierski Hipacy Pociej zostali poinformowani o nowym prawie dopiero po przybyciu do Brześcia na zapowiedziany synod. Większość biskupów nie zjawiła się. Przybyli natomiast przedstawiciele bractw z żądaniem uregulowania ich stosunków z władzami diecezjalnymi. Metropolita w trakcje zjazdu nałożył ekskomunikę na biskupa Grzegorza Bałabana, oskarżając go o nieposłuszeństwo wobec wyroków synodu. Wyrok podpisał metropolita i Hipacy Pociej. Cyryl Terlecki nie zgodził się z tą decyzją i opuścił Brześć. Miesiąc później miało miejsce spotkanie Terleckiego i Bałabana w Żydyczynie, gdzie spisano protest przeciwko ekskomunice biskupa lwowskiego i ustalono dalszy plan działania na rzecz unii kościelnej. Krótko potem pozyskano poparcie dla unii biskupów chełmskiego – Dionizego Zbirujskiego i przemyskiego – Michała Kopysteńskiego. Na spotkaniu w Sokalu została odnowiona deklaracja bełska. Poinformowany o zjeździe sokalskim Jan Zamoyski, nie poparł ekskomuniki Bałabana i zasugerował metropolicie, aby skupił się na dobru Cerkwi. W grudniu 1594 roku metropolita kijowski podpisał dokument z Sokalu, poszerzywszy go o kilka postulatów. Inni biskupi prawosławni dołączyli się do postulatów Michała Rahozy, dodając ponadto żądanie dopuszczenia ich do senatu. Jako ostatni podpisał się pod dokumentem Hipacy Pociej, przebywający w Torczynie u biskupa Bernarda Maciejowskiego. Został on poinformowany o układach dopiero na życzenie króla, który pragnął spotkać się w sprawie unii z Rahozą i Pociejem.
Synod brzeski 1595 roku.
Do zamierzonego spotkania metropolity Michała Rahozy z królem Zygmuntem III Wazą w Krakowie nie doszło z powodu niepewności pierwszego. W połowie stycznia 1595 roku Hipacy Pociej wysłał do metropolity list z prośbą o przejęcie inicjatywy w sprawie unii kościelnej. Rahoza pozostawił list bez odpowiedzi. Zwierzył się natomiast ze swoich wahań wojewodzie nowogródzkiemu – Teodorowi Skuminowi Tyszkiewiczowi, mając nadzieję, że na najbliższym sejmie, który miał się odbyć w lutym 1595 roku, wojewoda poruszy sprawę unii. Ten natomiast nie tylko nic nie zdziałał w tej kwestii, lecz także zwlekał z odpowiedzią do maja 1595 roku. W liście do Rahozy oświadczył, że nie zna się na tych sprawach i, jeśli zostanie zawarta unia, to dla dobra Cerkwi.
Od początku 1595 roku w Krakowie trwały rokowania pomiędzy Zygmuntem III Wazą, Zamoyskim i Terleckim w sprawie unii. Na sejmie w lutym król wyraził zgodę na wszystkie żądania poza zwiększeniem liczby miejsc w senacie dla biskupów prawosławnych, tłumacząc to koniecznością przedłożenia sprawy w sejmie. Michał Rahoza został poinformowany przez Pocieja o zgodzie króla i sejmu na postulaty biskupów prawosławnych. Dlatego też wyznaczył na 17 maja, przed zapowiedzianym na czerwiec synodem, spotkanie w Kobryniu z Terleckim i Pociejem. Nie przybył jednak na nie z powodu niechętnych opinii wobec unii kilku patronów Cerkwi i części mieszczaństwa prawosławnego.
Rokowania nad unią kościelną toczyły się w tajemnicy do 1595 roku. Milczenie przerwał Grzegorz Bałaban, ujawniając plany hierarchów. Wobec zaistniałej sytuacji został zwołany synod prowincjonalny na 11 (12) czerwca. Na zjazd przybyli metropolita kijowski Michał Rahoza, biskupi włodzimierski Hipacy Pociej, łucki Cyryl Terlecki, piński Leoncjusz Pełczycki oraz archimandryta kobryński Jonasz Hohoł. Na synodzie zostały spisane dwa dokumenty, adresowane do papieża Klemensa VIII i króla Zygmunta III Wazy. W liście do Rzymu biskupi, ubolewając nad bezradnością patriarchatu, który nic nie czynił od podpisania unii florenckiej w celu pojednania Kościołów, zapewnili Stolicę Apostolską o przystąpieniu do nowej unii kościelnej. Prosili jednak o zachowanie rytu bizantyjskiego i obrzędów cerkiewnych. Misja dostarczenia dokumentu papieżowi została powierzona Hipacemu Pociejowi i Cyrylowi Terleckiemu. W liście do króla biskupi ponowili postulaty, zawarte na zjeździe w Sokalu, i godzili się na przyjęcie kalendarza gregoriańskiego. Wypracowane na synodzie dokumenty zostały sygnowane przez wszystkich biskupów prawosławnych Rzeczypospolitej Obojga Narodów – zarówno obecnych, jak i nieobecnych w Brześciu w czerwcu 1595 roku.
W lipcu 1595 roku Hipacy Pociej i Cyryl Terlecki przybyli do Krakowa, gdzie miało nastąpić zwieńczenie negocjacji w sprawie unii brzeskiej. Ze strony króla układy były prowadzone przez Lwa Sapiehę, Jana Zamoyskiego i Bernarda Maciejowskiego. Stolicę Świętą reprezentował nuncjusz apostolski. 2 sierpnia nastąpiło podpisanie przez króla przywileju dla duchowieństwa ruskiego.
Kilka dni po podpisaniu postanowień synodu Michał Rahoza próbował wyprzeć się swojego podpisu. W listach do Tyszkiewicza, wojewody nowogrodzkiego, prosił o radę, wyjaśniał, że próbuje powstrzymać Terleckiego i Pocieja od wyjazdu do Stolicy Apostolskiej i nie zamierza poddawać Cerkwi pod władzę papieża. W listach do wiernych z września 1595 roku nie wspominał o unii kościelnej, mimo że kilku biskupów metropolii kijowskiej ogłosiło postanowienia synodu brzeskiego. Natomiast w liście do księcia Konstantego Wasyla Ostrorogskiego z końca 1595 roku radził, żeby książę wpłynął na władyków, aby przybyli na synod w Nowogródku z listami protestacyjnymi szlachty prawosławnej przeciwko unii.
Działalność Konstantego Wasyla Ostrogskiego.
O toczących się rokowaniach w sprawie unii kościelnej książę Konstanty Wasyl Ostrogski dowiedział się nieoficjalnie na początku 1595 roku. Z marcowej korespondencji między nim a Hipacym Pociejem wynikało, iż książę nie jest już zainteresowany unią z powodu zignorowania jego zdania podczas obrad synodów brzeskich oraz przekonania, iż biskupi prawosławni dążą do przyjęcia obrządku łacińskiego. 16 czerwca 1595 roku Pociej zapewniał w liście Ostrogskiego, że Cerkiew zachowa swój dotychczasowy ryt bizantyjski, jednak listem, wysłanym 24 czerwca 1595 roku książę zerwał wszystkie stosunki z episkopatem prawosławnym.
Niedługo potem Pociejowi udało się spotkać z Ostrogskim w Lublinie i przedstawić mu cały przebieg rokowań w sprawie warunków przyjęcia unii. Książę zapewnił biskupa, że poprze unię wówczas, gdy Pociej wystara się u króla Zygmunta III Wazy o zwołanie jeszcze jednego synodu, mimo że warunki przyjęcia unii zostały już zaakceptowane przez wszystkich biskupów prawosławnych i króla, a Hipacy Pociej i Cyryl Terlecki szykowali się do drogi do Rzymu, żeby złożyć na ręce papieża akt posłuszeństwa. Pociej przystał na warunki Ostrogskiego i udał się do króla z prośbą o zwołanie kolejnego zjazdu hierarchów prawosławnych. Zygmunt Waza jednak, podejrzewając, że Ostrogski ma zamiar przeszkodzić unii, wysłał do niego posłów z zamiarem nakłonienia go do zmiany decyzji. Jednocześnie król polecił Terleckiemu i Pociejowi, aby byli gotowi do drogi do Stolicy Apostolskiej, gdyby od księcia otrzymał niezadowalającą odpowiedź. Prawie jednocześnie z wyjazdem posłów do Ostrogskiego Pociej wystosował do księcia dwa listy, w których nawoływał do dalszych starań o zwołanie synodu.
Jeszcze przed wysłaniem posłów królewskich do Ostrogskiego, książę przeciągnął na swoją stronę biskupa Gedeona Bałabana. 1 lipca 1595 roku Bałaban wyrzekł się solidarności z episkopatem prawosławnym w sprawie unii kościelnej, zarzucając Terleckiemu manipulacje i fałszowanie blankietów z oświadczeniami biskupów. Protest Bałabana pociągnął za sobą zmianę postawy biskupa przemyskiego, Michała Kopysteńskiego. Rozpoczął on starania o wsparcie w swojej polityce przeciwko unii u protestantów. 12 sierpnia 1595 roku Kopysteński wysłał swojego posła, Łuszkowskiego, na synod protestancki w Toruniu z propozycją połączenia się z Cerkwią prawosławną przeciwko katolikom i królowi. O poselstwie Kopysteńskiego dowiedział się Zygmunt III i odstąpił od zamiaru zwołania nowego synodu, mimo że Ostrogski nadal o to prosił. 17 sierpnia 1595 roku na zjeździe w Jassach działalność księcia Ostrogskiego przeciwko unii poparli biskupi wołoscy. Wystosowali do wiernych list, aby odstąpili od popierania apostatów.
W połowie września 1595 roku Zygmunt III zwołał radę, składającą się z ministrów, senatorów litewskich i polskich oraz nuncjusza Malaspiny. Jej zadaniem było podjęcie decyzji, czy dalej zwlekać z wyjazdem Terleckiego i Pocieja do Rzymu i czekać na zmianę postawy Ostrogskiego. Podczas trwania obrad Pociej i Terlecki przybyli do Krakowa i 22 września 1595 roku odbyła się kolejna rada, na której przeciwnicy ich wyjazdu do Rzymu zwracali uwagę na coraz większy wpływ bractwa wileńskiego św. Ducha na wiernych. Z Rusi i Litwy dochodziły ponadto wieści o wysłaniu przez przeciwników unii do patriarchy Jeremiasza prośby o złożenie z urzędów ówczesnych biskupów prawosławnych i powołaniu nowych. Zaś książę Ostrogski wyposażył stu pięćdziesięciu jeźdźców, którzy mieli wyruszyć w pościg za Terleckim i Pociejem, gdy wyruszą do Rzymu, celem ich zatrzymania, posuwając się nawet do morderstwa. Doradzali zwołanie synodu, a w razie, gdyby Ostrogski zdołał przeciągnąć na swoją stronę większość hierarchów, zebrać sobór powszechny, w którym wzięliby udział łacinnicy i prawosławni. Zwolennicy niezwłocznego wyjazdu Pocieja i Terleckiego do Stolicy Apostolskiej wskazywali na korzystną sytuację w państwie i mocną pozycję króla, który zaakceptował warunki unii kościelnej.
W obliczu braku porozumienia między dwoma stronnictwami na naradzie królewskiej zapytano o zdanie Terleckiego i Pocieja, którzy potwierdzili, że episkopat i szlachta są gotowe do przyjęcia unii. Nadmienili także, że, jeżeli nie wyjadą natychmiast do papieża, to prawdopodobnie zostaną pozbawieni władzy biskupiej przez patriarchę, któremu odmówili posłuszeństwa. Pod wpływem ich deklaracji na naradzie królewskiej zatwierdzono uchwałę o niezwłocznej podróży do Rzymu.
Przywrócenie jedności Kościołów.
Po naradzie królewskiej 22 września 1595 roku Zygmunt III Waza wydał uniwersał do Rusinów, którym informował, że Hipacy Pociej i Cyryl Terlecki udali się do Rzymu, aby złożyć na ręce papieża akt posłuszeństwa i dokonać zjednoczenia Kościoła prawosławnego z łacińskim z zachowaniem rytu bizantyjskiego.
25 listopada 1595 roku biskupi włodzimierski i łucki stanęli przed Klemensem VIII. Stolica Apostolska po kilkutygodniowych naradach przyjęła postawione przez eparchów ruskich warunki. Nie wymagała też dodawania podczas sprawowania liturgii wschodniej "filioque" do nicejskiego wyznania wiary. Papież odstąpił od przyjęcia przez Rusinów kalendarza gregoriańskiego i poparł dążenie biskupów do uzyskania praw i przywilejów na równi z hierarchami łacińskimi.
23 grudnia 1595 roku odbyło się uroczyste odczytanie listu biskupów ruskich, w którym prosili o przywrócenie jedności Kościołów. Przebieg uroczystości opisał Cezary Baroniusz w "Annales Ecclesiastici". Posłanie w językach ruskim i łacińskim odczytał kanonik wileński, Ostafiej Wołłowicz. W imieniu papieża przemawiał kardynał Sylwiusz Antoniani, który oświadczył, że Ojciec Święty jest gotowy przyjąć metropolitę, biskupów i cały naród ruski do wspólnoty kościelnej. Następnie Hipacy Pociej, po nim Cyryl Terlecki, w imieniu wszystkich hierarchów ruskich złożyli po łacinie i po rusku wyznanie wiary zgodnie z obrządkiem greckim oraz przysięgę. Po przemówieniu papieża, który wyraził radość z powrotu Rusinów na łono Kościoła katolickiego, po czym pobłogosławił obecnych i naród ruski. Tego samego dnia Klemens VIII wydał bullę "Magnus Dominus et laudabilis nimis", w której oznajmił jedność Kościoła. Na pamiątkę wydarzenia papież rozkazał wybić złote i srebrne medale z napisem "Ruthenis receptis".
Na początku marca 1596 roku Pociej i Terlecki, zaopatrzeni w listy papieskie Klemensa VIII do króla oraz senatorów duchowych i świeckich oraz metropolity kijowskiego i biskupów ruskich, wrócili do Polski. W swoich listach papież prosił króla o dalszą opiekę nad unią i nadanie godności senatorskich biskupom ruskim. Senatorów duchownych, arcybiskupa lwowskiego Dymitra Solikowskiego, łuckiego, Bernarda Maciejowskiego, oraz chełmskiego, Stanisława Gomolińskiego, zobowiązał do wzięcia udziału w synodzie ruskim, na którym miał zostać ogłoszony akt unii. W listach do biskupów ruskich Klemens VIII zapewnił, że zachowany zostanie dotychczasowy obrządek bizantyjski o ile nie będzie sprzeczny z prawdami wiary katolickiej.
Na wiosnę 1596 roku odbyły się sejmiki ziemskie kijowski, wołyński, miński, nowogrodzki i połocki. Miały na nich zostać wybrani delegaci na sejm warszawski. Pod wpływem Konstantego Ostrogskiego na sejmikach złożono protesty przeciwko unii. Na sejmie w maju, w ostatnim dniu obrad, posłowie z ziem litewskich i ruskich oświadczyli, że odmawiają uznawania władzy Pocieja i Terleckiego, którzy wbrew ich woli poddali się pod zwierzchność papieża. 21 maja 1596 roku król potwierdził jednak ich władzę biskupów.
Przeciwko unii wystąpiło także wileńskie bractwo stauropigialne na czele z obłożonymi klątwą kościelną Stefanem Zyzanią (Kąkolem) i dwoma księżmi brackimi, Wasylem i Herazymem, którzy rozpowszechniali wśród wiernych fałszywy obraz unii kościelnej. 28 maja przywódcy zostali ukarani banicją. Zyzania odwołał się od wyroku do Trybunału Głównego Wielkiego Księstwa Litewskiego, który zażądał stawienia się metropolity Rahozy na sąd. W konsekwencji król zabronił Trybunałowi sądzenia spraw kościelnych. Oburzyło to niechętnie nastawione do unii mieszczaństwo wileńskie. 14 czerwca 1596 roku król ogłosił orędzie do ludu i duchowieństwa ruskiego i litewskiego, w którym zapewniał, że unia została zawarta przez episkopat ruski. W obliczu niepokojów społeczeństwa ruskiego metropolita ustalił datę synodu na 6 października.
W diecezji włodzimiersko-brzeskiej opór unii stawiało bractwo brzeskie. Biskup Pociej został zmuszony do jego rozwiązania i zakazał przywódcom przyjmowania sakramentów. W diecezji łuckiej, gdzie władzę biskupią sprawował Terlecki, sprzeciwiał się monaster żydyczyński, kierowany przez Grzegorza Bałabana, krewnego Gedeona Bałabana. Książę Ostrogski i bractwa lwowskie i wileńskie domagali się od Carogrodu przysłania teologów i listów pasterskich. Jednak po śmierci Jeremiasza II w 1595 roku stolicą patriarchalną zarządzał administrator. Dlatego list pasterski został przysłany przez patriarchę aleksandryjskiego, Melecego Pigasa, niemającego jurysdykcji nad Cerkwią ruską. Melecy w swoim liście, dostarczonym przez Cyryla Lukarisa, potępił unię kościelną, a posłańcowi polecił zostać na Rusi przez dłuższy czas i wspierać dyzunię. Jako rzekomy wysłaniec Jeremiasza II przybył także na Ruś Nikifor, okazujący dokument patriarszy i mianujący siebie protosyngielem, zastępcą patriarchy, podejrzewany o szpiegostwo dla Turcji.
Synod brzeski 6–10 października 1596 roku.
W zwołanym w dniach 16—20 (6–10 według starego stylu) października 1596 roku synodzie w Brześciu litewskim wzięli udział zarówno zwolennicy unii, jak i jej przeciwnicy. Wśród ruskich zwolenników unii znaleźli się metropolita Michał Rahoza, biskup włodzimierski Hipacy Pociej, biskup łucki egzarcha Cyryl Terlecki, arcybiskup połocki Herman Zahorski, biskup piński Jonasz Hohoł, biskup chełmski Dionizy Zbirujski. Biskupi łacińscy uczestniczyli w synodzie jako delegaci papiescy. Byli to arcybiskup lwowski Jan Solikowski, biskup łucki Bernard Maciejowski i biskup chełmski Stanisław Gomoliński, którym asystowali teologowie jezuiccy Piotr Skarga, Justyn Rab, Marcin Laterna i Kasper Nahaj.
Założenia unii.
Miała na celu podporządkowanie Kościoła prawosławnego jurysdykcji papieskiej na terenach Rzeczypospolitej, przy zachowaniu przez Kościół prawosławny dotychczasowego obrządku. Za unią opowiedziała się większość hierarchii prawosławnej, w tym metropolita kijowski i halicki Michał Rahoza. Przeciwko unii było dwóch biskupów prawosławnych, za unią opowiedziało się sześciu biskupów.
W wyniku poparcia papieża Klemensa VIII, po długich negocjacjach, doszło do ogłoszenia i zatwierdzenia unii Kościołów na synodzie krajowym w Brześciu 18 (8) października 1596 roku. Część wiernych prawosławnych na czele z ruskim kniaziem Konstantym Ostrogskim nie zaakceptowała warunków unii. W tym samym czasie w Brześciu odbył się Sobór przeciwników unii, w którym uczestniczyło przedstawiciele duchowieństwa na czele z biskupem przemyskim Michałem Kopysteńskim i biskupem lwowskim Gedeonem Bałabanem oraz świeccy. Sobór ten potępił akt unii z Kościołem rzymskokatolickim i pozbawił hierarchów, którzy do niej przystąpili, święceń biskupich. Zaogniający się konflikt wkrótce pchnął przeciwników unii do przymierza z Księstwem Moskiewskim.
W wyniku unii powstał Kościół unicki. Unici zobowiązali się uznać dogmaty Kościoła katolickiego i zwierzchnictwo papieża, w zamian za to zachowali swój obrządek, kalendarz juliański i organizację kościelną.
Dalsze losy unii brzeskiej.
W 1620 roku nastąpiło nielegalne odtworzenie przez Hioba Boreckiego struktur cerkwi prawosławnej na ziemiach Rzeczypospolitej, a 14 marca 1633 roku zalegalizowanie tego stanu.
W 1680 roku utworzono "Colloquium Lubelskie", które zajęło się dostosowaniem liturgii i sztuki cerkiewnej do liturgii kościoła rzymskokatolickiego.
Z powodu braku własnych ksiąg cerkiewnych przez pierwsze dziesięciolecia po zawarciu Unii brzeskiej księża korzystali z ksiąg prawosławnych. Dopiero w 1682 roku metropolita kijowski Cyprian Żochowski zwrócił się do papieża Innocentego XI z prośbą o otwarcie greckokatolickiej drukarni. Uzyskał na to zgodę, i w 1683 roku otwarto drukarnię w Supraślu.
W 1635 roku dokonał się podział kościoła wschodniego na dwie legalne i równoprawne metropolie kijowskie: unicką i prawosławną – dyzunicką. Metropolia unicka dzieliła się na siedem diecezji, a dyzunicka na sześć diecezji. Taki stan trwał do końca XVII wieku.
Historia badań nad unią brzeską.
Przez ostatnie dwa stulecia powstało wiele prac, dotyczących tematyki dziejów unii brzeskiej. W okresie rozbiorów kwestia historii Kościoła w Rzeczypospolitej była rozpatrywana przez pryzmat negatywnego stosunku do Rosji. W XIX wieku Walerian Kalinka twierdził, że prawosławie nie miało żadnego wpływu na rozwój cywilizacji. Jego zdaniem Cerkiew stała się narzędziem w rękach cara, dlatego nie miała możliwości ewolucji i wpływu na dzieje. W drugiej połowie XIX wieku pod wpływem XVII-wiecznej literatury polemicznej między wyznawcami różnych religii Rzeczypospolitej Obojga Narodów, ugruntował się pogląd krytyczny dla unii. Głosił, iż była następstwem polityki religijnej króla Zygmunta III Wazy, będącego pod wpływem spisku jezuitów. Wyrazem tego przekonania był artykuł "Spory o unię w dawnej literaturze" autorstwa Aleksandra Brücknera. Pod koniec XIX wieku tematyką unii brzeskiej zajmował się Edward Likowski. Wątkiem przewodnim jego badań było znaczenie dyplomacji końca XVI wieku dla procesu zawarcia unii kościelnej w 1596 roku.
Kontrowersje historyków dwóch ostatnich stuleci wzbudzała postać jednego z prawosławnych duchownych, Melecjusza Smotryckiego, który na początku XVII wieku porzucił prawosławie na rzecz unii. W latach 1899-1900 została opublikowana praca "Akademia Kijowsko-Mohilańska. Zarys historyczny na tle rozwoju ogólnego cywilizacyi zachodniej na Rusi" autorstwa Aleksandra Jabłonowskiego. W swoim dziele Jabłonowski spekulował, że, gdyby reformy pomysłu Piotra Mohyły weszły w życie, Cerkiew prawosławna mogłaby z powodzeniem rywalizować o znaczenie polityczne w Rzeczypospolitej z Kościołem unickim. Myśl Aleksandra Jabłonowskiego była kontynuowana przez teologa drugiej połowy XX wieku – Wacława Hryniewicza – w artykule "Unia bez zniszczenia". Dopiero w 1995 roku amerykański badacz, David Frick, w pracy "Meletij Smotryc´kyj" uporządkował dorobek zarówno polskiej, jak i zagranicznej historiografii.
W dwudziestoleciu międzywojennym pod wpływem konfliktów polsko-ukraińskich historycy krytycznie podchodzili do znaczenia w historii unii brzeskiej. Do przedstawicieli tego poglądu należeli Kazimierz Lewicki i Feliks Koneczny. Pierwszy jest autorem dzieła "Książę Konstanty Ostrogski a unia brzeska 1596" oraz artykułu "Sprawa unii Kościoła wschodniego z Rzymskim w polityce dawnej Rzeczypospolitej". Drugi zaś autorem eseju "Polskie Logos a Ethos. Roztrząsanie o znaczeniu i celu Polski". Kilka lat przed drugą wojną światową powstała praca Kazimierza Chodynickiego "Kościół prawosławny a Rzeczpospolita Polska. Zarys historyczny 1370–1632". Należy ona do najbardziej szczegółowych opracowań tematyki prawosławnej w Polsce, rozpatruje historię Kościoła prawosławnego przez pryzmat prawa, ustroju, kultury, polityki i społeczeństwa.
W połowie XX wieku kwestią unii kościelnej 1596 roku zajmowali się tacy historycy, jak Antoni Prochaska, Kazimierz Lewicki oraz Oskar Halecki. Genezy unii brzeskiej dopatrywali się w próbach wdrożenia postanowień unii florenckiej w Wielkim Księstwie Litewskim, nie zważając na fakt, że kontakty Cerkwi prawosławnej z Rzymem po zawarciu unii florenckiej zanikły pod koniec XV wieku. W pierwszym dziesięcioleciu Polskiej Rzeczypospolitej Ludowej tematyka religijna była zaniedbana przez historyków ze względu na nowy ustrój polityczny i negatywne podejście Związku Radzieckiego do spraw Kościoła. Na emigracji natomiast została opublikowana w 1958 roku praca Oskara Haleckiego "From Florence to Brest. (1439-1596)". Autor rozpatruje unię brzeską jako jednostronne porozumienie: miała wzmocnić pozycję Kościoła łacińskiego przed zagrożeniem tureckim i protestanckim.
Zdaniem Janusza Tazbira, następstwem zawarcia unii brzeskiej był wzrost niechęci wiernych prawosławnych do Polski i polskości.
W latach siedemdziesiątych XX wieku powstały dwa dzieła, dotyczące historii Cerkwi prawosławnej w Polsce. Pierwsze opracowanie jest syntezą pod redakcją Bolesława Kumora "Historia Kościoła w Polsce", której poszczególne rozdziały autorstwa między innymi Tadeusza Śliwy i Bolesława Kumora dotyczą tematyki unii brzeskiej i historii Kościoła greckokatolickiego. Drugie dzieło to "Organizacja Kościoła Wschodniego w Polsce w okresie od XVI do XVIII wieku" autorstwa Ludomira Bieńkowskiego. W 1986 roku ukazała się publikacja Jana Dzięgielewskiego "O tolerancję dla zdominowanych. Polityka wyznaniowa Rzeczypospolitej w latach panowania Władysława IV". Autor, mimo że jego dzieło dotyczy czasów króla Władysława IV Wazy i jego polityki wyznaniowej, pośrednio omawia również mechanizmy, zachodzące w procesach podejmowania decyzji w sprawach religijnych zarówno przez monarchę i hierarchów kościelnych, jak i na szczeblu lokalnym – przez sejmiki i synody. Pod koniec lat osiemdziesiątych XX wieku Marian Bendza opublikował swoją pracę "Tendencje unijne względem cerkwi prawosławnej w Rzeczypospolitej w latach 1674–1686. Rozprawa habilitacyjna". Znalazły się w niej wyniki badań nad problematyką Kościoła prawosławnego na sejmach Rzeczypospolitej, analiza negocjacji w sprawie przyłączenia prawosławnych do Rzymu w XVII wieku – "colloqium amicabile" – zakończonych niepowodzeniem oraz omówienie skutków podporządkowania prawosławnej metropolii kijowskiej patriarchatowi moskiewskiemu.
W latach dziewięćdziesiątych XX wieku problematyka unii brzeskiej i jej dziejów w późniejszych stuleciach stała się tematem prac Antoniego Mironowicza. Dzieło "Podlaskie ośrodki i organizacje prawosławne w XVI i XVII wieku", którego założenia, metody naukowe, tezy i wywody zostały zakwestionowane przez przedstawicieli nauk historycznych, w tym m.in. przez Leszka Postołowicza i Józefa Maroszka, rozpatruje unię przez pryzmat struktury Cerkwi na Podlasiu. Druga praca – "Prawosławie i unia za panowania Jana Kazimierza" – traktuje o stosunkach między wyznawcami prawosławia i katolicyzmu w drugiej połowie XVII wieku w aspekcie polityki krajowej i międzynarodowej. W 1992 roku w Krakowie miała miejsce konferencja "Unia i unici w kulturze polskiej oraz w kulturze narodów słowiańskich", której myślą przewodnią była unia brzeska, rozpatrywana przez pryzmat dorobku kulturowego Rzeczypospolitej XVII-wiecznej. W połowie lat dziewięćdziesiątych XX wieku we Lwowie w kilku etapach odbyła się międzynarodowa konferencja "Berestejśki Czytannia", na której przedstawiono temat unii brzeskiej w kilku kontekstach: religijnym, politycznym, kulturowym, narodowym. W 1996 roku opublikowano pracę Józefa Maroszka "Dziedzictwo unii kościelnej w krajobrazie kulturowym Podlasia 1596–1996".

</doc>
<doc id="87279" url="https://pl.wikipedia.org/wiki?curid=87279" title="David Beckham">
David Beckham

David Robert Joseph Beckham, OBE (ur. 2 maja 1975 w Londynie) − angielski piłkarz, który grał na pozycji prawego pomocnika, reprezentant Anglii.
W marcu 2008 rozegrał 100. mecz w kadrze w spotkaniu przeciwko Francji. Od 15 listopada 2000 do 2 lipca 2006 był kapitanem reprezentacji. Tę rolę w kadrze pełnił w 58 spotkaniach. Opaskę kapitana zdjął zaraz po mundialu 2006. Do kadry powrócił rok później. W maju 2013 zakończył karierę piłkarską. Na początku 2019 został współwłaścicielem klubu z Manchesteru, Salford City FC, wspólnie z dawnymi kolegami z boiska z Manchesteru United. Jest prezydentem Miami Inter CF, który od 2020 gra w lidze MLS.
Życiorys.
Wczesne lata.
Urodził się 2 maja 1975 w Leytonstone, jednej z dzielnic Londynu. Pochodzi z rodziny robotniczej. Jest synem Sandry West, stylistki fryzur, oraz Davida Edwarda Beckhama. Ze strony matki ma żydowskie pochodzenie, sam określa się jako „pół-Żyd” i zaznacza, że judaizm miał najwięcej udziału w jego życiu religijnym.
Od najmłodszych lat uwielbiał grać w piłkę nożną. Razem z ojcem kibicował drużynie Manchesteru United.
Kariera.
Karierę juniorską zaczynał w Tottenhamie FC. Jako młodzik grywał również w Brimsdown Rovers i drużynie młodszej Manchester United.
Karierę zawodową zaczął w Manchesterze United, w którym grał przez 10 lat. Po dwóch latach został wypożyczony do drużyny Preston North End, w której zagrał pięć spotkań, strzelając dwa gole. Po powrocie do Manchesteru wygrał z klubem sześć tytułów mistrza ligi Angielskiej oraz Ligę Mistrzów UEFA w 1999, pokonując Bayern Monachium 2:1. Rok wcześniej był bohaterem skandalu, kiedy to podczas meczu z Argentyną w ramach Pucharu Świata został usunięty z boiska, co wywołało powszechne oburzenie kibiców. W klubie występował z numerem „7” na koszulce.
W 2003 podpisał kontrakt z Realem Madryt, w którym grał przez cztery sezony (2003–2007). Kwota jego transferu kosztowała klub 37 mln euro. Stał się pierwszym brytyjskim graczem, który rozegrał ponad 100 spotkań w Lidze Mistrzów. W ostatnim sezonie dla drużyny wygrał ligę hiszpańską. 17 czerwca 2007 zagrał ostatni mecz w sezonie.
W styczniu 2007 ogłosił, że kończy współpracę z Realem Madryt i podpisuje pięcioletni kontrakt z Los Angeles Galaxy. Strony podpisały kontrakt 1 lipca 2007, Beckham stał się wówczas najlepiej zarabiającym piłkarzem w historii Major League Soccer. Zadebiutował 21 lipca w towarzyskim spotkaniu z Chelsea na stadionie The Home Depot Center. Pierwszego gola dla klubu strzelił 15 sierpnia w półfinale SuperLigi. Na jego debiutancki mecz ligowy, który odbył się 18 sierpnia, przyszła rekordowa liczba kibiców na stadionie Giants Stadium.
W styczniu 2009 został wypożyczony na pół roku do A.C. Milan. W zimowym okienku transferowym w 2010 po raz kolejny został wypożyczony do AC Milan. 14 marca 2010, w meczu przeciwko Chievo Werona, zerwał lewe ścięgno Achillesa. Mimo pomyślnie przeprowadzonej operacji, kontuzja wykluczyła go z udziału na Mistrzostwach Świata w Piłce Nożnej 2010 w RPA. Został pomocnikiem ówczesnego trenera reprezentacji Anglii, Fabio Capello.
31 stycznia 2013 został zawodnikiem Paris Saint-Germain, z którym związał się półroczną umową. 16 maja ogłosił zakończenie kariery, a swój ostatni oficjalny mecz rozegrał 18 maja 2013 w meczu Ligue 1 sezonu 2012/13, w którym PSG zmierzyło się z Brestem.
Dwa razy zajął drugie miejsce w plebiscycie Piłkarza Roku FIFA. W latach 2004 i 2009 był najlepiej zarabiającym piłkarzem.
Brał udział w wielu kampaniach reklamowych, swojego nazwiska użyczył także linii kosmetyków. Jest ambasadorem dobrej woli UNICEF.
W styczniu 2014 podczas konferencji prasowej potwierdził, że rozpoczął tworzenie klubu piłkarskiego w Miami, który weźmie udział w rozgrywkach Major League Soccer.
Życie prywatne.
W 1998 oświadczył się Victorii Adams, wokalistce zespołu Spice Girls. 4 lipca 1999 wzięli ślub w zamku Lutyrelstown w Dublinie, a reportaż z uroczystości — w zamian za wpłatę 1 mln funtów – zamieścił na swoich łamach magazyn „OK!”. Mają trzech synów: Brooklyna Josepha (ur. 4 marca 1999 w Marylebone), Romeo Jamesa (ur. 1 września 2002 w Marylebone) i Cruza Davida (ur. 20 lutego 2005 w Madrycie), oraz córkę Harper Seven (ur. 10 lipca 2011 w Los Angeles).
W 2015 majątek małżeństwa oszacowano na 240 mln funtów, co uplasowało ich na 410. miejscu listy najbogatszych Brytyjczyków.
Został wyróżniony licznymi nagrodami m.in. oficer Orderu Imperium Brytyjskiego. W rankingu na 50. najlepszych mężczyzn magazynu „OK!” Beckham zajął pierwsze miejsce.
W latach 2003-2004 jego nazwisko było najczęściej wyszukiwanym w Google tematem związanym ze sportem. W 2015 amerykański magazyn "People" uznał Beckhama za najseksowniejszego mężczyznę na świecie.
W czerwcu 2020 został współwłaścicielem brytyjskiej organizacji e-sportowej , biorącej udział w turniejach "Valoranta, Fortnite, Rocket League" i "FIFA""."
Podczas rosyjskiej inwazji na Ukrainę wyraził poparcie dla Ukrainy. Udostępnił ukraińskiemu lekarzowi swój profil na Instagramie 71,4 mln obserwujących, aby pokazać pracę ośrodka okołoporodowego w Charkowie. W związku z rosyjską inwazją na Ukrainę wraz z żoną zainicjował zbiórkę pieniędzy na pomoc ukraińskim dzieciom i ich matkom za pośrednictwem UNICEF.
Statystyki.
Klub.
Stan na 12 maja 2013:
Reprezentacja.
Stan na 10 czerwca 2012:

</doc>
