<doc id="87280" url="https://pl.wikipedia.org/wiki?curid=87280" title="Konstanty Ildefons Gałczyński">
Konstanty Ildefons Gałczyński

Konstanty Ildefons Gałczyński, ps. „Karakuliambro” (ur. 23 stycznia 1905 w Warszawie, zm. 6 grudnia 1953 tamże) – polski poeta.
Najbardziej znany za sprawą paradramatycznej serii podszytych absurdem humoresek "Teatrzyk Zielona Gęś", w której pojawiła się galeria postaci takich jak Osiołek Porfirion, Piekielny Piotruś, Hermenegilda Kociubińska czy Zielona Gęś.
Życiorys.
Był synem Konstantego, technika kolejowego, i Wandy Cecylii z Łopuszyńskich, która była córką właściciela restauracji. Urodził się w kamienicy przy ul. Mazowieckiej 11 lub 14 w Warszawie. Później rodzina Gałczyńskich mieszkała krótko przy ul. Hortensji 6 i Chmielnej 72, skąd przeprowadziła się do mieszkania znajdującego się na pierwszym piętrze kamienicy przy ul. Towarowej 54, róg ul. Grzybowskiej. Tam Konstanty spędził swoje dzieciństwo i młodość. W 1912 roku rozpoczął naukę w Szkole Technicznej Kolei Warszawsko-Wiedeńskiej.
Po wybuchu I wojny światowej został wraz z rodzicami ewakuowany z Warszawy i w latach 1914–1918 mieszkał w Moskwie, gdzie uczęszczał do Szkoły Komitetu Polskiego. W Moskwie stworzył swoje pierwsze wiersze. Po powrocie do Warszawy studiował filologię angielską oraz klasyczną. W 1918 roku Gałczyński założył szkolne pisemko „Dyscypuł”, w którym drukował swoje pierwsze próby poetyckie i prozatorskie. W 1919 roku napisał swój pierwszy zachowany do dziś wiersz – "Do Alarune""." W 1921 roku zmarł jedyny brat poety – Mieczysław Zenon.
Debiut literacki Gałczyńskiego w prasie nastąpił w 1923 roku w dzienniku „Rzeczpospolita”. W tym samym roku poeta zdał maturę. Związany był z grupą poetycką "Kwadryga" oraz pismami satyrycznymi i politycznymi stolicy, należał do bohemy artystycznej. Jego utwory publikowała także „Tęcza”, pismo społeczno-literackie wydawane w Poznaniu. W 1925 roku Gałczyński związał się z Redutą Juliusza Osterwy i został członkiem Towarzystwa Przyjaciół Reduty. W 1926 roku rozpoczął pracę nad powieścią satyryczną "Porfirion Osiełek". Jesienią tego samego roku rozpoczął służbę wojskową w podchorążówce, ale po sześciu tygodniach został z niej karnie usunięty. Jako zwykły szeregowiec trafił do jednostki wojskowej w Berezie Kartuskiej. W 1928 roku Gałczyński napisał poemat "Koniec Świata" oraz wiersz "Śmierć Braciszka"; jeszcze jako żołnierz w dzienniku „Polska Zbrojna" wydrukował dwa napisane w Berezie wiersze: "Capstrzyk" i "Stajnia." W tym samym roku Konstanty Ildefons rozpoczął pracę w Polskim Towarzystwie Emigracyjnym, jednak po pół roku ją zakończył. W 1929 roku pod felietonem "Korporanci odróżniają się" opublikowanym w „Cyruliku Warszawskim” podpisał się po raz pierwszy jako Karakuliambro. W tym samym roku skończył powieść satyryczną "Porfirion Osiełek"; w tym roku miał miejsce również pierwszy indywidualny wieczór autorski Konstantego Ildefonsa Gałczyńskiego (wieczór autorski odbywał się w Alejach Jerozolimskich).
1 czerwca 1930 poślubił Natalię Awałow. Ślub odbył się w soborze metropolitalnym Świętej Równej Apostołom Marii Magdaleny w Warszawie. Młodzi przyjechali do praskiej cerkwi tramwajem, a Natalia nie miała sukni ślubnej. Świadkami na ich ślubie byli Stanisław Maria Saliński i Stanisław Ryszard Dobrowolski.
W latach 1931–1933 przebywał w Berlinie na stanowisku attaché kulturalnego, w czasie pobytu w Berlinie powstają zaginione: „Trzej królowie”, „Książka o mojej żonie” oraz „Muzeum Williamsa”. W 1933 roku Gałczyński napisał "Bal u Salomona." W latach 1934–1936 Gałczyńscy mieszkali w Wilnie, na Zarzeczu (w domu przy ulicy Młynowej 2, obecnie Malūnų 2). W czasie pobytu w Wilnie Gałczyński nawiązał współpracę z radiem, wspólnie z Teodorem Bujnickim prowadził audycję satyryczną "Kukułka Wileńska"; miał także własny program radiowy "Kwadrans dla ponurych." W czasie pobytu w Wilnie Gałczyński wszedł w krąg twórców wileńskich, nawiązał znajomość między innymi z Witoldem Hulewiczem, Tadeuszem Łopalewskim, Teodorem Bujnickim, Jerzym Zagórskim i Aleksandrem Rymkiewiczem. W 1934 roku Gałczyńskich w ich domu odwiedziła Hanka Ordonówna. W czasie pobytu w Wilnie powstało wiele utworów Gałczyńskiego, między innymi: "Inge Bartsch ("opublikowany w tygodniku "Na szerokim świecie), Śpij, wujaszku, Młynek do kawy, Buty szewca Szymona, Szafirowa romanca, Pardon, ZSRR." W Wilnie urodziła się w 1936 córka Gałczyńskich – Kira. W szeregu swoich utworów Gałczyński nawiązuje do atmosfery Wilna i śladów, jakie pozostawił w nim Adam Mickiewicz. W 1936 Gałczyńscy wrócili do Warszawy. Zamieszkali w Aninie, najpierw przez rok przy ul. Legionów (obecnie Homera), a później przy ul. Leśnej 18 (obecnie Trawiasta). W 1936 został opublikowany w „Prosto z Mostu”, wiersz "Skumbrie w tomacie", gorzka satyra na Polaków, którzy nie troszczą się o jedność państwa. W 1937 roku Gałczyński pisze "Bal zakochanych". W 1938 roku Gałczyński otrzymuje za tom "Utwory Poetyckie" swoją pierwszą i jedyną nagrodę literacką, której fundatorem jest tygodnik „Prosto z Mostu”. Na początku 1939 roku Gałczyński wraz z Jerzym Zagórskim tworzą komediofarsę "Będziemy biedni""."
Wraz z początkiem II wojny światowej, powołany do wojska, brał udział w kampanii wrześniowej jako członek Korpusu Ochrony Pogranicza. Trafił do niewoli radzieckiej, z której został przekazany do niewoli niemieckiej. Okres okupacji spędził w stalagu () w . Już w połowie września napisał "Pieśń o żołnierzach z Westerplatte". W 1942 roku Gałczyński pisze na blankietach obozowych trzy wiersze, które później wysyła swojej żonie ("List jeńca, Srebrna akacja i Dzika róża"). Podczas okupacji jego wiersze ukazały się w drukowanych konspiracyjnie antologiach poezji „Werble wolności” i „Słowo prawdziwe”. Po wojnie w latach 1945–1946 przebywał w Brukseli i Paryżu, w 1946 urodził się jego syn, także Konstanty Ildefons (który mieszka obecnie w Darwin (Australia). Do Polski powrócił w 1946 i zamieszkał w Krakowie. W tym samym roku napisał między innymi "Powrót do Eurydykyki, Liryka, liryka, tkliwa dynamika, Zaczarowana dorożka" (tom "Zaczarowana dorożka" wydano w 1948 roku w "Czytelniku), Kolczyki Izoldy""." W 1948 i w 1949 roku mieszkał w Szczecinie, gdzie założył (wspólnie z Heleną Kurcyusz i Jerzym Andrzejewskim) Klub 13 Muz. W Szczecinie napisał m.in. wiersze: "Polskie gwiazdy", "Satyra na bożą krówkę", "Wiosna w Szczecinie", "Przygoda w Szczecinie", "Szczecin", "Wesoły sierpień". W listopadzie 1948 roku wraz z polską delegacją (wśród twórców byli Ewa Szelburg-Zarembina i Kazimierz Brandys) uczestniczy w obchodach rocznicy rewolucji październikowej w Moskwie.
3 czerwca 1949 dostał zawału serca. Podjęto decyzję o leczeniu w Warszawie. Po leczeniu i rekonwalescencji pozostał w Warszawie (przeniosła się tu również żona, teściowa i córka). Zamieszkał na stałe przy alei Róż. W 1949 roku Gałczyński na zaproszenie Czechosłowackiego Ministerstwa Informacji wyjeżdża do Pragi, gdzie poznaje i zaprzyjaźnia się z czeskimi poetami, m.in. z Františkiem Halasem i Janem Pilařem.
Współpracował m.in. z tygodnikami „Bluszcz”, „Prosto z Mostu” (przed wojną), a po powrocie do kraju z „Przekrojem” i „Tygodnikiem Powszechnym” oraz krakowskim kabaretem "Siedem kotów". Wiele z jego powojennych utworów – w tym "Poemat dla zdrajcy" (atak na Czesława Miłosza), czy panegiryk "Umarł Stalin" (1953) – napisanych zostało w konwencji socrealistycznej. W 1950 sam stał się obiektem walki ideologicznej – jego twórczość została potępiona na Zjeździe Literatów Polskich przez Adama Ważyka jako drobnomieszczańska. W tym samym roku Gałczyński bierze udział w Międzynarodowym Wieczorze Poetyckim podczas Kongresu Obrońców Pokoju w Warszawie gdzie odczytuje wiersz napisany w Praniu "Przez świat idące wołanie." W 1950 roku Gałczyński tworzy komediofarsę "Babcia i wnuczek, czyli noc cudów." W 1951 roku Gałczyński wyjeżdża do Krakowa, gdzie na Wawelu ogląda konserwowane figury ołtarza Wita Stwosza. W marcu 1952 roku poeta doznaje drugiego zawału.
W ostatnich latach życia stworzył kilka większych form poetyckich: "Wielkanoc Jana Sebastiana Bacha" (1950), "Niobe" (1951), "Wit Stwosz" (1952), "Kronika olsztyńska" (1952). Wydał m.in. tomiki wierszy "Zaczarowana dorożka" (1948), "Ślubne obrączki" (1949), "Pieśni" (1953). Był autorem tłumaczenia (a właściwie parafrazy) "Snu nocy letniej" Williama Szekspira (1952) oraz "Ody do radości" Friedricha Schillera. W latach 1950–1953 związany był z leśniczówką Pranie nad Jeziorem Nidzkim, gdzie napisał wiele utworów, m.in. "Kronikę olsztyńską" (1950). Tam też znajduje się obecnie jego muzeum.
Zmarł 6 grudnia 1953 w Warszawie na skutek trzeciego zawału serca. Został pochowany na Cmentarzu Wojskowym na Powązkach w Warszawie, gdzie spoczęła także jego żona Natalia (1908-1976) (kwatera A2-10-18).
Uchwałą Rady Państwa z 8 grudnia 1953 został odznaczony Krzyżem Oficerskim Orderu Odrodzenia Polski "za wybitne zasługi na polu literatury polskiej".
Gałczyński w piosenkach.
Poezja K. I. Gałczyńskiego stała się inspiracją dla wielu twórców muzyki popularnej. Niektóre jego wiersze doczekały się kilku takich interpretacji. Teksty K.I. Gałczyńskiego wykorzystywane były także w kabaretach, takich jak: Kabaret Olgi Lipińskiej, Kabaret Potem czy też Barszcz z krokietem.
Powstały w PRL wiersz "Ukochany kraj" został użyty jako słowa pieśni socrealistycznej, którą planowano wprowadzić jako hymn państwowy. W 2001 roku powstał musical "Ukochany kraj" w reżyserii Janusza Józefowicza w teatrze muzycznym Studio Buffo.
Do piosenek z tekstami Gałczyńskiego należą:
Gałczyński w filmie.
W 1984 roku, w Telewizji Polskiej został zrealizowany program poetycko - śpiewany "Deszcz", poświęconej twórczości Gałczyńskiego. Reżyseria: Barbara Borys-Damięcka. Wystąpili: Beata Poźniak, Michał Bajor, Krzysztof Tyniec, Agnieszka Kotulanka. Muzyka: Marek Grechuta, Władysław Szpilman.
W 13 odcinku serialu "Zmiennicy" pt. "Spotkania z Temidą" w jednej ze scen Kasia (Ewa Błaszczyk) czeka w warszawskich Łazienkach na spotkanie z Jackiem (Mieczysław Hryniewicz). Podczas oczekiwania dziewczyna wyobraża sobie wyznawane przez Jacka uczucia, które ten wyraża poprzez recytację fragmu wiersza "Rozmowa liryczna" z 1950.
Wydania.
W listopadzie 2014 roku wydawnictwo Prószyński i S-ka rozpoczęło edycję dzieł zebranych poety z okazji 110. rocznicy urodzin pod redakcją Michała Nalewskiego.

</doc>
<doc id="87281" url="https://pl.wikipedia.org/wiki?curid=87281" title="Raport Pelikana (film)">
Raport Pelikana (film)

Raport Pelikana (ang. "The Pelican Brief") – film z gatunku thriller, z domieszką sensacji, który powstał na podstawie książki Johna Grishama pod tym samym tytułem. Premiera kinowa odbyła się w roku 1993.
Fabuła.
W Stanach Zjednoczonych ktoś morduje dwóch sędziów sądu najwyższego. Studentka prawa Darby Shaw opracowuje własną teorię na ten temat. Wkrótce najważniejsi ludzie w USA zapoznają się z dokumentem, nazwanym Raportem Pelikana.
Gdy w zamachu ginie jej ukochany, a zarazem wykładowca, Darby ucieka, by ratować życie. Każdy, kto styka się z raportem i kontaktuje ze studentką, ginie. Pomaga jej reporter Gray Grantham. Wkrótce oboje odkrywają aferę na skalę krajową, w którą zamieszani są najbliżsi współpracownicy prezydenta USA i multimilioner.

</doc>
<doc id="87284" url="https://pl.wikipedia.org/wiki?curid=87284" title="McDonald’s">
McDonald’s

McDonald’s Corporation – amerykańska sieć barów szybkiej obsługi, sprzedająca głównie burgery, frytki i napoje.
Historia.
Przedsiębiorstwo zostało założone 15 maja 1940 r. w San Bernardino w Kalifornii przez braci Richarda i Maurice’a McDonaldów. Od 1953 r. firma udziela franczyz. Prawną formę dla systemu franczyzowego (McDonald’s Systems, Inc.) stworzył 15 kwietnia 1955 r. Ray Kroc, który później przejął firmę.
W 1960 r. przedsiębiorstwo zmieniło nazwę na McDonald’s Corporation. Jako spółka publiczna jest ono notowane na Nowojorskiej Giełdzie Papierów Wartościowych (NYSE) od 5 stycznia 1966 r. W 2007 r. McDonald’s dysponował 31 tysiącami barów szybkiej obsługi w ponad 119 krajach na całym świecie.
Model biznesowy.
Większość barów (nazywanych przez firmę "restauracjami") McDonald’s serwuje dania zarówno dla gości zajmujących stoliki, jak i kierowców samochodów (McDrive), jednak w lokalach usytuowanych w centrach miast zwykle nie ma możliwości dokonania zakupu drive-through. Jest też wiele barów McDrive, w których przyjmuje się zamówienia wyłącznie od kierowców i nie ma stolików – zwykle przy autostradach, stacjach benzynowych lub centrach handlowych. Pod marką McCafe prowadzona jest także sprzedaż produktów kawiarnianych. Istnieje szereg barów „tematycznych”, na przykład "Rock-and-Roll McDonald’s". Niektóre nowsze bary są jednocześnie miejscami rozrywki ("McDonald’s Playlands" lub "PlayPlaces"). Model biznesowy "McDonald’s Corporation" różni się nieco od modelu innych sieci fast food.
Oprócz zwykłych opłat franczyzowych i procentu od sprzedaży dochodem McDonald’s są również czynsze, częściowo powiązane ze sprzedażą; w Stanach Zjednoczonych McDonald’s jest zawsze właścicielem nieruchomości, na której znajduje się bar będący przedmiotem umowy franczyzowej. Harry J. Sonneborn, jeden z założycieli McDonald’s, powiedział: "Prowadzimy działalność gospodarczą w dziedzinie nieruchomości. Jedynym powodem, dla którego sprzedajemy hamburgery, jest to, że przynoszą największy dochód płatnikom czynszu". W Europie model jest odmienny: na przykład w Wielkiej Brytanii McDonald’s jest właścicielem jedynie około 30% placówek, także w Polsce franczyzobiorcy często najmują powierzchnię od innych podmiotów.
McDonald’s w Polsce.
Rozmowy na temat uruchomienia w Polsce barów McDonald’s były prowadzone już pod koniec lat 70. XX wieku. Pierwszy bar otwarto 17 czerwca 1992 r. w Warszawie na rogu ulic Marszałkowskiej i Świętokrzyskiej, w dobudowanej od strony północnej części Spółdzielczego Domu Handlowego „Sezam”. Koszt budowy wyniósł milion dolarów. W dniu otwarcia ustanowiony został rekord świata w liczbie transakcji: dokonano ich 13 300 (). Bar zamknięto 1 października 2014 r.
W grudniu 2019 r. w 435 polskich lokalach tej sieci, znajdujących się w ponad 150 miejscowościach, zatrudnionych było ponad 24 tysiące pracowników. W Polsce McDonald’s rozwija się na zasadzie franczyzy, w grudniu 2019 roku właścicielami 380 barów (87%) byli polscy franczyzobiorcy.
Krytyka McDonald’s Corporation.
Przedsiębiorstwu zarzuca się wykorzystywanie pracy dzieci oraz wyzysk pracowników w zakładach dostawczych. Latem 2000 roku w Hongkongu opublikowano raport na temat nieprawidłowości w pięciu chińskich zakładach dostawczych, które wytwarzały figurki do zestawów dla dzieci „Happy Meal”. Opisano w nim pracę dzieci oraz fakt fałszowania dokumentów poprzez dodawanie lat małoletnim pracownikom. Za 8 godzin pracy przysługiwało wynagrodzenie w wysokości około 1,5 euro – zatrudnieni musieli pracować jednak nawet 15 godzin dziennie, a gdy było dużo zamówień, nie otrzymywali dnia wolnego. Koncern początkowo nie przyznawał się do zarzutów. Gdy udowodniono, że ponad setka dzieci w wieku 12–13 lat pracowała tam po 12 godzin dziennie, a sprawą zainteresowały się media, McDonald’s wysłał do fabryk kontrolę. Ostatecznie koncern miał wstrzymać wszystkie zamówienia z tych fabryk i powierzyć je innym przedsiębiorstwom.
Ochrona środowiska.
McDonald’s podejmuje szereg inicjatyw na rzecz ochrony środowiska naturalnego i ograniczenia zużycia jednorazowych produktów z tworzyw sztucznych. W Wielkiej Brytanii słomki plastikowe miały zostać zastąpione przez słomki papierowe do końca 2019 roku, jednak ze względu na kontrowersje, które zmiana ta wywołała wśród klientów sieci, proces ten uległ wydłużeniu. Na początku 2019 roku McDonald’s testował słomki papierowe także w wybranych polskich restauracjach. Testy miały także miejsce w Niemczech i Kanadzie, gdzie oprócz papierowych słomek testowano drewniane sztućce czy waflowe kubeczki do sosów. W Kanadzie serwetki zamieniono na mniejsze z przetworzonych włókien, a w Wielkiej Brytanii zastąpiono plastikowe pojemniki na sałatkę wersjami z kartonu nadającego się do recyklingu.
McDonald’s, a także inne przedsiębiorstwa z branży "fast food", są na celowniku organizacji zajmujących się obroną praw zwierząt (np. PETA). Organizacje te zarzucają przedsiębiorstwu, że zwierzęta przeznaczone na ubój są przetrzymywane w bardzo złych warunkach, często bez wybiegu. Twierdzą, że byki kastrowane są bez środków przeciwbólowych, a do pasz dodawane są hormony i antybiotyki, aby zwierzęta szybko rosły i wcześniej mogły zostać odprowadzone do rzeźni. Podają też, że przekarmione osobniki często nie dożywają terminu uboju.
Firmie stawiane są też zarzuty o niechęć do związków zawodowych oraz reklamowanie swych produktów jako wartościowych i pożywnych.

</doc>
<doc id="87285" url="https://pl.wikipedia.org/wiki?curid=87285" title="Język kazachski">
Język kazachski

Język kazachski, język kazaski (kaz. , / "qazaq tili", "qazaqşa") – język z grupy kipczackiej języków tureckich (wraz z językiem karakałpackim, nogajskim i północnymi dialektami uzbeckiego). Jest on językiem ojczystym dla około 8,3 miliona ludzi. Poza Kazachstanem używa się go między innymi w Chińskiej Republice Ludowej, Uzbekistanie, Rosji i Mongolii. Mniejsze skupiska Kazachów znajdują się także w Afganistanie, Iranie, Turcji i Niemczech.
W Kazachstanie język kazachski spełnia oficjalnie wszystkie funkcje języka państwowego – jest językiem wykładowym, powstaje w nim bogata literatura oraz inne teksty kultury (film, sztuki teatralne). W rzeczywistości jednak kazachski jest dopiero drugim (po rosyjskim) używanym w państwie językiem, do czego doprowadziła długotrwała rusyfikacja oraz odizolowanie od innych niż rosyjsko-radziecki kręgów kulturowych.
Historia.
Na terenie Kazachstanu przed językiem kazachskim funkcjonowało od XV wieku wiele blisko spokrewnionych dialektów, używanych przez ludy Kipczaków, Ujsunów, Żalajrów, Najmanów i innych. Już w tym czasie zaczął następować proces kształtowania się z nich języków literackich, z których wymienić należy język czagatajski i kipczacki. Oba funkcjonowały jako języki literatury oraz dokumentów, zawierały w sobie bardzo dużą ilość zapożyczeń perskich i arabskich, które stanowiły do 90% słownictwa.
Literacki język kazachski zaczął rodzić się dopiero od XVIII wieku. Za jego twórcę i klasyka uważany jest Abaj Ibrahim Kunanbajew. W epoce tej po kazachsku tworzyli też Buchar Żyrau, Katesz, Kobylan i inni. Okresem rozkwitu literatury kazachskiej był wiek dwudziesty – działali wtedy między innymi M. Żumabaj (twórca kazachskiej pedagogiki), Sz. Kudajbierdi (pierwszy kazachski historyk), A. Bajtursun (językoznawca, polityk i dziennikarz) oraz S. Sejfulin (poeta). Kres „złotej erze” przyniósł głód lat dwudziestych oraz czystki stalinowskie: wszyscy twórcy kazachskiej kultury zostali wówczas oskarżeni o nacjonalizm i usiłowanie oderwania Kazachstanu od Rosji. Także polityka kolonialna kontynuowana przez Związek Radziecki doprowadziła do wyniszczenia narodu kazachskiego, a co za tym idzie jego kultury oraz języka.
Odrodzenie języka kazachskiego wiąże się z odzyskaniem niepodległości Kazachstanu w 1991. W Kazachstanie powstaje obecnie coraz więcej szkół z językiem kazachskim jako wykładowym. Językiem tym porozumiewa się w dużej mierze wieś kazachska, natomiast w miastach ludzie posługują się najczęściej językiem rosyjskim. Także obszary północne Kazachstanu są bardziej zrusyfikowane. Niemniej jednak obserwuje się wyraźny trend do uczenia się języka kazachskiego wśród urodzonych w mieście Kazachów.
Gramatyka.
Biorąc pod uwagę konstrukcję morfologiczną jako kryterium klasyfikacji językowej, kazachski należy do języków aglutynacji przyrostkowej, co oznacza niezmienność tematu słowa oraz tworzenie form gramatycznych jedynie poprzez dodawanie do tematu przyrostków. Przyrostki te podporządkowują się zasadom harmonii wokalicznej oraz dźwięcznościowej asymilacji progresywnej. Zjawiska te warunkują istnienie kilku wariantów fonetycznych przyrostków, zależnie od wygłosowej samogłoski czy spółgłoski rdzenia.
W kazachskim bardzo wyraźnie zaznacza się podział między częściami mowy, co nie koliduje jednak z mnogością homonimów. Jest to spowodowane faktem, iż w języku tym podział na części mowy bazuje na kryterium syntaktycznym – zasadniczym podziałem jest rozgraniczenie imiennych części mowy (takich jak rzeczownik, przymiotnik i liczebnik) od czasowników. Te pierwsze mogą pełnić w zdaniu rolę podmiotu, dopełnienia lub przydawki względnej. Imiesłowowe formy czasownika podlegają z kolei tzw. nominalizacji, co oznacza, iż bezokolicznik i rzeczownik odczasownikowy stają się homonimami.
Język kazachski nie przewiduje funkcjonowania przedrostków jako osobnych elementów morfologicznych – zawarte są jedynie w zapożyczeniach rosyjskich, traktowane są tam jednak jako element tematu. Sam temat jest jednoznaczny z mianownikiem rzeczownika, przymiotnika lub liczebnika. Wyjątkiem jest jednak sytuacja, gdy temat zakończony jest na spółgłoskę bezdźwięczną poprzedzoną samogłoską – wtedy spółgłoska ta ulega udźwięcznieniu po dodaniu końcówki rozpoczynającej się od samogłoski. Rozróżnia się tematy proste (np. "ит" – pies) i złożone (np. "жалданушы" – podnajemca), jedno- lub wielosylabowe (czasami zdarza się, iż temat składa się wyłącznie z jednej samogłoski, np. "у" – jad).
Pismo.
Początki piśmiennictwa w języku kazachskim sięgają czasów pisma orchońskiego, zawierającego 24 litery. Od tego czasu w swojej historii język ten zapisywano alfabetem arabskim (do 1929), łacińskim (1929–1940) i cyrylicą (od 1940). Dziś używa się cyrylicy i jest to oficjalny system w Republice Kazachstanu.
Pismo arabskie.
Język kazachski zapisywany był pierwotnie alfabetem arabskim nieprzystosowanym do struktury fonetycznej języka (zawierał on zbędne litery występujące jedynie w zapożyczeniach arabskich, nie uwzględniając oznaczeń na dźwięki charakterystyczne dla kazachskiego).
Kazachski alfabet arabski.
Strona internetowa Międzynarodowej Agencji Informacyjnej „Kazinform” zawiera sekcję publikującą treść właśnie przy pomocy zapisu arabskiego języka kazachskiego.
Cyrylica.
Zmodyfikowana cyrylica stanowiła alfabet służący do oficjalnego zapisu języka kazachskiego w Kazachstanie do października 2017 (w 2025 ostatecznie zastąpić ją w tej roli ma zmodyfikowany alfabet łaciński). Pierwszą urzędową wersję kazachskiej cyrylicy wprowadzono w 1940. Litery Вв, Ёё, Цц, Чч, Щщ, Ъъ, Ьь, Ээ występują wyłącznie w zapożyczeniach.
Alfabet łaciński.
W październiku 2006 prezydent Kazachstanu, Nursułtan Nazarbajew, ponownie podjął dyskusję na temat zapisu kazachskiego zmodyfikowaną, tureckopodobną łacinką. Według badań opublikowanych przez kazachski rząd we wrześniu 2007, przejście na alfabet łaciński możliwe by było w okresie 10 do 12 lat, a koszt całej operacji wyniósłby 300 milionów dolarów amerykańskich. 13 grudnia 2007 Nazarbajew wycofał się jednak z idei zmiany alfabetu, tłumacząc swe odejście od poprzedniego stanowiska tym, iż przez blisko 70 lat Kazachowie czytali w cyrylicy, ponadto w Kazachstanie żyje ponad 100 różnych narodowości, dlatego pośpiech w tej materii nie jest konieczny.
Ponownie temat przejścia na alfabet łaciński pojawił się w 2017, kiedy prezydent Nazarbajew polecił rządowi przygotowanie harmonogramu przejścia na nowy system zapisu, przy czym nakazał opracować alfabet do końca, a począwszy od 2018 szkolić nauczycieli i wydawać podręcznik, a cały proces zakończyć najpóźniej w 2025. Dekretem Prezydenta nr 569 z 26 października 2017 wprowadzono nakaz zastąpienia cyrylicy alfabetem łacińskim do 2025.
Transkrypcja alfabetu kazachskiego na alfabet polski.
Komisja Standaryzacji Nazw Geograficznych zaleca system ISO 9:1995 oraz polską transkrypcję fonetyczną.

</doc>
<doc id="87286" url="https://pl.wikipedia.org/wiki?curid=87286" title="Raj">
Raj



</doc>
<doc id="87288" url="https://pl.wikipedia.org/wiki?curid=87288" title="Historia Ostrowi Mazowieckiej">
Historia Ostrowi Mazowieckiej

Historia Ostrowi Mazowieckiej
Pierwsze wzmianki o Ostrowi Mazowieckiej pochodzą z 1414 r.
W 1434 książę mazowiecki Bolesław IV nadał lokowanej na prawie chełmińskim wsi prawa miejskie.
XVI wiek.
W 1514 r. księżna Anna nadała miastu prawo odbywania 4 jarmarków rocznie i 1 targu tygodniowo, co przyspieszyło rozwój miasta. Liczba jarmarków była liczbą znaczną, ponieważ zwykle w przywilejach przyznawano prawo do 3. Daty jarmarków przedstawiały się następująco: święto nawrócenia świętego Pawła (25 stycznia), czwarta niedziela postu (między 1 marca i 4 kwietnia), Zielone Świątki (między 10 maja i 13 czerwca), święto Mateusza apostoła (21 września). Targi miały odbywać się co tydzień, początkowo jako dzień targów wyznaczono wtorek. Jednak w niedługim okresie, z przyczyn nieznanych, przeniesiono go na czwartek (obecnie targi odbywają się w poniedziałki).
Po włączeniu w 1526 r. przez Zygmunta I Mazowsza do Korony, miasto odczuło ożywienie handlu i kultury.
Podczas panowania Zygmunta Augusta, ostrowskie probostwo zostało nadane sekretarzowi królewskiemu, doktorowi obojga praw, Andrzejowi Patrycemu Nideckiemu. Miało to istotny wpływ na rozwój życia kulturalnego w mieście. Założone przez wyżej wspomnianego Bractwo Literackie przy kościele parafialnym, pozwoliło na połączenie życia religijnego z szeroko pojętym życiem towarzyskim.
XVI-XIX wiek.
W II poł. XVI wieku, będąc siedzibą starostwa grodowego, Ostrów przekroczyła jak na owe czasy imponującą liczbę mieszkańców: 3 tysiące.
Wiek XVII w. i liczne wojny przyniosły kres dalszemu rozwojowi miasta. Następne lata to powolny okres dźwigania się z upadku. Pojawili się też pierwsi osadnicy żydowscy. W raporcie z 1792 r. o stanie miasta Ostrowi zapisano, iż miasto miało 130 domów, z których sześć należało do ludności żydowskiej, trzy do skarbu państwa (dom edukacyjny, kancelaria i dom szpitalny). Razem mieszkało w Ostrowi 867 osób (732 chrześcijan, 135 wyznania mojżeszowego).
Mieszkańcy Ostrowi aktywnie uczestniczyli we wszystkich zrywach narodowowyzwoleńczych, od insurekcji kościuszkowskiej po powstanie styczniowe (duże bitwy z udziałem Ostrowiaków pod Nagoszewem i Stokiem).
W 1865 r. liczba ludności przekroczyła poziom 5 tysięcy (3362 Żydów, 1848 chrześcijan i 23 innych) przy 585 posesjach.
Lata 1914–1945.
I wojna światowa nie przyniosła miastu zniszczeń. Natomiast II wojna światowa była ogromnym ciosem dla miasta i jego mieszkańców. Rozpoczynająca się 8 września 1939 okupacja niemiecka to tragiczny okres dla miejscowej społeczności, głównie żydowskiej, poddawanej masowym egzekucjom, m.in. w tzw. „ostrowskim pierścieniu śmierci” (Biel – 655 zamordowanych, Guty-Bujno, Gąsiorowo – ok. 400, Zgleczewo Szlacheckie – ok. 500).
Pozostałą w Ostrowi Mazowieckiej grupę Żydów – ok. 500 osób, w większości starców i kobiety z dziećmi – w dniu 11 listopada 1939 roku naziści zgładzili w masowej egzekucji w pobliskim lesie. W 1943 lub 1944 roku na rozkaz Niemców ciała ofiar ekshumowano i wywieziono.
W 1941 r. w okolicznych miejscowościach Niemcy utworzyli obozy dla jeńców sowieckich – w Grądach (Stalag 324) i w Komorowie (Stalag 333).
Na terenie powiatu ostrowskiego zorganizowano obwód AK „Opocznik”, liczący w sierpniu 1943 prawie 2000 zaprzysiężonych.
Jedną z najbardziej spektakularnych akcji AK był udany zamach na niemieckiego starostę powiatowego dr Reinharda Ekerta, przeprowadzony 25 maja 1943 w centrum miasta.
Kończący się z wkroczeniem Armii Czerwonej na początku września 1944 okres okupacji niemieckiej pozostawił miasto zniszczone w 60%, zginęło ok. 11,5 tys. mieszkańców, głównie Żydów.
Po 1945 r..
Okres powojenny to odbudowa zniszczonego miasta, budowa zakładów przemysłowych (ZURAD, BUMAR, Zakład Mleczarski Ostrowia, Fabryka Mebli itp.).
Lata 90. to okres dynamicznych przemian i gospodarczego rozwoju.
Geneza nazwy miasta Ostrów Mazowiecka.
Etymolodzy spierają się, czemu miasto zawdzięcza swoją nazwę. Jedni uważają, że słowo "ostrów" lub "ostrowa" oznaczało "bór", czyli 60 barci. Inni, że drabinkę przygotowaną z wierzchołka drzewa iglastego, po której bartnik dostawał się do barci na tzw. podkur, lub po prostu znamię ("signum"), którym bartnicy oznaczali swe barcie. Nazwa miasta w toku dziejów ulegała znaczącym zmianom. Zaczynając od wieku XV, kiedy to nazwa brzmiała Ostrowo, w akcie lokacyjnym Ostrowya 1434, poprzez Ostrowia, w wieku XIX miasto zwano Ostrów Mazowiecki, Ostrów Łomżyński lub Ostrów w ziemi łomżyńskiej. W okresie międzywojennym używano dwóch nazw, mianowicie: Ostrowia Mazowiecka i Ostrów Mazowiecki. Badania źródłowe nad nazwą miasta i jego herbem prowadził w tym czasie Jan Dołęga-Zakrzewski – burmistrz Ostrowi Mazowieckiej. W grudniu 1926 Ministerstwo Spraw Wewnętrznych zatwierdziło nazwę Ostrów Mazowiecka. Kazimierz Nitsch proponował inną nazwę – "Ostrowia Mazowiecka" – która nie została przyjęta.

</doc>
<doc id="87289" url="https://pl.wikipedia.org/wiki?curid=87289" title="Język kirgiski">
Język kirgiski

Język kirgiski ( , قىرعىزچا, قىرعىز تىلى) – język należący do rodziny języków tureckich. Jest językiem urzędowym Kirgistanu, obok rosyjskiego. Porozumiewa się nim ok. 5 mln ludzi, głównie Kirgizów w swoim kraju, ale też w Afganistanie, Chinach, Kazachstanie, Tadżykistanie, Turcji i Uzbekistanie.
Za alfabet służy językowi kirgiskiemu cyrylica rozbudowana o trzy dodatkowe litery: Ңң, Үү, Өө. Język kirgiski był zapisywany alfabetem łacińskim między 1928 a 1940 r. Od odzyskania niepodległości w 1991 r. wśród niektórych kirgiskich polityków istniał pomysł, by przywrócić język kirgiski do zapisywania łacinką, ale do tej pory nie wszedł on w życie.
Pierwszy artykuł Deklaracji Praw Człowieka w języku kirgiskim:
„Бардык адамдар өз беделинде жана укуктарында эркин жана тең укуктуу болуп жаралат. Алардын аң-сезими менен абийири бар жана бири-бирине бир туугандык мамиле кылууга тийиш”.
Język kirgiski, choć przeważnie zapisywany cyrylicą, dorobił się kilku adaptacji alfabetu łacińskiego.
Poza tymi systemami transliteracji tradycyjnie używany jest również inny, stosowany np. na znakach drogowych w Kirgistanie. Przykładowo wyraz „Чок” można zapisać jako „Czoc”.

</doc>
<doc id="87290" url="https://pl.wikipedia.org/wiki?curid=87290" title="Kornet">
Kornet



</doc>
<doc id="87292" url="https://pl.wikipedia.org/wiki?curid=87292" title="Fire (komunikator internetowy)">
Fire (komunikator internetowy)

Fire – multikomunikator internetowy działający pod kontrolą systemu operacyjnego OS X. Fire dystrybuowany jest na licencji GPL. 23 lutego 2007 poinformowano, że nowe wersje Fire nie będą tworzone.

</doc>
<doc id="87293" url="https://pl.wikipedia.org/wiki?curid=87293" title="Wyżyna Tybetańska">
Wyżyna Tybetańska

Wyżyna Tybetańska (; tyb. བོད་ས་མཐོ། – Wylie: "bod sa mtho", ZWPY: "Boi Gangto") – rozległa wyżyna w Azji Centralnej. W większości należy do Chińskiej Republiki Ludowej (Tybetański Region Autonomiczny, Qinghai, częściowo Sinciang i Syczuan), niewielkie skrawki na zachodnim skraju (m.in. Aksai Chin) są sporne między Chinami a Indiami. 
Granice Wyżyny Tybetańskiej są wyraźnie zarysowane przez potężne łańcuchy górskie. Na północy są to Kunlun, Ałtyn-Tag i Qilian Shan, na południu – Himalaje, na zachodzie – Pamir i Karakorum, na wschodzie – Hengduan Shan. Wyżyna zajmuje ok. 2,5 mln km² i wznosi się średnio na wysokość 4000–5000 m n.p.m., co czyni ją najwyżej położoną wyżyną na Ziemi.
Geografia.
Wyżyna Tybetańska ma rzeźbę wysokogórską z licznymi pasmami (m.in. Transhimalaje, Nienczen Tangla, Tangla, Nganglong Kangri) i pojedynczymi górami, które sięgają 5000–7000 m n.p.m. Są one porozdzielane wąskimi i głębokimi dolinami oraz szerokimi obniżeniami i kotlinami, często bezodpływowymi, o cechach rowów tektonicznych i zapadlisk. Strome zbocza gór Wyżyny Tybetańskiej okryte są przez masy zwietrzeliny tworzące u ich podstaw duże stożki usypiskowe. Obniżenia są wypełnione przez pokrywy żwirowe oraz drobniejsze osady rzeczne i jeziorne.
Przeważa krajobraz pustyń i stepów wysokogórskich. Lasy występują sporadycznie w dolinach rzek, głównie na południu. Obszary uprawne skupione są głównie w dolinie Brahmaputry i szerokich dolinach jej dopływów. Łąki wykorzystywane są do koczowniczej hodowli owiec, jaków i koni. Do fauny Wyżyny Tybetańskiej należą też m.in. niedźwiedź himalajski, antylopa orongo, lis tybetański, argali oraz jaki występujące na północy i zachodzie stadami w stanie dzikim.
Głównym ośrodkiem miejskim na wyżynie jest Lhasa.
Geologia.
Wyżyna zbudowana jest z silnie pofałdowanych w orogenezie hercyńskiej skał różnego wieku (prekambryjskich kwarcytów, gnejsów i łupków krystalicznych oraz mezozoicznych skał węglanowych i okruchowych – głównie piaskowców i łupków ilastych), które zostały wypiętrzone, a następnie, w trzeciorzędzie, w czasie orogenezy alpejskiej porozcinane licznymi intruzjami skał magmowych, głównie granitoidów. Silne ruchy wypiętrzające wyżynę zainicjowane w kenozoiku i trwające do dziś wiążą się z subdukcją płyty indyjskiej pod płytę eurazjatycką.
Klimat.
Na wyżynie panuje klimat podzwrotnikowy kontynentalny, wybitnie suchy. Na przeważającym obszarze roczna suma opadów wynosi ok. 100–200 mm, jedynie w części południowej i południowo-wschodniej, gdzie zaznaczają się wpływy letniego monsunu znad Oceanu Indyjskiego opady sięgają odpowiednio 500 i 1000–1500 mm rocznie. Na przeważającym obszarze wyżyny panują surowe zimy ze średnią temperaturą stycznia poniżej -10 °C i chłodne lata ze średnimi temperaturami lipca na poziomie 12 °C i poniżej.
Hydrologia.
Wyżyna Tybetańska posiada gęstą sieć hydrologiczną i jest obszarem źródliskowym wielkich rzek Azji Wschodniej i Azji Południowo-Wschodniej, m.in. Jangcy, Huang He, Mekongu, Saluinu, Brahmaputry, Indusu. Wnętrze wyżyny jest bezodpływowe. Znajdują się tam liczne słone i słodkowodne jeziora, m.in. Nam Co, Siling Co. Lodowce zajmują stosunkowo niedużą powierzchnię ok. 4000 km², co spowodowane jest wysokim położeniem linii wiecznego śniegu (5800 m n.p.m.).

</doc>
<doc id="87294" url="https://pl.wikipedia.org/wiki?curid=87294" title="Ericsson">
Ericsson

Ericsson AB – szwedzkie przedsiębiorstwo o zasięgu globalnym, założone w 1876 roku w Sztokholmie przez Larsa Magnusa Ericssona. Ericsson jest dostawcą usług i infrastruktury dla operatorów telekomunikacyjnych. W skład produktów przedsiębiorstwa wchodzą: infrastruktura sieci stałych i mobilnych, internet szerokopasmowy oraz rozwiązania multimedialne. Firma Ericsson działa w 175 krajach. W 2008 roku ponad 75 000 pracowników wygenerowało dochód wysokości 32,2 miliarda USD (209 miliardów SEK). Firma jest obecna na giełdach OMX Nordic Exchange Stockholm i NASDAQ. Ericsson zarządza sieciami, które służą 195 milionom użytkowników. Ericsson posiada ok. 37 000 patentów. Ericsson posiada w Polsce biura w między innymi w Warszawie, Gdańsku i Poznaniu oraz dwa centra badawczo-rozwojowe w Łodzi i Krakowie, zatrudnia około 2300 inżynierów.
W Polsce pierwsza centrala tego producenta została uruchomiona w Warszawie w 1904 roku.
Historia.
Produkty firmy Ericsson były dostępne w Polsce już w 1901 roku.
Stare zdjęcia Warszawy, wykonane przez pracowników firmy Ericsson, były inspiracją dla wnętrz restauracji „Kom” Katarzyny Figury.
Historyczne siedziby.
Pierwsza centrala firmy Ericsson została uruchomiona w 1904 roku przy ulicy Zielnej w Warszawie. Na decyzję dotyczącą zbudowania siedziby wpłynęło pozwolenie na przebudowę sieci telefonów Bella na system stacji centralnej, które H.T. Cedergren uzyskał w 1902 roku. Budowę rozpoczęto w 1903 roku, ukończono zaś jesienią następnego roku. 16 listopada 1904 r. uroczyście otwarto tę placówkę. Za projekt budynku odpowiadał jeden z profesorów Politechniki Sztokholmskiej – Izaak Gustaw Clason. W Warszawie nad budową czuwał stołeczny architekt Bronisław Brochwicz-Rogóyski.
Znaczny wzrost liczby telefonów skłonił właścicieli firmy do rozbudowy siedziby, która miała miejsce w latach 1908–1910. Nowy budynek zbudowano nieopodal, na specjalnie zakupionej w tym celu parceli przy Zielnej 39. PAST-a uznawana jest za pierwszy warszawski wieżowiec. Podobnie jak w przypadku poprzedniej budowli, korzystano z usług sprawdzonych architektów – budynek zaprojektował Clason, a na miejscu Brochwicz-Rogóyski czuwał nad realizacją projektu.
PAST-a, podczas II wojny światowej, pełniła ważną funkcję strategiczną. Z ostatniego piętra wieżowca widać było całe centrum Warszawy. W 1944 wciąż znajdował się w czołówce wysokościowców – był drugim co do wielkości budynkiem w Śródmieściu. Dodatkowo była to międzynarodowa centrala telefoniczna. Dlatego też Niemcy zamienili to miejsce w prawdziwą twierdzę. Na początku powstania warszawskiego budynek jeszcze umocniono.
Pierwsze dwa ataki powstańców skończyły się niepowodzeniem. Dopiero trzecia próba szturmu okazała się skuteczna. Powstańcy musieli zdobywać każdą kondygnację po kolei. Bitwa o PAST-ę zakończyła się 21 sierpnia 1944 roku. Podczas ataku zginęło 36 Niemców, 115 trafiło do niewoli. Zdobycie PASTY-y uznaje się za jeden z największych powstańczych sukcesów.
Telefonistki.
Ericsson był jedną z pierwszych firm w Polsce, która zatrudniała kobiety. 
Posada telefonistki zapewniała godziwe zarobki i stanowiła awans społeczny dla kobiet. Zwłaszcza że do tej pory, szczególnie te niezamożne, mogły się ubiegać co najwyżej o posadę guwernantki. Firma prowadziła ostrą selekcję. Szukano kobiet znających język rosyjski, niezamężnych i bezdzietnych. Potencjalna telefonistka musiała dostarczyć listy referencyjne. Dane z 1906 roku mówią o 171 zatrudnionych telefonistkach. Kobiety pracowały siedem godzin: po pierwszych trzech godzinach pracy następowała trzygodzinna przerwa.
W budynku znajdowało się specjalne pomieszczenie do spędzania czasu wolnego tzw. „Klub Panien telefonistek”. Znajdowała się tam kuchnia, bufet, sala jadalna i sala gościnna. Wewnątrz stało też pianino. Do dyspozycji telefonistek pozostawała również szatnia z numerowanymi szafkami zamykanymi na klucz oraz sypialnia.
5% miesięcznych dochodów telefonistki odkładano w tzw. Kasie Przezorności. Po odejściu z pracy były one wypłacane w formie emerytury. Kobiety miały swojego przedstawiciela w zarządzie – była nim ich aktualna kierowniczka.

</doc>
<doc id="87297" url="https://pl.wikipedia.org/wiki?curid=87297" title="Frank Wilczek">
Frank Wilczek

Frank Anthony Wilczek (ur. 15 maja 1951 w Mineola na wyspie Long Island w stanie Nowy Jork) – amerykański fizyk pochodzenia polsko-włoskiego, noblista; profesor fizyki w Massachusetts Institute of Technology (MIT), a wcześniej w Institute for Advanced Study (IAS) w Princeton i na University of California, Santa Barbara (UCSB); popularyzator nauki.
Wilczek zasłynął głównie jako teoretyk cząstek elementarnych, zwłaszcza chromodynamiki kwantowej. W tej teorii oddziaływań silnych badał między innymi asymptotyczną swobodę, za co został uhonorowany Nagrodą Nobla w dziedzinie fizyki w 2004 roku, razem z H. Davidem Politzerem i Davidem Grossem. Z kolei w 2022 roku przyznano mu Nagrodę Templetona za rozwój badań nad ciemną materią, oraz rozpatrywanie rezultatów swoich dociekań w szerszym, filozoficznym kontekście.
Życiorys.
Frank Wilczek urodził się w Stanach Zjednoczonych. Jego dziadkowie ze strony ojca pochodzili z Polski. Babcia, Franciszka Żybura, do 1921 mieszkała w Babicach, gm. Krzywcza pow. przemyski; dziadek, Jan Wilczek, pochodził z okolic Warszawy i był amerykańskim ochotnikiem Błękitnej Armii generała Hallera.
W 1973 ożenił się z Betsy Devine i ma z nią dwoje dzieci, Amity i Mira.
Kariera naukowa.
W 1973 na Uniwersytecie Princeton (Institute for Advanced Study) odkrył wraz z Davidem Grossem zjawisko asymptotycznej swobody, zgodnie z którą im bliżej siebie znajdują się kwarki, tym słabsze między nimi oddziaływania. Gdy kwarki są skrajnie blisko siebie, siły jądrowe między nimi są tak słabe, że zachowują się niemal jak swobodne cząstki. Teoria ta, opracowana niezależnie przez Politzera, jest istotna dla rozwoju chromodynamiki kwantowej.
Wilczek wniósł także wkład do rozwoju innych aspektów teorii pola kwantowego, fizyki materii skondensowanej, astrofizyki i fizyki cząsteczkowej. Jest autorem ponad 300 prac naukowych.
Jego obecne zainteresowania naukowe to m.in.:
Laureat Nagrody Sakurai przyznawanej przez Amerykańskie Towarzystwo Fizyczne (APS) teoretykom cząstek elementarnych (1986).
Związki z Polską.
Wielokrotnie odwiedzał Polskę spotykając się z fizykami Uniwersytetu Jagiellońskiego i Warszawskiego oraz uczniami szkół dając wiele wykładów. Jest członkiem zagranicznym Polskiej Akademii Umiejętności (Wydział III Matematyczno-Fizyczno-Techniczny).
17 września 2012 otrzymał tytuł doktora honoris causa Uniwersytetu Marii Curie-Skłodowskiej w Lublinie.
20 września 2012 otrzymał tytuł doktora honoris causa Uniwersytetu Jagiellońskiego w Krakowie.
9 grudnia 2008 otrzymał medal Ignacego Paderewskiego nadany mu przez Stowarzyszenie Weteranów Armii Polskiej w Ameryce (SWAP). W 2022 odznaczony Krzyżem Komandorskim Orderu Zasługi Rzeczypospolitej Polskiej.
Publikacje.
Wybór:

</doc>
<doc id="87298" url="https://pl.wikipedia.org/wiki?curid=87298" title="Gmail">
Gmail

Gmail – bezpłatny serwis webmail stworzony i rozwijany przez przedsiębiorstwo Google. W październiku 2018 roku miał 1,5 mld użytkowników na całym świecie.
Serwis był testowany od 21 marca 2004, swój medialny debiut miał 1 kwietnia 2004 roku. Od 30 czerwca 2006 jest dostępny w języku polskim. 7 lutego 2007 publicznie otwarto rejestrację (do tej pory rejestracja odbywała się poprzez system zaproszeń), a 7 lipca 2009 opuścił wersję beta.
Jego podstawowymi funkcjami są łączenie wiadomości w „wątki”, ochrona przed spamem, możliwość tworzenia filtrów i kategoryzowania poczty oraz oznaczanie wątków „gwiazdkami” i jako ważne.
Gmail ma funkcjonalność klienta poczty elektronicznej – pozwala na pobieranie poczty z zewnętrznych serwerów za pomocą POP3 i IMAP oraz na używanie wielu adresów e-mail do wysyłanej poczty. Umożliwia dostęp offline (integracja z Gears) i szybki podgląd dokumentów tekstowych. Wyświetla kontekstowe reklamy.
Jego dodatkowymi funkcjami są czat oparty na protokole Extensible Messaging and Presence Protocol, rozmowy głosowe z użyciem Voice over Internet Protocol, rozmowy wideo, katalog kontaktów i „lista zadań”.
Ponadto w tzw. „Laboratorium Gmail” znajdują się moduły pozwalające na wiele innych sposobów rozszerzyć funkcjonalność serwisu.
Historia.
Google zapowiedziało uruchomienie swojej nowej usługi 1 kwietnia 2004 r., co przez wiele osób zostało uznane za żart primaaprilisowy, głównie z powodu zapowiadanej pojemności konta (1 GB – na owe czasy bardzo dużo). 1 kwietnia 2005 roku, w pierwszą rocznicę powstania, Google powiększyło pojemność konta pocztowego o kolejny gigabajt (do 2 GB) oraz dodało funkcję, która w sposób ciągły powiększa konto. Na początku istnienia usługi, konto Gmail można było założyć tylko poprzez otrzymanie zaproszenia od innego użytkownika (w kilku krajach to ograniczenie nie występowało). Od 7 lutego 2007 zaproszenia nie są już potrzebne, niezależnie od kraju, z którego łączy się użytkownik.
Cechy.
Gmail ma prosty w obsłudze, choć zaawansowany technicznie webmail oparty na technologii AJAX, który przy przechodzeniu do innego folderu nie odświeża całej strony, a tylko wymagające tego elementy. W Gmailu nie wyświetlają się reklamy graficzne, a jedynie mogą pojawiać się reklamy tekstowe Google, które nie wymuszają podejmowania akcji przez użytkownika. W odróżnieniu od wielu innych darmowych kont pocztowych, w Gmailu na końcu wysyłanych wiadomości nie są dodawane reklamy. Dostępny jest też uproszczony interfejs zoptymalizowany dla telefonów komórkowych (Gmail Mobile).
Mimo że Google podało, że limit dla przesyłanych plików wynosi 10 GB (od 2015 – 15 GB), to realny limit wielkości załączników nadal wynosi 25 MB. Liczba 15 GB dotyczy pojemności konta w serwisie Dysk Google, na którym można przechowywać pliki. Do e-maili można automatycznie dodać link do pliku.
Wersje językowe.
Interfejs użytkownika konta pocztowego Gmail dostępny jest obecnie w 38 językach, w tym również w języku polskim i umożliwia sprawdzanie pisowni w tych językach. Nowe opcje pojawiają się zwykle najpierw w wersji anglojęzycznej. Zmiana wersji językowej jest prosta i dokonuje się jej w ustawieniach Gmaila.
Czat.
Od 11 marca 2006 polska wersja internetowego interfejsu Gmaila posiada wbudowany komunikator pozwalający czatować z innymi użytkownikami Gmaila, Google Talk i komunikatorów opartych na protokole Jabber. Znany jest również sposób na rozmawianie z użytkownikami Gadu-Gadu.
Wątki.
Wiadomości pogrupowane są w „wątki”, które można archiwizować, przypisywać do etykiet, oznaczać gwiazdką, przeszukiwać, automatycznie przekierowywać na inny adres lub usuwać. Można też tworzyć filtry wykonujące akcje na nowych wiadomościach spełniających określone kryteria, np. "Gdy wiadomość zawiera w temacie wyraz Notatki, to pomiń folder Odebrane (Archiwizuj) i oznacz etykietą: Notatki własne". Inne użyteczne opcje:
Bezpieczeństwo.
Konto zabezpieczone jest skanerem antywirusowym oraz filtrem chroniącym przed spamem i phishingiem. Niechcianą wiadomość oznacza się poprzez naciśnięcie na Zgłoś spam. Ewentualne nadużycia kont Gmail można zgłaszać wypełniając odpowiedni formularz. Gmail obsługuje protokoły HTTPS i POP3-SSL. W przypadku webmaila domyślnie tylko operacja logowania jest szyfrowana, praca z pocztą odbywa się poprzez nieszyfrowany protokół HTTP. W nagłówkach wiadomości wysyłanych przy użyciu interfejsu Gmail nie jest zapisywany adres IP komputera nadawcy (jednocześnie Google prowadzi stanowczą politykę przeciw użyciu Gmaila do spamowania). Autoresponder można tak skonfigurować, aby automatyczna odpowiedź była wysyłana tylko do osób z listy kontaktów.
Zintegrowane programy.
Gmail posiada wbudowany prosty czytnik kanałów RSS, klienta czatu opartego na protokole Jabber i współdziałającego z programem Google Talk. Posiadanie konta Gmail oznacza również dostęp do wielu innych usług Google, między innymi rozbudowanego kalendarza (powiadomienia o nadchodzących wydarzeniach można otrzymywać e-pocztą lub SMS-em), notatnika, powiadomień o nowych wynikach przeszukiwania internetu i innych.
Pojemność.
Na starcie (1 kwietnia 2004) Gmail miał 1 GB. Od 2015 pojemność konta wynosi 15 GB. Istnieje możliwość płatnego powiększenia konta.
Gmail ułatwia nowym użytkownikom migrację z poprzedniego konta e-mailowego – możliwe jest przeniesienie książki adresowej, poinformowanie wszystkich znajomych o zmianie adresu, a nawet wysyłanie wiadomości ze starym adresem w polu „Od:” (lub z dowolnym adresem, który posiada użytkownik).
Powiadomienia o nowych wiadomościach.
O nadejściu nowej wiadomości może informować inny program zainstalowany na komputerze – Gmail Notifier albo Google Talk. Zawartość skrzynki pocztowej można też przeglądać poprzez protokół RSS (uwaga: upublicznienie kanału RSS upublicznia początkowe fragmenty wiadomości!).

</doc>
<doc id="87301" url="https://pl.wikipedia.org/wiki?curid=87301" title="Sosna oścista">
Sosna oścista

Sosna oścista, sosna kolczasta ("Pinus aristata" Engelm.) – gatunek drzewa iglastego z rodzaju sosna ("Pinus") należącego do rodziny sosnowatych ("Pinaceae"). 
Sosna oścista jest blisko spokrewniona z sosną długowieczną ("P. longaeva") oraz z "P. balfouriana". Niektórzy botanicy uznają je za różne podgatunki tego samego gatunku, inni wyodrębniają dla nich osobne gatunki, podobieństwo tłumacząc wywodzeniem się od wspólnego przodka. Taksony te odróżniają się głównie obszarem występowania. Sosna oścista występuje na zachodnich obszarach Ameryki Północnej, w Górach Skalistych na terenie stanu Arizona, Kolorado i Nowy Meksyk, "P. longaeva" w stanach Utah, Nevada i wschodniej Kalifornii, "P. balfouriana" w Kalifornii. Sosny tych gatunków uważane są za najbardziej długowieczne drzewa na świecie. Szacuje się, że niektóre okazy sosny ościstej dożywają 3000 lat, przeważnie jednak nie przekraczają 1,5 tys. Natomiast egzemplarze "P. longaeva" znalezione w Górach Białych Ameryki Północnej osiągnęły wiek 3000–4600 lat.
Biologia i ekologia.
Drzewo wolno rosnące. Szyszki dojrzewają i otwierają się po 18 miesiącach od zapylenia. Nasiona uwalniane są zaraz po otwarciu szyszki, rozsiewane przez wiatr. Igły pozostają na drzewie 10–17 lat.
Gatunek wysokogórski (2500–3700 m n.p.m.), rośnie w strefie górnej granicy lasu, na silnie nasłonecznionych i odsłoniętych zboczach, o skalistym, jałowym podłożu. Drzewo odporne na niskie temperatury oraz susze. W USA rośnie w klimacie, w którym podczas zimy temperatury spadają poniżej –40 °C.
Sosna oścista jest gospodarzem rośliny pasożytniczej "Arceuthobium microcarpum" (pasożyt pędowy). Zainfekowane są populacje w północnej Arizonie.
Systematyka.
Pozycja gatunku w obrębie rodzaju "Pinus":
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych, przyznając mu kategorię zagrożenia LR/nt ("lower risk/near threatened"), uznając go za gatunek o podwyższonym ryzyku wyginięcia. Po ponownej ocenie w 2012 r. klasyfikację zmieniono na LC ("least concern") uznając sosnę ościstą za gatunek najmniejszej troski, o niskim ryzyku wymarcia.
Zastosowanie.
Drzewo ozdobne, w Polsce sadzone w parkach i ogrodach botanicznych.

</doc>
<doc id="87304" url="https://pl.wikipedia.org/wiki?curid=87304" title="Tommy Ramone">
Tommy Ramone

Tommy Ramone, właściwie Tamás Erdelyi (ur. 29 stycznia 1949 w Budapeszcie, zm. 11 lipca 2014 w Nowym Jorku) – amerykański muzyk rockowy; współzałożyciel i perkusista zespołu Ramones, potem jego producent. Był ostatnim żyjącym członkiem założycielskiego składu grupy.

</doc>
<doc id="87307" url="https://pl.wikipedia.org/wiki?curid=87307" title="Oparzelisko">
Oparzelisko

Oparzelisko – część torfowiska wysokiego, niezamarzająca w czasie mrozów wskutek wydzielania się ciepła związanego z zachodzącymi procesami rozkładu materiału organicznego. Efektem tego są unoszące się nad oparzeliskiem opary.

</doc>
<doc id="87308" url="https://pl.wikipedia.org/wiki?curid=87308" title="Młaka">
Młaka

Młaka – powierzchniowy, nieskupiony wypływ wód podziemnych z utworów pokrywowych, także wokół źródła, zwykle zatorfiony lub zabagniony wskutek utrudnionego odpływu wody. Porośnięty roślinnością bagienną lub łąkową.
Młaki pojawiają się z reguły tam, gdzie następuje zatamowanie swobodnego odpływu na powierzchni, a więc na odcinkach terenów płaskich lub słabo nachylonych. Woda, która nie może swobodnie odpłynąć, nasyca warstwę przypowierzchniową lub zwietrzelinę powodując zabagnienie terenu i rozwój roślinności hydrofilnej. Początkowo woda z młaki odpływa powoli w postaci jednej lub kilku strug. Jest to "młaka odpływowa". W miarę rozwoju roślinności tworzy się zwarty jej kożuch uniemożliwiający odpływ. W tym momencie młaka przechodzi w typ "ewaporacyjny". Młaki zajmują powierzchnię o różnej wielkości, od kilkunastu do kilku tysięcy metrów kwadratowych. Bardzo duże młaki tworzą "pola młaczne".
Status syntaksonomiczny.
Młaką określa się również typ łąki występującej na terenach o wysokim poziomie wód gruntowych i utrudnionym odpływie (młaki, wysięki, źródliska itp.). Tworzą ją głównie mchy, turzyce, sitowate, wełnianki i in.
W syntaksonomii nazwa młaki bywa utożsamiana ze zbiorowiskami z rzędu "Caricetalia nigrae" i związku "Caricion nigrae" (kwaśne młaki niskoturzycowe) oraz z rzędu "Caricetalia davallianae" i związku "Caricion davallianae" (eutroficzne młaki niskoturzycowe).

</doc>
<doc id="87309" url="https://pl.wikipedia.org/wiki?curid=87309" title="Bród (geografia)">
Bród (geografia)

Bród – płytki odcinek koryta rzecznego, często o twardym podłożu i spokojnym nurcie, umożliwiający przy niskich i średnich stanach wody przekroczenie (przeprawę) rzeki – piesze lub kołowe, bez użycia mostu czy łodzi. Także płytka część innego akwenu, umożliwiająca przejście lub przejazd konno/wozem.
W przeszłości obecność brodu była jedną z ważniejszych atrakcji osadniczych, wokół nich rozwijały się osady handlowe i obronne (Zawichost, Brodnica, Granne lub Athlone).
W terminologii wojskowej: jest to płytkie miejsce przeszkody wodnej, przez które można przejść lub przejechać na drugi brzeg bez użycia środków przeprawowych. Dopuszczalne głębokości brodu określają instrukcje użytkowania bojowego sprzętu technicznego.

</doc>
<doc id="87310" url="https://pl.wikipedia.org/wiki?curid=87310" title="Jan Kalwin">
Jan Kalwin

Jan Kalwin, albo również "Jean Calvin" (ur. 10 lipca 1509 w Noyon, zm. 27 maja 1564 w Genewie) – francuski teolog protestancki, reformator, kaznodzieja, pisarz i organizator życia duchowego w Szwajcarii w okresie reformacji. Twórca jednej z doktryn religijnych – ewangelicyzmu reformowanego, przyjętej przez Kościoły ewangelicko-reformowane, prezbiteriańskie, a następnie przez część kongregacjonalnych, opierającej się głównie na nauce o predestynacji oraz nauce o realnej i duchowej obecności Jezusa Chrystusa w Wieczerzy Pańskiej, w odróżnieniu od poglądu powszechnie panującego w Kościele katolickim (obecności realnej i cielesnej). Nazywany przez swych zwolenników „teologiem par excellence”; „Arystotelesem Reformacji”; „Akwinatą Kościoła reformowanego”; „najbardziej chrześcijańskim mężem swej epoki” czy też „drugim patriarchą reformacji”.
Kalwin rozpoczął reorganizację struktur kościelnych, dając początek prezbiteriańskiemu ustrojowi kościelnemu. Najważniejszym dziełem autorstwa Kalwina jest "Institutio religionis christianae".
Wczesne lata życia.
Jan Kalwin urodził się we francuskiej Pikardii w mieście Noyon, które było siedzibą wpływowego biskupa. Rodzina Kalwina była blisko związana z Kościołem. Ojciec Kalwina, Gérard, pracował na dworze biskupim, początkowo jako notariusz, by awansować w końcu na stanowisko sekretarza biskupa. Młody Kalwin otrzymał staranne wykształcenie w środowisku młodzieży z miejscowej szlachty.
Lata nauki.
W wieku ok. 12 lat Kalwin rozpoczął studia na Uniwersytecie Paryskim (w "Collège de Montaigu"), które w zamyśle jego ojca miały zapewnić błyskotliwą karierę duchowną. Jednak Uniwersytet był w tym czasie miejscem, gdzie ścierał się stary, scholastyczny i katolicki model nauczania z nowymi renesansowymi prądami epoki, bardzo atrakcyjnymi dla młodego Kalwina.
Pojawiły się również żądania reform w Kościele. Przywódca reformatorów, Jacques Lefèvre d’Étaples (1455–1536), miał wśród studentów wielu zwolenników. Ponadto w kręgach uniwersyteckich były popularne pisma Lutra. Wszystko to przyczyniło się do oddalenia Kalwina od katolicyzmu. Dodatkowo postawa ta wzmocniła konflikt ojca Kalwina z dostojnikami kościelnymi z Noyon, co zniweczyło szanse na karierę duchowną Kalwina.
W 1528 po tym, jak Kalwin otrzymał tytuł magistra sztuk, ojciec kazał mu porzucić studiowanie teologii i poświęcić się studiom prawniczym. Posłuszny ojcu, Kalwin wyjechał do Orleanu, gdzie zapisał się na tamtejszy renomowany wydział prawa. Po upływie 3 lat i studiach w Bourges i Paryżu, Kalwin uzyskał doktorat z prawa oraz aplikanturę. Poznał również gruntownie starożytną grekę i łacinę.
Zerwanie z Kościołem katolickim.
Śmierć ojca w 1531 dała Kalwinowi możliwość decydowania o własnym losie. Powrócił wtedy do ośrodka życia intelektualnego, Paryża. Nie wiadomo kiedy dokładnie Kalwin przeszedł na protestantyzm – było to między 1532 i 1534. Kalwin był autorem mowy inauguracyjnej nowo wybranego rektora Uniwersytetu Paryskiego, Wilhelma Capa, która wywołała skandal. Mowa, wygłoszona w 1533, zawierała obronę tez Lutra i spowodowała oskarżenie rektora o herezję. Rektor wraz z Kalwinem pospiesznie opuścili Paryż.
Kalwin wiele podróżował po Francji, Włoszech i Szwajcarii. 4 maja 1534 wrócił do Noyon, aby zrzec się beneficjów kościelnych. Korzystanie z takich dochodów, chociaż były jego głównym źródłem utrzymania, uznał za niemoralne. Było to także ostateczne zerwanie związków z Kościołem katolickim. Raz jeszcze przebywał w Paryżu, lecz opuścił to miasto po akcji plakatowej radykalnych protestantów jesienią 1534 roku. We Francji nasiliły się represje wobec innowierców. Tej polityce patronował król Franciszek I. Kalwin ostatecznie uciekł z Francji na początku 1535 roku i zatrzymał się w Bazylei.
Reformator religijny.
Na początku 1536 roku Kalwin opublikował w Bazylei swoje najważniejsze dzieło: "Institutio religionis christianae" ("Ustanowienie religii chrześcijańskiej"). Zadedykował je Franciszkowi I, z myślą, że osłabi niechęć króla wobec „antypaństwowej” postawy radykalnych protestantów. Dzieło Kalwina wyróżniało się systematycznością i jasnością doktryny. Po wielu zmianach wydanie ostateczne ukazało się w 1559 i od razu uczyniło z Kalwina wiodącą postać protestantyzmu, co było jednak sprzeczne z aspiracjami Kalwina, marzącego o spokojnej karierze akademickiej.
Pierwszy pobyt w Genewie.
W 1536, podczas podróży do Strasburga, Kalwin zatrzymał się na nocleg w Genewie. Było to od niedawna wolne miasto (przy pomocy Szwajcarów zerwało więzi ze Świętym Cesarstwem Rzymskim) i od zaledwie dwóch miesięcy ośrodek protestantyzmu (pod przywództwem reformatora Wilhelma Farela). Farel przekonał go do pozostania w Genewie, argumentując, że taka jest wola Boga. Młody, bo zaledwie 28-letni Kalwin, od tej chwili na stałe związał swoje życie z tym miastem.
Rozpoczął energiczną reorganizację miejscowego Kościoła – wprowadził cotygodniową komunię. Ponieważ wymagało to według niego zachowania przez wszystkich wiernych surowej dyscypliny moralnej, ustanowił „ciało nadzorcze” (konsystorz genewski), ingerujące we wszystkie aspekty życia mieszkańców i zabraniające wielu rozrywek – jak np. taniec, śpiewanie sprośnych piosenek czy lektura romansów. Nabożeństwa odbywały się w kościołach pozbawionych typowo katolickich ozdób, takich jak obrazy, posągi, sztandary, proporce, ornaty itp. oraz ołtarza. Centralnym miejscem w kościele reformowanym nie jest już ołtarz a kazalnica, zaś kazanie głównym punktem nabożeństwa.
Kazania trwały około godziny i opierały się na szczegółowej analizie wybranego tekstu Biblii, z nawiązaniem do aktualnych okoliczności i życia Kościoła.
Taka dyscyplina kościelna nie spodobała się niektórym mieszkańcom Genewy (ze stronnictwa libertynów oraz Dzieci Genewy). Po dwóch latach napięcie sięgnęło zenitu, kiedy Kalwin oraz pozostali kaznodzieje odmówili udzielenia sakramentu Wieczerzy Pańskiej osobom wyznającym jawnie poglądy libertyńskie. Rada Miasta uznała, że Kalwin przekroczył swoje uprawnienia i nakazała jemu oraz Farelowi i Viretowi opuszczenie miasta w ciągu dwóch tygodni.
Pobyt w Strasburgu.
Lata 1538–1541 Kalwin spędził w Strasburgu, gdzie poświęcił się swojej ulubionej pracy naukowej. Jego współpracownikiem został Martin Bucer, którego teza o predestynacji zafascynowała Kalwina. Bucer pomógł także w organizowaniu Kościoła dla uciekinierów protestanckich z Francji. Organizacja ta miała w zamyśle Kalwina odpowiadać zaleceniom Chrystusa. Dla potrzeb Kościoła Kalwin opracował nową liturgię oraz napisał zbiór psalmów (Psałterz genewski). Był także reprezentantem protestantów w dysputach religijnych w Wormacji (1540) i Ratyzbonie (1541).
Kalwin w 1539 poślubił Idelette de Bure, wdowę po nawróconym anabaptyście Janie Stordeurze z Löttich.
Powrót do Genewy.
Kościół katolicki podjął ostrożne działania, aby nakłonić mieszkańców Genewy do powrotu na łono katolicyzmu. Wygnany biskup Genewy Jean Pierre de la Baume zorganizował konferencję w sąsiednim księstwie celem przywrócenia władzy Kościoła rzymskiego w Genewie. Zadanie nakłonienia mieszkańców miasta do powrotu do Kościoła katolickiego powierzono wykształconemu i łagodnemu kardynałowi Jacopo Sadoleto. W marcu 1539 Sadoleto napisał list do mieszkańców Genewy, w którym przedstawił idylliczny obraz Kościoła katolickiego, oczerniając – bez wymieniania nazwisk – reformatorów jako wichrzycieli i ludzi kierowanych niskimi pobudkami. Kalwin przebywał w tym czasie na wygnaniu w Strasburgu. We wrześniu przesłano mu kopię listu Sadoleta z prośbą o odpowiedź. Odpowiedział na list kardynała w ciągu siedmiu dni. Napisany przez Kalwina głośny "List do Sadoleta", uchodzi do dziś za majstersztyk pisarstwa polemicznego.
Czterej radni – główni przeciwnicy Kalwina – popadli w tym czasie w niełaskę, zaś w Genewie panował coraz większy chaos i nieporządek. Rada Miasta zwróciła się z błaganiem do Kalwina, aby powrócił do Genewy. Ta propozycja przeraziła Kalwina, który miał jak najgorsze wspomnienia ze swojego pierwszego pobytu w tym mieście, niemniej po usilnych prośbach przedstawicieli Rady, a przede wszystkim za namową Farela, zgodził się, pod warunkiem zaakceptowania przez Radę jego teorii dyscypliny kościelnej. Przyznał jednocześnie, że zawinił w Genewie zbytnią surowością i zniecierpliwieniem.
Powrót Kalwina do Genewy był triumfem. Uważany za „męża opatrznościowego” i sam o tym przekonany, Kalwin (jako naczelny pastor, a od 1555 przewodniczący Konsystorza) zaczął energiczną działalność organizatorską, z poparciem całej rady miejskiej. W przekonaniu Kalwina całe życie chrześcijanina miało być podporządkowane religii. W tym duchu rada miejska Genewy zmieniała prawa. W świetle nowych badań popularny pogląd, jakoby Genewa czasów Kalwina stała się republiką teokratyczną, jest podważany. W praktyce rada miejska często nie zgadzała się z opiniami Kalwina. Ponadto przez większość pobytu reformatora w Genewie władza w mieście przypadała tzw. libertynom (stronnictwo głównego oponenta Kalwina – Ami Perrina). Władza libertynów blokowała pomysły Kalwina i musiał on z uporem walczyć o przeprowadzanie konkretnych reform. W dodatku Kalwin przez niemalże cały okres swojego pobytu w Genewie nie miał statusu obywatela miasta, co uniemożliwiało mu branie udziału w wyborach do rady miejskiej i poważnie ograniczało jakiekolwiek wpływy w rządzeniu. Kalwin stał się obywatelem Genewy dopiero w 1559.
Od 1542 do 1546 stracono 58 osób, a 78 skazano na wygnanie. Wśród skazanych na śmierć były tzw. „czarownice z Peney” – 34 kobiety oskarżone o roznoszenie zarazy (dżumy) za pomocą maści rozsmarowywanej na odrzwiach i klamkach oraz za pomocą czarów. Winowajcy przyznali się do rozprzestrzeniania zarazy i zostali straceni. Innym przykładem surowości dyscypliny kościelnej w Genewie jest spalenie Hiszpana Miguela Serveta w 1553, przede wszystkim z powodu heterodoksyjnego poglądu na Trójcę Świętą. Należy jednak pamiętać, że wszelkie sprawy sądowe były roztrząsane przez władze miasta, do których Kalwin wówczas nie należał. Spalenie Serveta było czynem mającym podkreślić ortodoksyjność i autorytet rady miejskiej, której członkowie (głównie libertyni) tracili poparcie społeczne. Gest miał przysporzyć im nowych wyborców. Radni posłużyli się teologicznymi pismami Kalwina, polemizującymi z poglądami antytrynitarnymi i anabaptystycznymi, aby mieć argument teologiczny przeciwko Servetowi. Sam Kalwin nie uczestniczył w procesie Serveta i jedynie pośrednio miał wpływ na wydany wyrok.
W 1559 Kalwin założył w Genewie akademię teologiczną dla szerzenia nauki reformowanej. Sam brał udział w licznych dysputach religijnych, napisał szereg pism religijnych, komentarzy do Biblii i prowadził ożywioną korespondencję. Uczył o podwójnej predestynacji, tj. o bezwzględnym przeznaczeniu wiernych do nieba, a niewiernych na potępienie. W Komunii Św. widział duchową (nie materialną) obecność ciała i krwi Chrystusa przez wiarę. Odrzucił wszystkie urządzenia kościelne, nie posiadające oparcia w Piśmie Świętym, w tym instytucję hierarchicznego duchowieństwa, i wprowadził zasadę wybieralności pastorów przez wiernych. Był przeciwny wszelkim objawom „pogańskiego bałwochwalstwa”, w tym kultowi świętych, Matki Boskiej, obrazów, posągów i relikwii. Znacznie bardziej rygorystyczny pod tym względem niż Luter, sprzeciwiał się jakiemukolwiek ozdabianiu kalwińskich kościołów (w których często brak było nawet krzyża).
Po 23 latach faktycznych rządów Kalwina (nigdy nie miał żadnej oficjalnej funkcji politycznej), Genewa stała się silną republiką protestancką z uniwersalistycznym Kościołem (zyskała wówczas miano „Rzymu protestanckiego”).
Kościół, który Kalwin stworzył, oparty na drobiazgowej analizie Biblii i surowej dyscyplinie moralnej oraz strukturze demokratycznej (wybieralności organów, podziale władzy między kler i laikat) okazał się wyjątkowo odporny na prześladowania, np. w Niderlandach, na Węgrzech i we Francji. Kalwin skonsolidował rozproszone siły protestantyzmu i umocnił je, opierając się kontrreformacji, a także rozkładowym tendencjom wewnętrznym: sekciarstwu i niedowiarstwu. Rozpoczynał pracę w mieście rozwiązłym, bliskim anarchii, zostawiając pod koniec życia miasto dobrze zarządzane, które John Knox nazwał „najdoskonalszą szkołą Chrystusa na ziemi od czasów Apostołów”, a teolog luterański Valentin Andreae uznał za wzór do naśladowania.
Dopiero na 5 lat przed śmiercią Kalwin otrzymał obywatelstwo Genewy. Został pochowany na cmentarzu genewskim, gdzie do dziś spoczywa pod prostą płytą nagrobną, oznaczoną tylko inicjałami J.C. Zgodnie z jego życzeniem, grobu nigdy nie ozdabiają żadne kwiaty.
Teologia Kalwina i jego surowa dyscyplina znacznie wpłynęły na postać cywilizacji Zachodu w XVII i XVIII w. Kalwinistami byli hugenoci, holenderscy mieszczanie, angielscy purytanie, szkoccy prezbiterianie i pielgrzymi Nowej Anglii, którzy dla wyznawanej przez siebie wiary nie wahali się oddać życia lub porzucali wygody cywilizacji, by żyć zgodnie ze swymi zasadami w odległych krainach.
Kalwin a reformacja polska.
Kalwin od początku żywo interesował się losami polskich gmin wyznaniowych, nawiązujących do jego nauk. Takie gminy rozwinęły się najwcześniej, bo już w 1546, w Małopolsce. Początkowe duże sukcesy kalwinizmu w Europie Środkowej dawały nadzieję na ostateczny sukces tego wyznania i Kalwin osobiście zaangażował się w rozwój swojej doktryny w tym regionie. Napisał do polskich współwyznawców wiele listów (do dziś zachowało się 80), w których żarliwie zachęcał do wytrwania w wierze i rozwoju. Jednym z ważnych tematów polskiej korespondencji Kalwina był rozłam w zborach małopolskich i wyodrębnianie się zborów unitariańskich, czemu sprzyjała działalność Jerzego Blandraty.
Poza krótkim napomnieniem do braci polskich w 1563, dzieła Kalwina zasadniczo nie były w Polsce wydawane w całości. Pierwsza część Instytucji na bazie wydania łacińskiego z 1563 roku pt. ""O zwierzchności świeckiej" (XX rozdział IV Księgi) ukazała się w 1599 roku w Małopolsce i była dedykowana Andrzejowi Szafrańcowi z Pieskowej Skały. Ani miejsce wydania ani tłumacz nie są znani – Kriegseisen wskazuje na Grzegorza z Żarnowca (1528-1621) jako potencjalnego tłumacza. W 1626 roku w Lubczu ukazało się tłumaczenie Piotra Siestrzencewicza ostatniej części IV księgo pt. "Nauka o sakramenciech świętych Nowego testamentu. Wzięta z czwartych ksiąg Instytucji nabożeństwa krześcijańskiego Jana Kalwina, y na polskie wiernie przetłumaczone"" i dedykowane Januszowi Radziwiłłowi.
Po II wojnie światowej zaczęły się ukazywać sporadycznie przekłady fragmentów niektórych jego dzieł i listów, jednak do tej pory nie wydano ani jednego kompletnego dzieła czy komentarza Kalwina w języku polskim.
W 2009 Wydawnictwo Naukowe Semper wydało ponownie "O Zwierzchności świeckiej" z opracowaniem i wstępem prof. Wojciecha Kriegseisena.
Rola Kalwina jako humanisty.
Kalwin był nie tylko reformatorem religijnym i twórcą kalwinizmu, ale także humanistą i pisarzem. Rozległość jego dzieła kontrastuje ze stosunkowo krótkim okresem życia, słabym zdrowiem oraz ogromem ciążących na nim obowiązków związanych z pracą kaznodziei, nauczyciela, reformatora i korespondenta.
Teorie Kalwina na temat organizacji Kościoła (podejmowanie decyzji na szczeblu podstawowym, nadzorowanie tych decyzji przez organy wybieralne aż do naczelnego „zgromadzenia ogólnego”) wywarły duży wpływ na europejską koncepcję państwa demokratycznego.
Niektóre kościoły ewangelicko-reformowane, wyrosłe na surowych zasadach kalwinizmu, stały się z czasem jednymi z najbardziej liberalnych i otwartych chrześcijańskich związków wyznaniowych.

</doc>
<doc id="87311" url="https://pl.wikipedia.org/wiki?curid=87311" title="Studnia">
Studnia

Studnia – pionowe (czasami skośne) ujęcie wód podziemnych, sztuczny otwór wiercony lub kopany, sięgający do poziomu wodonośnego.
Dzięki obecności urządzeń technicznych takich jak obudowa, kołowrót, pompa, rurociąg itp. możliwy jest stały pobór wody ze studni.
Historia.
Najstarsza, zachowana studnia w Polsce znajduje się w Mogilnie na dziedzińcu klasztoru benedyktynów z XI wieku. Najpierw studnie były kopane, a ściany wykładano murem z kamieni lub cegieł; dopiero od początku XX wieku zaczęto stosować okrągłą betonową cembrowinę. 
Wodę czerpano na terenach o płytkim położeniu wód za pomocą studni z wyciągiem ręcznym, a na terenach o głębokich ujęciach za pomocą żurawia lub kołowrotu (drewnianego walca, napędzanego ręcznie za pomocą korby żelaznej; do walca była umocowana lina lub metalowy łańcuch z konewką lub wiadrem). Cembrowina wierzchnia wystawała na powierzchnię, a po obu jej stronach były wkopane w ziemię drewniane słupy, na których był zamocowany kołowrót. W późniejszym czasie zaczęto stosować częściowe zabezpieczenie kołowrotu, poprzez nakrycie go stałym daszkiem, a także całkowite zabezpieczenie studni poprzez drewniane osłony z zamykanymi drzwiczkami. Czasem budowano studnie abisyńskie, gdzie wodę pobierano za pomocą wkręconej rury i pompy ręcznej. 
W czasie rozwoju elektryczności zaczęto w studniach montować pompy elektryczne, które pobierały wodę i rurociągiem odprowadzały ją do domu. Obecnie studnie wiejskie są już tylko rzadkością (jako obiekty zabytkowe), ponieważ zostały wyparte przez wiejskie wodociągi.
Znaczenie symboliczne studni.
Znaczenie studni związane jest ze znaczeniem wody, której przypisywano znaczenie oczyszczające i uzdrawiające. Studnie interpretowano (ze względu na znajdującą się w głębi wodę) jako drogę prowadzącą w dół, w ciemność, do krainy zmarłych, poza granice ludzkiego świata. Nabierały przez to właściwości tabu (i wymagały wzmożonej ochrony). Odgrywały również znaczenie w momentach przejścia w życiu człowieka. Ze studniami związane były wątki magiczne, wierzenia i wróżby. Studnie często towarzyszą świątyniom i miejscom pielgrzymkowym.

</doc>
<doc id="87312" url="https://pl.wikipedia.org/wiki?curid=87312" title="Deglacjacja">
Deglacjacja

Deglacjacja, cofanie się lodowca – proces polegający na stopniowym zaniku lub zmniejszaniu się powierzchni lodowca i odsłanianiu się zlodowaconego terenu, głównie wskutek zmian klimatu.
Wyróżnia się:
Z cofaniem lodowca wiąże się powstawanie różnorodnych osadów polodowcowych (glina zwałowa, piaski fluwioglacjalne) i form ukształtowania powierzchni ziemi (wzgórz morenowych, ozów, kemów, sandrów i in.).

</doc>
<doc id="87313" url="https://pl.wikipedia.org/wiki?curid=87313" title="Podcios brzegowy">
Podcios brzegowy



</doc>
<doc id="87314" url="https://pl.wikipedia.org/wiki?curid=87314" title="Nisza abrazyjna">
Nisza abrazyjna

Nisza abrazyjna, podcios brzegowy – zagłębienie u podstawy klifu utworzone w wyniku erozyjnej działalności fal morskich.
Pogłębianie się niszy abrazyjnej powoduje stopniowe obrywanie się coraz dalszych partii brzegu i cofanie się klifu (klif żywy).

</doc>
<doc id="87315" url="https://pl.wikipedia.org/wiki?curid=87315" title="Nisza termoerozyjna">
Nisza termoerozyjna

Nisza termoerozyjna, podcios brzegowy – podcięcie wysokiego brzegu jeziora lub cieku wodnego znajdującego na obszarach wieloletniej zmarzliny.
Nisza taka powstające w wyniku wytapiania i rozmywania przez wodę osadów spojonych lodem gruntowym.

</doc>
<doc id="87317" url="https://pl.wikipedia.org/wiki?curid=87317" title="Dolina wisząca">
Dolina wisząca



</doc>
<doc id="87319" url="https://pl.wikipedia.org/wiki?curid=87319" title="Dolina zawieszona">
Dolina zawieszona

Dolina zawieszona ("dolina wisząca", "dolina podwieszona") – rodzaj doliny bocznej oddzielonej od doliny głównej stromym progiem. Dno doliny bocznej przy ujściu znajduje się powyżej dna doliny głównej. Powstaje wtedy, gdy proces pogłębiania dna doliny, powodowany np. przez rzekę lub częściej lodowiec górski, przebiega bardziej intensywnie lub dłużej w dolinie głównej niż w bocznej. Efekty erozji lodowca na dno doliny zależą od jego masy, czyli grubości, dlatego są znacznie większe w dolinie głównej niż mniejszych dolinach bocznych. Dolina zawieszona może być efektem poszerzenia doliny w czasie przekształcania jej z doliny wciosowej w dolinę U-kształtną w wyniku działalności lodowca (egzaracja).
W Polsce doliny zawieszone występują w Tatrach, np. Buczynowa Dolinka.
Doliną zawieszoną jest też nazywana dolina nadbrzeżna, której dno przy ujściu leży wyżej niż brzeg zbiornika wodnego. Powstaje wtedy, gdy tempo obniżania się poziomu wody w zbiorniku jest szybsze niż procesy pogłębiania doliny.

</doc>
<doc id="87320" url="https://pl.wikipedia.org/wiki?curid=87320" title="Cokół kontynentalny">
Cokół kontynentalny



</doc>
<doc id="87321" url="https://pl.wikipedia.org/wiki?curid=87321" title="Basen morski">
Basen morski



</doc>
<doc id="87322" url="https://pl.wikipedia.org/wiki?curid=87322" title="Cofanie się lodowca">
Cofanie się lodowca



</doc>
<doc id="87324" url="https://pl.wikipedia.org/wiki?curid=87324" title="Obrona Zbaraża">
Obrona Zbaraża

Obrona Zbaraża – bitwa obronna przeprowadzona w dniach 10 lipca–22 sierpnia 1649.
Fortyfikacje ziemne usypane wokół zamku w Zbarażu, bronione były podczas powstania Chmielnickiego przez około 9-tysięczną załogę polską wraz z chorągwiami Wiśniowieckiego i oddziałem piechoty niemieckiej. Wojskami tymi dowodzili trzej regimentarze: Andrzej Firlej, Stanisław Lanckoroński i Mikołaj Ostroróg, lecz prawdziwym dowódcą obrony był wojewoda ruski książę Jeremi Wiśniowiecki. W obozie obecni byli także Aleksander Koniecpolski i starosta krasnostawski Marek Sobieski.
Oblężenie.
Oblegające wojska liczyły 70 tysięcy Kozaków i 40 tysięcy Tatarów. Ponadto kilkadziesiąt tysięcy ruskiej czerni. Dowódcą armii kozackiej był hetman wojsk zaporoskich Bohdan Chmielnicki, a Tatarami dowodził sam chan krymski Islam III Girej. Oblegający mieli 30 dział, obrońcy tylko połowę tego. Choć Zbaraż był nowoczesnym zamkiem bastionowym, był jednak zbyt mały, by można było przeprowadzić obronę chroniąc się za jego murami. Z tego powodu armia koronna okopała się budując wały przed murami fortecy.
Pierwszy szturm Chmielnicki przeprowadził już 11 lipca, licząc na to, że rozmiar jego armii wzbudzi w wojskach koronnych podobny popłoch, jak pod Piławcami i pozwoli z marszu zdobyć twierdzę. Twardy opór obrońców i ciężkie straty nacierających pułków kozackich zniweczyły ten plan.
Polacy sukcesywnie odpierali kolejne szturmy, a ponadto sami organizowali uciążliwe dla oblegających wycieczki. Prowadzone przez Kozaków prace ziemne zmuszały obrońców do stopniowego cofania się i zmniejszania obszaru umocnień. Po kilku tygodniach obrony zaczęło brakować żywności oraz prochu.
Odsiecz.
17 lipca na odsiecz oblężonemu Zbarażowi ruszyła z Lublina armia polska pod osobistym dowództwem króla Jana Kazimierza. Nie było przy królu pospolitego ruszenia, gdyż kanclerz wielki koronny Jerzy Ossoliński bał się nacisków szlachty na króla. 
Z wieścią o rozpaczliwej sytuacji wojsk oblężonych w Zbarażu do stojącego w Toporowie króla przedarło się kilku posłańców, między innymi w chłopskim przebraniu towarzysz husarski Mikołaj Skrzetuski, który, pomimo ogromnego zmęczenia, ofiarował się do odbycia drogi powrotnej i zaniesienia posłania królewskiego do Zbaraża.
Król natychmiast ruszył z odsieczą, ale miał ze sobą tylko 15 tys. wojska. Nie dotarło pospolite ruszenie, gdyż za sprawą Ossolińskiego wici rozesłano zbyt późno. Kilka dni później podjazd królewski schwytał znacznego rangą Tatara z ordy nohajskiej, który potwierdził informacje Skrzetuskiego o obecności chana Islam Gireja III. Informację tę zatajono przed resztą armii.
Na wieść o zbliżającym się królu Chmielnicki z chanem Islam Girejem zostawili część sił dla blokowania Zbaraża i zabrawszy ze sobą większość wojsk zaatakowali i osaczyli armię królewską podczas przeprawy przez rzekę pod Zborowem.
Ugoda zborowska.
Rokowania z Chmielnickim były niemożliwe, ponieważ jeszcze przed atakiem na Zbaraż król ogłosił Chmielnickiego zdrajcą i wyznaczył za jego głowę nagrodę. Dlatego prowadzono rokowania z chanem, który za ogromny haracz i jasyr zgodził się na podpisanie rozejmu, a Chmielnickiemu zagroził wojną, jeśli ten nie pogodzi się z królem. Wreszcie 17 sierpnia podpisano ugodę zborowską, której postanowienia były niekorzystne dla Rzeczypospolitej, nie zadowoliły także Kozaków.
Warunki ugody zborowskiej:
Po bitwie.
Wojska koronne opuściły Zbaraż, a na wypadek niedotrzymania przez drugą stronę warunków podpisanej umowy tyły wycofujących się oddziałów ochraniała jazda pod osobistym dowództwem Jeremiego Wiśniowieckiego. Przed opuszczeniem obozu Polacy zniszczyli utworzone wcześniej umocnienia ziemne, by w przyszłości nie mogły być wykorzystane przez Zaporożców.

</doc>
<doc id="87328" url="https://pl.wikipedia.org/wiki?curid=87328" title="PZL.37 Łoś">
PZL.37 Łoś

PZL.37 Łoś – polskiej konstrukcji i produkcji, średni dwusilnikowy bombowiec zbudowany w układzie dolnopłata o konstrukcji całkowicie metalowej z podwoziem chowanym w locie.
Historia.
Projekt wstępny został złożony w Departamencie Lotnictwa MSWojsk. w lipcu 1934 roku. Konstruktorami samolotu byli: inż. Jerzy Dąbrowski (główny konstruktor), Piotr Kubicki (zastępca), Franciszek Misztal (konstrukcja płata).
W październiku tegoż roku uzyskano zamówienie na prototyp, w kwietniu 1935 roku zaakceptowano makietę samolotu. Oblotu pierwszego prototypu dokonał 13 grudnia 1936 roku pilot doświadczalny Wytwórni PZL Jerzy Widawski.
Geneza.
Potrzeba skonstruowania takiego samolotu wynikała z kilku względów. Pierwszym z nich była modna w tym czasie teoria Douheta, która zakładała, że główną siłą lotnictwa mają być samoloty bombowe (gorącym zwolennikiem tej teorii był ówczesny dowódca lotnictwa gen. Ludomił Rayski). Drugim powodem była starzejąca się flota używanych samolotów bombowych Fokker F VIIB/3m. Impulsem były też nowości w konstrukcjach lotniczych – chowane w locie podwozie, silniki lotnicze ze sprężarkami i śmigłami o zmiennym skoku, bogata mechanizacja płata (sloty, klapy).
Prace projektowe w Państwowych Zakładach Lotniczych – Wytwórni Płatowców nr 1 – rozpoczął w 1934 r. zespół, którym kierował Jerzy Dąbrowski.
Dąbrowski przedstawił wstępny projekt czteromiejscowego bombowca średniego, o konstrukcji całkowicie metalowej. W czasie projektowania główny nacisk kładziono na jak najlepsze osiągi, przy jak największym udźwigu. Departament Aeronautyki MSWojsk. wymagał, aby bombowiec osiągał prędkość ponad 360 km/h (co było wartością większą od osiągów ówczesnych myśliwców PZL P.7), miał maksymalny zasięg około 3000 km (z niewielkim ładunkiem bomb) i przenosił maksymalny ładunek 2500 kg bomb. W drugiej połowie 1935 r. wojsko potwierdziło zamówienie na 10 samolotów serii informacyjnej. Produkcją samolotu zajęły się zakłady PZL-WP nr 1 przy lotnisku Okęcie.
Prototyp PZL.37/I.
Pierwszy samolot zaczęto budować jesienią 1935 r. Miał służyć wyłącznie do prób statycznych. Drugi przeznaczono do prób w locie. W styczniu 1936 r. wykryto błędy konstrukcyjne w układzie sterowania i zawieszeniu samolotu, dlatego tempo budowy spadło. W kwietniu zakończono budowę drugiego prototypu, a równocześnie prowadzono na pierwszym samolocie próby statyczne. W czerwcu, po zakończeniu prób statycznych, zmiany zaproponowane przez pracowników Instytutu Badań Technicznych Lotnictwa, w którym prowadzono próby, oraz przez konstruktorów, zostały wprowadzone już na gotowym egzemplarzu. Przebudowę zakończono w drugiej połowie 1936 r. Z powodu defektu silnika (podejrzewano sabotaż, ponieważ w silniku znaleziono metalowe części obce) próbę przełożono. Oblotu dokonał pilot doświadczalny PZL WP-1 Okęcie Jerzy Widawski 13 grudnia 1936 r. W trakcie prób wykryto usterki, m.in. drgania tablicy przyrządów, nadmierne grzanie się silników, pękanie rur wydechowych, przegrzewanie głowic silników, niewystarczającą sterowność podłużną, zacieranie się kranów paliwowych. Samolot uznano za dobrze rokujący, potencjalnie bardzo udany, czego potwierdzeniem było zwiększenie zamówienia DWL z 10 do 30 samolotów z terminem dostawy na koniec 1938 r.
Prototyp PZL.37/II.
Jeszcze w trakcie prób lotu prototypu 0002 "PZL.37/I" przystąpiono do montażu trzeciego prototypu, który miał być wzorcem dla samolotów seryjnych. Wprowadzano w nim na bieżąco poprawki konstrukcyjne, w wyniku których samolot przekształcił się w jakościowo inny model, nazwany drugim prototypem i oznaczony "PZL.37/II Łoś". Oblot samolotu nastąpił w listopadzie lub grudniu 1937 r. Drugi prototyp różnił się od pierwszego podwójnym usterzeniem kierunku, zmodyfikowanym podwoziem, zmienioną konfiguracją pomieszczeń załogi i zdublowanym układem sterów (dla pilota i dowódcy-obserwatora). Samolot napędzany był mocniejszymi silnikami Bristol Pegasus XX o mocy 918 KM. Zmiana usterzenia znacząco zwiększyła pole ostrzału górnego tylnego strzelca. W podwoziu po raz pierwszy na świecie zastosowano układ niezależnego zawieszenia kół bliźniaczych (projektu inż. Piotra Kubickiego). Dzięki temu samolot mógł być eksploatowany na lotniskach polowych. Ponadto zastosowano koła o mniejszej średnicy, całkowicie chowające się w gondole silnikowe. Zaobserwowane drgania ogona typu buffeting szybko wyeliminowano, zmieniono też skos stateczników.
Zmiany wpłynęły znacznie na osiągi samolotu i po badaniach i próbach Wojskowa Komisja Odbiorcza zezwoliła na budowę seryjną samolotu bombowego "PZL.37 Łoś".
Prototyp ten w latach 1937–1938 wykorzystywano do lotów reklamowych oraz prób w locie silników, przewidywanych do użycia w kolejnych wersjach rozwojowych.
PZL.37A.
Początkowo seria ta miała być wzorowana na trzecim egzemplarzu prototypu ("PZL.37/II"), ale ponieważ wytwórnia sporządziła wstępne przygotowania dla prototypu "PZL.37/I", DWL po uzgodnieniach z wytwórnią postanowiło zakupić 10 samolotów wersji "A" i 20 maszyn wersji "A bis" (według prototypu II). Seria "A" charakteryzowała się pojedynczym usterzeniem kierunku, nowym podwoziem Kubickiego i podwójnym układem sterów. Seria "A bis" miała podwójne usterzenie kierunku. Wszystkie samoloty miały być wyposażone w dwa silniki Bristol Pegasus XII B o mocy maksymalnej 873 KM.
Jugosławia zaprosiła PZL na wystawę w Belgradzie (28 maja – 13 czerwca 1938). Poza innymi samolotami zaprezentowano tam egzemplarz samolotu "Łoś A bis" wyposażonego w silniki Bristol Pegasus XX, specjalnie przygotowanego na wystawę i zarejestrowanego pod cywilnymi znakami rozpoznawczymi SP-BNL. Samolot wzbudził duże zainteresowanie, w tym regenta Jugosławii, księcia Pawła.
Pierwsze samoloty "PZL.37 A Łoś" trafiły do jednostek w czerwcu 1938 r. Początkowo szkolenie sprawiało trudności, ponieważ "Łoś" był samolotem nowoczesnym i wymagającym odpowiedniego przeszkolenia pilota. Kilka niewyjaśnionych, śmiertelnych wypadków wpłynęło negatywnie na morale szkolących się załóg.
Pierwszy wypadek nastąpił podczas prób w locie w połowie czerwca 1938 r. w pobliżu Dąbrówki pod Piasecznem (pilot doświadczalny ITL, plut. Stanisław Macek). Od pierwszego prototypu oderwało się skrzydło w wyniku rozprucia kesonu skrzydła. Cała trzyosobowa załoga zginęła. Na miesiąc zawieszono loty "Łosi", a wytwórnia wzmocniła nitowanie konstrukcji kesonów skrzydeł. Kolejne trzy wypadki były związane ze zbyt dużą kompensacją aerodynamiczną sterów (w 1 Pułku Lotniczym na samolotach "Łoś A bis") podczas czwartego zakrętu, przy podejściu do lądowania. Aerodynamiczne „zablokowanie sterów” (niemożność wycofania sterów do pozycji neutralnej) w samolotach "Łoś A bis" występowało przy dużych wychyleniach sterów (ponad 20 stopni wychylenia steru kierunku) na skutek aerodynamicznego przekompensowania, ale wytwórnia wprowadziła poprawki konstrukcyjne (ograniczenia stopnia wychylenia i zmniejszenie kompensacji aerodynamicznej). Łącznie w czasie eksploatacji prototypów i samolotów wersji "A" zespół inż. Dąbrowskiego wprowadził ponad 250 zmian konstrukcyjnych i usunął około 4 tys. usterek.
PZL.37B.
Produkcję pierwszych egzemplarzy serii "B" rozpoczęto jesienią 1938 r. Wzorowano je na prototypie "PZL.37/II" z poprawkami wynikającymi z doświadczeń eksploatacyjnych. Podstawową różnicą pomiędzy wersjami "A" i "B" były mocniejsze silniki oraz lepsze opracowanie konstrukcji. W nowych samolotach zastosowano silniki Bristol Pegasus XX (918 KM) lub te same silniki budowane na licencji w Polsce jako PZL Pegasus XX.
Początkowo Departament Aeronautyki MSWojsk. złożył zamówienie na 180 samolotów wersji "B" i wpłaciło pieniądze za 108 samolotów. Termin dostawy ustalono na 31 marca 1939 r.
4 listopada 1938 r. samolot SP-BNL (który po adaptacji odpowiadał ściśle wersji "B") został wysłany na Międzynarodowy Salon Lotniczy w Paryżu. Tam konstrukcja została oceniona przez ekspertów bardzo pozytywnie. Taką samą opinię wystawili attaché lotniczy akredytowani w Polsce, zaproszeni wcześniej na pokaz Łosia i innych samolotów.
Samoloty serii "B" spotkały się z dużym uznaniem ze strony jednostek lotnictwa bombowego, które rozpoczęły eksploatację tej maszyny od wiosny 1939 r.
W marcu 1939 r. na stanowisku dowódcy lotnictwa nastąpiła zmiana – na miejsce generała Rayskiego mianowano generała Władysław Kalkusa. W wyniku zmiany koncepcji użycia lotnictwa postanowiono skierować wysiłek produkcyjny w kierunku samolotów myśliwskich. Spowodowało to zmniejszenie zamówienia ze 180 do 108 maszyn serii "B". PZL, powołując się na uruchomienie produkcji zespołów dla 124 Łosi, doprowadziło do zwiększenia zamówienia do takiej liczby maszyn. Pozostałe samoloty miały być wykonane w nowo uruchomionej wytwórni WP-2 w Mielcu, która wiosną 1939 roku otrzymała elementy do ich montażu z Okęcia. Pierwszy zmontowany tam Łoś został oblatany 4 lipca 1939, a do końca sierpnia ukończono jeszcze dwa. Produkcja jednego samolotu pochłaniała w 1938 roku do 27 tysięcy roboczogodzin, natomiast według dyrektora zakładów PZL, w lutym 1939 roku – 17 tysięcy roboczogodzin.
PZL.37C.
Samoloty wersji "C" projektowane były wyłącznie dla odbiorców zagranicznych. Miały być wyposażone w silniki Gnôme-Rhône 14N01 (970 KM), poza tym nie różniły się od wersji "B". Wynikało to z faktu umowy licencyjnej z firmą Bristol, która nie zezwalała na eksport samolotów z silnikami budowanymi na licencji Bristola.
Jeden egzemplarz tej wersji zbudowano w 1938 r. Służył on do lotów próbnych i reklamowych. Został rozbity podczas przymusowego lądowania podczas lotu reklamowego i pozostawiony na miejscu lądowania na skutek uszkodzeń.
PZL.37D.
Samoloty wersji "D" były także przeznaczone wyłącznie dla zagranicy. Miały być wyposażone w silniki Gnôme-Rhône 14NO 20/21 (1050 KM), a ich konstrukcja nie różniła się od maszyn serii "B".
Zbudowano jeden egzemplarz tej wersji, na którym przeprowadzono próby w 1938 r. i pokazano później w Turcji.
Zastosowanie bojowe.
Pierwsze 6 bombowców wersji A i A bis przekazano eskadrom 211 i 212 z 210 Dywizjonu Bombowego w październiku 1938. Początkowo eskadry szkoliły się na nowym i całkowicie odmiennym od wcześniejszych typie, a gotowość bojową dywizjon uzyskał w marcu 1939. Przystąpiono wówczas do formowania drugiego 215 Dywizjonu Bombowego (eskadry 216 i 217), który wszedł do linii w czerwcu 1939.
Do 1 września 1939 r. wytwórnie PZL-WP nr 1 w Warszawie i PZL-WP nr 2 w Mielcu zdążyły wyprodukować łącznie 96 bombowców PZL.37 A i B. Starsza literatura mówiła o około 120 samolotach. Z tego wojsko odebrało 92 lub 93 samoloty, lecz nie wszystkie otrzymały pełne wyposażenie i uzbrojenie, którego zakup i montaż leżał po stronie zamawiającego. Osiem samolotów utracono w katastrofach przed wojną. W jednostkach wojskowych znajdowało się tylko 70 samolotów. W chwili wybuchu wojny w pełni wyposażone było jedynie około 40 samolotów, których większość znalazła się z eskadrach Brygady Bombowej. 14 oblatanych maszyn serii "B" z wytwórni warszawskiej i trzy serii "B" z mieleckiej przeprowadzono drogą powietrzną na lotnisko Małaszewicze koło Brześcia nad Bugiem. Tam zespół pod kierunkiem inż. M. Bużora wmontowywał uzbrojenie do wszystkich dostarczanych maszyn. Z tych 17 samolotów dziewięć uzupełniło dywizjony, pozostałe zostały zniszczone bądź uszkodzone przez bombardowanie niemieckie. Niemcy zniszczyli 10 "Łosi B" na lotnisku Okęcie, trzy "Łosie B" na lotnisku w Mielcu oraz 20 "Łosi B" znajdujących się w różnych fazach montażu w obu wytwórniach.
Maszyny przejęte przez wojsko służyły w trzech dywizjonach. X i XV dywizjon bombowy miały łącznie 36 samolotów. Podlegały Brygadzie Bombowej, znajdującej się w dyspozycji Naczelnego Wodza. Trzecią jednostką, która nie wzięła udziału w walce, był III dywizjon szkolny wyposażony w 34 maszyny, głównie wersji "A", tylko częściowo uzbrojone, ponieważ były przeznaczone do szkolenia.
Szkolny 220 (XX) Dywizjon Bombowy przed wybuchem wojny otrzymał rozkaz rozmieszczenia się na zapasowym lotnisku w pobliżu Brześcia nad Bugiem. Nie wziął udziału w lotach bojowych. Jego siedem maszyn zostało uszkodzonych na lotnisku podczas bombardowania, pozostałe 27 maszyn serii "A" i "B" 12 września 1939 r. na rozkaz dowództwa lotnictwa odleciało do Rumunii.
31 sierpnia, w związku z przejściem lotnictwa na organizację wojenną, powstała Brygada Bombowa. Składała się ona, między innymi, z dwóch dywizjonów Łosi. Był to dywizjon X (dawny „pokojowy” 210 dywizjon bombowy) oraz dywizjon XV (dawny 215 dywizjon bombowy). Dywizjon X składał się z 11 (dawna 211) i 12 (dawna 212) eskadry bombowej. XV dywizjon składał się z 16 (dawna 216) i 17 (dawna 217) eskadry. Każda eskadra składała się z 9 samolotów. Jednostki przed wybuchem wojny zostały przeniesione na polowe lotniska w okolicach Dęblina. Dywizjon X stacjonował na lotnisku Ułęż, XV na lotnisku Podlodów. Dowódca Brygady mógł dysponować dwiema eskadrami – pozostałe miały pozostać do bezpośredniej dyspozycji Naczelnego Wodza.
Główne zagrożenie w pierwszych dniach wojny stanowiły wrogie kolumny pancerne nacierające na Częstochowę – Piotrków oraz Przasnysz – Ciechanów, kierując się w kierunku Warszawy. By powstrzymać Niemców, Naczelne Dowództwo Lotnictwa za zgodą Naczelnego Wodza rozkazało "Łosiom" zaatakować kolumny pancerne wroga, by je zdezorganizować i zatrzymać.
2 września wykonano pierwsze bombardowanie (stacja kolejowa Vossowska – obecnie Fosowskie węzeł kolejowy k. Ozimka na wschód od Opola).
4 i 5 września samoloty zaatakowały kolumny pancerne wroga. Łącznie przeprowadzono sześć wypraw bombowych na XVI Korpus atakujący w kierunku na Częstochowę – Piotrków (wyłom między Armią Łódź i Armią Kraków). Główny wysiłek przypadł na dzień 4 września, kiedy wykonano ok. 60 lotów bojowych, zrzucając do 50 t bomb. Działania miały charakter głównie nękający, bombardowano z niskiego pułapu przy użyciu trzysamolotowych kluczy lub pojedynczych maszyn. Taktyka ta była wymuszona brakiem własnej obrony myśliwskiej, co czyniło stosowanie dużych formacji zbyt ryzykownym. Prócz tego, Łosie nie były przystosowane ani uzbrojone do tego typu działań. Do bombardowań używano bomb burzących i zapalników ze zwłoką oraz ostrzeliwano kolumny z karabinów maszynowych. Lokalnie działania polskich bombowców były skuteczne. Niemcy zostali zaskoczeni atakami lotnictwa polskiego, które uważali za zniszczone i niezdolne do działań. Zmusiło to atakowane jednostki do spowolnienia marszu i wzmożonej ostrożności. Jednak straty poniesione przez XVI Korpus jako całość były niewielkie, a działania Niemców nie zostały w istotny sposób opóźnione. Polskie załogi zgłosiły zestrzelenie dwóch samolotów Messerschmitt Bf 109. Straty własne wynosiły dziewięć maszyn. Ciężkie straty na ziemi poniósł X dywizjon w czasie bombardowania przez Niemców lotniska w Kucinach. Jednostka przeniosła się na lotnisko Ułęż, a następnie na lotnisko Gnojno na Wołyniu. Na skutek koniecznych napraw i braku benzyny do 9 września nie wznowiła lotów.
XV dywizjon od 5 do 9 września wykonał cztery wyprawy bombowe i kilka lotów rozpoznawczych przeciw jednostkom 3 armii gen Küchlera. Loty te nie były jednak tak skuteczne jak działania przeciw XVI Korpusowi. Następnie polska jednostka przeniosła się na nowe lotnisko koło Kowla, gdzie przez dwa dni odnawiała zdolności bojowe. Tego dnia z Małaszewicz dywizjony otrzymały uzupełnienia: dywizjon X otrzymał trzy maszyny serii "B", dywizjon XV – sześć takich samych maszyn.
10 września X dywizjon przeprowadził dwie wyprawy bombowe: najpierw na mosty na Sanie pod Radymnem, następnie w rejonie Radymna na kolumnę samochodów pancernych z XXII Korpusu. 11 września sześć "Łosi" X dywizjonu zrzuciło 60 bomb na kolumnę XXII Korpusu. Po południu w kolejnym nalocie bombardowano samochody pancerne pułku zmotoryzowanego „SS Germania”. Były to ostatnie loty bojowe X dywizjonu. 13 września przeprowadzono tylko rozpoznanie. 14 września nastąpiło przebazowanie na lotnisko Wielick, a 16 września kolejny raz na lotnisko Gwaździec Stary koło Horodenki. 17 września na rozkaz Naczelnego Dowództwa X dywizjon przeleciał przez granicę i w liczbie siedmiu maszyn wylądował w należących wówczas do Rumunii Czerniowcach.
12 września XV dywizjon w liczbie czterech maszyn przeprowadził dwa ataki na jednostki 18 dywizji piechoty z XI Korpusu. Miało to na celu odciążenie Armii „Poznań”. 14 września dywizjon bombardował jednostki 1 Dywizji Górskiej i 56 Dywizji Rezerwowej. 16 września klucz czterech maszyn bombardował kolumnę w rejonie Hrubieszów – Włodzimierz Wołyński, a klucz trzech maszyn kolumnę koło Włodawy. Dla pozostałych samolotów brakowało benzyny. Wieczorem jednostka została przebazowana do Buczacza, a 17 września na lotnisko Bohorodyszcze koło Obertyna. Stamtąd 18 września dywizjon w składzie dwunastu maszyn przeleciał do Czerniowiec.
Razem w Rumunii znalazło się 46 samolotów: 19 maszyn z X i XV dywizjonu oraz 27 z III dywizjonu szkolnego.
Według AJ-Press ML 100 w Rumunii znalazło się 26 samolotów (polskie relacje mówią o 27).
Ogółem w trakcie kampanii wrześniowej dywizjony bojowe wykonały 135 samolotozadań, z czego 25 czysto rozpoznawczych. Zrzucono 119 ton bomb, prawdopodobnie były to bomby Ż-31 o wagomiarze 110 kg. Dywizjony straciły 26 "Łosi", co stanowiło 58% ogólnej liczby użytych samolotów. Poległo dziewięciu lotników, rannych zostało kolejnych sześciu, a nie wróciło z lotów 42.
Łoś w służbie zagranicznej.
Sprzedaż do innych państw przed wybuchem wojny.
Licencję na budowę samolotu kupiła belgijska wytwórnia „Renard Constructions Aéronautiques”. Planowano zbudowanie przynajmniej 20 egzemplarzy. Zakupem samolotów z tego źródła zainteresowana była republikańska Hiszpania. W marcu 1939 r. republikanie skapitulowali i Renard wycofał się z licencji.
W czerwcu 1939 r. zawarto umowy na dostarczenie samolotów wersji "C": 20 sztuk dla Jugosławii, 15 sztuk dla Bułgarii w terminie do połowy 1940 r.
W połowie lipca 1939 r. zawarto umowy na dostawę samolotów serii "D": 30 do Rumunii, 25 dla Turcji. Rumuni wpłacili zaliczkę na pięć samolotów, kolejne 10 miały być zakupione pod koniec 1939 r. Pozostałe 15 chcieli spłacać na raty przez trzy lata. Turcja podpisała umowę o dostawie 10 gotowych samolotów i 15 maszyn w częściach do zmontowania u odbiorcy. Planowano również zakup licencji.
Zakupem samolotów interesowały się także: Dania, Estonia i Finlandia. Produkcji wersji seryjnych: "C" i "D" nie rozpoczęto przed wybuchem wojny.
Po wybuchu II wojny światowej.
Samoloty, które wylądowały w Rumunii, zarekwirowano i przekazano lotnictwu rumuńskiemu. 26 czerwca 1941 trzy samoloty zostały wykorzystane do nalotu na węgierskie wówczas Koszyce, co spowodowało, że Węgry zaatakowały ZSRR (sądząc, że to ten kraj był napastnikiem). W 1941 r. Rumuni wykorzystywali polskie samoloty do przeprowadzania nalotów na Odessę. Cztery maszyny zostały zestrzelone, a pozostałe zostały skierowane do Szkoły Pilotażu na Samolotach Dwusilnikowych w Buzău. Gdy sytuacja na froncie wiosną 1944 r. stała się trudna, samoloty wróciły na pierwszą linię, ale w maju zostały wycofane ponownie do Buzău. 5 września 1944 r. regularna armia węgierska zdobyła lotnisko wraz z "Łosiami" stacjonującymi na lotnisku Cimpia Turzi koło Turdy; (patrz sekcja kolejna).
Wywiad sowiecki na długo przed wojną interesował się samolotami. W czasie kampanii wrześniowej na terenach ZSRR i polskich zajętych przez Armię Czerwoną znalazło się prawdopodobnie od sześciu do dziewięciu maszyn. Od początku kampanii wrześniowej samoloty Łoś naruszały sowiecką przestrzeń powietrzną. 12 września koło Szepietówki na Ukrainie na stronę sowiecką przeleciał polski samolot. Siły sowieckie nie zdołały go zatrzymać. Maszyna wróciła do Polski. 15 września TASS oficjalnie podała, że 13 września polskie bombowce naruszyły przestrzeń powietrzną koło Krywina i Jampolu. Jeden z nich otoczony przez samoloty sowieckie został zmuszony do lądowania, a polscy piloci: podchorąży Henryk Udyk, kapral pilot Józef Bidik i pilot Stanisław Hońdo – aresztowani. Także 13 września o godz. 16.30 na terenie Białoruskiego Specjalnego Okręgu Wojskowego w rejonie m. Żydkowice (100 km na północny zachód od Mozyrza) trzy polskie samoloty PZL 37 Łoś przekroczyły granicę i przeleciały w głąb terytorium sowieckiego. Jeden samolot pod m. Wasilewicze (44 km od Mozyrza) rozbił się na skutek postrzelenia przez sowieckie myśliwce. Dwie pozostały maszyny zostały zmuszone do lądowania na polu koło Dawidowicz. Załogi 12 żołnierzy ocalały i zostały zatrzymane, a samoloty nie zostały uszkodzone. Pozostałe samoloty, które dostały się w ręce sowieckie, zabłądziły albo zostały porzucone przez załogi po uszkodzeniu.
Sprawne maszyny zostały przekazane do Naukowo-Badawczego Instytutu Lotnictwa Sił Powietrznych Związku Radzieckiego w Moskwie w wielkiej tajemnicy (nawet jednostki sowieckiej obrony plot. nie zostały powiadomione o ich przelocie do Bobrujska, w wyniku czego zostały ostrzelane, a następnie do Moskwy). Zostały zaprezentowane członkom rządu w locie i statycznie. Podobno J. Stalin je oglądał. Od października do grudnia 1939 r. polskie bombowce wykonały 39 lotów. Sowieccy piloci stwierdzili, że Łoś jest stabilny we wszystkich fazach lotu, a technika pilotażu jest łatwiejsza niż w sowieckich bombowcach. Badania Łosi były skrupulatne i trwały aż do czerwca 1941 r.
W czasie badań w Instytucie w czasie kołowania doszło do zderzenia jednego "Łosia" z samolotem myśliwskim typu I-15 Czajka.
Niemcy zdobyli na Okęciu wiele samolotów w trakcie budowy, ale zdołali uruchomić jedynie dwa w październiku 1939 r. Jeden z nich został przekazany do ośrodka badawczego Luftwaffe w Rechlinie, gdzie w maju 1940 r. rozbił się po starcie z powodu braku dopływu paliwa do silników. Zginęła dwuosobowa załoga. Drugi samolot został zaprezentowany na wystawie „Zwycięstwo na Zachodzie”, która odbyła się w Wiedniu od 17 września do 30 grudnia 1940 r.
Niekompletne i uszkodzone samoloty znajdujące się w zakładach PZL na Okęciu i w Mielcu oraz w hangarach 1 Pułku Lotniczego zostały szybko pocięte na złom przez polskich robotników. Wykorzystali oni zamieszanie po przejęciu terenów przez Niemców i w ramach sprzątania lotniska z wraków zniszczyli wiele samolotów w końcowych stadiach montażu. Części ze zdemontowanych samolotów najprawdopodobniej znalazły zastosowanie przy zasypywaniu lejów po bombach, co było powszechną praktyką pozbywania się odpadów przez Niemców.
PZL.37 Łoś w muzeum.
W 1939 roku 27 bombowców trafiło na terytorium Rumunii. 23 samoloty miały być używane potem przez lotnictwo tego kraju do bombardowań na wschodzie. W 1945 roku przedstawiciele polskiego MSZ, Ministerstwa Komunikacji i PLL LOT stwierdzili, że sprowadzenie tych samolotów do kraju byłoby niecelowe ze względu na intensywną i niezbyt umiejętną eksploatację przez lotnictwo Rumunii. Podobno nie wiedziano wówczas, że samoloty te Węgrzy zniszczyli 22 września 1944 roku. Do Polski powróciło zatem jedynie kilka samolotów RWD. Według innej wersji Łosie zostały zbombardowane wcześniej, 1 września 1944 r., przez niemieckie Bf 109G. Na lotniskach Luncani i Turda było jednak jedynie 8 Łosi, z których na pewno zniszczono samoloty 201, 202, 203, 204 i 220 (numeracja rumuńska), znajdujące się na pierwszym z nich. Ostatni Łoś, przypuszczalnie z numerem taktycznym 221, został odzyskany w Turdzie, ale stał się wkrótce potem celem węgierskiego ruchu oporu, walczącego w Transylwanii przeciw okupacji radzieckiej i rumuńskiej. Wiadomo też, że 1 lutego 1944 roku Rumuni dysponowali jedynie ośmioma sprawnymi samolotami. Dwa kolejne były w naprawie, zaś 15 pozostawało w remoncie. Pod koniec lutego eskadra bombowa liczyła 9 Łosi, z których nr 210 został zestrzelony 3 maja 1944 roku nad północną Mołdawią. Nie wiadomo natomiast nic o pozostałych 16 samolotach, które w lutym 1944 roku były naprawiane. Z cytowanego artykułu A. Morgały można się dowiedzieć zupełnie czego innego – jeszcze w 1940 roku 6 samolotów zostało rozbitych, zaś jeden 17 listopada 1939 r., ponieważ Rumuni nie potrafili ich używać (polskie załogi zostały internowane w obozach i nie zajmowały się szkoleniem). Gdy zatem w grudniu 1940 roku zakończono formowanie dwóch eskadr (76 i 77), na stanie znalazło się 16 Łosi. Od początku wojny z ZSRR stracono 4 samoloty i pod koniec października 1941 roku w służbie rumuńskiej pozostawało jedynie 12 egzemplarzy. Ponieważ sprawnych było mniej niż połowa tej liczby, zdecydowano się na kanibalizację 4 maszyn. Ocaleć mogłyby zatem jedynie te niekompletne Łosie, o czym się jednak nie wspomina. Zdaniem niektórych autorów Łosie służyły w Rumunii jeszcze w połowie lat 50., do holowania rękawa strzeleckiego, na co nie ma żadnego potwierdzenia, a wniosek ten wydaje się być potwierdzony rachunkiem A. Morgały. Autor zauważył ponadto, iż mimo że w wykazie samolotów przekazanych Rumunom figuruje 27 sztuk, ci potrafili się wówczas doliczyć jedynie 23 sprawnych maszyn. Nie wiadomo zatem, gdzie zniknęły 4 samoloty. Wcześniej wydana książka autorstwa Jerzego Pawlaka wymienia natomiast liczbę 17 polskich bombowców, którym w 1939 roku udało się przedostać za granicę.
W żadnym z rumuńskich muzeów lotniczych samolot nie jest eksponowany i nic nie wiadomo o tym, by zachował się choć jeden kompletny egzemplarz. Niewielkim fragmentem płatowca dysponuje od 2010 roku baza lotnicza w Łasku, natomiast ponad 1000 części samolotu zostało wykopanych w miejscowości Patok (gmina Drużbice) i są eksponowane w Muzeum Regionalnym w Bełchatowie. Pozostałości innego samolotu wykopano pod Radzyminem, m.in. dobrze zachowany kadłub bomby lotniczej wraz z oddzielonymi od niego lotkami, goleń podwozia oraz fragmenty silnika. Znalezisko było prezentowane w Muzeum Wojska Polskiego w Warszawie z okazji Święta Niepodległości w 2011 roku.
W jednym z muzeów amerykańskich wystawiano także kompletny silnik od Łosia. Silnik ten był eksponowany w Pawilonie Polskim na Wystawie Światowej w Nowym Jorku od wiosny 1939. Witold Dewicki, który opiekował się tym silnikiem, przekazał go do Muzeum Lotnictwa w Krakowie. Silnik Pegaz XX do muzeum został dostarczony 12 sierpnia 2006. Po wykonaniu prac konserwatorskich, silnik jest udostępniony na ekspozycji.
Nowatorstwo i problemy.
Samolot odznaczał się wieloma nowatorskimi rozwiązaniami, co początkowo przysporzyło sporo problemów. Ich rozwiązanie przyniosło jednak rezultaty częstokroć przekraczające wcześniejsze oczekiwania. Należą do nich:
Wersje i opis techniczny.
Opis i dane techniczne.
Całkowicie metalowy, dwusilnikowy dolnopłat. Podwozie klasyczne, jednogoleniowe, dwukołowe, chowane w locie. Załoga czteroosobowa: pilot, dowódca-obserwator, strzelec dolny – radiotelegrafista i tylny strzelec. Stanowisko obserwatora znajdowało się w przeszklonym nosie samolotu, wyposażonym w karabin maszynowy strzelający do przodu. Radiotelegrafista siedział wewnątrz kadłuba, za komorą bombową, a do jego obowiązków należała także obsługa tylno-dolnego karabinu maszynowego.
Najnowocześniejszy polski samolot z tego okresu. Pierwszy polski samolot seryjny wyposażony w chowane podwozie. Wyprodukowany przez PZL w liczbie około 120 maszyn. Wszedł do linii sześć miesięcy przed wybuchem wojny. Najnowocześniejszy samolot użyty przez lotnictwo polskie w czasie kampanii wrześniowej. W późniejszym okresie używany bojowo także przez Rumunię w działaniach przeciwko ZSRR. Ostatni lot bojowy odbyto na nim 3 maja 1944.
Łoś po II wojnie światowej.
Nie zachował się żaden kompletny samolot Łoś po wojnie. Obecnie w zbiorach muzealnych znajdują się jedynie poszczególne elementy konstrukcji samolotu. W zbiorach Muzeum Lotnictwa w Krakowie znajduje się silnik z bombowca Łoś, który muzeum otrzymało w darze od Witolda Dewickiego ze Stanów Zjednoczonych.
Ocena koncepcji na tle historycznym.
Polskie Lotnictwo Bombowe w pierwszej połowie lat 30. XX wieku, opierało się na przestarzałych konstrukcjach typu Fokker F.VII 3m, produkowanych na licencji holenderskiej. W drugiej połowie lat trzydziestych wizja agresji na Polskę stała się realna i Polska przystąpiła naprędce do realizacji planu rozbudowy polskich sił zbrojnych. Naczelne Dowództwo przy jego opracowaniu wykazało się niezrozumieniem roli lotnictwa w nowoczesnej wojnie, sprowadzając rolę samolotu najczęściej do funkcji drogiej broni pomocniczej trzeciego planu (użytecznego do obserwacji i łączności). Pewne doświadczenia rzutujące na pojmowanie wartości bojowej samolotów w charakterze broni wyniesiono zostały z wojny polsko-radzieckiej, gdzie z powodzeniem użyto samolotów do bombardowania. Na tym tle w zbliżającej się perspektywie konieczności prowadzenia wojny obronnej, Polska zaangażowała się w programy zbrojeniowe, które z punktu widzenia dzisiejszej wiedzy historycznej nie wytrzymują krytyki. Jednym z nich był Łoś. Istnieje pogląd, że budowa tego samolotu (a także konkurencyjnych LWS-6 Żubr oraz Lublin R-XXB, jak również pomysł zakupu licencji na Lockheed L-10A Electra i jego adaptacją na wersję bombową) w znaczy sposób opóźniły prace projektowe nad innymi typami nowoczesnych krajowych maszyn znacznie bardziej w tym czasie potrzebnych. Wojsko Polskie realizujące plan zakładanej obrony potrzebowało rozbudowy w końcu lat 30. przede wszystkim defensywnego lotnictwa myśliwskiego (nowoczesny dolnopłat) i szturmowego, nie zaś inwestowania środków w ciężkie i drogie lotnictwo bombowe. Bombowce lat 30. XX w. były bronią ofensywną, przeznaczone do niszczenia strategicznych celów naziemnych na terytorium wroga w osłonie myśliwskiej, a nie do obrony. Potwierdza to pogląd, że do 1939 roku Naczelne Dowództwo zasadniczo wciąż nie wiedziało, jakie zadania powinny przypaść lotnictwu.
Samolot-legenda.
Spektakularne ataki pilotów PZL.37 w kampanii wrześniowej okupiono ogromnymi stratami. Strona polska przekuła te ataki na propagandowy obraz bohaterskiego polskiego lotnictwa bombowego, dziesiątkującego niemieckie kolumny pancerne, co z czasem przyczyniło się do powstania pewnego mitu na temat polskiego, nowoczesnego bombowca. Faktycznie było to wykorzystanie samolotu niezgodnie z jego przeznaczeniem, co kolejny raz potwierdza kompletny brak zrozumienia roli lotnictwa przez Naczelne Dowództwo. W rzeczywistości samoloty PZL.37 Łoś, będące najbardziej zaawansowaną powstałą konstrukcją lotniczą PZL przed wybuchem II Wojny Światowej, w Wojnie Obronnej nie odniosły żadnych istotnych z punktu widzenia militarnego sukcesów. Był jednak efektem prac polskich inżynierów i produkcji polskiego przemysłu, a mit legendy maszyny podtrzymuje zainteresowanie zakupem maszyn m.in. przez Belgię, Jugosławię, Turcję, Danię, Estonię, Hiszpanię, Finlandię i Rumunię.
Warto jednak dodać, że nie wszystkie wielokrotnie podkreślane zalety samolotu można było wykorzystać w polskich warunkach. Dotyczyło to np. teoretycznego udźwigu 2 ton ładunku bombowego przy zakładanym operowaniu z lotnisk trawiastych, gdzie faktycznie start z pełnym ładunkiem samolotu nie był możliwy. Brakowało również bomb. Niemożliwe było osiągnięcie maksymalnego zasięgu z powodu braku podwieszanych w skrzydłach zbiorników. Z punktu widzenia pilotażu samolot nie należał do najprostszych, wbrew często powtarzanym opiniom. Łatwo było wpaść maszyną w przeciągnięcie, bardzo niebezpieczna była awaria silnika przy starcie z pełnym obciążeniem, czego dowodzą m.in. liczne wypadki śmiertelne. W okresie samych tylko 14 miesięcy przed wybuchem wojny doszło aż do 9 katastrof i z bilansem 21 ofiar. .
We wrześniu 1939 roku samolot ten nie był jeszcze w pełni gotowy do służby, Maszyna była dość udanym dziełem techniki lotniczej, chociaż nie wolnym od problemów, do eliminacji których potrzebny był jednak czas oraz środki.
Rekonstrukcja samolotu Łoś.
W Polskich Zakładach Lotniczych w Mielcu powstał model pokazowy samolotu Łoś w skali 1:1. Został zaprezentowany 29 września 2012 roku.

</doc>
<doc id="87333" url="https://pl.wikipedia.org/wiki?curid=87333" title="Sosna drobnokwiatowa">
Sosna drobnokwiatowa

Sosna drobnokwiatowa ("Pinus parviflora" Siebold et Zucc.) – gatunek drzewa iglastego z rodziny sosnowatych ("Pinaceae"). Sosna drobnokwiatowa występuje w Japonii i Korei Południowej (wyspa Ulleungdo).
Biologia i ekologia.
Drzewo wolno rosnące i wiecznie zielone. Gatunek jednopienny. Pylenie w maju, nasiona dojrzewają w październiku następnego roku. Szyszki po otworzeniu pozostają na drzewie przez wiele lat. Igły trójkątne w przekroju poprzecznym, z 2 kanałami żywicznymi.
Wymagania glebowe i wilgotnościowe niewielkie, lubi miejsca nasłonecznione. Porasta górzyste tereny, odmiana typowa na wysokościach 200–1800 m n.p.m., odmiana var. "pentaphylla" 60–800 m na Hokkaido i 300–2500 m na Honsiu. Jest wytrzymała na mróz i rdzę wejmutkowo-porzeczkową.
Nasiona rozsiewane są przez orzechówkę ("Nucifraga caryocatactes").
Systematyka i zmienność.
Pozycja gatunku w obrębie rodzaju "Pinus":
Wyróżnia się dwie odmiany:
Sosna drobnokwiatowa posiada wiele kultywarów, w tym:
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli jest gatunkiem najmniejszej troski, spośród gatunków niższego ryzyka.
Zastosowanie.
W Japonii uprawiane jako bonsai, w Polsce rzadkie, sadzone w arboretach lub ogrodach botanicznych.

</doc>
<doc id="87335" url="https://pl.wikipedia.org/wiki?curid=87335" title="Pięta achillesowa">
Pięta achillesowa

Pięta achillesowa, pięta Achillesa – wywodzący się z mitologii greckiej związek frazeologiczny oznaczający słaby punkt kogoś lub czegoś.
Achilles jako dziecko został zanurzony przez matkę, boginkę morską nereidę Tetydę, w wodach Styksu. Ciało jego miało być dzięki temu uodpornione na wszelkie ciosy. Jedynie pięta, za którą trzymała go matka w czasie kąpieli, była później jego najsłabszym punktem. Według jednej z wersji mitu Achilles zginął podczas wojny trojańskiej ugodzony w piętę zatrutą strzałą Parysa.

</doc>
<doc id="87336" url="https://pl.wikipedia.org/wiki?curid=87336" title="Joachim von Ribbentrop">
Joachim von Ribbentrop

Ulrich Friedrich Willy Joachim von Ribbentrop (ur. 30 kwietnia 1893 w Wesel, zm. 16 października 1946 w Norymberdze) – minister spraw zagranicznych III Rzeszy w latach 1938–1945. Od 1934 kierownik biura do spraw zagranicznych NSDAP, zwanego najpierw Büro Ribbentrop, a następnie Dienststelle Ribbentrop. W 1936 został ambasadorem III Rzeszy w Londynie. Uznany za zbrodniarza wojennego i skazany na karę śmierci.
Życiorys.
Był synem porucznika Richarda Ullricha Friedricha Wilhelma Ribbentropa i Johanny Sophie Hertwig. Miał starszego o rok brata Lothara oraz urodzoną w 1896 siostrę Ingeborgę. Ciepło wspominał swoją matkę w przeciwieństwie do brutalnego ojca, którego się bał. Matka zmarła w 1902 na gruźlicę. Od 1902 rodzina mieszkała w niemieckim wówczas Metzu, który po pokoju we Frankfurcie w 1871 leżąc w Alzacji-Lotaryngii, był w granicach Rzeszy niemieckiej. Metz został wówczas rozbudowany i stał się jednym z najsilniej ufortyfikowanych miast w Niemczech. Ojciec Joachima był adiutantem generała dowodzącego twierdzą "Festung Metz". Ożenił się w tym czasie powtórnie. We francuskojęzycznym Metzu Joachim nauczył się tego języka. Był niezłym sportowcem i skrzypkiem, ale kiepskim uczniem. Nie ukończył szkoły średniej i ledwo umiał pisać. W 1908 jego ojciec porzucił służbę i przeprowadził się z rodziną do Arosy w Szwajcarii. W czasie 18-miesięcznego pobytu w Arosie dzieci pobierały naukę prywatnie u francuskich i angielskich guwernerów. Ribbentropowie zajmowali się głównie wspinaczką i bobslejami. Ich dzieci poznawały wielu, często bardzo bogatych turystów. Tam zrodziła się u Joachima chęć poznania świata. Ojciec wysłał więc obu synów dla studiów na rok do Anglii. W 1910 Joachim i Lothar wyjechali do Kanady. Tutaj znaleźli swoje miejsce. Joachim próbował z pomocą spadku po matce swoich sił w handlu. Zaczął sprowadzać do Kanady niemieckie wino. W 1914 został też członkiem drużyny hokeja na lodzie.
Pierwsza wojna światowa.
Po wybuchu I wojny światowej, niezwłocznie opuścił Kanadę, żeby jako ochotnik walczyć po stronie niemieckiej. Jego chory brat pozostał początkowo w Kanadzie, następnie wyjechał do Szwajcarii, gdzie w 1918 zmarł. Ribbentrop wyjechał najpierw do neutralnych wtedy Stanów Zjednoczonych i przepłynął z Nowego Jorku holenderskim parowcem do Rotterdamu. Ukryty w ładowni węgla, uniknął aresztowania przez brytyjską marynarkę, która kontrolowała wszystkie statki zawijające do brzegów europejskich. W Niemczech, dzięki wstawiennictwu ojca, został wcielony do elitarnego regimentu kawalerii . W czasie działań wojennych został odznaczony Żelaznym Krzyżem I klasy i awansowany do stopnia porucznika. Został ranny na froncie i przeniesiony do niemieckiego konsulatu generalnego w Stambule. Tutaj poznał Franza von Papena. Po zakończeniu wojny w 1918 wrócił do Berlina, gdzie pracował dla ministerstwa obrony Rzeszy. Postarał się też o to, by w 1919 trafić do "Who is who". Został tam określony adiutantem niemieckiej delegacji pokojowej na konferencji w Wersalu, co okazało się później fikcją.
Republika Weimarska.
W 1919 Ribbentrop pożegnał się z mundurem i zaczął pracę jako przedstawiciel handlowy, sprzedając francuskie wina i likiery.
Ożenił się 5 lipca 1920 w Wiesbaden z Anną Elisabeth (Anelise) Henkell (ur. 12 stycznia 1896, zm. 5 października 1973), którą poznał w 1919, córką fabrykanta win musujących Otto Henkella i Kathariny Michel. Małżeństwo miało pięcioro dzieci:
Ribbentrop miał nadzieję na wstąpienie do firmy Henkel, ale otrzymał tylko stanowisko jej berlińskiego przedstawiciela oraz intratne kontakty z innymi producentami trunków.
W 1920, dzięki tym kontaktom, po śmierci niemieckiego przedstawiciela firmy Johnnie Walker, poprzez przejęcie jego interesów, zyskał profity i szanse na rynku. Whisky stała się w Republice Weimarskiej cenionym trunkiem.
W połowie lat 20. przedsiębiorstwo Import/Export Ribbentropa było jednym z największych w Niemczech. W 1924 zrezygnował z przedstawicielstwa firmy Henkel i poświęcił się wyłącznie własnej firmie. Dzięki przedsiębiorczości i zręczności w interesach, oraz znajomości języków, w krótkim czasie bardzo się wzbogacił. Wybudował elegancką willę w Berlinie-Schmargendorfie przy Lentzeallee 7–9. Poprzez liczne przebudowy i rozbudowę, posiadłość powiększyła się o park, kort tenisowy i basen. Ribbentropowie wydawali przyjęcia, wieczory brydżowe i koktajle dla najlepszego berlińskiego towarzystwa, przemysłowców, finansistów i arystokracji. Wielu spośród klientów było Żydami. Niektórzy, jak przemysłowiec Ottmar Strauß czy dyrektor Dresdner Bank Herbert Gutmann, należeli do kręgu najlepszych przyjaciół. Joachim i Anneliese, kolekcjonowali sztukę i wartościowe przedmioty. W willi można było zobaczyć obrazy Courbeta, Moneta i André Deraina oraz cenne stare dywany.
Ribbentrop był daleko spowinowacony z arystokracją i domami panującymi, których członków podziwiał. Dnia 15 maja 1925 został adoptowany przez daleką krewną Gertrud von Ribbentrop (1863–1943), której ojciec Karl Ribbentrop został nobilitowany w roku 1884. Od tego czasu Joachim używał nazwiska „von Ribbentrop”. W umowie z Gertrud, zobowiązał się przez 15 lat wypłacać jej rentę. Zmienił nazwę firmy na "Schöneberg und von Ribbentrop". Używał też herbu rodzinnego Gertrud. Kto nie zauważał tej zmiany nazwiska, był przez niego pisemnie pouczany poprzez drukowaną wizytówkę. Później twierdzono również, że przedrostek „von” otrzymał za zasługi w I wojnie światowej. W 1933 w formularzu ankiety SS oświadczył, że został adoptowany, by zapobiec wymarciu linii Ribbentrop, nie wspominając jednak o nobilitacji Karla Ribbentropa.
Jakiś czas po zmianie nazwiska, Ribbentrop starał się o członkostwo w elitarnym Union Club w Berlinie, do którego należeli głównie bogaci arystokraci. Pomimo wstawiennictwa przyjaciół von Helldorfa i von Papena nie został przyjęty. Kiedy został ministrem spraw zagranicznych, odpowiedzialnego za tę decyzję dyplomatę Friedricha von Lieres und Wilkau, próbował wysłać do obozu koncentracyjnego.
Do 1932 roku Ribbentrop nie zajmował się zbyt intensywnie polityką. Dochodzenie do głosu narodowych socjalistów traktował marginalnie, chociaż przejawiał głęboką awersję do komunizmu. Dopiero kiedy sukcesy Adolfa Hitlera stały się oczywiste, został jego gorącym zwolennikiem.
Czasy narodowego socjalizmu.
Kiedy Ribbentrop w 1932 roku poznał Hitlera, wstąpił do NSDAP (numer członkowski 1 199 927). Podziwiał go. Wykorzystując swoje stosunki towarzyskie, pośredniczył w kontaktach Hitlera z najbardziej wpływowymi osobistościami Berlina. Kontakty te ułatwiły Hitlerowi przejęcie władzy w roku następnym bez większego oporu. Był też pośrednikiem pomiędzy von Papenem a Hitlerem.
Kiedy Heinrich Himmler 4 stycznia 1933 w czasie spotkania Hitlera z von Papenem, w domu kolońskiego bankiera Kurta von Schrödera, zapytał o możliwość aranżacji następnych spotkań obu polityków, Ribbentrop oddał do dyspozycji swoją willę. Przy formowaniu gabinetu w 1933 Ribbentrop nie został ministrem spraw zagranicznych, jak się spodziewał. Na to stanowisko przewidziany był „stary bojowiec partyjny” Alfred Rosenberg, ale w rezultacie żądań konserwatystów pozostał na nim urzędujący w rządach von Papena i Schleichera, Konstantin von Neurath. Ribbentrop otrzymał w 1934 urząd partyjnego doradcy ds. rozbrojenia. Dodatkowo pod koniec 1934 został mianowany doradcą do spraw zagranicznych rządu Rzeszy przy sztabie zastępcy Adolfa Hitlera Rudolfa Heßa.
W czerwcu 1935 został awansowany na ambasadora nadzwyczajnego i pełnomocnego Rzeszy w Londynie i obejmując ten urząd, jeszcze w tym samym miesiącu wynegocjował zgodę Wielkiej Brytanii, wbrew postanowieniom Traktatu wersalskiego, na powiększenie floty niemieckiej do jednej trzeciej wielkości floty brytyjskiej. Pozwoliło to Niemcom na oficjalne rozpoczęcie budowy planowanych od 1933 jednostek wojennych Bismarck i Tirpitz. Hitler wysoko cenił go jako dyplomatę. Po sukcesie w Anglii nazywał Ribbentropa swoim „Żelaznym Kanclerzem”, drugim Bismarckiem.
W tym samym roku Ribbentrop założył towarzystwo niemiecko-angielskie Deutsch-Englische Gesellschaft.
W 1938 wprowadził się do rezydencji austriackiego arystokraty Gustawa von Remnitza w Fuschl (w kraju związkowym Salzburg). Za jego namową Heinrich Himmler aresztował właścicieli zamku i zesłał do obozu koncentracyjnego w Dachau, za opór przeciw włączeniu Austrii (Anschluss) do III Rzeszy.
Już jako minister spraw zagranicznych III Rzeszy, 23 sierpnia 1939 roku w Moskwie podpisał tzw. pakt Ribbentrop-Mołotow z ZSRR, którego istotą był tajny protokół, w którym III Rzesza i ZSRR rozstrzygały o przyszłym podziale Polski, krajów bałtyckich (Litwy, Łotwy, Estonii) oraz Finlandii pomiędzy ZSRR a III Rzeszę.
Postanowienia paktu zostały zrealizowane za sprawą niemieckiego ataku na Polskę 1 września 1939 r., agresji ZSRR na Polskę 17 września 1939 r., ataku ZSRR na Finlandię w grudniu 1939 r. oraz późniejszej aneksji Besarabii i krajów bałtyckich przez ZSRR (czerwiec-sierpień 1940 roku).
Podczas wojny Ribbentrop ponosił odpowiedzialność m.in. za deportacje ludności żydowskiej z krajów państw podporządkowanych Rzeszy do obozów zagłady, sam wielokrotnie otwarcie rozmawiał z Hitlerem o eksterminacji Żydów. Oskarżono go także o prowadzenie agresywnej polityki zagranicznej polegającej często na stosowaniu gróźb i szantaży w stosunku do między innymi przywódców Austrii i Czechosłowacji.
Sądzony przez Międzynarodowy Trybunał Wojskowy w Norymberdze został skazany na karę śmierci.
16 października 1946 Joachim von Ribbentrop został stracony przez powieszenie. Jego ciało spalono w obozie koncentracyjnym Dachau lub na Cmentarzu Wschodnim w Monachium, a prochy zostały rozrzucone nad Izarą.
Joachim von Ribbentrop w filmie.
Postać Joachima von Ribbentropa jest obecna w polskim filmie "Epilog norymberski" w reżyserii Jerzego Antczaka. W jego postać wcielił się Henryk Borowski. Postać von Ribbentropa, granego przed Adama "Nergala" Darskiego, jest kluczowa dla fabuły komedii "Ambassada" w reżyserii Juliusza Machulskiego. 

</doc>
<doc id="87341" url="https://pl.wikipedia.org/wiki?curid=87341" title="Slipknot">
Slipknot

Slipknot (IPA []) – amerykańska grupa wykonująca muzykę z pogranicza heavy, nu i metalu alternatywnego.
Cechą charakterystyczną grupy jest fakt występowania jej członków w zasłaniających twarze maskach. Przez szereg lat aż do 2010 zespół tworzył niezmiennie dziewięcioosobowy skład.
W 2006 grupa otrzymała nagrodę Grammy w kategorii "Best Metal Performance" za utwór pt. „Before I Forget” z płyty , a w 2008 Slipknot dostał nagrodę Kerrang! Icon. Natomiast cztery z sześciu oficjalnie wydanych albumów uzyskały status płyty platynowej.
Członkowie zespołu występują także w innych zespołach. Wokalista Corey Taylor jest członkiem grupy Stone Sour, Sid Wilson prowadzi karierę solową jako DJ Starscream, natomiast Shawn Crahan jest liderem zespołu Dirty Little Rabbits.
Muzycy.
Poprzednie składy.
(v) – oznacza wokal wspierający
Historia.
1995–1998.
Zespół powstał w 1995 w Des Moines z inicjatywy Shawna Crahana i Andersa Colsefniego. Muzycy do współpracy zaprosili basistę Paula Graya i gitarzystę Donniego Steela. Wkrótce potem do zespołu dołączył drugi gitarzysta Josh Brainard, który był pomysłodawcą początkowej nazwy zespołu Meld. Pierwszy koncert zespołu odbył się po włączeniu do składu perkusisty Joeya Jordisona. Występ odbył się w listopadzie 1995 w klubie Crowbar w rodzinnym mieście zespołu. Rolę wokalisty objął wtedy Colsefni. W tym czasie powstały takie utwory jak „Slipknot”, „Killers Are Quiet”, „Do Nothing, Bitchslap”, „Confessions”, „Some Feel”, „Part of Me” i „Tattered and Torn”. Wkrótce potem muzycy zdecydowali o poszerzeniu instrumentarium zespołu. Jordison pozostał głównym perkusistą, natomiast Crahan i Colsefni rozpoczęli grę na instrumentach perkusyjnych. Niedługo potem nazwa grupy została zmieniona na Pyg System, a następnie na Slipknot. Pod koniec 1995 grupa przystąpiła do prac w SR Studios, gdzie z pomocą producenta Seana McMahona zarejestrowano utwory na debiutancki album "Mate, Feed, Kill, Repeat".
W lutym 1996 grupę opuścił Donnie Steele, którego zastąpił Craig Jones. Jako gitarzysta muzyk wystąpił tylko podczas jednego koncertu. Wkrótce potem Jones zaczął grać na keyboardzie. Jako drugi gitarzysta do zespołu dołączył natomiast Mick Thomson. Tego samego roku muzycy zdecydowali się na zastosowanie masek podczas występów. 31 października 1996 ukazał się album "Mate, Feed, Kill, Repeat". Wydawnictwo ukazało się w nakładzie 1000 egzemplarzy. Muzycy zaprzyjaźnili się z dyrektorem programowym radia KKDM – Sophią John, która zgodziła się przez rok pełnić nieodpłatnie funkcję menedżera grupy. Zespół odniósł swój pierwszy sukces wygrywając w zorganizowanym przez KKDM konkursie Battle Of Bands, gdzie pokonali swoich głównych rywali z Des Moines, grającą alternatywnego rocka grupę Stone Sour, której wokalistą był Corey Taylor. W 1997 jako drugi wokalista do zespołu dołączył Corey Taylor. Pierwszym utworem, do którego Corey napisał tekst, był utwór „Me inside”. Wkrótce potem muzyk objął stanowisko głównego wokalisty, natomiast Colsefni poprzestał na instrumentach perkusyjnych i chórkach.
1998–2001.
W 1998 podczas koncertu Colsefni zakomunikował odejście z zespołu. Zastąpił go Chris Fehn. Do zespołu dołączył również DJ Sid Wilson. Sophia John zdołała dotrzeć do producenta muzycznego Rossa Robinsona, który pojawił się na próbie zespołu. Robinson pośredniczył w podpisaniu kontraktu Slipknot z wytwórnią muzyczną Roadrunner Records, który opiewał na sumę 500 tysięcy dolarów i siedem płyt. 23 września 1998 zespół poleciał do Los Angeles, gdzie w studiu nagraniowym zaczęto prace nad albumem "Slipknot". Płyta ta ukazała się w Stanach Zjednoczonych 29 czerwca 1999 i w dwa tygodnie po premierze uzyskała status złotej płyty, a po trzech miesiącach status platynowej.
Wydawnictwo było promowane singlami do utworów "Wait and Bleed" i "Spit It Out". Tego samego roku zespół opuścił gitarzysta Josh Brainard, który ze względów rodzinnych nie mógł poświęcać grupie dużo czasu. Brainarda zastąpił James Root.
2001–2003.
W styczniu 2001 grupa ponownie weszła do studia, gdzie we współpracy z Rossem Robinsonem rozpoczęła prace nad kolejnym albumem, zatytułowanym "Iowa". Nowe wydawnictwo ukazało się 28 sierpnia. W ramach promocji ukazały się trzy single "The Heretic Anthem", "Left Behind" i "My Plague (New Abuse Mix)" do których zrealizowano również teledyski. W 2002 perkusista Joey Jordison, jako gitarzysta wystąpił na debiutanckiej płycie zespołu Murderdolls zatytułowanej "Beyond The Valley Of Murderdolls"; perkusista Shawn Crahan zagrał na debiutanckim albumie To My Suprise – "To My Surprise"; natomiast Corey Taylor reaktywował grupę Stone Sour. 1 lutego 2002 grupa wystąpiła w katowickim Spodku.
2003–2007.
Pod koniec 2003 muzycy rozpoczęli prace nad ""; tym razem grupa skorzystała z usług producenta Ricka Rubina. Płyta ukazała się 25 maja na całym świecie. Promowały ją single "Duality", "Vermilion", "Before I Forget", "The Nameless" i "The Blister Exists".
25 czerwca 2005 grupa wystąpiła w warszawskim klubie Stodoła. 31 października tego samego roku ukazał się pierwszy dwupłytowy album koncertowy zespołu zatytułowany '. Na wydawnictwie ukazał się zapis koncertów grupy w Tokio, Osace, Singapurze i Las Vegas. 4 grudnia 2006 ukazało się trzecie wydawnictwo DVD zespołu zatytułowane '. Na wydawnictwie ukazał się m.in. 90-minutowy film, w reżyserii Shawna Crahana, koncert, wywiady oraz teledyski. W 2007 gitarzysta grupy Mick Thomson wystąpił gościnnie na albumie "Doomsday X" – Malevolent Creation. Tego samego roku Slipknot odbył trasę koncertową Jägermeister Music Tour w Stanach Zjednoczonych wraz z grupami Lacuna Coil i Shadows Fall.
2008–2013.
25 sierpnia 2008 ukazała się czwarta studyjna płyta grupy "All Hope Is Gone". Płyta wydana przez wytwórnie Roadrunner Records w ciągu tygodnia od dnia premiery sprzedała się w nakładzie 239 516 sztuk. W ramach promocji ukazały się single do utworów "All Hope Is Gone", "Psychosocial", "Dead Memories" i "Sulfur". Tego samego roku grupa uzyskała nominację do nagrody MTV Video Music Awards w kategorii „Best Rock Video” za teledysk do utworu „Psychosocial”. Album do 2009 sprzedał się w nakładzie 500 000 egzemplarzy uzyskując status złotej płyty. Natomiast 13 marca 2009 w ramach MTV World Stage cyklu koncertów emitowanych jednocześnie na żywo na 62 kanałach telewizyjnych. 9 czerwca tego samego roku zespół wystąpił na warszawskim Torwarze. Koncert grupy poprzedziły występy Trivium i DevilDriver. 24 maja 2010 zmarł basista grupy Paul Gray. Pomimo potwierdzenia występów grupy na festiwalu Sonisphere latem 2011, Corey Taylor zapytany o możliwość wydania nowego albumu Slipknot przyznał, iż "„nie widzi, aby stało się to wkrótce”". W 2011 stanowisko basisty objął Donnie Steele – gitarzysta i członek oryginalnego składu Slipknot. W 2012 zespół wydał album-kompilację Antennas To Hell.
Od 2013.
W grudniu 2013 grupa ogłosiła, że opuścił ją perkusista Joey Jordison, po czym na początku stycznia 2014 sam zainteresowany oświadczył, że nie odszedł z zespołu, tylko został z niego wyrzucony. W tym samym roku Corey Taylor poinformował o nadchodzącej, piątej płycie składu, zatytułowanej "". Album pojawił się w sprzedaży 21 października 2014. Singlami promującymi były utwory The Negative One, The Devil In I oraz Custer. W ramach tras koncertowych zespół pojawił się dwukrotnie w Polsce, 9 czerwca 2015 w Łodzi na Impact Festival 2015 oraz w Gdańsku 24 stycznia 2016. Pojawiła się również informacja o przyłączeniu do zespołu dwóch nowych członków. Są nimi Alex Venturella za zmarłego basistę Paula Graya i Jay Wainberg za perkusistę Joeya Jordisona. Nowi członkowie do dziś nie otrzymali swoich numerów, co było elementem rozpoznawczym pierwotnego składu.
W 2018 coraz częściej pojawiały się pogłoski o kolejnym, szóstym studyjnym albumie kapeli. Plotki te zostały oficjalnie potwierdzone przez zespół na początku 2019. W tym samym czasie została ogłoszona kolejna trasa koncertowa zespołu. Jednym z państw na tej trasie była również Polska, w której Slipknot pojawił się 25 czerwca 2019. Ze względu na konflikty wewnątrz zespołu została również ogłoszona informacja, iż Chris Fehn został usunięty z grupy. Album „We Are Not Your Kind” został wydany 9 sierpnia 2019. 6 lutego 2020 zespół wystąpił w łódzkiej Atlas Arenie w ramach trasy promującej najnowszy album.
Od 2021.
W artykule opublikowanym przez Loudwire w czerwcu 2021 roku, Shawn Crahan ujawnił, że nowy album Slipknot ma być wydany jeszcze w 2021 roku. Dodał również, że zespół rozstaje się z wytwórnią Roadrunner Records po wydaniu albumu. W listopadzie 2021 roku zespół zaczął prezentować nowy materiał na nowej domenie "thechapeltownrag.com.". Kilka fragmentów utworu zostało pokazanych na stronie internetowej, co doprowadziło do spekulacji odnośnie nowego singla, który zespół potwierdził później 4 listopada, natomiast sam singiel zatytułowany „The Chapeltown Rag” został wydany dzień później.
19 lipca 2022 roku zespół oficjalnie ogłosił swój siódmy album, zatytułowany "The End, So Far", wraz z drugim singlem z albumu „The Dying Song (Time to Sing)”.
W 2023 roku zespół ogłosił, że kontrakt z Roadrunner Records dobiega końca. Zespół w 2023 stanie się niezależny. Ma również wypuścić nowy projekt zatytułowany ,Look Outside Your Window". Są to nagrania z 2008 roku zrobione podczas nagrywania materiału do płyty All Hope is Gone.
Muzyka i teksty.
Zespół Slipknot jako główne inspiracje wymienia takie grupy muzyczna jak Led Zeppelin, Black Sabbath, Slayer, Judas Priest, Korn, AC/DC, Head of David, Godflesh, Skinny Puppy, Neurosis, Kiss oraz Beastie Boys. W twórczości grupy wyraźne są wpływy takich gatunków jak death metal, black metal, heavy metal oraz nu metal.
Grupa zaliczana jest do pionierów nurtu New Wave of American Heavy Metal łączącego wpływy thrash i death metalu oraz metalcore. Stylistycznie muzyka Slipknot porównywana jest do dokonań takich zespołów jak Pantera, Machine Head, Biohazard, Life of Agony czy Prong.
Wczesne utwory zespołu Slipknot charakteryzują się różnorodnymi partiami wokalnymi takimi jak: rapowanie, śpiew oraz growl. Natomiast nowsze dokonania zespołu charakteryzuje większy udział melodyjnego śpiewu. W tekstach dominują takie motywy jak: nihilizm, gniew, miłość, mizantropia czy psychoza.
Dyskografia.
Pozostałe.
The endo so far
Wideografia.
The chapeltown rag

</doc>
<doc id="87342" url="https://pl.wikipedia.org/wiki?curid=87342" title="Historia państwa i prawa">
Historia państwa i prawa



</doc>
<doc id="87345" url="https://pl.wikipedia.org/wiki?curid=87345" title="Innocenty XII">
Innocenty XII

Innocenty XII (łac. "Innocentius XII", właśc. Antonio Pignatelli; ur. 13 marca 1615 w Spinazzola, zm. 27 września 1700 w Rzymie) – włoski duchowny katolicki, 242. papież w okresie od 12 lipca 1691 do 27 września 1700.
Życiorys.
Wczesne życie.
Pochodził ze szlacheckiego rodu neapolitańskiego, był jednym z piątki dzieci Francesca Pignatelliego i Porzii Carafy. Studiował nauki prawne w Kolegium Jezuickim w Rzymie, gdzie obronił doktorat utroque iure. Pracował w prałaturze w Rzymie, pełnił od pontyfikatu Urbana VIII liczne funkcje kościelne; był wicelegatem w Urbino, inkwizytorem na Malcie, gubernatorem Viterbo, referendarzem Trybunału Sygnatury Apostolskiej. W październiku 1652 został mianowany arcybiskupem tytularnym Larissy i skierowany do pracy w dyplomacji papieskiej. Był kolejno nuncjuszem w Toskanii (1652-60), Polsce (1660-68) i Austrii (1668-71). Następnie został arcybiskupem Lecce (4 maja 1671), następnie Faenzy (12 stycznia 1682) i w końcu Neapolu (30 września 1686). Był też sekretarzem Kongregacji ds. Biskupów i Zakonników (1673–1675) i prefektem Domu Papieskiego (1675–81).
W 1681 papież Innocenty XI mianował go kardynałem, nadając tytuł prezbitera San Pancrazio. Jako kardynał był (od 1682) członkiem sześciu kongregacji kurialnych:
Pełnił też funkcję legata apostolskiego (gubernatora) w Bolonii przez trzyletnią kadencją (1684–87). W kwietniu 1687 otrzymał paliusz i osiadł w swej stolicy arcybiskupiej w Neapolu.
Wybór na papieża.
Konklawe 1691 ciągnęło się ponad pięć miesięcy. Podczas obrad opozycyjne frakcje: procesarska i profrancuska były podzielone wewnętrznie. W wyniku przeciągających się obrad i męczących upałów, wybrany został kandydat kompromisowy Antonio Pignatelli. Przyjął imię Innocentego XII i został koronowany 15 lipca 1691.
Pontyfikat.
22 czerwca 1692 ogłosił bullę "Romanum decet Pontificem", w której określił szereg regulacji skierowanych przeciw powszechnej w czasie poprzednich pontyfikatów praktyce nepotyzmu; dopuścił m.in. możliwość mianowania członkiem Kolegium Kardynałów tylko jednego krewnego papieża oraz ograniczył dochody takiego kardynała. Poza tym rozbudował instytucje dobroczynne, wśród nich szpital św. Michała dla biednych i schronisko w Pałacu Laterańskim dla bezrobotnych i potrzebujących.
W polityce międzynarodowej, papież doprowadził do zbliżenia z Ludwikiem XIV. Król Francji potrzebował uzyskać poparcie papieża w kwestii tronu hiszpańskiego. W tym celu anulował artykuły gallikańskie i nakazał biskupom, którzy je podpisali, wycofać sygnatury. W odpowiedzi, Innocenty rozszerzył prawa regaliów Ludwikowi i reaktywował kler francuski, w 1693, kończąc ponad dziesięcioletni impas. Działania papieża były krytycznie oceniane przez Leopolda I – cesarz krytykował Rzym, a aroganckie zachowanie jego ambasadorów doprowadziło do poważnego kryzysu w relacjach Kościół-cesarstwo. Sukcesem papieża okazała się inicjatywa podczas podpisywania Traktatu w Rijswijk, gdzie Stolica Apostolska nie miała reprezentanta. Mimo tego, udało się wprowadzić żądanie, by w państwach, rządzonych przez protestantów, wiara katolicka została zachowana. Pod koniec pontyfikatu napotkał problem obsadzenia tronu Hiszpanii, po śmierci wyznaczonego do sukcesji kandydata przez bezdzietnego króla, Karola II. Cesarz Leopold wysunął swojego kandydata – Karola VI, lecz papież ostatecznie poparł wnuka Ludwika XIV – Filipa V, który objął tron jeszcze tego samego roku.
W kwestiach religijnych, papież ponownie w 1694 roku, potępił 5 tez jansenistycznych wziętych z dzieła Korneliusza Jansena. Za namową króla Francji, papież wydał orzeczenie ws. mistyczki Madame Guyon, popieranej przez arcybiskupa François Fénelona. W 1699 papież potępił tezy Fenelona, lecz nie potępił traktatu o przeznaczeniu Celestino Sfondratiego.
Kreował 30 kardynałów, na czterech konsystorzach.

</doc>
<doc id="87349" url="https://pl.wikipedia.org/wiki?curid=87349" title="David Gross">
David Gross

David Jonathan Gross (ur. 19 lutego 1941 w Waszyngtonie) – amerykański fizyk teoretyk, noblista.
Zajmował się głównie cząstkami elementarnymi – za badania asymptotycznej swobody silnych oddziaływań jądrowych otrzymał w roku 2004 Nagrodę Nobla w dziedzinie fizyki; wraz z nim zostali wyróżnieni Frank Wilczek i Hugh David Politzer. Gross to również jeden z pionierów teorii strun – współtwórca jej odmian znanych jako teorie heterotyczne.
Życiorys.
Ukończył studia na Uniwersytecie Kalifornijskim w Berkeley w roku 1966. Od roku 1997 jest profesorem Uniwersytetu Princeton i Uniwersytetu Kalifornijskiego w Santa Barbara.
Gross otrzymał m.in. Nagrodę Sakurai przyznawaną przez Amerykańskie Towarzystwo Fizyczne (APS) teoretykom cząstek elementarnych – w 1986 roku, razem z Wilczkiem i Politzerem, z którymi otrzymał potem Nagrodę Nobla.

</doc>
<doc id="87352" url="https://pl.wikipedia.org/wiki?curid=87352" title="Hugh David Politzer">
Hugh David Politzer

Hugh David Politzer (ur. 31 sierpnia 1949 w Nowym Jorku) – amerykański fizyk, laureat Nagrody Nobla w roku 2004.
Życiorys.
Jego rodzice przybyli do Stanów Zjednoczonych po II wojnie światowej, obydwoje byli doktorami. Ukończył Bronx High School of Science w 1966 roku. Otrzymał tytuł bachelor's degree na uniwersytecie w Michigan w 1969 roku. W 1974 obronił na Harvardzie doktorat z fizyki; jest profesorem California Institute of Technology w Pasadenie (Kalifornia). Za prace dotyczące asymptotycznej swobody w teorii silnych oddziaływań między cząstkami elementarnymi otrzymał Nagrodę Nobla z fizyki w roku 2004; wraz z nim laureatami zostali inni Amerykanie Frank Wilczek i David Gross. Laureat Nagrody Sakurai przyznawanej przez Amerykańskie Towarzystwo Fizyczne (APS) teoretykom cząstek elementarnych (1986).

</doc>
<doc id="87353" url="https://pl.wikipedia.org/wiki?curid=87353" title="Jan Adamus">
Jan Adamus

Jan Józef Adamus (ur. 12 marca 1896 w Krakowie, zm. 19 czerwca 1962 w Łodzi) – polski historiograf i historyk państwa i prawa.
Życiorys.
Był synem Antoniego (profesora Seminarium Nauczycielskiego w Stanisławowie) i Franciszki z domu Połącarz. Ukończył gimnazjum w Stanisławowie, w latach 1915-1916 studiował nauki prawne w Wiedniu, następnie (do 1920) na Uniwersytecie Lwowskim. Wśród jego wykładowców był m.in. Oswald Balzer. Doktorat obronił w 1927 na Uniwersytecie Lwowskim pod kierunkiem Przemysława Romana Dąbkowskiego (na podstawie pracy "Zastaw w prawie litewskim w XV i XVI wieku").
Do 1933 pracował w Uniwersytecie Lwowskim (jako starszy asystent Katedry Dawnego Prawa Polskiego). W 1933 przeniósł się do Wilna, gdzie kierował Archiwum Miasta i jednocześnie był docentem w Katedrze Historii Prawa Polskiego Uniwersytetu, na uczelni tej uzyskał habilitację. W czasie wojny pewien czas spędził w Jerozolimie, gdzie stał na czele Archiwum Armii Polskiej. W 1944 osiadł na kilka lat w Szkocji, był kierownikiem Archiwum i Muzeum Polskich Sił Zbrojnych; wykładał w tym czasie historię ustroju Polski w Polskim Wydziale Prawa uniwersytetu w Oksfordzie.
W 1947 powrócił do Polski. Podjął pracę w Uniwersytecie Łódzkim, był docentem w Katedrze Historii Prawa Polskiego, a od 1954 profesorem nadzwyczajnym. Kierował Katedrą Powszechnej Historii Państwa i Prawa, wykładał także historię stosunków polsko-litewskich. W 1959 został profesorem zwyczajnym. W latach 1949-51 był kierownikiem Biblioteki Wyższej Szkoły Pedagogicznej w Łodzi. Był także związany z innymi ośrodkami naukowymi: Instytutem Nauk Prawnych PAN (do 1961) i Instytutem Historii PAN (od 1961). Został wybrany na członka korespondenta Towarzystwa Naukowego Warszawskiego (1936), członka Towarzystwa Nauk we Lwowie i Towarzystwa Przyjaciół Nauk w Wilnie.
W badaniach naukowych zajmował się historią prawa i państwa - polskiego i litewskiego, historią prawa karnego oraz historiografią dziejów państwa i prawa. Obalił tezę Anatola Lewickiego o inkorporacji Litwy do Polski bezpośrednio po zawarciu unii krewskiej; badał dorobek Oswalda Balzera, szczególną uwagę poświęcając jego teoriom o prawie następstwa tronu w czasach piastowskich. Wysunął tezę, że Polska Piastów nie znała czystej dziedziczności tronu, natomiast krąg elektorów był zawężony do członków samej dynastii.
Został pochowany na Starym Cmentarzu w Łodzi.

</doc>
<doc id="87354" url="https://pl.wikipedia.org/wiki?curid=87354" title="In Utero">
In Utero

In Utero – ostatni album studyjny amerykańskiego zespołu grunge'owego Nirvana, wydany 21 września 1993 roku. Realizatorem dźwięku podczas nagrań był Steve Albini, znany także jako muzyk zespołów Big Black i Shellac, gdyż członkowie Nirvany chcieli by muzyka na "In Utero" była ostrzejsza niż na poprzedniej płycie, "Nevermind". Za teksty piosenek niemal w całości odpowiada frontman i wokalista zespołu, Kurt Cobain.
Wydano dwa single: „Heart-Shaped Box” i „All Apologies”. Planowano wydać również trzeci: „Pennyroyal Tea”, jednak po samobójczej śmierci Cobaina zrezygnowano z tego pomysłu (w kilku krajach mimo to utwór został wydany).
Choć "In Utero" w porównaniu do "Nevermind" okazał się nieco mniejszym sukcesem komercyjnym, album dostał się na pierwsze miejsce Billboard 200 i otrzymał bardzo dobre oceny od fanów i recenzentów, w 2003 został sklasyfikowany na 439. miejscu listy 500 albumów wszech czasów magazynu Rolling Stone. W samych Stanach Zjednoczonych sprzedał się w ponad 3,5 milionach kopii.
Album w Polsce uzyskał status złotej płyty.
Cobain początkowo chciał, by album nosił tytuł "I Hate Myself and I Want to Die" – tym zdaniem artysta odpowiadał każdemu, kto go zapytał jak się czuje. Ostatecznie wybrano tytuł "In Utero", zaczerpnięty z wiersza autorstwa Courtney Love.
Lista utworów.
Wszystkie piosenki zostały napisane przez Kurta Cobaina, z wyjątkiem „Scentless Apprentice” napisanej przez Kurta Cobaina, Krista Novoselica i Dave'a Grohla.

</doc>
<doc id="87355" url="https://pl.wikipedia.org/wiki?curid=87355" title="Witalij Ginzburg">
Witalij Ginzburg

Witalij Łazariewicz Ginzburg (, ur. w Moskwie, zm. 8 listopada 2009 tamże) – rosyjski fizyk teoretyk, noblista z 2003 roku.
Życiorys.
Urodził się w rodzinie pochodzenia żydowskiego. Jego ojciec, Łazar Jefimowicz Ginzburg (1863–1942), był inżynierem, absolwentem Politechniki Ryskiej. Jego matka, Augusta Beniaminowna Ginzburg (z domu Wildauer) (1882–1920), była lekarzem, pochodziła z Jełgawy w guberni kurlandzkiej.
Ukończył fizykę na Uniwersytecie Moskiewskim w roku 1938, a w 1940 obronił doktorat, w roku 1942 uzyskał habilitację. Od roku 1941 pracował na wydziale teoretycznym Instytutu Fizycznego im. P.N. Lebiediewa Rosyjskiej Akademii Nauk, kierowanym przez prof. Igora Tamma. W 1966 roku uzyskał tytuł akademika. W 1971 r., po śmierci Tamma, został dyrektorem wydziału. Zmarł 8 listopada 2009 roku. Został pochowany na Cmentarzu Nowodziewiczym w Moskwie.
Osiągnięcia.
Do jego największych osiągnięć należy opracowanie w 1950 roku teorii nadprzewodnictwa wspólnie z Lwem Landauem. Za pionierski wkład w rozwój teorii nadprzewodnictwa i nadciekłości został uhonorowany Nagrodą Nobla, wspólnie z Anthony Leggettem i Aleksym Abrikosowem.
W 1984 uzyskał Medal im. Mariana Smoluchowskiego, a w 1995 został wyróżniony Złotym Medalem im. Łomonosowa.
Został odznaczony m.in. Orderem Za Zasługi dla Ojczyzny I i III klasy, Orderem Lenina, dwukrotnie Orderem Czerwonego Sztandaru Pracy oraz dwukrotnie Orderem „Znak Honoru”. Laureat Nagrody Stalinowskiej (1953) i Nagrody Leninowskiej (1966).
W 1991 otrzymał Złoty Medal Królewskiego Towarzystwa Astronomicznego.

</doc>
<doc id="87356" url="https://pl.wikipedia.org/wiki?curid=87356" title="Witalij Łazarewicz Ginzburg">
Witalij Łazarewicz Ginzburg



</doc>
<doc id="87357" url="https://pl.wikipedia.org/wiki?curid=87357" title="Witalij Lazarewicz Ginzburg">
Witalij Lazarewicz Ginzburg



</doc>
<doc id="87359" url="https://pl.wikipedia.org/wiki?curid=87359" title="Paweł Huelle">
Paweł Huelle

Paweł Marek Huelle (ur. 10 września 1957 w Gdańsku) – polski pisarz i poeta.
Życiorys.
Ukończył filologię polską na Uniwersytecie Gdańskim. W trakcie wydarzeń sierpniowych w 1980 był jednym z inicjatorów apelu o powołanie niezależnej organizacji studenckiej. Zaangażowany następnie w działalność związaną z NSZZ „Solidarność”, był m.in. członkiem redakcji „Głosu Wolnego” wydawanego w czasie I Krajowego Zjazdu Delegatów związku. Po wprowadzeniu stanu wojennego współpracował z wydawnictwami podziemnymi.
Wykładał filozofię na Akademii Medycznej w Gdańsku. W latach 1994–1999 zajmował stanowisko dyrektora TVP3 Gdańsk. W 2011 został kierownikiem literackim Teatru Miejskiego w Gdyni.
Swoją twórczość poświęcił w większości Gdańskowi jako rodzinnemu miastu. Popularność przyniosła mu debiutancka powieść "Weiser Dawidek" (wydana w 1987), zekranizowana przez Wojciecha Marczewskiego w 2000 pod tytułem "Weiser". Jest członkiem polskiego PEN Clubu, objął funkcję wiceprezesa tej organizacji.
Na podstawie jego twórczości kilkukrotnie opierano spektakle teatralne: w Teatrze Telewizji "Stół" (2000) i "Srebrny deszcz" (2000), a także "Kąpielisko ostrów" (2001) w Teatrze im. Juliusza Osterwy w Lublinie.
Krytykował wypowiedzi księdza Henryka Jankowskiego, które oceniał, podobnie jak gdańska kuria metropolitalna, jako antysemickie. Po stwierdzeniu, że przemawia on jak "gauleiter, gensek, a nie jak kapłan", duchowny wytoczył mu proces, który zakończył się korzystnie dla pisarza.
Zasiadał w konwencie Ruchu Stu. W 2010 był członkiem komitetu poparcia Bronisława Komorowskiego przed przedterminowymi wyborami prezydenckimi.
Został uwieczniony jako jeden z apostołów na obrazie "Ostatnia wieczerza" Macieja Świeszewskiego, który umieszczono w hali przylotów gdańskiego lotniska. Obraz stanowił inspirację dla powieści pisarza pt. "Ostatnia Wieczerza" wydanej w 2007.
W kadencji 2019–2023 zasiada w Radzie Kultury Gdańskiej.
Życie prywatne.
Mąż malarki Idy Łotockiej-Huelle.
Odznaczenia i wyróżnienia.
W 2012 prezydent Bronisław Komorowski odznaczył go Krzyżem Oficerskim Orderu Odrodzenia Polski. W 2014 został odznaczony Srebrnym Medalem „Zasłużony Kulturze Gloria Artis”.
W 1988 za publikację "Weiser Dawidek" został laureatem Nagrody Fundacji im. Kościelskich. W 2008 za powieść "Ostatnia Wieczerza" był nominowany do Nagrody Literackiej Nike. W 2001 za książkę "Mercedes-Benz. Z listów do Hrabala" został laureatem Paszportu „Polityki”. W 2007 otrzymał Nagrodę Prezydenta Miasta Gdańska w Dziedzinie Kultury, a w 2015 nagrodę Splendor Gedanensis. W 2013 wyróżniony Medalem św. Wojciecha. W 2021 otrzymał Pomorską Nagrodę Literacką „Wiatr od morza” za całokształt pracy literackiej.
Poeta Janusz Szuber zadedykował Pawłowi Huelle wiersz pt. "Krahla", wydany w tomikach poezji pt. "19 wierszy" z 2000 oraz pt. "Pianie kogutów" z 2008.
Twórczość.
Paweł Huelle jest autorem następujących książek:
Paweł Huelle jest również współautorem scenariuszów do filmów "Wróżby kumaka" (2005), "NZS. Tak się zaczęło…" (2005), "O dwóch takich, co nic nie ukradli" (1999).

</doc>
<doc id="87362" url="https://pl.wikipedia.org/wiki?curid=87362" title="Zhou Zhenfu">
Zhou Zhenfu

Zhou Zhenfu (; ur. 1911 w Pinghu w prow. Zhejiang, zm. 2000 w Pekinie) – chiński poeta i krytyk literacki.
Był autorem prac poświęconych historii literatury chińskiej. Na początku lat 50. opracował wraz z Zangiem Kejia zbiór "Wybrane Utwory Poetyckie Przewodniczącego Mao" z komentarzem i przypisami.

</doc>
<doc id="87363" url="https://pl.wikipedia.org/wiki?curid=87363" title="Uniwersytet Yale">
Uniwersytet Yale

Uniwersytet Yale () – amerykański uniwersytet niepubliczny w mieście New Haven, w stanie Connecticut, jeden z najbardziej prestiżowych na świecie, należący do Ligi Bluszczowej, przodujący w rankingach kierunków prawniczych i humanistycznych.
Historia.
Założony w 1701, jest trzecim pod względem wieku uniwersytetem amerykańskim (po Uniwersytecie Harvarda oraz College of William &amp; Mary). Początkowo nosił nazwę "Collegiate School of Connecticut". Obecna nazwa instytucji pochodzi od nazwiska Elihu Yale’a, który w 1718 podarował uczelni towary o wartości 562 funtów szterlingów, co na początku XVIII wieku było pokaźną sumą. Status uniwersytetu (i nazwę Yale University) placówka zyskała w 1887, na mocy ustawy Zgromadzenia Ogólnego Connecticut – wcześniej, od 1718, był to Yale College (pełna nazwa: "The President and Fellows of Yale College, in New Haven").
Uczelnia w momencie powstania znajdowała się w Killingworth (w domu pierwszego rektora, na terenie obecnego Clinton), potem została przeniesiona do Saybrook, następnie do Wethersfield i ostatecznie, w 1716, do New Haven.
Uniwersytet Yale jest drugą (po Uniwersytecie Harvarda) pod względem kapitału żelaznego ("endowment") amerykańską instytucją akademicką, dysponując w 2018 majątkiem równym około 30 mld dolarów.
Ponad tuzin bibliotek i oddziałów bibliotecznych zawiera 15 mln woluminów (trzeci co do wielkości zespół bibliotek akademickich w Stanach Zjednoczonych).
Struktura.
Studenci czteroletniego kolegium, znanego jako Yale College, są podzieleni – wzorem uniwersytetów w Cambridge i Oksfordzie – na dwanaście mniejszych kolegiów, zwanych "residential colleges", w celu stworzenia mniejszych wspólnot administracyjno-społecznych. Każde z nich ma oddzielny budynek, swojego administratora ("master") i dziekana do spraw studenckich ("dean"), stowarzyszonych profesorów, drużyny sportowe oraz herb. Kolegia te mają zwykle nazwy sławnych lub hojnych absolwentów.
Oprócz czteroletniego Yale College w skład uniwersytetu wchodzą także uczelnie magisterskie, tzw. "graduate schools". Podział ten wynika ze struktury wyższego nauczania w Stanach Zjednoczonych, które zwykle dzieli się na czteroletni program prowadzący do uzyskania "bachelor’s degree" (więcej niż licencjat, lecz mniej niż magister), 2- lub 3-letni dla "master’s degree" (magister, na przykład "Master of Arts") oraz kilkuletni doktorat.
Szkoły te są oddzielnymi jednostkami administracyjnymi i tworzą one wspólnie Uniwersytet Yale.
Renoma.
Uniwersytet jest zaliczany do najlepszych placówek edukacyjnych na świecie, zawsze zajmuje miejsca w pierwszej dwudziestce wszelakich rankingów wyższych uczelni, zarówno w skali amerykańskiej, jak i globalnej, tak w klasyfikacjach ogólnych, jak i w poszczególnych dziedzinach nauki.
Akademicki Ranking Uniwersytetów Świata, opracowywany corocznie przez Uniwersytet Jiao Tong w Szanghaju, jest jednym z najpopularniejszych globalnych rankingów akademickich na świecie. Uniwersytet Yale został w 2005 sklasyfikowany na 11. miejscu (łącznie notowano 500 uczelni wyższych ze wszystkich kontynentów).
"Times Higher Education–QS World University Ranking", sporządzany przez Times Higher Education i Quacquarelli Symonds, w 2005 umieścił Uniwersytet Yale na 7. miejscu w zestawieniu globalnym, na 5. w Stanach Zjednoczonych, a w naukach humanistycznych i sztuki na światowym 5. miejscu, w naukach społecznych na 6.
Sport.
Uniwersytet należy do NCAA Division I i wraz z innymi uczelniami z Ligi Bluszczowej tworzy odrębną konferencję w ramach tych rozgrywek. Posiada łącznie 35 zespołów w różnych dyscyplinach. Wszystkie one występują pod nazwą Yale Bulldogs, a ich kolorem jest niebieski. Jako jedne z bardzo nielicznych w Dywizji I, uczelnie Ligi Bluszczowej nie oferują stypendiów sportowych. Tym samym wszyscy reprezentanci uczelni są jednocześnie normalnymi studentami, którzy musieli przejść taki sam ostry proces selekcji, jak ich koledzy spoza drużyn.
Największym obiektem sportowym należącym do uczelni jest stadion Yale Bowl, mieszczący ponad 64 tysiące widzów i używany głównie do meczów futbolu amerykańskiego.
Wybitni absolwenci i wykładowcy.
Uniwersytet Yale ma wśród swych absolwentów 16 sędziów Sądu Najwyższego, 41 senatorów, 22 gubernatorów, 18 członków najwyższej centralnej administracji, 3 amerykańskich dyplomatów i wielu innych sławnych ludzi, aktywistów, ideologów, którzy odcisnęli piętno na światowej i amerykańskiej polityce i życiu.
Od lat siedemdziesiątych absolwenci tej uczelni zajmowali najwyższe stanowiska polityczne. Od 1981 do 2009 jej absolwent był w fotelu prezydenta lub wiceprezydenta Stanów Zjednoczonych. Na Uniwersytet Yale uczęszczali:
Na Uniwersytecie Yale studiował także kandydat Partii Demokratycznej na prezydenta John Kerry oraz sekretarz stanu Hillary Clinton.
Oprócz tego studiowali tam: prezydent Meksyku Ernesto Zedillo, premier Turcji Tansu Çiller, prezydent Niemiec Karl Carstens i premier Włoch Mario Monti.
Innymi znanymi osobami związanymi z tą uczelnią jako absolwenci są John Ashbery (poeta), Lukas Foss (kompozytor, dyrygent) Jeffrey Hamburger (historyk sztuki), Stanley Milgram (psycholog społeczny), Tomas Venclova (poeta, literaturoznawca), jak również zdobywczynie dwóch Oscarów, amerykańskie aktorki Meryl Streep i Jodie Foster. Przed II wojną światową na uczelni wykładała Hortense Powdermaker.

</doc>
<doc id="87364" url="https://pl.wikipedia.org/wiki?curid=87364" title="Perrier (akratopega)">
Perrier (akratopega)

Perrier - naturalna akratopega wydobywana w Vergèze, w regionie Oksytania, we Francji. Suma składników mineralnych zawartych w wodzie wynosi 636 mg/l.
Historia.
Znajdujące się w Vergèze naturalne źródła wody były znane od starożytności. Od czasów rzymskich istniały tu łaźnie, w XIX w. było to już znane uzdrowisko. W 1863 na mocy dekretu Napoleona III rozpoczęto butelkowanie wody ze źródła, pierwotnie sprzedawanej pod nazwą "Les Bouillens". Obecna nazwa upamiętnia dyrektora medycznego uzdrowiska od 1898 dra Louisa Eugène Perriera, który przeprowadził badania wody oraz ustalił proporcję mieszaniny wody i dwutlenku węgla, stosowane do dziś.
Linki zewnętrzne.
Oficjalna strona wody Perrier

</doc>
<doc id="87365" url="https://pl.wikipedia.org/wiki?curid=87365" title="Nurkowanie">
Nurkowanie

Nurkowanie – przebywanie pod wodą przy wykorzystaniu odpowiedniego sprzętu lub na tzw. zatrzymanym oddechu ("freediving"), w celach rekreacyjnych, sportowych, naukowych, technicznych, ratunkowych lub militarnych. Nurkowanie z akwalungiem (ang. "scuba diving") oraz nurkowanie na zatrzymanym oddechu jest zaliczane do sportów ekstremalnych.
Nurkowanie na tzw. zatrzymanym oddechu polega na zanurzeniu się na pewną głębokość bez możliwości oddychania pod wodą. Podstawowym sprzętem jest tzw. sprzęt ABC (maska, fajka, płetwy), zestaw umożliwiający tzw. snorkeling.
Alternatywą jest użycie sprzętu umożliwiającego oddychanie sprężonym powietrzem (lub inną mieszanką gazów), co pozwala na dłuższe przebywanie pod wodą.
Rodzaje nurkowania.
Wyróżnia się następujące rodzaje nurkowania:
Sprzęt do nurkowania.
Nurkowanie (szczególnie niekomercyjne) wymaga używania:
Niegdyś, gdy manometry nie były tak dostępne, używano również tzw. zawór rezerwy (zawór typu J). Zawór zmniejszał przepływ powietrza do automatu, zwiększając opory oddechowe co informowało nurka o końcówce powietrza. Po zwolnieniu specjalnej dźwigni, przepływ wracał do pierwotnego stanu. Zawór przymykał się w granicach 30-50barów co pozwalało na bezpieczne i zgodne z procedurami wynurzenie się.
Zasady dobrego nurkowania.
Zasady dobrego nurkowania to przede wszystkim zasady nurkowania bezpiecznego, zarówno dla siebie, jak i innych nurkujących osób. W przypadku chęci nurkowania „ze sprzętem”, tzn. z użyciem zestawu powietrznego, butli, automatu, pozwalających na dłuższe przebywanie pod wodą niż to, na które pozwala nam fizjologia, trzeba pamiętać o:
Płetwonurek młodzieżowy.
Dostępne jest uzyskanie patentu płetwonurka młodzieżowego, dla osób poniżej 14 lat (CMAS). Patent płetwonurka młodzieżowego dzieli się na:
Posiadacz patentu płetwonurka młodzieżowego z najwyższym stopniem uzyskuje prawa do nurkowania do 10m z osobą towarzyszącą.
Po ukończeniu 14 lat można zdawać na tzw. P1, czyli pierwszy stopień płetwonurka.
Szkolenie dzieci i młodzieży w organizacji PADI wygląda następująco:
Program dla najmłodszych tylko na basenie:
Bubblemaker to program zapoznający z nurkowaniem. Nie jest kursem nurkowym tylko doświadczeniem. Polega na nurkowaniu pod nadzorem Instruktora.
Seal Team to program będący wstępem do kursu nurkowania. Podczas kolejnych zajęć basenowych zebranych w 5 podstawowych, oraz 10 dodatkowych „misjach” dziecko ma możliwość nauczyć się pod kierunkiem instruktora podstaw umiejętności nurkowych oraz zobaczyć jak atrakcyjne może być nurkowanie kiedy np. w zaciemnionym basenie pływamy z latarkami, uczymy się posługiwać kompasem czy pływamy wokół wykonanego z rurek pcv „wraku” statku.
Junior OWD to pełny kurs nurkowania zawierający takie same elementy jak kurs dla dorosłych tylko ograniczony do głębokości 12 metrów. Po kursie dziecko może nurkować z rodzicem lub Divemasterem PADI.
Zwykle kursy płetwonurkowe robi się podczas jednego-dwóch weekendów.
Wymagania ogólne.
Każdy rodzaj nurkowania wymaga:
Nurkowanie zawsze powinno wykonywać się przynajmniej w parze z innym nurkiem. Jest to wymóg zarówno formalny, jak i wynikający ze zdrowego rozsądku. W nurkowaniu rekreacyjnym nurkowanie z partnerem(-ami) jest obowiązkowe. Główna zasada bezpieczeństwa nurkowania mówi: "Planuj każde nurkowanie i nurkuj zgodnie z tym planem" – ang. "Plan the dive, dive the plan".

</doc>
<doc id="87367" url="https://pl.wikipedia.org/wiki?curid=87367" title="Jan Wincenty Bandtkie">
Jan Wincenty Bandtkie

Jan Wincenty Bandtkie-Stężyński inna forma nazwiska: "Bandtke", krypt.: "J. W. B." herbu Stężyński (ur. 14 lipca 1783 w Lublinie, zm. 7 lutego 1846 w Warszawie) – polski historyk prawa, edytor, leksykograf i wolnomularz, brat Jerzego Samuela. Jego wnukiem był Aleksander Bantkie-Stężyński, członek Komisji Najwyższej Egzaminacyjnej w Królestwie w 1829 roku.
Życiorys.
Urodził się w Lublinie jako syn Jana Samuela (osiadłego tam kupca pochodzenia niemieckiego), i Anny Marii z Noacków; brat Jerzego Samuela. Od roku 1794 pobierał nauki w prywatnej szkole polsko-niemieckiej w Lublinie, a po jej ukończeniu w Gimnazjum Św. Elżbiety we Wrocławiu. W latach 1803–1806 studiował prawo na uniwersytecie w Halle i tam właśnie przez 2 lata był lektorem języka polskiego. W roku 1806 przyjechał do Warszawy i tu został aplikantem ("referendariuszem") przy miejscowej regencji. Od roku 1807 piastował funkcje asesora przy warszawskim sądzie apelacyjnym. Rok później (1808) został mianowany pisarzem aktowym czyli notariuszem przy tamtejszym sądzie apelacyjnym, a w roku 1809 otrzymał stanowisko pisarza aktowego Księstwa Warszawskiego (funkcję tę pełnił przez ⅓ stulecia, aż do roku 1843).
W latach 1808–1816 rozpoczął działalność pedagogiczną jako profesor Szkoły Prawa i Administracji w Warszawie (łącząc funkcję wykładowcy i dyrektora szkoły), od 1816 profesor prawa rzymskiego i polskiego na Królewskim Uniwersytecie Warszawskim (był jego współorganizatorem). Od 1811 członek Towarzystwa Warszawskiego Przyjaciół Nauk. Był pierwszym dziekanem (1816-1831) Szkoły Prawa i Administracji. Na obu uczelniach wykładał prawo rzymskie, a od roku 1825 także prawo polskie. Od roku 1812 był członkiem rzeczywistym Towarzystwa Warszawskiego Przyjaciół Nauk, a od roku 1816 członkiem korespondentem Krakowskiego Towarzystwa Naukowego i honorowym członkiem Uniwersytetu Wileńskiego. W 1812 roku przystąpił do Konfederacji Generalnej Królestwa Polskiego. W roku 1814 Uniwersytet w Królewcu przyznał mu tytuł doktora praw. Kilka lat później (1819) otrzymał dziedziczne szlachectwo z przydomkiem "Stężyński". Był wolnomularzem IV stopnia – członek 2 lóż: Rycerze Gwiazdy i Świątynia Minerwy.
Zmarł 7 lutego 1846 roku. Spoczywa na warszawskim Cmentarzu ewangelicko-augsburskim przy ul. Młynarskiej. Grobowiec Jana Wincentego Bandtkiego i jego żony znajduje się w alei 18 nr 23/25. Pomniki tego grobowca są autorstwa Józefa Manzla.
W 1824 roku został kawalerem Orderu Świętego Stanisława 3. klasy.
Twórczość.
Bandtkie jako pierwszy opracował polski tekst "Kroniki Galla Anonima" (wydanie 1824). Jego syn Kazimierz, po śmierci Bandtkiego wydał oparte na jego wykładach dzieła prawnicze: "Historia prawa polskiego" (1850) i "Prawo prywatne polskie" (1851).

</doc>
<doc id="87369" url="https://pl.wikipedia.org/wiki?curid=87369" title="Sosna pinia">
Sosna pinia

Sosna pinia ("Pinus pinea" L.) – gatunek drzewa z rodziny sosnowatych ("Pinaceae"). Pinia występuje na północnym wybrzeżu Morza Śródziemnego, od Hiszpanii po Cypr oraz na południowym wybrzeżu Morza Czarnego.
Biologia i ekologia.
Drzewo jednopienne. Szyszki nasienne dojrzewają po 36 miesiącach. Najniższe łuski odpadają, zaś szyszki pozostają na gałęzi. Skrzydełka nasion są zbyt kruche i nie pozwalają na rozsiewanie przez wiatr. Nasiona przeważnie roznoszą zwierzęta, w tym ptak "Cyanopica cyana". 
Igły pozostają na drzewie 2–4 lata. Igły młodociane zostają całkowicie zastąpione przez właściwe w wieku ok. 10 lat.
Pinia ze swoją szeroką, parasolowatą koroną uchodzi za charakterystyczne drzewo krajów śródziemnomorskich i tworzy tam malownicze gaje, kształtujące krajobraz. Od starożytności była też sadzona wzdłuż ulic dla ich ocienienia. W przeciwieństwie do innych gatunków sosen, pinie są mało wrażliwe na działanie wiatru. Stały wiatr z jednego kierunku deformuje koronę, powodując jej jednostronne wyciągnięcie.
Udział w kulturze.
Według znawców roślin biblijnych sosna pinia to roślina opisana w Księdze Ozeasza (14,9) słowami: „"Ja jestem jak cyprys zielony i Mnie zawdzięcza swój owoc"".

</doc>
<doc id="87370" url="https://pl.wikipedia.org/wiki?curid=87370" title="Prawo spadkowe">
Prawo spadkowe

Prawo spadkowe – gałąź prawa cywilnego regulująca przejście praw i obowiązków majątkowych po śmierci ich właściciela. Majątkowe prawa i obowiązki zmarłego z reguły przechodzą na inny podmiot (w szczególności na spadkobierców), a nie wygasają (przykładem uprawnienia wygasającego najpóźniej w chwili śmierci osoby fizycznej jest zgodnie z art. 299 kodeksu cywilnego służebność osobista). Ze względu na przedmiot regulacji przepisy prawa spadkowego mają charakter bezwzględnie obowiązujący ("ius cogens").
W Polsce kwestie związane z prawem spadkowym reguluje księga czwarta kodeksu cywilnego zatytułowana "Spadki".
Podstawowe pojęcia związane z prawem spadkowym to:
W prawie spadkowym istotne znaczenie mają terminy wyznaczone przepisami prawa spadkowego, na przykład termin dla przyjęcia bądź odrzucenie spadku określony w art. 1015 § 1 kodeksu cywilnego. Spadkobiercy wyznaczony został 6-miesięczny termin do złożenia oświadczenia w przedmiocie przyjęcia (w tym także przyjęcia z dobrodziejstwem inwentarza) albo odrzucenia spadku. Czas ten zaczyna biec od daty, w której spadkobierca dowiedział się o tytule swojego powołania do spadku, czyli o dziedziczeniu w ramach dziedziczenia ustawowego lub dziedziczenia testamentowego.

</doc>
<doc id="87371" url="https://pl.wikipedia.org/wiki?curid=87371" title="Stefan Ehrenkreutz">
Stefan Ehrenkreutz

Stefan Łukasz Ehrenkreutz (ur. 13 października 1880 w Łowiczu, zm. 21 lipca 1945 w Wilnie) – polski historyk prawa, profesor i ostatni rektor (od 1939) Uniwersytetu Stefana Batorego w Wilnie, działacz Polskiej Partii Socjalistycznej, zwolennik linii politycznej Józefa Piłsudskiego, senator III i IV kadencji (1930-1938) II Rzeczypospolitej, wolnomularz.
Życiorys.
Działalność dydaktyczna i naukowa.
Studiował początkowo prawo na cesarskim Uniwersytecie Warszawskim, jednak w następstwie wydarzeń 1905 kontynuował kształcenie na uniwersytetach w Wiedniu i w Lipsku. Na tym ostatnim uzyskał stopień doktora, broniąc pracę na temat historii społecznej trzynastowiecznej Polski ("Beiträge zur sozialen Geschichte Polens im XIII Jh."). Po powrocie do Warszawy Ehrenkreutz prowadził wykłady z polskiej historii politycznej (od 1916 na Wolnej Wszechnicy Polskiej) i z historii ustrojowej Polski oraz z prawa sądowego tejże (na Uniwersytecie Warszawskim). W 1920 przeniósł się do Wilna, na tamtejszym uniwersytecie prowadząc wykłady z historii ustroju i prawa sądowego państwa polsko-litewskiego aż do wybuchu II wojny światowej. Naukowo zajmował się dawnym prawem sądowym polskim i litewskim (w tym szczególnie statutami litewskimi) oraz ustrojami państw Europy Wschodniej. Autor m.in. "Z dziejów organizacji miejskiej Starej Warszawy" (1913), "Ze studiów nad sądem ławniczym w Warszawie" (1914), "Sąd wyższy prawa niemieckiego grodu sandomierskiego" (1917). Jego zainteresowania ustrojem Litwy zaowocowały pracami: "Stan badań nad statutami litewskimi" (1924), "Separatyzm czy ciążenie Litwy ku Polsce po unii lubelskiej" (1925), a także objęciem redakcji nad księgą pamiątkową opublikowaną z okazji 400-lecia I statutu litewskiego. W 1939 został wybrany na rektora Uniwersytetu Stefana Batorego.
Działalność archiwistyczna.
Po powrocie ze studiów w Lipsku do Warszawy podjął w 1911 pracę w Archiwum Głównym, zarządzanym wówczas przez Teodora Wierzbowskiego. Od kwietnia do sierpnia 1917 był członkiem Komisji Archiwalnej Tymczasowej Rady Stanu, a od stycznia 1918 kierował referatem do spraw archiwalnych w ramach Ministerstwa Wyznań Religijnych i Oświecenia Publicznego (od kwietnia tego roku — Wydziałem Archiwów Państwowych). Reprezentował stronę polską (wraz z Janem Łukasiewiczem i Bronisławem Dembińskim) w komisji dwustronnej, negocjującej w czerwcu i we wrześniu 1918 przejęcie akt dotyczących ziem polskich (w tym tzw. akt popruskich) od niemieckich instytucji archiwalnych, a następnie (obok Marcelego Handelsmana i Stanisława Kętrzyńskiego) także w utworzonej dwustronnej podkomisji technicznej, mającej dokonać w ramach tego zbioru analizy roszczeń w stosunku do wszystkich grup akt z osobna (obradującej 10 i 25 września oraz 4 i 24 października 1918). Pod koniec października wraz z Wincentym Łopacińskim już w Lublinie miał czuwać nad zakończeniem kwestii rewindykacji archiwów, będących w gestii austro-węgierskiej, lecz upadek podczas tych negocjacji władz okupacyjnych spowodował bezproblemowe przejęcie tych akt. Po powrocie do Warszawy, wobec zmienionych warunków politycznych (zakończenie niemieckiej okupacji Warszawy), 11 października 1918 podpisał wraz z niemieckim zarządcą archiwów Adolfem Warschauerem protokół przejęcia archiwów warszawskich (w przekazaniu brali udział również podwładny Ehrenkreutza Antoni Rybarski i sekretarz generalny Ministerstwa Wyznań Religijnych i Oświecenia Publicznego Kazimierz Konarski). Od 1 lutego 1919 do jesieni 1920 był zastępcą naczelnika Wydziału Archiwów Państwowych (V stopień służbowy).
Instytut Naukowo-Badawczy Europy Wschodniej i wileńskie studium historii prawa litewskiego.
W 1930 organizował, a następnie był długoletnim prezes zarządu Instytutu Naukowo-Badawczego Europy Wschodniej w Wilnie, kierując dodatkowo jego sekcją historyczno-prawną. Był pomysłodawcą, organizatorem i kierownikiem założonego w 1934 studium historii prawa litewskiego przy Wydziale Prawa, mające prowadzić badania naukowe i działalność popularyzatorską oraz wspomagać naukowców w kontaktach z archiwami (prywatnymi i państwowymi) oraz z bibliotekami.
Członkostwo w towarzystwach naukowych.
Ehrenkreutz był od 1934 członkiem korespondentem Towarzystwa Naukowego Warszawskiego, od 1936 członkiem przybranym Towarzystwa Naukowego we Lwowie, członkiem Towarzystwa Przyjaciół Nauk w Wilnie oraz członkiem Zarządu Głównego i przewodniczącym oddziału w Wilnie Polskiego Towarzystwa Historycznego. Od 17 października 1938 był także współpracownikiem Komisji Prawniczej PAU.
Polityka.
Działacz Polskiej Partii Socjalistycznej, był kilkakrotnie więziony jeszcze przed wybuchem I wojny światowej. Działacz Towarzystwa Kultury Polskiej (1908-1913). Był zwolennikiem Józefa Piłsudskiego. Wybrany senatorem w wyborach 1930 i w następnych, w 1935 (sprawował mandat w latach 1930-1938). Był wolnomularzem.
Podczas II wojny światowej prof. Stefan Ehrenkreutz kierował w konspiracji Polskim Uniwersytetem Wileńskim, oficjalnie pracując jako stróż nocny. 
Okoliczności śmierci.
Do 1944 jako rektor kierował działającą w konspiracji uczelnią, wykładał; uczestniczył w pracach Konwentu Stronnictw Politycznych przy Okręgowym Delegacie Rządu na Kraj w Wilnie; w czasie okupacji pracował jako stróż nocny, pracownik biurowy, kasjer, konsultant prawny; w korespondencji Ławrientija Berii do Józefa Stalina z 3.08.1944 wzmiankowany jako poszukiwany; 27 sierpnia 1944 z polecenia Bolesława Bieruta odwiedził go Jerzy Putrament, aby nakłonić go do wspierania partii komunistycznej pod przywództwem Bolesława Bieruta. Odmówił, po czym Putrament wychodząc podniósł rękę i wykrzyknął: "pan tego pożałuje". Następnego dnia 28.08.1944 w swoim mieszkaniu został aresztowany przez NKWD. Torturowany, w więzieniu podjął głodówkę. Wyczerpany głodówką 20 lipca 1945 na noszach został przeniesiony do szpitala więziennego przy placu Łukiskim na Łukiszkach w Wilnie gdzie zmarł z wycieńczenia następnego dnia 21 lipca 1945. Jego symboliczny grób znajduje się na cmentarzu Powązkowskim w Warszawie (kwatera 30-6-30).
Rodzina.
Był synem Władysława i Emilii Joanny z domu Daneckiej.
Pierwszą żoną Stefana Ehrenkreutza była poślubiona w 1907 Tekla Zweibaum (zm. 1909), siostra Juliusza Zweibauma, profesora Uniwersytetu Warszawskiego, a następnie Akademii Medycznej w Warszawie. W małżeństwie tym miał córkę Emilię (1909-1988), żonę prof. Łukasza Kurdybachy.
Jego drugą żoną, poślubioną w 1916, była córka profesora Jana Niecisława Baudouin de Courtenay Cezaria Baudouin de Courtenay Ehrenkreutz Jędrzejewiczowa, profesor etnografii na Uniwersytecie Warszawskim i rektor Polskiego Uniwersytetu na Obczyźnie w Londynie. Dziećmi z tego związku byli: Krystyna (zm. 1927), Tadeusz (zm. 1976) żołnierz AK na Wileńszczyźnie oraz Andrzej Stefan Ehrenkreutz (1921–2008), działacz polonijny, wieloletni profesor na Uniwersytecie Michigan w Ann Arbor, USA, a potem współtwórca Australijskiego Instytutu do Spraw Polskich.
Od 1938 jego trzecią żoną była Jadwiga Tyczyńska.
Bratem jego był Dr. medycyny Jerzy Ehrenkreutz zamieszkały w Poznaniu przy ulicy Dąbrowskiego 4.

</doc>
<doc id="87372" url="https://pl.wikipedia.org/wiki?curid=87372" title="Kazimierz Gustaw Zemła">
Kazimierz Gustaw Zemła

Kazimierz Gustaw Zemła (ur. 1 listopada 1931 w Jasienicy Rosielnej) – polski artysta rzeźbiarz, pedagog.
Życiorys.
W latach 1952–1958 studiował w Akademii Sztuk Pięknych w Warszawie. Od 1958 roku uczy rzeźby na ASP; w latach 1973–1976 był jej prorektorem, a w latach 1983-86 dziekanem. Od 1964 doktor, od 1987 roku profesor zwyczajny, członek czynny Polskiej Akademii Umiejętności (od 2003). Od 2006 roku Członek Rady Programowej Fundacji "Centrum Twórczości Narodowej". Specjalizuje się w zakresie rzeźby pomnikowej, sakralnej, studyjno-kameralnej.
Gustaw Zemła jest jednym z najbardziej znanych współczesnych polskich rzeźbiarzy.

</doc>
<doc id="87380" url="https://pl.wikipedia.org/wiki?curid=87380" title="Leon Halban">
Leon Halban

Leon Halban (ur. 23 września 1893 w Krakowie, zm. 3 maja 1960 w Lublinie) – polski historyk prawa, członek zarządu przymusowego organizacji „Caritas” w 1950 roku.
Życiorys.
Pochodził z asymilowanej rodziny żydowskiej (dziadek Leon Blumenstock przyjął katolicyzm ok. 1880, rodzice to Alfred Halban i Zofia ze Spasowiczów). Uczęszczał do niemieckiej szkoły powszechnej w Czerniowcach. 1 czerwca 1911 w Prywatnym Gimnazjum im. Adama Mickiewicza we Lwowie otrzymał świadectwo dojrzałości. Absolwent Uniwersytetu Lwowskiego (1916). W międzyczasie studiował w Wiedniu (1914-1915). W 1926 habilitował się na Uniwersytecie Jana Kazimierza we Lwowie i pracował tam w Katedrze Prawa Kościelnego kierowanej do 1936 przez prof. Władysława Abrahama. Od grudnia 1936 roku profesor nadzwyczajny prawa kościelnego na Wydziale Prawa Uniwersytetu Jana Kazimierza we Lwowie i kierownik Katedry Prawa Kościelnego. W czasie okupacji sowieckiej Lwowa działał w konspiracji politycznej i wojskowej, współpracował z konspiracyjnym Stronnictwem Ludowym. W czasie okupacji hitlerowskiej ukrywał się w lwowskim klasztorze Sacré-Coeur i pomimo choroby (zapalenie nerwów ruchowych) prowadził tajne nauczanie na konspiracyjnym UJK. Był poszukiwany przez Niemców z polecenia Rosenberga. Jesienią 1944, po ponownym wkroczeniu sowietów opuścił Lwów i przeniósł się do Lublina. Od 1945 profesor Katolickiego Uniwersytetu Lubelskiego (dziekan tamtejszego wydziału prawa), a potem Uniwersytetu Marii Curie-Skłodowskiej w Lublinie. Zajmował się głównie historią prawa kościelnego, napisał też pracę "Religia w Trzeciej Rzeszy" (1936), a także "Mistyczne podstawy narodowego socjalizmu" (1946), w której wskazuje na dwojakie korzenie nazizmu, jako będącego w opozycji zarówno do katolicyzmu, jak i racjonalizmu.
Mąż malarki Eugenii Halban. W okresie powojennym, po opuszczeniu Lwowa, małżonkowie rozstali się bez formalnego rozwodu. Leon Halban osiadł w Lublinie, Eugenia Halban zamieszkała i tworzyła w Krakowie.
Od czasu okupacji niemieckiej poruszał się na wózku inwalidzkim, w 1959 amputowano mu nogi.

</doc>
<doc id="87383" url="https://pl.wikipedia.org/wiki?curid=87383" title="Młode Centrum">
Młode Centrum

Stowarzyszenie Młode Centrum – organizacja młodzieżowa funkcjonująca w latach 2001–2008, skupiająca ludzi o poglądach liberalnych, działająca na obszarze Polski i poza jej granicami. 25 października 2008 przekształcone w Stowarzyszenie .
Podstawowe informacje.
„Młode Centrum” powstało w lutym 2001 w wyniku rozłamu w Stowarzyszeniu „Młodzi Demokraci”. Część regionów i członków SMD zerwała wówczas umowę partnerską z Unią Wolności i podpisała takową z Platformą Obywatelską. MC skupiło tych, którzy zdecydowali się nadal wspierać UW. Stowarzyszenie brało czynny udział w zakończonej sukcesem kampanii „Przyszłość i Doświadczenie” do Parlamentu Europejskiego w 2004. „Młode Centrum” współpracowało także w kampanii wyborczej do parlamentu w 2005 z powstałą z przekształcenia UW Partią Demokratyczną – demokraci.pl, z której list kandydowali do Sejmu jego członkowie.
Siedzibą stowarzyszenia było miasto Poznań. Pod koniec działalności Stowarzyszenie liczyło ponad 500 członków (2008).
Głównym obszarem działań „Młodego Centrum” były projekty realizowane samodzielnie, bądź we współpracy z posłami do Parlamentu Europejskiego, przede wszystkim z ramienia Partii Demokratycznej (grupa parlamentarna ALDE), Fundacją im. Friedricha Naumanna czy Klubem 89. W 2006, po wejściu PD w koalicję Lewica i Demokraci, MC zakończyło z nią współpracę (nową młodzieżówką partii została oranżada.org). Od 2007 strategicznym partnerem stowarzyszenia była Fundacja . Przykładami działań mogą być projekty „Ambasadorzy Konstytucji Europejskiej”, „Ambasadorzy Demokracji – 40 dni dla Białorusi” czy projekt „Euro”.
Od IV Kongresu Krajowego (9–10 grudnia 2006) do V Kongresu Krajowego przewodniczącym „Młodego Centrum” był Kamil Wiszowaty, wiceprzewodniczącymi – Błażej Lenkowski i Grzegorz Pietraszewski, zaś sekretarzem generalnym Adam Szłapka. Wcześniej funkcję przewodniczących pełnili: Mirosław Pawełko (2001–2003), Błażej Gładysz (2003–2005) i Paweł Lisiewicz (2005–2006).
Podczas V Kongresu Krajowego (25–26 października 2008) przegłosowano zmiany w statucie, na mocy których stowarzyszenie zmieniło nazwę na „Projekt: Polska”, zniesiono limit wieku, a nowym przewodniczącym został Szymon Gutkowski. Wybrano także nowy zarząd oraz radę stowarzyszenia.
Członkostwo międzynarodowe.
Stowarzyszenie było członkiem:
Członkowie honorowi.
Uchwały I Kongresu Stowarzyszenia z 24 listopada 2001 nadały honorowe członkostwo następującym osobom:

</doc>
<doc id="87385" url="https://pl.wikipedia.org/wiki?curid=87385" title="William Draper">
William Draper

William Henry Draper (ur. 11 marca 1801, zm. 3 listopada 1877) – kanadyjski polityk, prawnik i sędzia, premier tytularny rządu Prowincji Kanady.
Życiorys.
Draper urodził się niedaleko Londynu, w Anglii, w posiadłości ojca, pastora Henry’ego Drapera. Młody William odebrał staranne wykształcenie na poziomie średnim, lecz w wieku 15 lat zbiegł z domu zaciągając się do floty handlowej jako prosty marynarz. Odbył co najmniej dwie morskie podróże handlowe do Indii po czym osiedlił się w Górnej Kanadzie. Początkowo zamieszkał w Coubourgu, gdzie wszedł w środowisko oranżystów. Potem przeniósł się do Port Hope, gdzie został nauczycielem, a następnie rozpoczął studia prawnicze. W 1828 był już członkiem miejscowej palestry, w której zrobił błyskawiczną karierę. W ciągu kilku lat zdobył sławę najzdolniejszego prawnika w swym środowisku. Swą elokwencją zaskarbił sobie przydomek "Sweet William". Równocześnie z prowadzeniem praktyki, Draper zaczął się udzielać w konserwatywnym środowisku politycznym kolonii, z czasem stając się jedna z najważniejszych postaci miejscowej grupy nacisku znanej jako "Family Compact". Draper wszedł w kręgi oficjalnej polityki w 1836 pokonując w wyborach do kolonialnego parlamentu kandydata reformistów. Od tego momentu Draper stał się aktywnym politykiem podejmując wiele funkcji administracyjnych. Był blisko związany z gubernatorem Zachodniej Kanady Edmundem Headem, choć ich drogi później się rozeszły. Draper szybko awansował w lokalnej hierarchii politycznej będąc powołanym do rady legislacyjnej. W 1836 posłował do Londynu, gdzie próbował załatwić dotacje dla pogrążonego w kryzysie skarbu kolonialnego. Zimne i niechętne przyjęcie przez aroganckich urzędników kolonialnych spowodowało u niego trwałą niechęć do metropolii.
Krótko po powrocie Drapera do Kanady, wybuchły tam dwie rebelie. W czasie krótkiej paniki, zanim rebelia w Górnej Kanadzie została stłumiona, w posiadłości Drapera schronił się wraz z rodziną gubernator Head. Po stłumieniu rebelii Draper, sprawujący wtedy funkcję prokuratora generalnego kolonii, włączył się aktywnie w prześladowania uczestników rebelii. W tym też czasie Draper rozpoczął tworzenie partii konserwatywnej, która choć opierała się na ideologii "Family Compact", to adaptowała niektóre postulaty reformistów dążąc do politycznego usamodzielnienia się kolonii.
Jedną z konsekwencji rebelii były konstytucyjne zmiany w obu Kanadach, których wynikiem było utworzenie jednej kolonii – Prowincji Kanady ze wspólnym dla obu jej części, ściśle, przynajmniej w pierwszym okresie, kontrolowanym przez gubernatora rządem.
Draper jako jeden z najbardziej prominentnych polityków konserwatywnych został pierwszym ko-premierem Prowincji Kanady w 1841, a następnie sprawował jeszcze trzykrotnie funkcje premiera tytularnego Prowincji w latach 1842–1847. Do największych zasług Drapera jako premiera należało wprowadzenie jednolitego prawa szkolnego oraz przeforsowanie zasady, że tylko rząd kolonialny może nakładać podatki na jej mieszkańców. W 1845 rząd Drapera-Papineau, zdołał przeprowadzić ustawę rekompensującą starty z powodu rebelii, będącą pewną formą rehabilitacji rebeliantów, która po wcześniejszej amnestii była kolejnym krokiem w normalizacji sytuacji w Kanadzie. Draper zdołał także skłonić gubernatora Charles Metcalfe do złagodzenia restrykcji w oficjalnym użyciu języka francuskiego w Kanadzie Wschodniej. Draper odegrał także aktywną rolę w reformie politycznej w Prowincji Kanady umożliwiającej wprowadzenie rządów przedstawicielskich.
Po wycofaniu się z polityki w 1847 Draper powrócił do praktykowania prawa, sprawując szereg funkcji w kolonialnym systemie sprawiedliwości, ostatecznie zostając głównym sędzią prowincji. Draper brał także czynny udział jako przedstawiciel Kanady, we wstępnych pracach nad brytyjską polityką wobec Kompanii Zatoki Hudsona.
Mimo wycofania się z czynnego życia politycznego Draper do ostatnich swych dni był niezwykle aktywnym obywatelem udzielającym się w całym spektrum stowarzyszeń, od religijnych, np. "St. George Society", sportowych – "Toronto Cricket Club", kulturalnych – "Philharmonic Society" i naukowaych – "Wycliffe College". W tym ostatnim przedsięwzięciu współpracował z pochodzącym z Polski Kazimierzem Gzowskim.

</doc>
<doc id="87387" url="https://pl.wikipedia.org/wiki?curid=87387" title="Testament">
Testament

Testament (z łac. "testamentum" – sporządzone przy świadkach, "testis" – świadek) – rozrządzenie własnym majątkiem na wypadek śmierci. W Polsce kwestie związane ze sporządzaniem testamentów reguluje przede wszystkim kodeks cywilny.
Zasady ogólne.
Testament może obejmować rozrządzenie majątkiem tylko jednego spadkodawcy, nie można więc sporządzać testamentów wspólnych. Spadkodawca może w każdym czasie odwołać zarówno cały testament, jak i jego poszczególne postanowienia. Testament może sporządzić i odwołać jedynie osoba mająca pełną zdolność do czynności prawnych. Testament nie może zostać ani spisany, ani odwołany przez przedstawiciela.
W przypadku testamentów, polskie prawo przewiduje nieco odmienne zasady stosowania wad oświadczeń woli niż w przypadku pozostałych czynności prawnych. Nieważność testamentu zachodzi w przypadku gdy został on dotknięty następującymi wadami oświadczeń woli:
Testament można odwołać przez sporządzenie nowego testamentu bądź w zamiarze odwołania zniszczy się go lub pozbawi cech, od których zależy jego ważność, bądź też dokona się w nim takich zmian, z których wynika wola jego odwołania.
W przypadku gdy spadkodawca sporządził nowy testament, nie zaznaczając w nim, że poprzedni odwołuje, ulegają odwołaniu tylko te postanowienia poprzedniego testamentu, których nie można pogodzić z treścią nowego testamentu.
Testament powinien być tłumaczony w sposób zapewniający możliwie najpełniejsze urzeczywistnienie woli spadkodawcy. W przypadku gdy testament może być tłumaczony na kilka sposobów, należy przyjąć taką wykładnię, która pozwoli utrzymać rozrządzenia spadkodawcy w mocy i jednocześnie nadać im rozsądną treść.
Testamenty dzielą się na zwykłe i szczególne.
Testamenty zwykłe.
Testamenty zwykłe to:
W przypadku gdy spadkodawca nie może podpisać protokołu, należy to zaznaczyć w protokole oraz wskazać przyczyny braku podpisu.
Zdarza się, że protokół sporządzony przy testamencie allograficznym nie spełnia wszystkich kodeksowych wymogów, w związku z czym taki testament jest nieważny. Praktyka sądownicza wybrnęła jednak z tego w ten sposób, iż gdy spełnione zostają wymogi testamentu szczególnego w postaci testamentu ustnego, to traktuje się ostatnie oświadczenie woli testatora właśnie jako złożone w postaci testamentu ustnego.
Przepisy dotyczące świadków testamentu.
Świadkiem przy sporządzaniu testamentu nie może być:
Świadkiem przy sporządzaniu testamentu nie może być także osoba, dla której w testamencie została przewidziana jakakolwiek korzyść. Nie mogą być również świadkami: małżonek tej osoby, jej krewni lub powinowaci pierwszego i drugiego stopnia oraz osoby pozostające z nią w stosunku przysposobienia.
W przypadku gdy świadkiem była jedna z osób wymienionych powyżej, nieważne jest tylko postanowienie, które przysparza korzyści tej osobie, jej małżonkowi, krewnym lub powinowatym pierwszego lub drugiego stopnia albo osobie pozostającej z nią w stosunku przysposobienia. Jednakże gdy z treści testamentu lub z okoliczności wynika, że bez nieważnego postanowienia spadkodawca nie sporządziłby testamentu danej treści, nieważny jest cały testament.
Forma testamentu a prawo prywatne międzynarodowe.
Zgodnie z konwencją w przedmiocie formy rozporządzeń testamentowych sporządzoną w Hadze dnia 5 października 1961 r. formę testamentu należy uznawać za dochowaną, jeżeli jest ona zgodna z prawem:
Postanowienia te stosuje się do obywatela polskiego, choćby sporządził testament wedle powyższych reguł w formie przewidzianej przez państwo, które nie jest stroną konwencji (brak wymogu wzajemności).
W stosunku do państw Unii Europejskiej pierwszeństwo przed konwencją ma Rozporządzenie Parlamentu Europejskiego i Rady (UE) nr 650/2012 z dnia 4 lipca 2012 r. w sprawie jurysdykcji, prawa właściwego, uznawania i wykonywania orzeczeń, przyjmowania i wykonywania dokumentów urzędowych dotyczących dziedziczenia oraz w sprawie ustanowienia europejskiego poświadczenia spadkowego ().
Notarialny Rejestr Testamentów.
W 2011 r. Krajowa Rada Notarialna utworzyła Notarialny Rejestr Testamentów (NORT) – elektroniczny rejestr, który zawiera informacje o zarejestrowanych testamentach, nie zawiera natomiast treści samych testamentów. Testament jest rejestrowany na wniosek testatora, po złożeniu testamentu u notariusza. Poszukiwanie testamentu w rejestrze jest możliwe po śmierci testatora, po okazaniu aktu zgonu testatora.

</doc>
<doc id="87390" url="https://pl.wikipedia.org/wiki?curid=87390" title="Zbigniew Zapasiewicz">
Zbigniew Zapasiewicz

Zbigniew Jan Zapasiewicz (ur. 13 września 1934 w Warszawie, zm. 14 lipca 2009 tamże) – polski aktor, reżyser i pedagog.
Życiorys.
Do liceum chodził na Żoliborzu. Studia wyższe rozpoczął w 1951 na Wydziale Chemicznym Politechniki Warszawskiej. Przerwał je po roku, po przyjęciu na Wydział Aktorski w PWST. Studiowanie zakończył w 1956, a jego wykładowcami byli, m.in.: Jan Kreczmar, Marian Wyrzykowski, Bohdan Korzeniewski, Zofia Małynicz, Stanisława Perzanowska, Maria i Edmund Wiercińscy. Od 1969 do 1971 był prodziekanem Wydziału Aktorskiego; od 1979 docentem na Wydziale Reżyserii tej uczelni, w latach 1981–1984 dziekanem tego wydziału, a w latach 1984–1987 prodziekanem. W 1992 otrzymał nominację na profesora sztuk teatralnych.
Aktorski debiut to rola Ewarysta Galois w "Ostatniej nocy" według Leopolda Infelda w Teatrze Młodej Warszawy w 1956. Na ekranie zadebiutował w 1963.
Grał kolejno w teatrach: Młodej Warszawy i Klasycznym (1956–1959), Współczesnym (1959–1966), Dramatycznym (1966–1983). Powszechnym (1983–1987). W latach 1987–1990 był dyrektorem naczelnym i artystycznym Teatru Dramatycznego, gdzie m.in. zwolnił z pracy aktora Jerzego Janeczka. Następnie pracował w zespole Teatru Polskiego w Warszawie. W ostatnich latach życia ponownie związał się z Teatrem Powszechnym w Warszawie. Był stałym współpracownikiem krakowskiego Teatru STU.
Dwukrotny laureat Nagrody im. Tadeusza Boya-Żeleńskiego, za wybitne kreacje aktorskie (1973) oraz za kreacje aktorskie w „Kosmosie” Witolda Gombrowicza w reżyserii Jerzego Jarockiego w Teatrze Narodowym i „Zapasiewicz gra Becketta” w Teatrze Powszechnym w reżyserii Antoniego Libery (2006).
Jako aktor był współpracownikiem Teatru Polskiego Radia.
Życie prywatne.
Syn Zbigniewa Zapasiewicza, lewicującego działacza społecznego i Marii z domu Kreczmar, nauczycielki matematyki. Jego rodzina była związana z teatrem: wujek Jan Kreczmar był aktorem, a wujek Jerzy Kreczmar – reżyserem teatralnym.
Zapasiewicz był czterokrotnie żonaty z aktorkami: Mirosławą Dubrawską, Krystyną Maciejewską, Iwoną Słoczyńską (później przyjęła nazwisko Sydor) i Olgą Sawicką.
Zmarł na raka wątroby. Zgodnie z jego ostatnią wolą urna z jego prochami została pogrzebana 22 lipca 2009 w Alei Zasłużonych na Cmentarzu Wojskowym na Powązkach w Warszawie (kwatera BII30-tuje-1).
Zainteresowanie ze strony Służby Bezpieczeństwa.
W październiku 1984 Służba Bezpieczeństwa rozpoczęła rozpracowanie Zbigniewa Zapasiewicza w ramach Sprawy Operacyjnego Rozpracowania krypt. "Zapas". Powodem zainteresowania SB osobą aktora była jego negatywna postawa wobec oficjalnej propagandy, inicjatywy o charakterze politycznym oraz kontakty z dysydentami czeskimi i ośrodkami polonijnymi. O jego działalności SB jest informowana doniesieniami tajnych współpracowników, którzy są obecni nawet podczas jego wyjazdów zagranicznych, np. do Wielkiej Brytanii w 1984. 5 grudnia 1988 roku SB podejmuje decyzję o zakończeniu prowadzeniu sprawy i przekazaniu materiałów do archiwum. Obecnie znajdują się w Archiwum Instytutu Pamięci Narodowej pod sygnaturą AIPN 01322/3793.

</doc>
<doc id="87391" url="https://pl.wikipedia.org/wiki?curid=87391" title="Yale">
Yale



</doc>
<doc id="87393" url="https://pl.wikipedia.org/wiki?curid=87393" title="Yale Law School">
Yale Law School

Yale Law School (Szkole Prawa Uniwersytetu Yale, Szkoła Prawnicza Yale’a) – jedna z kilku niezależnych uczelni magisterskich ("graduate schools") tworzących amerykański Uniwersytet Yale, w mieście New Haven, w stanie Connecticut, kształcąca w zakresie najszerzej pojętych nauk prawniczych. 
Jest to najbardziej prestiżowa uczelnia prawnicza w Stanach Zjednoczonych. Wśród jej absolwentów znajduje się wielu czołowych polityków amerykańskich. Według rankingu "Best Law Schools" z 2015, opublikowanego przez koncern prasowy U.S. News &amp; World Report, uczelnia zajęła pierwsze miejsce wśród amerykańskich akademickich szkół prawa.

</doc>
<doc id="87394" url="https://pl.wikipedia.org/wiki?curid=87394" title="James Cooper">
James Cooper



</doc>
<doc id="87396" url="https://pl.wikipedia.org/wiki?curid=87396" title="Grażyna Pstrokońska-Nawratil">
Grażyna Pstrokońska-Nawratil

Grażyna Pstrokońska-Nawratil (ur. 16 lipca 1947 we Wrocławiu) – polska kompozytor i pedagog.
W latach 1966–1971 studiowała w Państwowej Wyższej Szkole Muzycznej we Wrocławiu, której jest od 1993 roku profesorem, oraz w Paryżu u Oliviera Messiaena i Pierre'a Bouleza. Wykłada także na Akademii Muzycznej w Poznaniu. Prowadzi zajęcia na kursach muzyki współczesnej, m.in. w Bystrzycy Kłodzkiej i Gdańsku.

</doc>
<doc id="87399" url="https://pl.wikipedia.org/wiki?curid=87399" title="Awinion">
Awinion

Awinion (fr. "Avignon", prowans. "Avinhon") – miasto na południu Francji (w regionie Prowansja-Alpy-Lazurowe Wybrzeże, w departamencie Vaucluse), u podnóża wapiennego wzgórza, na lewym brzegu Rodanu, przy ujściu do niego rzeki Durance. Nad miastem góruje pałac papieski ("Palais des Papes").
Według danych na rok 1990 gminę zamieszkiwało 86 939 osób, a gęstość zaludnienia wynosiła 1342 osoby/km² (wśród 963 gmin regionu Prowansja-Alpy-Lazurowe Wybrzeże Avignon plasuje się na 5. miejscu pod względem liczby ludności, natomiast pod względem powierzchni na miejscu 100.). Sam zespół miejski zamieszkuje ok. 155 tys. osób.
Miasto jest dużym centrum kulturalnym i turystycznym. Corocznie od 1947 r. w Awinionie odbywa się festiwal teatralny ("Festival d’Avignon").
W pobliżu w miejscowości Marcoule znajduje się jeden z ważnych francuskich ośrodków jądrowych.
Historia.
W czasach rzymskich na terenie obecnego miasta istniała osada "Avenio". W okresie średniowiecza miasto leżało w uniezależnionej od Francji Prowansji. Stanowiło ono ważny ośrodek handlowy w dolinie Rodanu. Od roku 1309 Awinion stał się siedzibą papieży. Wraz z otaczającymi ziemiami należał do Królestwa Sycylii (dynastia andegaweńska). W roku 1348 papież Klemens VI kupił tę posiadłość od królowej Joanny I Sycylijskiej za 80 tys. guldenów i była w rękach papiestwa do roku 1791. W latach 1378–1408 w Awinionie rezydowali antypapieże. Papieże rezydujący w Awinionie to: Klemens V, Jan XXII, Benedykt XII, Klemens VI, Innocenty VI, Urban V i Grzegorz XI. Podczas rewolucji francuskiej uchwałą Zgromadzenia Konstytucyjnego Awinion został przyłączony do Francji.
Zabytki.
Cały kompleks o znacznej wartości historycznej został w 1995 r. wpisany na listę światowego dziedzictwa UNESCO.

</doc>
<doc id="87400" url="https://pl.wikipedia.org/wiki?curid=87400" title="Sejsmogram">
Sejsmogram

Sejsmogram - analogowy lub cyfrowy zapis drgań rejestrowanych przez sejsmometr.
Linia sejsmogramu opisuje wychylenie drgań albo przyspieszenie względem inercyjnego wahadła sejsmometru w funkcji czasu. Określenie momentów zdarzeń sejsmicznych umożliwiają znaczniki czasu, nanoszone na sejsmogram w postaci krótkich poprzecznych kres pisanych w odstępach minutowych i godzinowych. 
W przeszłości sejsmogram wykonywano w ten sposób, że rysik aparatury rejestrującej przesuwał się po powierzchni papieru kredowego sklejonego w zwój, na który wcześniej nanoszono cienką warstwę sadzy przez odymienie w kopcącym płomieniu specjalnego palnika. W rezultacie na czarnym tle uzyskiwano cienką, białą linię sejsmogramu. Znaczniki czasu nanoszone były krótkim uniesieniem rysika przez elektromagnes sterowany przez precyzyjny zegar mechaniczny. Po skończonym zapisie papier ten w celu utrwalenia był pokrywany warstwą werniksu. Po tym zabiegu sejsmogram nadawał się do analizy.
Stosowano również zapis na papierze światłoczułym. Zwój papieru światłoczułego umieszczano na bębnie o średnicy około 30 cm w specjalnej komorze zabezpieczającej przed wpływem światła zewnętrznego, a przez wąską szczelinę do wnętrza komory dostawał się promień światła oświetlacza odbijający się od zwierciadła galwanometru i "kreślił" linię sejsmogramu. Po skończonym zapisie papier wywoływano jak zwykłe zdjęcie fotograficzne. W rezultacie uzyskiwano na białym tle czarną, dość grubą linię sejsmogramu.
Wyżej opisane, żmudne techniki zapisu zastąpione zostały przez rejestrator rękawowy z pisakiem tuszowym, kreślącym linię sejsmogramu na zwykłym papierze offsetowym. 
Obecnie zapis prowadzi się w postaci danych cyfrowych w określonym formacie, gromadzonych na nośniku danych. Zaletą zapisu cyfrowego jest możliwość rejestracji zmian o dużej dynamice, trwałość, łatwość komputerowej analizy i teletransmisji. Znaczniki czasu w sejsmogramach cyfrowych umożliwiają określenie momentu zdarzenia sejsmicznego z dokładnością rzędu 0,001 s.
Zobacz też: sejsmologia.

</doc>
<doc id="87402" url="https://pl.wikipedia.org/wiki?curid=87402" title="VBIED">
VBIED



</doc>
<doc id="87404" url="https://pl.wikipedia.org/wiki?curid=87404" title="Kawaliera">
Kawaliera

Kawaliera – element fortyfikacji:

</doc>
<doc id="87407" url="https://pl.wikipedia.org/wiki?curid=87407" title="Gabriel Faure">
Gabriel Faure



</doc>
<doc id="87409" url="https://pl.wikipedia.org/wiki?curid=87409" title="Gabriel Fauré">
Gabriel Fauré

Gabriel Urbain Fauré (ur. 12 maja 1845 Pamiers, zm. 4 listopada 1924 w Paryżu, pochowany na Cmentarzu Passy) – francuski kompozytor i organista.
Życiorys.
W latach 1854-1864 studiował w szkole muzycznej L. Niedermeyera, gdzie jego profesorem gry na fortepianie był Camille Saint-Saëns, po czym został organistą w kościele St. Sauveur w Rennes; po 1870 był w Paryżu organistą kościołów St. Honore d’Eylau, St. Sulpice i od 1877 św. Magdaleny. W 1896 został na miejsce J. Masseneta profesorem kompozycji w Konserwatorium Paryskim, a w 1905 – dyrektorem tej uczelni (do 1920). Jego uczniami byli m.in. M. Ravel, Ch. Koechlin, F. Schmitt, J. Roger-Ducasse, A. Caplet, N. Boulanger, É. Vuillermoz, G. Enescu. Pod koniec życia ogłuchł.
Fauré był mistrzem małych form, stąd przewaga w jego twórczości pieśni i utworów fortepianowych. Miał ogromną inwencję melodyczną, wrażliwość harmoniczną, poczucie proporcji, nie ulegając żadnym wpływom, doprowadził swoją sztukę do klasycznej prostoty i klarowności. Zwłaszcza we Francji zdobył sobie wysoką pozycję.
Wraz z Césarem Franckiem reprezentuje narodową muzykę francuską. Prócz znakomitych pieśni i utworów fortepianowych, napisał sławną sonatę skrzypcową op. 13 i drobne liryki skrzypcowe, trio fortepianowe, dwa kwartety i kwintety fortepianowe, suitę orkiestralną, symfonię d-moll, utwory chóralne z orkiestrą, w końcu utwory religijne i mszę na 3 głosy żeńskie z organami.
Odznaczony został Legią Honorową, kolejno w stopniu kawalera (1890), oficera (1903), komandora (1910), wielkiego oficera (1920) i krzyżem wielkim (1923). Od władcy Hiszpanii otrzymał Order Izabeli Katolickiej (1908), a od księcia Monako Wielką Wstęgę Orderu św. Karola (1913).

</doc>
<doc id="87423" url="https://pl.wikipedia.org/wiki?curid=87423" title="Robotniczo-Komunistyczna Partia Iraku">
Robotniczo-Komunistyczna Partia Iraku

Robotniczo-Komunistyczna Partia Iraku (arab.: "Hizb al-Shuyu'i al-'Ummali al-'Iraqi") jest marksistowską partią polityczną działającą w Iraku i pośród irackich emigrantów.
RKPI sprzeciwiała się rządom zarówno Saddama Husajna, jak i nowego rządu irackiego zainstalowanego przez USA. W okresie rządów partii Baas działacze partii byli prześladowani, działali więc głównie w Kurdystanie oraz za granicą - w Wielkiej Brytanii i Australii.
RKPI należy do Koalicji Postępowej, Organizacji na rzecz Wolności Kobiet w Iraku oraz Związku Bezrobotnych Iraku. Partia wydaje biuletyn "Iraq Weekly".
Siostrzaną partią RKPI jest Robotniczo-Komunistyczna Partia Iranu.

</doc>
<doc id="87426" url="https://pl.wikipedia.org/wiki?curid=87426" title="TVP3">
TVP3

TVP3 (Program Trzeci Telewizji Polskiej, TVP3 Regiony, TVP3 Regionalna, potocznie "Trójka" lub "Regionalna Trójka," dawniej TVP Regionalna) – trzeci program Telewizji Polskiej, sieć polskich publicznych telewizyjnych kanałów regionalnych tworzonych przez 16 oddziałów terenowych Telewizji Polskiej, która nosi obecną nazwę od 2 stycznia 2016 roku, ale wcześniej funkcjonowała pod nią także w latach 2002–2007. Istniejącą w 2005 roku TVP3 definiowano oficjalnie jako „połączoną sieć skoordynowanych programów regionalnych tworzonych i rozpowszechnianych przez oddziały terenowe TVP, z pasmem wspólnym”.
Oddziały terenowe TVP nadają zarówno własne pasma lokalne jak i tworzą razem wspólne pasmo programowe nadawane jednocześnie w całym kraju. Przez lata zmieniał się charakter pasma wspólnego; w zależności od okresu nacisk był położony albo na ogólną ofertę programową (lata 90. i od 2013 roku), albo był ukierunkowany głównie na informację i publicystykę, zarówno lokalną jak i ogólnokrajową (2002–2013).
Historia.
1994–2002 (jako TVP Regionalna).
Na początku lat dziewięćdziesiątych ówczesne ośrodki terenowe TVP, zaczęły kolejno uruchomiać całodzienne programy regionalne, przy jednoczesnym ciągłym emitowaniu wybranych audycji (głównie informacji z regionu) w sieci rozłącznej Dwójki. W 1994 roku jedenaście wówczas istniejących ośrodków regionalnych przystąpiło do tworzenia pasma wspólnego, ponieważ pierwszy zarząd TVP SA zorientował się, że oddziały nie były w tym czasie zdolne do wypełnienia kilkunastu godzin swoich programów. W celu koordynacji pracy ośrodków powołano 1 kwietnia 1994 roku Biuro Oddziałów Terenowych, którym początkowo kierował Janusz Daszczyński. 
5 września 1994 roku dziesięć ośrodków TVP rozpoczęło emisję codziennego, prawie czterogodzinnego bloku wspólnych pasm programowo-reklamowych, który rozpoczął się o 15.10 animowaną baśnią z tysiąca i jednej nocy „Abdallah ziemski i Abdallah morski”. Podzielony on był na trzy mniejsze pasma: w godz. 15:10-16:30 (programy dziecięco-młodzieżowe), 17:35-18:05 (seriale fabularne), 19:15-21:15 (filmy fabularne i dokumentalne). System owych pasm wspólnych nazwano „Siecią”.
W lipcu 1996 roku, decyzją Zarządu Telewizji Polskiej SA, powołano dwunasty oddział terenowy – OTV Białystok. W 1996 roku OTV Białystok nie uruchomił jeszcze jednak swojego programu.
W 2001 roku pasmo wspólne przekroczyło 75% czasu nadawania programów regionalnych. Pasmo wspólne zestawiane było przez Biuro Programów Regionalnych (BRP) w Warszawie. Pozostały czas antenowy programów regionalnych stanowiły pasma lokalne, opracowywane samodzielnie przez Oddziały Terenowe TVP S.A. 
Statystyki programowe dla 2001.
Dwanaście ówczesnych oddziałów terenowych TVP w 2001 roku miało 3,5% udziału na polskim rynku telewizyjnym. Pasma lokalne nadawane były przez oddziały w dni powszednie: w paśmie porannym (8.00-8.35), popołudniowym (15.25-16.30 i 17.15-19.00) i wieczornym (21.30-22.00); w sobotę i w niedzielę godziny nadawania tych pasm były nieco inne: pasmo poranne (8.00-9.00), południowe (13.30-14.30), popołudniowe (17.00-19.00 lub 18.00-18.20) i wieczorne (21.00-22.00).
W 2001 roku ramówka programów regionalnych TVP miała charakter uniwersalny. Główną część oferty programowej stanowiły telewizyjne filmy fabularne, serie i seriale fabularne oraz filmy animowane. Filmy fabularne stanowiły w sumie 53,3% rocznego czasu antenowego. Były to głównie produkcje amerykańskie (11% rocznego czasu). Za nimi znajdowały się filmy polskie (5% rocznego czasu) i angielskie (3,3%).
Na dalszych miejscach pod względem rocznego czasu nadawania w 2001 roku znajdowały się:
Na ostatnim miejscu znalazły się spektakle teatralne i inne formy udramatyzowane (0,5% czasu nadawania programów regionalnych, z czego najwięcej w paśmie wspólnym).
2002–2007 (jako TVP3).
Jesienią 2000 roku, pasma regionalne już posługiwały się wspólną nazwą i logiem TVP3. Nie oznaczało to jeszcze pojawienia się Trzeciego Programu TVP – zabieg ten miał jedynie za zadanie uświadamiać widzom, że „oglądają telewizję regionalną, jedną z dwunastu”. Logo TVP3 stosowało też pasmo wspólne.
3 marca 2002 roku wystartowała telewizja TVP3, zastępując dotychczasowe programy regionalne w całej Polsce. Wszystkie stacje regionalne TVP zostały przekształcone w terenowe oddziały TVP3 i nadawały swój program lokalny w wyznaczonych okienkach czasowych na jej antenie, dlatego TVP3 była traktowana jako jeden program, z lokalnymi okienkami. Kanał emitował programy o różnorodnej tematyce – głównie informacyjne i publicystyczne, ale nie tylko, ponieważ w jego ramówce można było znaleźć również filmy i seriale fabularne oraz dokumentalne, a także magazyny i relacje sportowe. Motywem przewodnim ramówki Trójki było hasło "Region-Kraj-Świat", ponieważ, jak stwierdził pierwszy szef TVP3 Ryszard Pacławski w wywiadzie dla portalu wirtualnemedia.pl, „perspektywa Region-Kraj-Świat […] może przyciągnąć do nas różnie umotywowanych odbiorców. Młodych i starszych, lokalnych i «kosmopolitycznych», wiejskich i miejskich”. Sztandarowym programem informacyjnym był "Kurier". Od końca sierpnia 2002 roku obrady Sejmu zaczęły być transmitowane wyłącznie w paśmie ogólnopolskim TVP3, dotychczas także były nadawane jednocześnie w Dwójce. 
W marcu 2003 roku kanał uzyskał nową oprawę graficzną oraz wprowadzono nowe logo. 7 września 2003 roku "Kurier" oraz programy publicystyczne TVP3 otrzymały nową scenografię. Biało-zielone kolory nawiązywały do nowego logotypu kanału. W podobnym czasie Telewizja Polska rozpoczęła próbną emisję wideo TVP3 w sieci telefonii komórkowej. Na początku stycznia 2004 roku program TVP3 w wersji warszawskiej był już dostępny na platformie Cyfra+. 
Statystyki programowe dla 2006.
W 2006 roku TVP3 miała 4,8% udziału na polskim rynku telewizyjnym. Spośród audycji składających się na program wspólny i pasma rozłączne TVP3 największy udział miały audycje informacyjne i publicystyczne. Zajęły one łącznie blisko 54% rocznego czasu emisji programu wspólnego i 48,4% programów lokalnych. Pasma regionalne TVP3 nadawały średnio nieco ponad 4 godziny programu na dobę.
Na dalszych miejscach pod względem rocznego czasu nadawania w 2006 roku znajdowały się:
2 stycznia 2007 roku na antenie TVP3 pojawiło się znacznie więcej serwisów informacyjnych, które nie tylko podawały informacje, ale także transmitowały konferencje prasowe i inne wydarzenia. Serwisy trwały w przybliżeniu 15 minut i były nadawane w dni powszednie od godz. 6:00 do 9:30 co 15 minut, a od 10:00 co pół godziny, natomiast w weekendy nadawano je co godzinę. Z ramówki TVP3 zniknęły wszelkie seriale i filmy fabularne oraz animowane. Zmianie uległa też oprawa graficzna, która była odtąd utrzymana w kolorystyce czerwonej, z niewielką domieszką bieli. Barwy logotypu stacji pozostały jednak zielone. Regionalna Trójka zakończyła nadawanie 5 października 2007.
2007–2013 (jako TVP Info).
6 października 2007 kanał TVP3 został zastąpiony przez TVP Info o profilu informacyjno-regionalnym. Start kanału nie wpłynął znacząco na programy ośrodków regionalnych, które nadawane są jak dotychczas, początkowo były emitowane bez cyfry „3” w logo, 1 grudnia 2007 zostały zastąpione logotypami na wzór ogólnopolskiego. Od 1 września 2013 roku funkcjonuje jako samodzielny kanał informacyjny, natomiast ośrodki regionalne powróciły do nazwy TVP Regionalna.
2013–2016 (ponownie jako TVP Regionalna).
23 maja 2013 roku na konferencji międzynarodowej „Rola Oddziałów Terenowych TVP w rozwoju społeczeństwa informacyjnego” na Uniwersytecie Warszawskim, Telewizja Polska poinformowała o planach utworzenia nowej stacji regionalnej, która zastąpiłaby wszystkie stacje lokalne TVP w Polsce. Według planów przedstawionych na konferencji TVP Regionalna (pierwotnie pod nazwą TVP3 Regiony) miała składać się z 18-20 godzin emisji, stopniowo przedłużanej, programów przygotowanych przez Oddziały Terenowe Telewizji Polskiej, w tym z 4,5 godzin własnego programu premierowego i 2,5 godzin programu koprodukowanego. Główny nacisk, w zamierzeniu, miał być położony na informację i publicystykę.
1 września 2013 roku szesnaście oddziałów terenowych tworzących wspólnie TVP Regionalną weszło w skład nowo uruchomionego Ośrodka Programów Regionalnych, tego samego dnia oficjalne rozpoczęto emisję programu o godzinie 7:00, w tym dniu również zaczął być dostępny w trzecim multipleksie naziemnej telewizji cyfrowej (MUX 3), natomiast 6 września 2013 roku TVP Regionalna (tylko TVP Warszawa) dołączyła do Cyfrowego Polsatu, zaś 9 września dołączyła także do nc+, Telewizji na kartę i Orange TV. 
22 października 2013 roku uruchomiono informacyjny portal internetowy pod adresem "regionalna.tvp.pl". W 2013 roku TVP Regionalna zorganizowała koncerty sylwestrowe w Rzeszowie, Katowicach i we Wrocławiu, które były transmitowane na antenie ogólnopolskiej, gdzie występowali znani polscy wykonawcy m.in. Doda czy zespół Bajm. Od 7 do 23 lutego 2014 roku w nocnych pasmach ogólnopolskich w godzinach 23:30 do 5:00 (w weekendy do 5:30) retransmitowano rywalizacje sportowców z Zimowych Igrzysk Olimpijskich w Soczi w 2014 roku. W latach 2014–2015 transmitowano na żywo mecze Nice Polskiej Ligi Żużlowej (również w TVP Sport). Od jesieni 2014 roku zaczęto również emitować weekendowe pasmo filmów fabularnych oraz polskie seriale m.in. serial komediowy "Święta wojna", telenowelę dokumentalną "Przedszkolandia", natomiast wiosną 2015 roku rozpoczęto emisję telenoweli "Plebania" od pierwszego odcinka.
Godziny nadawania TVP Regionalna.
Pasma lokalne TVP Regionalna nadawane były przez 4,5 godziny w dni powszednie, a 5,5 godziny w weekendy. Od 1 września do 30 listopada 2013 roku TVP Regionalna nadawała 18 godzin programu dziennie od 6:30 do 0:30 (dni powszednie) lub od 7:00 do 1:00 (weekendy), natomiast od 1 grudnia 2013 roku TVP Regionalna zaczęła nadawać program 24 godziny na dobę.
Od 2016 roku (ponownie jako TVP3).
17 listopada 2015 roku na konferencji „Telewizja publiczna regionalna, czy telewizja publiczna regionów?” organizowanej na Wydziale Nauk Politycznych i Dziennikarstwa Uniwersytetu im. Adama Mickiewicza w Poznaniu, na której uczestniczyli ówczesny dyrektor Ośrodka Programów Regionalnych TVP, Bogumił Osiński, oraz ówczesna dyrektor TVP Poznań, Lena Bretes-Dorożała, podano informację o powrocie do nazwy TVP3. 17 grudnia 2015 roku uruchomiono stronę internetową TVP3 pod adresem "tvp3.tvp.pl", która zastąpiła dotychczasową stronę internetową "regionalna.tvp.pl".
2 stycznia 2016 roku powróciła na ekrany marka TVP3, która zastąpiła nazwę TVP Regionalna. Pasmo wspólne zostało skrócone, a każdy z oddziałów emituje więcej własnego programu, w tym od 4 stycznia 2016 roku pasmo śniadaniowe i popołudniowe. Pierwotnie miał to początek dużo większych zmian, które miały nastąpić wiosną 2016 roku.
W ramach 6+6+4, koncepcji ówczesnego prezesa TVP Janusza Daszczyńskiego, każda z 16 anten regionalnych miała zacząć nadawać po 16 godzin programu regionalno-lokalnego składającego się z dwóch 6-godzinnych bloków programowych (nadawanych od 7.00 do 13.00 i od 13.00 do 19.00) i jednego 4-godzinnego (19.00-23.00). Sześciogodzinny blok miał być we fragmentach powtarzany w pozostałych pasmach, aby poszczególne programy pojawiały się na antenie konkretnego oddziału dwa lub trzy razy na dobę. Zakładano także nadawanie co godzinę fleszu informacyjnego, który miał być tworzony w ramach koncepcji Mojo (skrót od angielskiego "mobile journalism"), czyli dziennikarstwa mobilnego. Ponadto, w ramach schematu 6+6+4 emitowane miały być również programy o charakterze uniwersalnym i ponadregionalnym we wszystkich 16 regionach. Znaleźć się miały m.in. przygotowywany przez TVP3 Kraków program "Młodzież kontra…", TVP3 Poznań – "Telekurier" i TVP3 Bydgoszcz – "Kultowe rozmowy". W lutym 2016 roku Telewizja Polska wycofała się z tego rozwiązania, niedługo po tym kiedy nowym prezesem został Jacek Kurski.
26 czerwca 2016 roku TVP3 transmitowała premierę oratorium Piotra Rubika i Zbigniewa Książka "Z powodu mojego imienia" z kieleckiej Kadzielni. Koncert powstał z inicjatywy Papieskiego Stowarzyszenia Pomoc Kościołowi w Potrzebie. W styczniu 2018 roku prezes TVP Jacek Kurski zapowiedział w wywiadzie dla tygodnika "Wprost" rozpoczęcie produkowania programów przez oddziały terenowe TVP w wersji HD, natomiast w marcu tego samego roku zapowiedział modernizację wozów transmisyjnych do technologii HD oraz kupno czterech nowych wozów dla oddziałów w Gdańsku, Katowicach, Lublinie i Poznaniu. W 2019 roku Regionalna Trójka zaczęła nadawać mecze kolejki drugiej ligi piłki nożnej. 
Od 30 marca do 2 czerwca 2020 roku, w związku z pandemią COVID-19, Trójka w paśmie wspólnym emitowała lekcje "Szkoły z TVP" dla klas IV i VI szkoły podstawowej. Od 18 maja 2020 roku transmitowana jest codziennie Koronka do Miłosierdzia Bożego z sanktuarium w krakowskich Łagiewnikach. Od 18 czerwca 2020 roku na antenie ogólnopolskiej TVP3 transmitowane na żywo jest "Studio Lotto" – wieczorne losowania gier liczbowych i loterii organizowanych przez Totalizator Sportowy.
W ramach akcji "Ferie z TVP" od 4 do 17 stycznia 2021 roku (w związku z rosnącą liczbą zakażeń wywołanych COVID-19 minister edukacji i nauki wydał rozporządzenie zgodnie z którym ferie zimowe w roku szkolnym 2020/2021 odbyły się w całym kraju w tym samym terminie) w paśmie wspólnym TVP3 emitowano codziennie programy dla młodzieży szkolnej powyżej 10. roku życia od godz. 8.00 do 13:00, a ponadto w tych godzinach nie nadawano reklam między audycjami. W ofercie znalazły się filmy, seriale oraz audycje tematyczne o profilu edukacyjnym i lifestylowym. Każdy dzień "Ferii z TVP" kończył się emitowanym na antenie TVP3 familijnym filmem fabularnym.
4 października 2021 roku ruszyła nowa ramówka TVP3, gdzie pojawiły się także nowe programy m.in. "Poranek TVP3", w którym realizowane są łączenia z oddziałów regionalnych oraz pasma tematyczne z programami skierowanymi precyzyjnie do wybranych grup widzów tj. pasma ogrodnicze, kulinarne, kobiece i poradnikowe. Ówczesny szef TVP3 Paweł Gajewski, w rozmowie z portalem wirtualnemedia.pl, zapowiedział inwestycje technologiczne we wszystkich oddziałach oraz przejście w nich ze standardu nadawania z SD na HD; stwierdził też, że pasmo wspólne przejdzie na produkcję w HD na przełomie roku 2021/2022, a najpóźniej na początku 2022 roku. Gajewski powiedział również, że w nowej ramówce, niemal 90% wszystkich produkcji zamawiane będzie w oddziałach, aby wzmocnić ich pozycję.
Od 15 lutego 2022 roku program wspólny TVP3 i program oddziału warszawskiego jest nadawany w jakości HD w sieciach kablowych oraz na platformie TVP Stream i aplikacji TVP GO, a do 3 października 2022 roku także na testowym multipleksie DVB-T2/HEVC Telewizji Polskiej. Programy lokalne TVP3 będą przełączone na nowy standard jakości obrazu w związku ze zmianą standardu nadawania naziemnej telewizji cyfrowej z DVB-T/MPEG-4 na DVB-T2/HEVC. Początkowo miało to nastąpić jeszcze w 2022 roku, ale ten proces został wstrzymany ze względu na przedłużenie czasu nadawania MUX 3 w dotychczasowym standardzie do końca 2023 roku. Od 24 lutego 2022 roku, w związku z rosyjską inwazją na Ukrainę, jest retransmitowany serwis informacyjny TVP Wilno – "Info Wilno". 15 września 2022 roku ruszyło pasmo informacyjne "TVP3 Info", które jest emitowane od poniedziałku do piątku w godzinach od 10:00 do 16:30. Większość programów, które dotąd nadawały w tych godzinach zdjęto z anteny. 27 lutego 2023 roku TVP3 rozpoczęła współpracę z Programem III Polskiego Radia – od poniedziałku do piątku retransmitowany jest program publicystyczny "Salon polityczny Trójki", a w soboty "Śniadanie w Trójce".
Dostępność.
Kanały TVP3 nadawane są bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępne są również we wszystkich sieciach kablowych i na satelitarnych platformach cyfrowych (tam tylko TVP3 Warszawa) w związku z tzw. zasadą must carry, czyli zapisanym w ustawie o radiofonii i telewizji obowiązkiem oferowania przez każdego operatora telewizyjnego siedmiu kanałów telewizyjnych, wśród których znajdują się trzy kanały TVP – TVP1, TVP2 i TVP3 – oraz cztery kanały prywatne – TVN, Polsat, TV4 i TV Puls. 
Naziemna telewizja cyfrowa.
27 października 2010 roku oddziały terenowe TVP zaczęły nadawały swoje programy w MUX 3 w pasmach lokalnych TVP Info, natomiast rok później również w MUX 1. 1 września 2013 roku programy regionalne przeniosły się do TVP Regionalna oraz zaczęły nadawać wyłącznie w trzecim multipleksie naziemnej telewizji cyfrowej (MUX 3), natomiast TVP Info dostępne było wyłącznie w pierwszym multipleksie naziemnej telewizji cyfrowej (MUX 1) do 15 lutego 2014 roku, kiedy kanał przeniesiono do MUX 3. Od 15 lutego do 3 października 2022 roku warszawska TVP3 była dostępna w jakości HD na testowym multipleksie nadawanym w standardzie DVB-T2/HEVC.
Przekaz satelitarny.
9 stycznia 2004 roku program TVP3 w wersji warszawskiej został udostępniony na platformie Cyfra+. 2 lutego 2006 roku ta sama wersja rozpoczęła nadawanie z satelity Astra 2C (później 1KR) i była tylko częściowo kodowana. Kanał był więc dostępny także z cyfrowych odbiorników FTA. 1 stycznia 2015 roku przekaz z Astry nadający wtedy jako pełnowymiarowy kanał informacyjny TVP Info został wyłączony. 
6 września 2013 roku TVP Regionalna (tylko TVP Warszawa) dołączyła jako nowy kanał do Cyfrowego Polsatu, zaś 9 września dołączyła także do nc+, Telewizji na kartę i Orange TV (na platformach cyfrowych pozostało TVP Info w nowej formule). 2 stycznia 2016 roku zastąpiła ją TVP3. Obecnie stacja (tylko w wersji warszawskiej) dostępna jest wyłącznie na satelicie Hot Bird na transponderach platform cyfrowych.
Internet.
Od 25 lutego 2013 roku wszystkie kanały regionalne TVP można oglądać bezpłatnie w Internecie dzięki stronie internetowej i aplikacji TVP Stream, a od 14 lutego 2022 roku także dzięki aplikacji TVP GO dostępnej na systemach iOS i Android.
Godziny nadawania pasm lokalnych TVP3.
Od 27 lutego 2023 roku pasma lokalne oddziałów terenowych TVP nadawane są przez przez 6 godzin i 30 minut w dni powszednie, a 6 godzin i 5 minut w weekendy
Dawne godziny nadawania pasm lokalnych TVP3
Programy emitowane w paśmie wspólnym TVP3.
TVP3 oprócz własnych programów emituje także powtórki audycji z TVP1 i TVP2, polskie seriale, telenowele (głównie tureckie), transmisje z uroczystości państwowych, msze święte, programy religijne, również krótkie programy poradnikowe. Od 18 maja 2020 roku transmitowana jest codziennie Koronka do Miłosierdzia Bożego z sanktuarium w krakowskich Łagiewnikach, natomiast od 18 czerwca 2020 roku transmitowane na żywo jest "Studio Lotto" – wieczorne losowania gier liczbowych i loterii organizowanych przez Totalizator Sportowy. Od 24 lutego 2022 roku, w związku z rosyjską inwazją na Ukrainę, jest retransmitowany serwis informacyjny TVP Wilno – "Info Wilno".
Programy własne (stan na wrzesień 2022).
Programy informacyjne
Programy publicystyczne i interwencyjne
Programy rolnicze
Społeczeństwo
Religia
Programy poradnicze
Reportaże
Telenowele dokumentalne
Przyroda i ekologia
Programy kulinarne
Kultura i sztuka
Inne
Programy nieemitowane w TVP3 (niepełna lista).
"Opracowano na podstawie materiału źródłowego".
Oddziały terenowe TVP realizujące TVP3.
Oddziały terenowe utworzone 1 stycznia 2005.
28 lutego 2001 roku powołano cztery ośrodki regionalne Telewizji Polskiej, bezpośrednio podległe wybranym oddziałom terenowym, w związku z reformą administracyjną w Polsce w 1999 roku. Ośrodki produkowały głównie audycje informacyjne i publicystyczne z regionu. 1 stycznia 2005 roku, zgodnie z Ustawą z dnia 2 kwietnia 2004 r. o zmianie ustawy o radiofonii i telewizji, cztery ośrodki regionalne TVP zostały przekształcone w nowe oddziały terenowe TVP.
Nieistniejące ośrodki regionalne TVP (28 lutego 2001 – 31 grudnia 2004).
"Opracowano na podstawie materiału źródłowego".

</doc>
<doc id="87427" url="https://pl.wikipedia.org/wiki?curid=87427" title="Historia Pabianic">
Historia Pabianic

Historia Pabianic
Początki osady.
Pabianice powstały zapewne na przełomie X i XI w. jako niewielka śródleśna osada nad rzeczką Dobrzynką dopływem Neru. Z tego też okresu pochodzi nazwa miejscowości, której założycielem był prawdopodobnie człowiek noszący imię Fabian (Pabian), dość popularne w sąsiednich Czechach. Z czasem zapomniano jednak o prawdziwym znaczeniu nazwy i piszący pod koniec XIX w. miejscowy dziejopisarz Maksymilian Baruch na podstawie miejscowych legend wywnioskował, że pierwotna nazwa brzmiała Pobawianice lub Pobijanice od zabawy w tutejszych lasach książąt i polowaniach (bijania) na dziką zwierzynę. Zupełnie inną wersją było wzięcie miana od skądinąd nieznanej księżnej o imieniu Pabianka, która miała być tak szpetnej urody, że musiano ją ukrywać przed ludźmi.
Pabianice wsią kościelną.
Początkowo wieś była własnością księcia. Dopiero w drugiej połowie XII w. stała się posiadłością kościoła krakowskiego. Źródła wiążą to wydarzenie z księżniczką czeską Judytą – pierwszą żoną Władysława Hermana. Powodem darowizny osady Pabianice wraz z okolicą zwaną Chropy (nazwa ta oznacza tereny podmokłe, bagienne), miała być według tradycji chęć złożenia wotum w celu wybłagania narodzin potomka (modły zostały wysłuchane i para książęca mogła się cieszyć 25 sierpnia 1085 lub 1086 r. z narodzin Bolesława III Krzywoustego). Położone w dużej odległości od Krakowa Pabianice przez następne stulecia przeżywały stagnację. Jak napisał w swojej kronice kanonik krakowski Jan Długosz: „częściej (okolice – przyp.) zwierz dziki za legowisko obierał, aniżeli dotykał pług rolnika”.
Powstanie miasta.
Sytuacja zmieniła się diametralnie na przełomie XIII i XIV w., kiedy siedziba zarządu dóbr kompleksu kapituły w ziemi sieradzkiej została umiejscowiona właśnie w Pabianicach. Wkrótce rozpoczęto też starania o możliwość lokowania tutaj miasta. Kiedy to się dokładnie stało – nie wiadomo, gdyż dokumenty lokacyjne spłonęły jeszcze w XVI w. Wprawdzie zgodę na założenie miasta wydał na ręce biskupa krakowskiego Jana Muskaty jeszcze Władysław Łokietek w 1297 r., jednak cel ten udało się zrealizować prawdopodobnie dopiero w połowie XIV w. Badacze najczęściej przyjmują lata 1342–1354, czyli równolegle z powstaniem tutejszej parafii. Pierwsze wzmianki źródeł o Pabianicach jako mieście pochodzą z końca XIV w. Wiadomo jednak, że Kazimierz Wielki nadał już "miastu" Pabianice dwa dni targowe – wtorek i piątek, co korzystnie wpłynęło na gospodarkę ówczesnych mieszczan.
Własność kościelna.
Pabianice pozostały własnością kościelną kapituły krakowskiej. Do końca XVI w. kompleks ten obejmował dwa miasteczka (także Rzgów) oraz 51 wsi. W celu pomnożenia dochodów kapituła często decydowała się oddawać w zamian za opłaty swoje posiadłości w dzierżawę. Tenutariuszami (dzierżawcami) byli najczęściej duchowni, wywodzący się zresztą na ogół z kapituły krakowskiej, choć ze względu na ich liczne obowiązki zatrzymujące ich w stolicy, ich rolę przejmowali czasami świeccy starostowie. Własność kościelna utrzymała się na ziemi pabianickiej aż do końca istnienia I Rzeczypospolitej. Po 1793 r. zostały sekularyzowane przez Prusaków, stając się ekonomią rządową.
Miasto w okresie I Rzeczypospolitej.
Pabianice nie były dużą miejscowością. W okresie najlepszej prosperity polskich miast, na przełomie XVI i XVII w., miasteczko osiągnęło liczbę tylko 1100 mieszkańców. Był to jednak znacznie lepszy rezultat, niż mogła się pochwalić pobliska Łódź. Miasteczko ówczesne posiadało wyłącznie zabudowę drewnianą, zlokalizowaną wzdłuż starego traktu, biegnącego z Krakowa do Łęczycy (jest to obecna ulica Warszawska, dawniej zwana Piotrkowską). Jak to miało miejsce w większości niedużych ośrodków miejskich, ludność zajmowała się głównie uprawą ziemi. Także tutaj dało się jednak zauważyć wiele instytucji typowych dla miasta, jak drewniany ratusz poświadczony źródłowo w 1533 r. Właśnie w II połowie XVI w. zbudowano najcenniejsze pabianickie zabytki w stylu renesansowym – zamek właścicieli (wzniesiony w latach 1565–1571) oraz kościół parafialny św. Mateusza (1583–1588). W mieście istniały cechy rzemieślników m.in. kołodziejów, kowali, piekarzy, rzeźników, sukienników i szewców.
Upadek miasta w XVII i XVIII w..
Od końca XVI w. miasto zaczęło powoli tracić na znaczeniu, nawet w skali regionalnej. Przyczyniły się to tego klęski żywiołowe (częste pożary i epidemie) oraz wojny jakie się przez Pabianice przewinęły. We znaki dał się wtedy zwłaszcza fakt braku murów miejskich, przez co Pabianice stanowiły łatwy łup dla przeciągających oddziałów wojskowych, często niestety również nieopłacanych polskich. W pierwszej połowie XVIII w. Pabianice zamieszkiwało już tylko 300 mieszkańców. Były więc miastem tylko z nazwy.
Apogeum rozwoju przemysłowego Pabianic.
Okres stagnacji, jaką przeżywały Pabianice, minął bezpowrotnie wraz z przyłączeniem miasta do Królestwa Polskiego, stanowiącego część Imperium Rosyjskiego. Nowe władze przeznaczyły okolicę pod rozbudowę przemysłu włókienniczego i sukienniczego, czemu sprzyjała obfitość w okolicach lasów, wód, a przede wszystkim wystarczająca ilość gruntów rządowych. Powstający przemysł ściągnął do Pabianic nowych osadników. Początkowo przybywali tutaj głównie mieszkańcy okolicznych miejscowości, po 1825 r. zaczęli jednak pojawiać się również osadnicy chętni do pracy we włókiennictwie spoza Królestwa Polskiego. Wykwalifikowanych tkaczy i sukienników zachęcano do przyjazdu darmowymi działkami pod rozbudowę swojego nowego miejsca zamieszkania, oraz ulgami podatkowymi, dzięki czemu liczba ludności rosła w dość szybkim tempie. W latach 1823–1824 zdecydowano się w związku z tym przeprowadzić regulację wyglądu urbanistycznego Pabianic, tworząc tzw. Nowe Miasto, z osobnym Rynkiem (obecnie znajduje się tutaj dom towarowy „Trzy Korony”). Nową główną arterią komunikacyjną stała się ulica Szosowa, zwana obecnie Zamkową.
Wielką okazją dla szybkiej kariery Pabianic stał się kryzys w sukiennictwie, spowodowany wprowadzeniem w 1832 r. granicy celnej pomiędzy Królestwem Polskim a Rosją. Umożliwiło to zwłaszcza dynamiczny rozwój zaniedbywanej dotąd produkcji bawełnianej. Kolejne ważne daty dla rozwoju przemysłu pabianickiego to rok 1851, tj. zniesienie barier celnych Królestwa z Rosją, co umożliwiło otwarcie ogromnych rynków zbytu dla wyrobów bawełnianych, oraz rok 1864, czyli uwłaszczenie chłopów, co spowodowało stały dopływ taniej siły roboczej. Największym zakładem przemysłowym Pabianic tego okresu była firma włókiennicza Kruche-Ender, która w 1913 r. była czwartym zakładem tego typu w kraju. Liczba ludności Pabianic rosła nieustannie i w ciągu drugiej poł. XIX w. wzrosła ponad ośmiokrotnie. U progu I wojny światowej w 1914 r. miasto zamieszkiwało już 48 000 mieszkańców. Pabianice stały się jednym z większych przemysłowych miast w Królestwie (szóste miejsce pod względem liczby zatrudnionych robotników).
Miasto trzech nacji – Niemcy.
W Pabianicach oprócz żywiołu polskiego od końca XVIII w. zaczęli się pojawiać również osadnicy niemieccy i żydowscy. Przybysze z Niemiec osiedlali się głównie na Nowym Mieście i byli to z reguły specjaliści branży włókienniczej (tkacze, prządkowie, farbiarze). Dała się jednak zauważyć pewna specyfika – w przeciwieństwie do inny ośrodków zagłębia włókienniczego do Pabianic tłumnie przyjeżdżali oprócz luteran z Prus i zaboru pruskiego, czy Saksonii również niemieccy katolicy z Bawarii, Austrii, czy ze Śląska. W 1848 r. odsetek protestantów (głównie Niemców) w mieście osiągnął największy pułap 34%, następnie w związku z napływem ze wsi do przemysłu ludności polskiej stan ten sukcesywnie malał (spadł do 10% w 1914 r.). Zmiany w proporcjach ludnościowych dokonywały się też na skutek szybkiej polonizacji części przybyszów (np. rodzina św. Maksymiliana Kolbego). Spory procent mieszkańców miasteczka stanowili również wyznawcy innych kościołów reformowanych zwłaszcza kalwini (ich główny zbór znajdował się w pobliskim Zelowie) i bracia morawscy (członkami tego kościoła byli założyciele zakładów przemysłowych – Rudolf Kindler oraz Beniamin Krusche). Msze Święte dla miejscowych luteran początkowo odprawiane były w latach 1827–1831 na pabianickim zamku. Dopiero później przy Nowym Rynku wybudowano nowy ewangelicki kościół (rozbudowany w latach 1875–1876).
Miasto trzech nacji – Żydzi.
Trzecim narodem (po Polakach i Niemcach) obecnym w historii miasta byli Żydzi. Pabianice, jako miasteczko należące do kapituły krakowskiej, posiadało przywilej zakazujący osiedlania się starozakonnych w granicach miasta. Stan ten zaczął ulegać zmianie w XIX w. w związku z uprzemysłowieniem miasta, choć formalnie dopiero w 1862 r. zezwolono Żydom zamieszkać w Pabianicach. Pomimo tego osadnictwo w latach trzydziestych XIX w. było już tak liczne, że w 1836 r. zdecydowano się na założenie gminy wyznaniowej żydowskiej. Od 1847 r. Żydzi posiadali już własną bożnicę zlokalizowaną na Starym Mieście. Została zniszczona przez hitlerowców podczas II wojny światowej. Żydzi stanowiący w 1849 r. 15% mieszkańców Pabianic, a w 1939 r. – 18%, podobnie jak w innych regionach kraju zajmowali się głównie handlem, rzemiosłami i finansami. Nie brakowało też bogatych rodzin przemysłowców, które z powodzeniem konkurowały z chrześcijanami (np. Baruchowie, Poznańscy, Lewiccy).
II wojna światowa.
Wybuch II wojny światowej w sposób tragiczny wpłynął na losy mieszkającej w Pabianicach ludności żydowskiej. Zawieruchy wojennej nie przeżył prawie nikt. Hitlerowcy po wkroczeniu do miasta pozbawili Żydów wszelkich praw i ograbili z majątku. Na początku 1940 r. w Pabianicach na Starym Mieście utworzono getto dla Żydów, gdzie w tragicznych warunkach stłoczono starozakonnych z miasta i okolic. Większość mieszkańców getta, jeśli nie zmarła z głodu i epidemii, została zamordowana w obozie zagłady Chełmnie nad Nerem. Nielicznych przetransportowano do morderczego obozu pracy zlokalizowanego przy ulicy Warszawskiej 127 i getta łódzkiego. Obecnie jedyną pozostałością po ludności żydowskiej są macewy na cmentarzu na zachodnich rubieżach miasta.
Pabianice w zamierzeniach niemieckich, jako miasto wcielone do III Rzeszy (znalazło się w tzw. Kraju Warty), miało zostać zgermanizowane w pierwszej kolejności. Przemianowano ulice i place Pabianic, zamknięto wszystkie polskie szkoły i instytucje, planując w dalszej kolejności wysiedlenie całej polskiej ludności na wschód. Na razie władze okupacyjne wysiedliły Polaków z lepszych domów w centrum miasta i narzuciły dyskryminujące ich przepisy. Planowano gruntowną przebudowę miasta by odpowiadało standardom „rasy panów”. W 1941 r. rozpoczęto budowę nowej dzielnicy mieszkaniowej przeznaczonej dla niemieckich kolonistów, której nadano nazwę „Neue Heimat” („Nowa Ojczyzna”). Projektu tego do końca wojny nie udało się jednak Niemcom zrealizować.
Czasy obecne.
Pabianiccy Żydzi zostali wymordowani w okresie Holocaustu, nieliczni ocaleni po wojnie wyemigrowali do Izraela. Niemcy, którzy nie uciekli w 1945 r. przed armią czerwoną, musieli kilka lat później przymusowo opuścić swe domy i wrócić do starej ojczyzny. W zbudowanych dla nich blokach mieszkają dziś Polacy. Przejęte przez państwo wielkie fabryki, po wojnie znacznie rozbudowywano, powstawały też nowe, produkcja szła pełną parą. W zachodniej oraz południowej części miasta wyrosły nowe, ogromne betonowe blokowiska – Piaski i Bugaj.

</doc>
<doc id="87428" url="https://pl.wikipedia.org/wiki?curid=87428" title="Wieliczki (gmina)">
Wieliczki (gmina)

Wieliczki – gmina wiejska we wschodniej części województwa warmińsko-mazurskiego w powiecie oleckim. Liczy 3393 mieszkańców. Siedzibą gminy są Wieliczki.
Według danych z 31 grudnia 2019 roku gminę zamieszkiwało 3280 osób.
Informacje o gminie.
Składa się z 21 sołectw. Ludność zamieszkuje w 28 miejscowościach (z koloniami).
Gmina zajmuje obszar 141 km² (14 100 ha). Jest gminą typowo rolniczą. Gospodarstwa indywidualne zajmują obszar 9647 ha. W gminie jest ok. 400 gospodarstw indywidualnych. Lasy i wody zajmują obszar 4424 ha.
Do największych skupisk leśnych należy las przy drodze Wieliczki – Cimochy, tzw. "Bór Kleszczewski". Lasy zajmują obszar 29,6 km². Wieliczki położone są nad jeziorem Oleckim Małym (powierzchnia 224 ha).
Historia.
Z wykopalisk znalezionych na terenie gminy można wnioskować, że już kilka tysięcy lat temu mieszkali tutaj ludzie. Źródła podają, że w pobliżu Cimoch znaleziono w ubiegłym stuleciu dwie kamienne motyki oraz jedną motykę kamienną w samej wsi. Znaleziono też dwa topory kamienne. Ślady osadnictwa pochodzą z okresu wczesnej epoki żelaza (700 p.n.e. – 300 p.n.e.). Później ziemie te zamieszkiwali Jaćwingowie. Kres ich istnieniu położył zakon krzyżacki.
Najstarsze wzmianki o nadaniu ziem dotyczą wsi Sobole. W 1471 r. komtur z Pokarmina nadał Stanisławowi Litwinowi na prawie magdeburskim 15 włók. Osadnictwo na szerszą skalę rozpoczęło się po zhołdowaniu Prus przez Polskę w 1525 r.
Wieliczki istniały już w 1540 r. i składały się z trzech włók sołeckich oraz 40 uprawianych przez chłopów czynszowych na prawie chełmińskim. Parafia ewangelicka powstała przed 1552 r., a szkołę zorganizowano wkrótce po tym. Pierwszym pastorem był szlachcic polski Stanisław Rybiński. Ze spisu dokonanego w 1600 r. wynika, że we wsi mieszkali sami Polacy. Spokojne życie mieszkańców wsi było przerywane przez różne zawieruchy dziejowe. W 1656 r. najazd Tatarów zniszczył wieś, został spalony również kościół. Na początku XVIII w. mieszkańców zdziesiątkowała klęska zarazy.
Rozwój regionu rozpoczął się w II poł. XIX w. Szczególnie widoczne było to w Cimochach. We wsi znajdowała się komora celna, przez którą przechodziły towary importowane z carskiej Rosji, jak len, zboże płótno. Docierał tu także prywatny omnibus. W 1860 r. założono w Cimochach urząd pocztowy. W czasie I wojny światowej w 1915 r. wybudowano linię kolejową Olecko – Suwałki, co znacznie ożywiło gospodarkę.
Okolice Wieliczek długo i skutecznie broniły się przed germanizacją. Jeszcze w 1890 r. na ogólną liczbę 4692 parafian, Polaków było 3 970. Pozytywną rolę w obronie polskości odegrała parafia ewangelicka. Pastor J. Fryderyk Schrage był jednym z twórców uchwały synodu w Olecku, w której protestowano przeciwko usuwaniu języka polskiego ze szkół. Również mieszkańcy bronili swej polskości. Jednym z nich był Jan Jenczio (1797-1884), który całe życie spędził w Markowskich. Był człowiekiem głęboko religijnym, pisywał artykuły i wiersze do "Kalendarza Królewsko-Pruskiego".
Wybitną postacią wywodzącą się z Wojnas był Krystyn Lach Szyrma – profesor filozofii na Uniwersytecie Warszawskim. Uczestniczył w powstaniu listopadowym w randze pułkownika. W działalności naukowej szczególnie zasłużył się jako prekursor i inicjator badań etnograficznych.
Leżące w strefie przygranicznej tereny gminy były widownią pierwszych starć bitewnych podczas I wojny światowej. Cimochy zostały zajęte z 3 na 4 sierpnia 1914 r. przez kawalerię rosyjską, która posuwała się w kierunku zachodnim, staczając potyczki z Niemcami.
W czasie II wojny światowej oddział Suwalskiej Brygady Kawalerii otrzymał zadanie rozpoznania nieprzyjaciela na kierunku Raczki – Cimochy. W nocy z 2 na 3 września 1939 r. oddział pod dowództwem majora Witkowskiego przekroczył granicę i omijając Cimochy na południu wszedł na drogę Cimochy-Olecko. W walce zdobyto stanowisko ogniowe broni maszynowej, strażnicę Grenzschutzu, stację kolejową i inne obiekty wojskowe.
Wieliczki swoją nazwę wzięły najprawdopodobniej od rodowego nazwiska – Wieliczek.
Turystyka.
Jednym z ciekawszych i coraz rzadziej spotykanych obiektów jest liczący ponad 300 lat, dobrze zachowany, modrzewiowy kościół z 1677 r.
Warto tu obejrzeć także młyny wodne z przełomu XIX i XX w. znajdujące się w Starostach i Nowym Młynie. Na terenie gminy znajdują się też liczne cmentarze z I wojny światowej w Sobolach, Wieliczkach, Norkach, Nowym Młynie i Markowskich.
Sołectwa.
Cimochy, Cimoszki, Gąsiorówko, Godziejewo, Guty, Jelitki, Kleszczewo, Krupin, Małe Olecko, Markowskie, Niedźwiedzkie, Nory, Nowe Raczki, Puchówka, Rynie, Sobole, Szeszki, Urbanki, Wieliczki, Wilkasy, Wojnasy.
Pozostałe miejscowości.
Bartki, Bartkowski Dwór, Gąsiorowo, Godziejewo, Krzyżewko, Norki, Nowy Młyn, Starosty.
Sąsiednie gminy.
Bakałarzewo, Kalinowo, Olecko, Raczki

</doc>
<doc id="87430" url="https://pl.wikipedia.org/wiki?curid=87430" title="Janet Leigh">
Janet Leigh

Janet Leigh, właściwie Jeanette Helen Morrison (ur. 6 lipca 1927 w Merced, Kalifornia, zm. 3 października 2004 w Beverly Hills) – amerykańska aktorka filmowa.
W wieku 20 lat została „odkryta” przez aktorkę Normę Shearer, żonę dyrektora wytwórni filmowej Metro-Goldwyn-Mayer.
Najbardziej znana jest z drugoplanowej roli w "Psychozie" Alfreda Hitchcocka z 1960 roku, gdzie została zasztyletowana w bardzo sugestywnej scenie morderstwa pod prysznicem. W wywiadach przyznała, że po obejrzeniu tej sceny nigdy już nie bierze prysznica. Za tę rolę była nominowana do Oscara i zdobyła Złoty Glob.
Zagrała w ponad 60 filmach, często w musicalach. Występowała u boku takich gwiazd jak John Wayne, Robert Mitchum, Frank Sinatra i Paul Newman, czy jej trzeci mąż Tony Curtis.
Leigh bardzo wcześnie wyszła za mąż, już w wieku 15 lat, małżeństwo to zostało anulowane. Drugie małżeństwo trwało tylko dwa lata. Jej trzecim mężem w 1951 roku został aktor Tony Curtis. Mieli dwie córki, które również zostały aktorkami: Jamie Lee Curtis i Kelly Curtis. Rozwiedli się w 1962 roku. W tym samym roku po raz czwarty wyszła za mąż, za reżysera Roberta Brandta.
Janet Leigh zmarła w swoim domu w Beverly Hills, w wieku 77 lat.

</doc>
<doc id="87433" url="https://pl.wikipedia.org/wiki?curid=87433" title="PZL P-11">
PZL P-11



</doc>
<doc id="87434" url="https://pl.wikipedia.org/wiki?curid=87434" title="Aaron Ciechanower">
Aaron Ciechanower

Aaron Ciechanower (ur. 1 października 1947 w Hajfie) – izraelski biolog.
Życiorys.
W 2004 roku wraz z Awramem Herszko i Irwinem Rose’em, otrzymał Nagrodę Nobla w dziedzinie chemii za odkrycie procesu degradacji białek w komórkach, w którym bierze udział białko ubikwityna.
W roku 1974 otrzymał tytuł w Hadassah Medical School na Uniwersytecie Hebrajskim w Jerozolimie. Doktorat z medycyny uzyskał w 1982 r. w Instytucie Technologii Technion w Hajfie.
15 listopada 2011 r. w Auditorium Maximum Uniwersytetu Warszawskiego profesor Aaron Ciechanower otrzymał tytuł doktora honoris causa zarówno Uniwersytetu Warszawskiego, jak i Politechniki Warszawskiej.
W 2012 roku otrzymał w Łodzi dwa tytuły doktora honoris causa: od Uniwersytetu Łódzkiego oraz Uniwersytetu Medycznego w Łodzi. Obie uczelnie zorganizowały wspólną uroczystość.
Obecnie Aaron Ciechanower jest profesorem i dyrektorem Rappaport Family Institute for Research in Medical Sciences w Technion.
Aaron Ciechanower ma polskie korzenie – jego rodzina przybyła do Palestyny z Polski przed II wojną światową. Nazwisko pochodzi od Ciechanowa, skąd wywodzą się jego przodkowie ze strony ojca; ten z kolei urodził się w Mławie.
Członkostwa.
Jest członkiem ponad 20 akademii nauk, m.in.

</doc>
<doc id="87436" url="https://pl.wikipedia.org/wiki?curid=87436" title="PZL P-7">
PZL P-7



</doc>
<doc id="87440" url="https://pl.wikipedia.org/wiki?curid=87440" title="Smogornia">
Smogornia

Smogornia (czes. "Stříbrný hřbet", niem. "Mittagsberg") (ok. 1491 m n.p.m.) – szczyt w Sudetach, w głównej grani Karkonoszy (Śląski Grzbiet) w Polsce. Poniżej szczytu, na wysokości 1488,6 znajduje się punkt pomiarowy, co powoduje, że niemal wszystkie przewodniki i mapy turystyczne, zaokrąglając tę wartość, podają nieco zaniżoną wysokość 1489 (zob. np.). 
Położenie.
Położony jest we wschodniej części Śląskiego Grzbietu. Na zachodzie łączy się z Tępym Szczytem, na wschodzie z Równią pod Śnieżką. Poszczególne fragmenty posiadają własne nazwy, jak "Srebrny Upłaz", "Čertovo návrší", "Čertova louka", "Stříbrne návrší".
Rzeźba terenu.
Poniżej wierzchowiny, pomiędzy Smogornią a Tępym Szczytem znajduje się Kocioł Smogorni, w którym swe źródła ma Srebrny Potok - dopływ Podgórnej. Wschodnie zbocza Smogorni podcięte są przez kotły polodowcowe Wielkiego Stawu i Małego Stawu.
Od Smogorni odchodzi ku północnemu wschodowi ramię, w którym występują Pielgrzymy, Suszyca, Czarna Góra, Skalnica i Przełęcz pod Czołem, która łączy go z Czołem.
Budowa geologiczna.
Masyw zbudowany jest z granitu karkonoskiego, zasłany blokami granitowymi. Rozległe gołoborza występują na południowych stokach.
Roślinność.
Wierzchołek prawie w całości jest porośnięty kosodrzewiną oraz łąkami górskimi.
Granica.
Granica polsko-czeska przechodzi o kilkadziesiąt metrów na południe od szczytu.
Ochrona przyrody.
Smogornia położona jest na obszarze Karkonoskiego Parku Narodowego oraz czeskiego Karkonoskiego Parku Narodowego (czes. "Krkonošský národní park, KRNAP").
Turystyka.
Szczyt nie jest dostępny dla turystów. 300 metrów na północ od szczytu, przechodząc przez Słonecznik, prowadzi czerwony szlak turystyczny – Droga Przyjaźni Polsko-Czeskiej. Przez Kocioł Smogorni na wysokości około 1200 m n.p.m. przebiega zielony szlak prowadzący od Pielgrzymów w kierunku Przełęczy Karkonoskiej. Na południe od szczytu biegnie czeski zimowy szlak wyznaczony tyczkami. Z powodu braku szlaków jest jednym z najrzadziej odwiedzanych szczytów karkonoskich.

</doc>
<doc id="87441" url="https://pl.wikipedia.org/wiki?curid=87441" title="PZL-37">
PZL-37



</doc>
<doc id="87442" url="https://pl.wikipedia.org/wiki?curid=87442" title="Tępy Szczyt">
Tępy Szczyt

Tępy Szczyt (1388 m n.p.m., niem. "Kleines Rad" lub "Mittelberg" lub "Sturmhaubenköppel") – szczyt na głównej grani Karkonoszy.
Położenie i opis.
Położony we wschodniej części Śląskiego Grzbietu, pomiędzy Małym Szyszakiem a Smogornią. Znajduje się nad miejscowością Przesieka. Na południe od szczytu przechodzi granica państwowa między Polską a Czechami. Na południe od Tępego Szczytu znajduje się "Čertův důl", a poniżej schronisko "U Bílého Labe".
Zbudowany jest z granitu karkonoskiego. Szczyt pokryty jest rozległym gołoborzem.
Porośnięty jest kosodrzewiną, niżej górnoreglowymi lasami świerkowymi.
Leży w obrębie Karkonoskiego Parku Narodowego i czeskiego Karkonoskiego Parku Narodowego (czes. "Krkonošský národní park, KRNAP").
Szlaki turystyczne.
Przez szczyt przechodzą dwa szlaki turystyczne:

</doc>
<doc id="87445" url="https://pl.wikipedia.org/wiki?curid=87445" title="Gnumeric">
Gnumeric

Gnumeric – wolny arkusz kalkulacyjny stanowiący część pakietu biurowego GNOME Office, który z kolei należy do środowiska GNOME. W zamierzeniach autorów ma stanowić zamiennik dla zastrzeżonych programów, takich jak Microsoft Excel, na którym jest wzorowany. Cechuje się licznymi funkcjami.
Głównymi autorami Gnumerica są Miguel de Icaza i Jody Goldberg.
Formaty plików.
Gnumeric może importować i eksportować dane w wielu różnych formatach, m.in. Excel, XML, HTML, Applix, Quattro Pro, PlanPerfect, Sylk, DIF, GNU Oleo, SC/Xspread, StarOffice/OpenOffice.org i Lotus 1-2-3. Pliki w formacie Gnumerica są dokumentami języka znaczników XML skompresowanymi za pomocą kompresora gzip.
Analiza danych– procedury statystyczne.
Gnumeric cechuje się bardzo bogatym zestawem funkcji związanych ze statystyką. Są to między innymi:
Analiza danych – solver.
Podobnie jak Microsoft Excel, Gnumeric wyposażony jest w solver. Umożliwia on rozwiązywanie zadań programowania liniowego i, w szczególności, zadań programowania całkowitoliczbowego.

</doc>
<doc id="87446" url="https://pl.wikipedia.org/wiki?curid=87446" title="Czarna Kopa (Karkonosze)">
Czarna Kopa (Karkonosze)

Czarna Kopa (czes. "Svorová hora", niem. "Schwarze Koppe", ok. 1408 m n.p.m.) – szczyt w głównej grani Karkonoszy. Poniżej szczytu znajduje się punkt pomiarowy 1407,2, co powoduje, że większość map i przewodników podaje wysokość 1407 (zob. np. ).
Znajduje się w Czarnym Grzbiecie odchodzącym na wschód od szczytu Śnieżki. Zbudowana jest ze skał metamorficznych wchodzących w skład wschodniej osłony granitu karkonoskiego, głównie łupków łyszczykowych. Na grzbiecie Czarnej Góry zachowały się, powstałe w plejstocenie, w warunkach klimatu peryglacjalnego, gleby poligonalne. Pod szczytem znajdowano okazy granatów.
Czarna Kopa położona jest na granicy polsko-czeskiej, na wschodzie sąsiaduje ze Średnią Kopą.
Nazwa.
Czeska nazwa "Svorová hora" pochodzi od skał z których jest zbudowana: "svor" znaczy łupek.
Ochrona przyrody.
Czarna Kopa położona jest na obszarze Karkonoskiego Parku Narodowego oraz czeskiego Karkonoskiego Parku Narodowego (czes. "Krkonošský národní park, KRNAP").
Szlaki turystyczne.
Przez Czarną Kopę przechodzi szlak turystyczny:

</doc>
<doc id="87447" url="https://pl.wikipedia.org/wiki?curid=87447" title="Awram Herszko">
Awram Herszko

Awram Herszko (ur. 31 grudnia 1937 w Karcag, Jász-Nagykun-Szolnok, Węgry) – izraelski biolog.
W roku 2004 wraz z Aaronem Ciechanowerem i Irwinem Rose’em, otrzymał Nagrodę Nobla w dziedzinie chemii za odkrycie procesu degradacji białek w komórkach, w którym bierze udział białko ubikwityna.
Dyplom ukończenia uczelni otrzymał w 1965 r., a doktorat w 1969, w Hadassah Medical School na Uniwersytecie Hebrajskim w Jerozolimie. Obecnie jest profesorem w Rappaport Family Institute for Research in Medical Sciences w Technion (Israel Institutite of Technology), w Hajfie.
Publikacje.
A. Hershko jest autorem ponad 100 publikacji naukowych. Przełomowe odkrycia, które były podstawą przyznania nagrody Nobla, opisane zostały w dwóch pracach w PNAS:

</doc>
<doc id="87448" url="https://pl.wikipedia.org/wiki?curid=87448" title="Czoło">
Czoło



</doc>
<doc id="87449" url="https://pl.wikipedia.org/wiki?curid=87449" title="GnomeVFS">
GnomeVFS

GnomeVFS () – warstwa abstrakcji środowiska GNOME do operacji na plikach (odczyt, zapis, uruchamianie plików). Stosowane jest głównie przez menedżera plików Nautilus i inne aplikacje GNOME, częściowo z GnomeVFS korzysta także przeglądarka internetowa Mozilla Firefox.
GnomeVFS nie należy mylić z VFS, wirtualnym systemem plików w jądrze Linux, działającym na niższym poziomie.

</doc>
<doc id="87450" url="https://pl.wikipedia.org/wiki?curid=87450" title="Czoło (Karkonosze)">
Czoło (Karkonosze)

Czoło (czes. "Čelo", niem. "Kammsteig", ok. 1275 m n.p.m.) – szczyt w głównej grani Karkonoszy, wschodnie zwieńczenie Kowarskiego Grzbietu. Większość map i przewodników podaje wysokość 1266 (zob. np.), co odnosi się do punktu pomiarowego o takiej właśnie wysokości. Punkt ten jednak leży wyraźnie poniżej szczytu.
Na zachodzie płytka przełęcz Siodło oddziela go od Skalnego Stołu. Na południowym wschodzie stromo opada ku Przełęczy Okraj. Ku północnemu wschodowi odchodzi boczny grzbiet zakończony Krowińcem nad Kowarami. Ku północy odchodzi szeroko rozgałęziony grzbiet Wołowej Góry.
Zbudowany ze skał metamorficznych wschodniej osłony granitu karkonoskiego – głównie łupków łyszczykowych i gnejsów z wkładkami amfibolitów i łupków kwarcowych.
Grzbietem biegnie granica polsko-czeska. Szczyt położony jest na obszarze Karkonoskiego Parku Narodowego oraz czeskiego Karkonoskiego Parku Narodowego (czes. "Krkonošský národní park, KRNAP").
Poniżej szczytu, na wysokości 1200 m n.p.m. znajduje się startowisko paralotniowe, cenione ze względu na znaczną deniwelację i możliwość wykonywania długich przelotów.
Szlaki turystyczne.
Grzbietem przechodzi szlak turystyczny:
Zboczami przechodzi wiele innych szlaków po obu stronach granicy.

</doc>
<doc id="87451" url="https://pl.wikipedia.org/wiki?curid=87451" title="Menedżer okien">
Menedżer okien

Menedżer okien – program zarządzający rozmieszczeniem, zachowaniem i rysowaniem okien w obrębie systemu okien. Większość menedżerów okien jest elementem kompletnego środowiska graficznego dla danego systemu operacyjnego. Są one przeważnie napisane z wykorzystaniem jednej z istniejących bibliotek widżetów (np. Qt, GTK+).
W niektórych menedżerach okien występuje silne rozróżnienie między operacjami realizowanymi przez system okien oraz sam menedżer. W każdym graficznym systemie okienkowym musi istnieć jakaś forma zarządzania oknami, lecz w praktyce zakres funkcjonalności bywa różny. Do podstawowych operacji powszechnie kojarzonych z menedżerami okien należą: otwieranie, zamykanie, minimalizacja, maksymalizacja, przesuwanie okien oraz ich dekoratorów (paski tytułowe itd.). Wśród opcjonalnych funkcji można wymienić pasek zadań czy pulpit.
Rodzaje menedżerów okien.
Menedżery okien dzielone są na kilka kategorii w zależności od tego, jak dzielona jest w nich pomiędzy okna przestrzeń robocza ekranu oraz jak odbywa się zarządzanie oknami.
Menedżer kafelkowy.
W menedżerze kafelkowym obszar ekranu dzielony jest na niezachodzące na siebie „kafle”, gdzie w każdym z kafli może znaleźć się dokładnie jedno okno. Z techniki tej korzystał Microsoft Windows 1.0; istnieje także kilka kafelkowych menedżerów okien dla systemu X.
Menedżer stosowy.
W menedżerze stosowym okna mogą zachodzić na siebie i przesłaniać wzajemnie, tworząc stos. Do tej kategorii zalicza się wszystkie menedżery okien korzystające z tej techniki, które nie są jednocześnie menedżerami kompozycji. Do rysowania okien we właściwej kolejności używany jest algorytm malarza. Niekiedy czynności wykonywane przez użytkownika wymagają przerysowania wszystkich okien, ale są też operacje, gdzie wystarczy odświeżyć jedynie fragment ekranu (np. przeniesienie przesłoniętego okna na wierzch). 
Menedżer kompozycji.
W menedżerze kompozycji okna rysowane są niezależnie od siebie do oddzielnych buforów w pamięci, a następnie składane i wyświetlane w środowiskach 2D lub 3D. Najbardziej zaawansowane menedżery udostępniają szeroki wachlarz efektów wizualnych oraz operacji do zarządzania lub przełączania się między oknami.
Menedżer dynamiczny.
Menedżer dynamiczny to menedżer korzystający z kombinacji jednej z kilku pozostałych technik (np. kafelkowej i stosowej) umożliwiający swobodne przełączanie się między nimi. 
W systemach okienkowych.
X Window System.
System okien X Window System sam w sobie nie zawiera żadnego menedżera okien. Istnieje szeroki wybór dostępnych menedżerów dla tego środowiska różniących się zakresem funkcjonalności. Oryginalnie architektura przewidywała pełną separację odpowiedzialności obu tych komponentów, lecz obecnie granica ta zaczęła się zacierać wraz z pojawieniem się menedżerów kompozycji i przenoszeniem części zadań systemu okien do jądra systemu operacyjnego lub do samego menedżera.
Microsoft Windows.
System Windows posiada zintegrowany stosowy menedżer okien od wersji 2.0. Windows Vista wprowadził alternatywny menedżer kompozycji codice_1 korzystający z akceleracji sprzętowej. W tej architekturze rola menedżera okien jest ściśle powiązana z podsystemami graficznymi jądra i przez to nie może być w pełni oddzielona. Istnieją jednak niezależne narzędzia, które potrafią zasymulować kafelkowy menedżer okien na bazie dostępnych funkcji.
Eksplorator Windows (codice_2) jest domyślnie używany do obsługi menedżera plików i paska zadań, jak również wielu funkcji menedżera okien. Różne aspekty pracy Eksploratora mogą być zmienione przez dostarczone narzędzia konfiguracyjne zmieniające rejestr systemu lub poprzez narzędzia niezależne. Menedżer okien w systemie Windows może także działać jako menedżer X-ów poprzez platformę Cygwin/X.

</doc>
<doc id="87455" url="https://pl.wikipedia.org/wiki?curid=87455" title="Enver Hoxha">
Enver Hoxha

Enver Hoxha (pol. również Enver Hodża, ur. 16 października 1908 w Gjirokastёrze, zm. 11 kwietnia 1985 w Tiranie) – albański działacz komunistyczny, w latach okupacji jeden z liderów ruchu oporu, od końca II wojny światowej aż do śmierci w 1985 dyktator Albanii, przewodniczący Frontu Demokratycznego Albanii oraz pierwszy sekretarz Albańskiej Partii Pracy. Był także premierem Albanii w latach 1944–1954, ministrem spraw zagranicznych w latach 1946–1953, a od 1944 roku naczelnym dowódcą sił zbrojnych Albanii.
W okresie wojny stanął na czele ruchu oporu. Po wojnie objął w kraju rządy. W okresie jego rządów Albania stała się krajem uprzemysłowionym, nastąpił gwałtowny wzrost gospodarki i postęp w dziedzinie edukacji i zdrowia. Wyeliminował analfabetyzm i poprowadził kraj w kierunku rolniczo-samowystarczalnym. Eliminował opozycję i rozbudował sieć tajnej policji Sigurimi. W okresie rozłamu chińsko-radzieckiego poparł maoizm; z czasem spowodowało to liczne napięcia między Ludową Republiką Albanii a ZSRR, a te zaś doprowadziły ostatecznie do rozłamu radziecko-albańskiego. Po rozłamie chińsko-albańskim pod koniec lat 70. rząd Hoxhy prezentował antyrewizjonistyczny marksizm-leninizm, zwany hodżyzmem, nurt ten przyjęły liczne partie maoistowskie; do dziś działa kultywująca jego myśl Międzynarodowa Konferencja Marksistowsko-Leninowskich Partii i Organizacji (hodżystowska).
Niemal półwiecze rządów Hoxhy charakteryzowało się izolacją, agresywnym ateizmem państwowym i ścisłym stosowaniem się do stalinizmu.
Życiorys.
Młodość.
Urodził się w Gjirokastrze, mieście w południowej Albanii (ówczesne Imperium Osmańskie). Był synem muzułmańskiego handlarza suknem, Halila Hoxhy, który w czasie dzieciństwa Envera dużo podróżował po Europie. Matką Envera była Gjylihan (Gjylo) Hoxha. Rodzina Hoxhów posługiwała się dialektem toskijskim języka albańskiego. Z powodu częstych wyjazdów Halili duży wpływ na Envera w tym czasie miał stryj, Hysen Hoxha. Hysen był działaczem niepodległościowym, a następnie opozycyjnym. Hoxha w wieku 16 lat współtworzył i został sekretarzem Towarzystwa Studentów Gjirokastry. Towarzystwo było jednym z organów opozycji względem monarchistycznego rządu Zogu I. Reżim zamknął Towarzystwo, a młody Enver przeniósł się do Korczy, gdzie kontynuował naukę w liceum francuskim. W liceum uczył się on historii Francji, literatury i filozofii. W czasie pobytu w Korczy po raz pierwszy przeczytał "Manifest Komunistyczny".
W 1930 wyjechał na studia na Uniwersytet Montpellier we Francji. Zdobył stypendium państwowe "Królowej Matki" Sadij Toptani na wydziale nauk przyrodniczych. Uczęszczał na konferencje organizowane przez Stowarzyszenie Robotnicze związane z Francuską Partią Komunistyczną. Po roku nauki, porzucił swoje zainteresowania biologią i wyjechał do Paryża w nadziei na dalsze studia. Brał kursy filozofii na Sorbonie i współpracował z pismem L’Humanité, dla którego pod pseudonimem Lulo Malësori pisał artykuły na temat sytuacji w Albanii. Pod okiem uczącego go prawa profesora Llazara Fundy zaangażował się on w działalność grupy albańskich komunistów. Studia rzucił raz jeszcze w celu podjęcia pracy w albańskim konsulacie w Brukseli, w którym objął urząd sekretarza. Pracował tam w latach 1934–1936, dołączył do biura personalnego Sadij Toptani. Został zwolniony po tym, gdy inny pracownik odkrył, że Hoxha przechowuje w swoim biurze książki i materiały o charakterze marksistowskim. Do Albanii powrócił w 1936 roku. Został nauczycielem w liceum francuskim w Korczy. W chwili zakończenia edukacji posługiwał się biegle językiem francuskim, ponadto znał włoski, serbski, angielski i rosyjski. Przez biografów określany jest jako "najbardziej oczytany przywódca Europy Wschodniej", jako lider często odwoływał się do "Le Monde" i "International Herald Tribune".
Działalność w ruchu oporu.
Został wyrzucony z pracy po włoskiej inwazji w 1939, po której odmówił wstąpienia do Albańskiej Partii Faszystowskiej. W tym czasie Albania stała się obszarem satelickim Włoch. Premierem rządu kolaboracyjnego został Mustafa Merlika. Po utracie pracy przyjechał do Tirany, gdzie zamieszkał w domu krewnego. W stolicy poznał środowisko komunistów. 8 listopada 1941, jako reprezentant grupy korczańskiej, został wybrany na tymczasowego I sekretarza Komunistycznej Partii Albanii i jednego z siedmiu członków Komitetu Centralnego, utworzonej tego dnia z inspiracji komunistów jugosłowiańskich poprzez zjednoczenie większości albańskich konspiracyjnych grup komunistycznych. Otworzył własny sklep z tytoniem o nazwie Flora, gdzie organizował nielegalne spotkania komunistyczne. Z czasem sklep został zamknięty przez rząd.
Od 8 do 11 kwietnia 1942 roku w Tiranie trwała pierwsza narada konsultacyjna działaczy Komunistycznej Partii Albanii. 8 kwietnia wydał główny raport ze spotkania. W lipcu napisał i wydał w imieniu partii komunistycznej "apel do albańskich chłopów". Jego apel miał na celu pozyskanie wsparcia chłopskiego do walki z okupantami. Hoxha zachęcał chłopów do gromadzenia zboża, odmowy płacenia podatków i opłat zwierzęcych.
Był inicjatorem powołania na konferencji z 16 października 1942 roku we wsi Peza Ruchu Wyzwolenia Narodowego (UNC) skupiającego siły antyfaszystowskie niezależnie od ideologii lub klasy. W marcu 1943 został wybrany I sekretarzem przez I Krajową Konferencję Partii Komunistycznej. Ruch i jego siły zbrojne występujące pod nazwą UNC-Armia Narodowo-Wyzwoleńcza stały się najsilniejszą siłą polityczną i wojskową kraju. W połowie 1944 roku kontrolowały 3/4 obszaru kraju. Hoxha pełnił w nich rolę komisarza politycznego, dowódcą armii został przedwojenny oficer Spiro Moisiu. Armia Narodowo-Wyzwoleńcza dysponowała własnymi batalionami i brygadami, otrzymywała wsparcie od brytyjskiego wywiadu Secret Intelligence Service.
Albania miała ciągłe trudności w komunikacji między grupami partyzantów walczących z najeźdźcą. W czasie wojny podejmowano powtarzające się próby współpracy. W sierpniu 1943 roku w Mukje odbyło się tajne spotkanie między Komunistyczną Partią Albanii a nacjonalistyczna organizacją Balli Kombëtar (Front Narodowy). Rezultatem spotkania była zgoda obu ugrupowań na: zjednoczenie się we wspólnej walce z faszystowskim najeźdźcą; zaprzestanie walk między stronami podpisującymi umowę; utworzenie wspólnych personelów operacyjnych do koordynacji działań wojskowych; uznano, że demokratyczne wybrane rady krajowe stanowią władzę państwową; ustalono, że wspólnym celem grup jest niezależność i demokratyczna forma rządów; wyrażenie poparcia i poszanowania rezultatów Karty Atlantyckiej między Wielką Brytanią, ZSRR a USA. W odniesieniu do Kosowa i Czamerii ustalono, iż mieszkańcy tych regionów sami zdecydują o swojej przynależności; zjednoczenie każdej grupy politycznej we wspólnym wysiłku wojennym, niezależnie od ich ideologii; Komunistyczna Partia Albanii opowiedziała się za brakiem współpracy z każdą grupą Balii Kombëtar, która będzie kolaborować z najeźdźcą; Partia Komunistyczna zjednoczy się z każdą grupą, która kiedyś współpracowała z faszystami, jednak zakończyła te kontakty i wyraziła gotowość do walki z okupantem, jedynym warunkiem było to, iż grupy te nie są odpowiedzialne za żadne zbrodnie. Zachęcone przez Balli Kombëtar grupy wielkoalbańskie z Kosowa i Czamerii również podpisały umowę. Koalicja albańskich sił antyfaszystowskich i jej siła zbrojna Armia Wyzwolenia Narodowego liczyła jesienią 1944 roku 70 tysięcy partyzantów zorganizowanych w 3 korpusy (8 dywizji i 26 brygad).
Rola ZSRR w wyzwoleniu kraju była znikoma, dzięki temu Albania stała się jedynym krajem, którego niezależność po II wojnie światowej nie była zagrożona przez żadne z mocarstw.
Konflikt z prawicą i przejęcie władzy.
Między komunistami albańskimi a jugosłowiańskimi doszło pod koniec wojny do sporu. Jugosłowianie nie zgodzili się na projekt Wielkiej Albanii i apelowali do komunistów albańskich o wycofanie swojego poparcia dla tejże koncepcji. Według samego Hoxhy Tito zgodził się, „aby Kosowo było albańskie”, jak się jednak okazało serbski sprzeciw wobec tego pomysłu był zbyt silny. Po tym, gdy albańscy komuniści zgodzili się odrzucić projekt Wielkiej Albanii, Balli Kombëtar obróciła się przeciwko komunistom, którzy z kolei oskarżyli Balli Kombëtar o kolaborację z Włochami. Balli Kombëtar znalazła się w trudnej sytuacji ze względu na brak poparcia społecznego. Uznając komunistów za główne zagrożenie Balli Kombëtar rozpoczęła kolaborację z hitlerowcami. Dzięki podjęciu się kolaboracji przez konkurencyjną organizację komuniści stali się jedyną znaczącą siłą uczestniczącą w walce o niepodległość.
W maju 1944 roku na mocy uchwał odbywającego się w Përmecie kongresu Hoxha został mianowany dowódcą UNC w stopniu generała-pułkownika oraz przewodniczącym Antyfaszystowskiego Komitetu Wyzwolenia Narodowego. 23 października 1944 roku został mianowany premierem. Powołano Trybunały mające karać potencjalnych zbrodniarzy wojennych, którzy zostali uznani za "wrogów ludu", przewodniczącym tych instancji został Koçi Dzodze. Po wyzwoleniu spod okupacji w dniu 29 listopada 1944 roku kilka albańskich oddziałów partyzanckich przekroczyło granicę z okupowaną przez Niemców Jugosławią i włączyło się do walki u boku partyzantów Tity i Armii Czerwonej. Marszałek Tito w późniejszych latach podziękował Hoxhy za okazaną Jugosławii pomoc. Uprzednio demokratyczny rząd zdominowany przez partię komunistyczną przeorganizował się w sierpniu 1945 roku we Front Wyzwolenia Narodowego. Pierwsze powojenne wybory w Albanii odbyły się 2 grudnia i jak poinformował rząd, 93% Albańczyków głosowało na przedstawicieli FWN.
Rządy.
Pierwszy okres (1946-65).
11 stycznia 1946 roku Zogu został oficjalnie zdetronizowany, a Albania została przemianowana na Ludową Republikę Albanii (od 1976 roku Ludowa Socjalistyczna Republika Albanii). Jako pierwszy sekretarz, Hoxha był de facto głową państwa.
Według niego w trakcie wojny z miliona obywateli kraju zginęło 28000 osób, 12 600 zostało rannych, 10 tysięcy więźniów politycznych zostało straconych we Włoszech i Niemczech, 35 tysięcy osób trafiło do obozów pracy przymusowej, a wszystkie instalacje elektroenergetyczne, porty i kopalnie zostały zniszczone. Oprócz tego gospodarka narodowa została zniszczona, a rolnictwo i hodowla zostały splądrowane.
Reformy gospodarcze i społeczne.
W sierpniu 1945 przeprowadził reformę rolną. Reforma polegała na kolektywizacji rolnictwa w ramach spółdzielni produkcyjnych (kooperatyw), ziemie należące do właścicieli ziemskich i panów feudalnych (bej), czyli aż 52% wszystkich gruntów przed 1945 rokiem zostało natomiast rozdane chłopstwu. Po realizacji reformy procent ziemi należącej do ziemian wynosił 16%. Kolejnymi krokami w gospodarce było przeprowadzenie industrializacji i elektryfikacji kraju. Jego rząd przeprowadzał stopniowo proces likwidacji analfabetyzmu, który w 1939 roku na obszarach wiejskich wynosił 90–95%. Dzięki działaniom jego rządu spadł w 1950 roku do 30%, a w 1985 roku był już równy krajom Zachodu.
W 1957 roku utworzył Państwowy Uniwersytet Tirany – pierwszy tego rodzaju obiekt w Albanii. Z jego inicjatywy zakazana została średniowieczna "Gjakmarrja,", czyli praktyka tzw. morderstwa honorowego. W okresie jego rządów nastąpił duży postęp w dziedzinie służby zdrowia. Historycznym problemem Albanii była malaria a kraj ten miał największą liczbę zakażonych pacjentów w całej Europie, problem tej choroby rozwiązano wraz z rozpowszechnieniem w okresie Hoxhy dichlorodifenylotrichloroetanu, do 1985 roku choroba została zupełnie wyeliminowana. Wyeliminowano także inne choroby, w tym kiłę.
Polityka zagraniczna.
Relacje z państwami zachodnimi.
W 1946 roku doszło do incydentu w cieśninie Korfu wywołanego uszkodzeniem brytyjskich okrętów na postawionych przez Albanię minach.
W 1949 roku brytyjskie organizacje wywiadowcze i Stany Zjednoczone Ameryki nawiązały kontakt z przebywającym na emigracji Zogiem. Służby tych państw zatrudniły albańskich uchodźców i emigrantów z Egiptu, Włoch i Grecji, gdzie po przeszkoleniu ich na Malcie, Cyprze i Niemczech Zachodnich przerzuciły ich do Albanii. W 1950 i 1952 roku przeszkoleni agenci próbowali tworzyć jednostki partyzanckie, zostali jednak zabici lub schwytani przez albańskie siły bezpieczeństwa. Pomocny w rozbiciu siatek szpiegowskich okazał się brytyjski, a zarazem radziecki agent, Kim Philby. Philby przedstawił zachodni plan infiltracji Moskwie, co umożliwiło likwidację około 300 szpiegów.
Relacje z Jugosławią.
Gdy w 1948 doszło do rozłamu w bloku wschodnim, opowiedział się za Związkiem Radzieckim przeciwko sąsiedniej Jugosławii, chcąc uniknąć w ten sposób spłaty długów wobec Jugosławii.
Relacje między państwami pogorszyły się już 20 października 1944 roku kiedy to odbyła się II sesja plenarna KPA, dotycząca problemów, z którymi będzie się musiał zetknąć rząd po uzyskaniu niepodległości. Na plenum delegacja jugosłowiańska na czele z Velimirem Stoiniciem oskarżyła partię i Hoxhę o "sekciarstwo i oportunizm". Stoinić stwierdził również, że partyzanci jugosłowiańscy stali na czele partyzantki albańskiej. Antyjugosłowiańscy członkowie KP Albanii zaczęli oskarżać Titę o destabilizację partii. Koçi Dzodze, Sejfulla Malëshova i inni politycy, popierający Jugosławię, zostali poddani obserwacji przez albańskie służby. Tito uważał, że Albania jest zbyt słaba, aby być niezależna i dlatego powinna stać się częścią Jugosławii. Stąd też Hoxha twierdził, że Tito zawarł z nim układ o przyjaźni, współpracy i wzajemnej pomocy z 1946 roku w celu przyszłej aneksji jego kraju. W tym czasie w Albanii pojawiły się głosy, jakoby traktat był mocno przechylony w kierunku interesów Jugosławii, co miało być analogiczne do traktatu króla Zoga z Mussolinimi, który w konsekwencji doprowadził do uzależnienia kraju od Włoch.
Jedną ze spornych kwestii było to, że albański lek (waluta) został przeszacowany w kategoriach dinara jugosłowiańskiego, a na nowo utworzonej unii celnej i planie gospodarczym Albanii zdecydowanie więcej zyskała Jugosławia. Według albańskich ekonomistów, H. Banji i V. Toçi stosunki między Albanią i Jugosławii w tym okresie były oparte na wyzysku i że stanowiły próby uczynienia z gospodarki Albanii "dodatku" do gospodarki jugosłowiańskiej. W rezultacie Hoxha zaczął oskarżać Jugosławię o nierzetelność, stwierdził, że kraj ten wymaga od Albanii produkowania surowców, które są potrzebne Jugosłowianom. Hoxha oskarżył Jugosławię o próbę uzależnienia Albanii i sprzedaży Albanii przetworzonych w Jugosławii towarów pochodzących z albańskich surowców po zawyżonych cenach.
Józef Stalin ostrzegł Hoxhę, że Jugosłowianie mogą próbować aneksji Albanii. Stwierdził on, że Jugosławia pod pretekstem obrony kraju przed atakiem ze strony Grecji chciała wprowadzić jednostki swojej armii do Albanii i oświadczył, że próby te były tajne i zmierzały do obalenia ustroju albańskiego. W czerwcu 1947 roku Komitet Centralny Komunistycznej Partii Jugosławii potępił Hoxhę, oskarżając go o indywidualizm i linię antymarksistowską. Gdy Albania zawarła umowę z ZSRR o zakupie dostaw maszyn rolniczych, rząd Jugosławii stwierdził, że Albania nie może zawierać umów z innymi krajami bez jugosłowiańskiego zatwierdzenia.
Koçi Dzodze będący osobistym rywalem Hoxhy i liderem projugosłowiańskiej "frakcji proletariackiej" w partii, próbował zatrzymać Hoxhę przed poprawą stosunków z Bułgarią, argumentując to tym, iż Albania miała być bardziej stabilna poprzez handel z jednym partnerem (Jugosławią). Koncepcję Dzodze skrytykował Nako Spiru, antyjugosłowiański działacz partii. W listopadzie Spiru w obawie przed utratą przez Albanię niezależności popełnił samobójstwo. Na VIII Plenum KC Partii trwającym od 26 lutego do 8 marca 1948 roku Dzodze oskarżył Hoxhę o odpowiedzialność za pogorszenie relacji z Jugosławią i stwierdził, że radziecka misja wojskowa powinna być wydalona z kraju na rzecz jugosłowiańskiego odpowiednika. Gdy Jugosławia publicznie zerwała z ZSRR, baza wsparcia Hoxhy została wzmocniona. 1 lipca 1948 roku Tirana wezwała wszystkich jugosłowiańskich doradców technicznych do opuszczenia kraju i jednostronnie uznała wszystkie traktaty i porozumienia z tym krajem za nieaktualne. Z inicjatywy Hoxhy i popierającej go "frakcji intelektualistów" Dzodze został wykluczony z partii, a 13 czerwca 1949 roku stracony przez pluton egzekucyjny. Wraz z nim od władzy odsunięty został Malëshova i reszta członków "frakcji proletariackiej" partii.
Relacje ze Związkiem Radzieckim.
Po rozłamie z Jugosławią sprzymierzył się z ZSRR, dla którego wyrażał wielki podziw. Od 1948 do 1960 roku uzyskał na rozbudowę techniczną i infrastruktury 200 milionów dolarów pomocy radzieckiej. Albania 22 lutego 1949 roku została przyjęta do Rady Wzajemnej Pomocy Gospodarczej. Albania wywierała nacisk na Jugosławię oraz pełniła rolę proradzieckiej siły na Morzu Adriatyckim. Na wyspie Sazan w pobliżu Vlory zbudowana została baza okrętów podwodnych, mająca stwarzać zagrożenie dla VI Floty Stanów Zjednoczonych. Relacje między Albanią a Związkiem Radzieckim pozostawały bliskie aż do śmierci Stalina 5 marca 1953 roku. Z powodu jego śmierci ogłoszono w kraju żałobę narodową. W okresie rządów Nikity Chruszczowa i jego referatu o destalinizacji pomoc do Albanii została ograniczona, a rząd radziecki zachęcał Hoxhę do przyjęcia bardziej rewizjonistycznego kursu. W ramach tej polityki Albania miałaby zwiększyć produkcję rolną i eksport takich produktów do krajów Układu Warszawskiego, rząd Albanii natomiast wolał rozwijać przemysł.
Od 16 maja do 17 czerwca Jugosławię odwiedził Nikołaj Bułganin i Anastas Mikojan, którzy zapoczątkowali ponowne ocieplenie relacji jugosłowiańsko-radzieckich. Chruszczow zaczął też odnosić się pozytywnie do teorii policentryzmu autorstwa włoskiego komunisty Palmiro Togliattiego. Chruszczow nie konsultował tych spraw z Hoxhą, przez co ten czuł się urażony. Ponadto Jugosławia zaczęła się domagać od albańskiego rządu odbudowy wizerunku Koci Dzodze i jego rehabilitacji, co zostało przez Hoxhę odrzucone. Gdy w 1956 roku na XX Zjeździe Komunistycznej Partii Związku Radzieckiego Chruszczow potępił kult jednostki Józefa Stalina co albański przywódca uznał za rewizjonizm. Hoxha z gniewem przyjął też teorię pokojowego współistnienia – Instytut Studiów Marksistowsko-Leninowskich prowadzony przez Nexhmije Hoxhę cytował za Włodzimierzem Leninem, iż: "podstawową zasadą polityki zagranicznej państwa socjalistycznego i partii komunistycznej jest internacjonalizm proletariacki, a nie pokojowe współistnienie". Hoxha zajął ostre stanowisko wobec poglądów, które uważał za rewizjonizm.
Na skutek destalinizacji w bloku wschodnim jedność Albańskiej Partii Pracy zaczęła spadać, w kwietniu 1956 roku zorganizował w Tiranie specjalne spotkanie z 450 delegatami partii. Delegaci skrytykowali panujące w partii warunki i brak demokracji socjalistycznej. Delegaci wezwali do dyskusji na temat kultu jednostki i XX Zjazdu KPZR. Hoxha wezwał do uchwały, która podtrzymałaby dotychczasowe kierownictwo partii. Rezolucję przyjęto, a wszystkich delegatów, którzy opowiedzieli się za destalinizacją i dalszym członkostwem w bloku wschodnim, wydalono z partii lub uwięziono. Hoxha zadeklarował, że rozłam w partii był kolejną próbą obalenia systemu albańskiego zorganizowany przez Jugosławię. Incydent doprowadził do dalszej konsolidacji władzy Hoxhy, co tym samym wykluczyło realizację programu reform forsowanych przez Chruszczowa.
Przejście w stronę Chin i maoizmu.
W 1956 roku odwiedził Chiny, gdzie spotkał się z Mao Zedongiem. Stosunki z Chinami znacznie się polepszyły, o czym świadczy chińska pomoc dla Albanii, która w 1955 roku (przed wizytą) wynosiła 4,2%, a w 1957 wzrosła do 21,6%. Także ZSRR w celu utrzymania Albanii w bloku wschodnim, zwiększył pomoc dla tego kraju. Nie zatrzymało to jednak kierunku Albanii ku Chinom. Stosunki z ZSRR pozostały na tym samym poziomie do 1960, kiedy Chruszczow spotkał się z Sofoklesem Venizelosem – greckim politykiem lewicy. W trakcie spotkania Chruszczow poparł nadania greckiemu Północnemu Epirowi statusu autonomii i liczył na użycie wpływów Grecji do utrzymania Albanii w bloku demokracji ludowych.
Rozłam z ZSRR.
Stosunki z ZSRR gwałtownie się pogorszyły. ZSRR zmniejszył pomoc do Albanii, w tym dostawy zboża. W lipcu 1960 roku odkryto spisek mający zmierzać do obalenia rządu Hoxhy. Zamach miał być przygotowany przez Związek Radziecki i albańskiego kontradmirała Teme Sejko. Z partii wydalono też dwóch proradzieckich polityków – Liri Belishova i Koço Tashke. W sierpniu KC PPA wysłał poprzez sowieckiego ambasadora w Tiranie list protestacyjny do KC KPZR. IV Zjazd Partii od 13 do 20 lutego 1961 był ostatnim zjazdem PPA, w którym uczestniczyli goście z ZSRR innych krajów Europy Środkowo-Wschodniej. Podczas kongresu potępiono ZSRR i pochwalono Chiny. Mehmet Shehu stwierdził, że Albania w przeciwieństwie do ZSRR jest prawdziwie marksistowska. ZSRR zagroził Albanii "poważnymi konsekwencjami". Kilka dni później Chruszczow i prezydent Czechosłowacji Antonín Novotný (Czechosłowacja była największym źródłem pomocy do Albanii za wyłączeniem ZSRR) zagrozili odcięciem pomocy gospodarczej. W marcu Albania nie została zaproszona do udziału w spotkaniu państw Układu Warszawskiego (Albania była jednym z jego założycieli w 1955 roku), a w kwietniu wszyscy doradcy radzieccy zostali wycofani z kraju. W maju wycofano oddziały radzieckie przebywające w bazach albańskich. 7 listopada 1961 Hoxha wygłosił przemówienie, w którym nazwał Chruszczowa rewizjonistą i antymarksistą. Jako ostatniego przywódcę KPZR przedstawił Józefa Stalina i zaczął coraz częściej podkreślać niezaangażowanie Albanii. Do 11 listopada ZSRR i każdy inny kraj Układu Warszawskiego zerwał stosunki dyplomatyczne z Albanią. Albania została nieoficjalnie wyłączona (poprzez niezapraszanie jej na spotkania) zarówno z RWPG, jak i Układu Warszawskiego. Jeszcze po rozłamie Chruszczow wielokrotnie krytykował Hoxhę. W trakcie jednego ze spotkań działaczy komunistycznych na którym podjęto się problemu Albanii, po przemówieniu hiszpańskiej komunistki Dolores Ibarruri, radziecki polityk wstał z krzesła i stwierdził, że Hoxha był jak pies, który gryzie karmiącą rękę i że zachował się bardziej "bezwstydnie" niż Mao Zedong. Także Hoxha po rozłamie wielokrotnie krytykował politykę ZSRR. W 1968 roku potępił doktrynę Breżniewa usprawiedliwiającą interwencje Układu Warszawskiego w krajach socjalistycznych.
Równouprawnienie kobiet.
Głównym osiągnięciem jego rządów był postęp w prawach kobiet. Albania historycznie była jednym z najbardziej patriarchalnych krajów Europy. Według pochodzącego ze średniowiecza Kanunu Leki Dukagjiniego, który regulował m.in. status kobiet, kobieta była "workiem", który miał przetrwać tak długo, jak żyje w domu męża. Kobiety nie mogły dawniej dziedziczyć od swoich rodziców niczego. Zamordowana kobieta w ciąży była rozcinana w celu sprawdzenia, czy płód jest chłopcem czy dziewczynką – jeśli był to chłopiec, to morderca musiał zapłacić trzy torebki [dawna waluta] za "krew kobiety" i 6 torebek za "krew chłopca". Jeśli płód był dziewczynką, to morderca zapłacić musiał po trzy torebki za matkę i córkę. Inicjowanie rozwodów przez kobiety były zakazane, a rodzice żony byli zobowiązani do jej zwrotu w przypadku ucieczki do ich domu. Pozostawienie córki w domu sprowadzało na rodzinę wstyd, który trwał przez całe pokolenia i wywoływał krwawe porachunki między rodzinami. Już w trakcie wojny albańscy komuniści zachęcali kobiety do udziału w partyzantce. Po wojnie rząd zachęcał kobiety do podejmowania pracy jako funkcjonariuszki, jednakże zawody wymagające wyższego wykształcenia dalej były poza zasięgiem większości kobiet, które przed wojną miały mocno utrudnioną naukę. W 1938 r. 4% kobiet pracowało w różnych sektorach gospodarki, w 1970 ta liczba wzrosła do 38%, a w 1982 do 46%. W czasie Rewolucji Kulturalnej i Ideologicznej (omówienie poniżej) kobiety były zachęcane do podejmowania wszelkich zawodów, w tym stanowisk rządowych. 40,7% kobiet objęło miejsca w Radach Ludowych, a 30,4% w Zgromadzeniu Ludowym. Dwie kobiety wstąpiły do Komitetu Centralnego w 1985 r. W porównaniu do roku 1938, w roku 1978 15,1 razy więcej dzieci płci żeńskiej uczęszczało do szkoły ośmioklasowej, a 175,7 razy więcej kobiet uczęszczało do szkół średnich. W roku 1978 101,9 razy więcej kobiet studiowało w szkołach wyższych, niż miało to miejsce w 1957 r.
Polityka podatkowa, zdrowotna, wojskowość i elektryfikacja.
W 1969 roku całkowicie zniesiono opodatkowanie bezpośrednie. W tym okresie zwiększyła się jakość edukacji i opieki zdrowotnej. W 1960 roku rozpoczęto kampanię elektryfikacji, w wyniku której cały naród do 1985 roku posiadał już elektryczność – jednak już 25 października 1970 roku Albania stała się pierwszym krajem z pełną elektryfikacją na całym świecie. W czasie Rewolucji Kulturalnej i Ideologicznej w latach 1967–1968 tradycyjne elementy wojskowości zmieniono na taktykę armii komunistycznej i zastosowano się do maoistowskiej strategii znanej jako wojna ludowa. W jej ramach zniesiono rangi wojskowe, które zostały w pełni przywrócone po 1991 roku. Według danych przedstawianych przez rząd w 1960 Albania miała jednego lekarza na każde 3360 mieszkańców, w 1978 był to już jeden lekarz na każde 687 mieszkańców (należy też brać pod uwagę szybki wzrost populacji). Służba zdrowia była bezpłatna i powszechna, po raz pierwszy trafiła do najodleglejszych wiosek. Przyrost naturalny ludności był 3,5 razy wyższy niż średnia roczna krajów europejskich. śmiertelność była o 37% niższa od średniego poziomu umieralności w pozostałych krajach Europy. Średnia długość życia wzrosła od około 38 lat do 69 w latach 70. – średnio o każdy rok rządów Hoxhy długość rosła o 11 miesięcy. Przerażony perspektywą inwazji sił radzieckich, rozkazał w latach 60. wybudować tysiące bunkrów na terenie całej Albanii (powstało ich ok. 600–750 tys. – jeden na 4 Albańczyków).
Rząd stale utrzymywał wysoki przyrost naturalny. Na przykład kobieta, która urodziła ponadprzeciętną liczbę dzieci, otrzymywała rządową nagrodę Bohaterki Matki (po albańsku: "Nënë Heroinë") oraz nagrodę pieniężną. Zasadniczo ograniczono aborcję z wyjątkiem przypadków, gdy poród stanowił zagrożenie dla życia matki. Aborcja była decyzją należącą do powiatowych komisji lekarskich.
Styl rządów.
W polityce wewnętrznej odwoływał się często do swoistego kultu jednostki utrzymanego w stylu stalinowskim. Niekiedy kult osiągnął intensywność zbliżoną do kultu Kim Ir Sena (którego sam Hoxha potępił). Przywódca Albanii był przedstawiany jako geniusz komentujący praktycznie wszystkie aspekty życia, od kultury do ekonomii po sprawy wojskowości. Każda książka posiadała co najmniej jeden lub kilka cytatów zaczerpniętych z badań prowadzonych przez Hoxhę.
Relacje z Chinami.
W trakcie realizacji trzeciego albańskiego planu pięcioletniego Chiny obiecały Albanii pożyczki w wysokości 125 milionów dolarów na budowę dwudziestu pięciu fabryk chemicznych, hut i instalacji elektrycznych. Albania przeżywała wówczas trudny okres przejściowy – chińscy technicy byli mniej doświadczeni niż ci radzieccy, a ponadto odległość między Albanią i ChRL oraz złe stosunki Albanii z sąsiadami bardzo skomplikowały współpracę obu państw. W porównaniu do Jugosławii i ZSRR, Chiny miały najmniejszy wpływ ekonomiczny w Albanii. W poprzednich piętnastu latach (1946-61) udział handlu zagranicznego w ramach gospodarki albańskiej wynosił co najmniej 50%. Na mocy Konstytucji z 1976 roku pomoc zagraniczna i takowe inwestycje zostały zakazane. Albania mimo braków w nowoczesnych technologiach miała stać się krajem samowystarczalnym. Ideologicznie Hoxha początkowo popierał poglądy Mao. Mao potępiał bowiem rzekomy rewizjonizm Chruszczowa i odnosił się krytycznie do Jugosławii. Pomoc przyznana z Chin była nieoprocentowana i nie musiała być spłacona, dopóki Albania nie mogła sobie na to pozwolić. Chiny nigdy nie interweniowały w produkcję gospodarczą Albanii, technicy chińscy pracowali wedle tych samych płac co pracownicy albańscy, było to więc przeciwieństwo techników sowieckich, którzy niekiedy przyjmowali ponad trzykrotnie wynagrodzenie samego Hoxhy. Albańskie gazety były przedrukowywane w gazetach chińskich i czytane w tamtejszym radiu. Albania poparła ChRL w jego staraniach o miejsce w ONZ, co udało się w 1971 roku, gdy ChRL zastąpiło Republikę Chińską na Tajwanie.
W tym okresie Albania stała się drugim co do wielkości producentem chromu na świecie. Pod względem strategicznym Adriatyk był atrakcyjny dla Chin, Chińczycy wierzyli, że pozwoli on im na zdobycie z pomocą Albanii nowych sojuszników w Europie Wschodniej, co ostatecznie się nie udało. W styczniu 1964 roku Albanię odwiedził Zhou Enlai. 9 stycznia podpisano w Tiranie wspólne oświadczenie chińsko-albańskie. W trakcie oświadczono, że stosunki między krajami socjalistycznymi muszą opierać się na zasadach pełnej równości, poszanowania suwerenności terytorialnej i niepodległościowej oraz nie integracji w sprawy wewnętrzne państw. Pomoc powinna być oparta na zasadach proletariackiego internacjonalizmu. Postulowano sprzeciwienie się szowinizmowi i narodowemu egoizmowi w stosunkach między krajami socjalistycznymi.
Zarówno Albania, jak i Chiny broniły „czystości” marksizmu-leninizmu, atakując zarówno „amerykański imperializm”, jak i „radziecki i jugosłowiański rewizjonizm”. W „teorii podwójnego przeciwnika” Jugosławia postrzegana była jako oddział amerykańskiego imperializmu i sabotażyści wobec światowej rewolucji. Poglądy te przyczyniły się do pogorszenia wzajemnych relacji, gdy Chiny zaczęły odchodzić od tejże polityki. W przeciwieństwie do sojuszu z ZSRR lub Jugosławią sojuszowi z Chinami brakowało organizacyjnej platformy regulacji i koordynacji polityki. 3 listopada 1966 roku Mao wygłosił przemówienie, w którym nazwał Albanię jedynym państwem marksistowsko-leninowskim w Europie. Ostrzegł, że atak na Albanię ze strony „imperialistów amerykańskich” lub „rewizjonistów radzieckich” spotka się z kontrakcją ze strony Chin. Także i Hoxha wygłosił przemówienie zachowane w podobnym tonie.
Zwrot po rewolucji kulturalnej.
Po rewolucji kulturalnej Chiny wkroczyły w czteroletni okres względnej izolacji dyplomatycznej. W tym momencie stosunki chińsko-albańskie osiągnęły moment zenitu. W dniu 20 sierpnia 1968 r. Albania potępiła interwencję Układu Warszawskiego w Czechosłowacji i doktrynę Breżniewa. 5 września Albania oficjalnie wycofała się z Układu Warszawskiego. Stosunki z ChRL zaczęły się pogarszać po 15 lipca 1971 roku, gdy Chiny odwiedził prezydent Stanów Zjednoczonych Richard Nixon. Nixon w Chinach spotkał się ze Zhou Enlaiem. Hoxha poczuł się zdradzony, a rząd był w stanie szoku. 6 sierpnia wysłał pismo KC Albańskiej Partii Pracy do KC Komunistycznej Partii Chin, w którym nazwał Nixona „szalonym antykomunistą”. W odpowiedzi dowiedział się, że Chiny ograniczą pomoc na rzecz gospodarki Albanii. W odpowiedzi na to Albania zwiększyła wymianę handlową z krajami RWPG (z wyjątkiem ZSRR) i Jugosławią. Prowadzono też handel z Trzecim Światem – w 1973 roku wart on był 0,5 miliona dolarów, a rok później już 8,3 mln dolarów. Wskaźnik handlu wzrósł z 0,1% do 1,6%. Po śmierci Mao 9 września 1976 roku Hoxha (który sam uczestniczył w pogrzebie Mao w Pekinie) wierzył w poprawę stosunków z Chinami, jednak w sierpniu 1977 nowy przywódca Chin, Hua Guofeng stwierdził, że teoria Trzech Światów Mao stanie się oficjalną, chińską polityką zagraniczną. Hoxha widział w tej koncepcji zbliżenie się Chin do USA i obawiał się, że Chiny staną się kolejnym supermocarstwem i staną na czele państw niezaangażowanych i trzeciego świata. Od 30 sierpnia do 7 września 1977 odwiedził Pekin i został przyjęty przez chińskich przywódców. W tym samym momencie Albańska Partia Pracy oświadczyła, że Chiny to państwo rewizjonistyczne zbliżone do Związku Radzieckiego i Jugosławii, a Albania jest jedynym państwem marksistowsko-leninowskim na świecie. 13 lipca 1978 roku Chiny ogłosiły odcięcie wszelkiej pomocy do Albanii, doprowadzając do rozłamu chińsko-albańskiego. Po raz pierwszy w nowożytnej historii, Albania nie miała żadnego sprzymierzeńca. W trakcie wojny wietnamsko-kambodżańskiej w 1978 Hoxha poparł stanowisko Wietnamu i oskarżył Chiny o imperialistyczny sojusz z USA w obronie reżimu Pol Pota w Kambodży.
Prawa człowieka.
Niektóre klauzule konstytucji 1976 r. skutecznie ograniczały swobody polityczne, które interpretowane były jako sprzeczne z ustalonym porządkiem. Media były kontrolowane przez rząd. Służby specjalne Sigurimi, stosowały represyjne metody NKWD, MGB, KGB i wschodnioniemieckiej Stasi. Po 1968 roku zabraniano obywatelom wyjeżdżać za granicę, a wyjazdy mogły być wedle prawa potraktowane jako zdrada. Kultura zachodnia traktowana była z głęboką podejrzliwością, a pochodzące z zachodu nieautoryzowane materiały były rekwirowane. Według wzorców hodżystowskich sztuka miała być zgodna z socrealizmem. Według organizacji praw człowieka dochodziło do różnych form tortur psychicznych i fizycznych. W kraju znajdowało się czternaście więzień czy obozów pracy, gdzie obok siebie siedzieli pospolici przestępcy i więźniowie polityczni.
Religia.
Przed rządami Hoxhy Albania była najbardziej muzułmańskim krajem Europy, co było w dużej mierze związane z tureckimi wpływami w regionie. W ówczesnym regionie religia była wyznacznikiem narodowości – muzułmanie postrzegani byli jako Turcy, a prawosławni jako Grecy. Hoxha widział w tym poważny problem – uważał on, że taki podział napędza greckich separatystów w Północnym Epirze i dzieli naród albański. W okresie jego rządów prowadzono oficjalną politykę ateizmu państwowego. Już reforma rolna z 1945 roku przyczyniła się do skonfiskowania dużej części mienia kościelnego w tym kraju. To właśnie Kościół katolicki objęły pierwsze działania antyreligijne rządu Hoxhy, Watykan postrzegany był bowiem przez niego jako ośrodek faszyzmu i antykomunizmu. Partia prowadziła w szkołach edukację utrzymaną w ateistycznym stylu. Taktyka ta była skuteczna głównie ze względu na wysoki wskaźnik urodzeń okresu powojennego. Dużą kampanię antyreligijną rozpoczęto 6 lutego 1967 roku, akcja nosiła nazwę „Rewolucji Ideologicznej i Kulturalnej” i była inspirowana chińską rewolucją kulturalną. Sam Hoxha wystrzegał się przy tym stosowania przemocy (choć wcześniej stosowano przemoc wobec duchownych).
Kultywowanie nacjonalizmu.
W trakcie kampanii antyreligijnej stwierdził, że „jedyną religią Albanii jest albanizm” – cytat ten pochodził od XIX-wiecznego pisarza albańskiego, Pashko Vasy. Według znanego albańskiego archeologa Muzafer Korkuti, częścią nacjonalistycznej polityki rządu były usilne badania dotyczące języków bałkańskich. W badaniach koncentrowano się na kwestii ciągłości między Albańczykami a Ilirami (przy czym starano się pomijać koncepcję zakładającą pochodzenie od Pelazgów). Popularyzowano imiona mające rzekomo pochodzić z czasów iliryjskich. Stanowisko odwołujące się do Ilirów zostało przyjęte w program edukacji – stanowiło to zwrot w nacjonalizmie – wcześni pisarze nacjonalistyczni byli zdania, że przodkami Albańczyków byli Pelazgowie. Teoria iliryjska szybko stała się jednym z filarów albańskiego nacjonalizmu, teza ta stała się popularna ze względu m.in. na to, że mogła ona dostarczyć dowody na ciągłość albańskiej obecności w Kosowie i południowej Albanii – a więc miejscach konfliktu etnicznego między Serbami, Grekami a Albańczykami.
W okresie jego rządów starano się również wykazać, że Albańczycy pod względem antropologicznym i fizycznymi byli inni od pozostałych populacji indoeuropejskich. Teoria ta została współcześnie obalona. Twierdzono również, że Iliryjczycy byli najstarszym ludem Bałkanów i starano się wydłużyć czas posługiwania się językiem iliryjskim.
Ostatnie lata życia i śmierć.
Nowa konstytucja.
Na Siódmym Kongresie Albańskiej Partii Pracy w dniach 1–7 listopada 1976 r. zadecydowano o opracowaniu nowej konstytucji. Według samego Hoxhy stara konstytucja budowała podstawy socjalizmu, nowa natomiast miała stanowić kompletną budowę społeczeństwa socjalistycznego. Nowa konstytucja podkreślała niezależność Albanii w większym stopniu niż każda z poprzednich. Obywatele zachęcani byli do szkoleń w zakresie korzystania z broni, a działalność ta była również przedmiotem nauczania w szkole. Miało to posłużyć możliwości spontanicznego tworzenia oddziałów partyzanckich. Pożyczki i inwestycje zagraniczne były zakazane na mocy artykułu 26. Konstytucji. Sam Hoxha uważał, że nawiązanie kredytów od państw burżuazyjnych czy rewizjonistycznych włączy Albanię do światowego systemu gospodarki kapitalistycznej, a każde takie powiązanie otwiera drzwi do działań kapitalizmu i degenerację ustroju socjalistycznego. Takie zmiany były według niego przywróceniem kapitalizmu, do czego dojść miało w innych krajach socjalistycznych. Albania miała minimalny dług zagraniczny. W 1983 roku Albania importowała towary o wartości 280 milionów dolarów i eksportowała towary o wartości 290 milionów dolarów, co tworzyło nadwyżkę handlową dziesięciu milionów dolarów. Izolacja z drugiej strony zaowocowała niższymi niż europejskie standardami życia oraz zaległościami technicznymi kraju.
W 1981 r. przeprowadził czystkę w rządzie i wydalił z partii kilku działaczy. Drugi najpotężniejszy polityk Albanii, Mehmet Shehu popełnił samobójstwo w grudniu 1981 r. Już po tym uznany został za zdrajcę i oskarżony o działanie w służbie wielu agencji wywiadowczych. Uważa się, że mógł zostać zabity lub zastrzelił się w wyniku walki o władzę nad polityką zagraniczną kraju.
Hoxha napisał w tym czasie szereg książek – 65 dzieł zostało zebranych w sześciu tomach zbiorczych.
Choroba i śmierć.
Ataku serca doznał w 1973 roku, po którym już nigdy nie odzyskał pełni zdrowia. Od końca lat 70. oddał większość funkcji państwowych w ręce Ramiza Ali. Na ostatnim etapie życia jeździł na wózku inwalidzkim. Od 1948 roku cierpiał też na cukrzycę, a od 1983 na niedokrwienie mózgu. Zmarł na skutek migotania komór wczesnym rankiem 11 kwietnia 1985. W związku z jego śmiercią w Albanii zarządzono siedmiodniową żałobę narodową i odwołano wydarzenia rozrywkowe, kulturalne i sportowe.
Po śmierci Hoxhy w kierownictwie Albańskiej Partii Pracy doszło do wewnętrznych sporów w sprawie dalszego kursu politycznego. Ramiz Alia nie zdołał zdobyć autorytetu, jaki posiadał Hoxha; w 1990 w kraju doszło do antyrządowych protestów, za sprawą których w 1991 rozpoczął się proces demokratyzacji kraju. Symbolem przemian było obalenie przez tłum pomnika Hoxhy w Tiranie 20 lutego tego roku, a miesiąc później odbyły się pierwsze wolne wybory, które wygrała partia komunistyczna. Władzę utraciła w 1992 po zwycięstwie wyborczym opozycji.
Rodzina.
Nazwisko Hoxha jest albańskim wariantem tytułu "Hodja" – został on nadany przodkom Envera ze względu na ich wysiłki w nauczanie Albańczyków nt. islamu.
Rodzicami Envera byli Halili i Gjylihan (Gjylo). Miał trójkę sióstr – Fahrije, Haxhire i Sanije. Wujek Envera, Hysen Hoxha, był jednym z uczestników i dowódców kampanii o niepodległość Albanii (kraj uzyskał niepodległość, gdy Enver miał cztery lata). Dziadek Envera, Beqir uczestniczył w Lidze Prizreńskiej.
Żonaty z Nexhmije, z którą miał córkę i syna. Syn Envera, Sokol Hoxha, był prezesem Albańskiej Poczty i Usług Telekomunikacyjnej. Sokol ożenił się z Lilianą, która przyjęła jego nazwisko. W późniejszym okresie centroprawicowy premier i prezydent Albanii Sali Berisha postrzegany był jako bliski przyjaciel Sokola (a także innych krewnych byłych komunistycznych dygnitarzy). Córka Hoxhy, Pranvera, jest architektem. Wraz z mężem, Klementem Kolaneci, projektowała muzeum ojca w Tiranie. Muzeum otwarte zostało w 1988 roku (trzy lata po śmierci Hoxhy). Budynek mieści obecnie Międzynarodowe Centrum Kultury.
Zamach.
W 1982 roku rozbita została "Banda Mustafaj", grupa albańskich emigrantów na czele z Xhevdetem Mustafą. Grupa próbowała dokonać zamachu na życie Hoxhy. Plan się nie powiódł, a dwóch członków grupy zostało zabitych, trzeci został natomiast aresztowany. Grupa stworzyła jedyny realny plan zabicia albańskiego przywódcy.
Jako teoretyk.
Napisał szereg prac, w których krytykował bieżące wydarzenia, a także przedstawiał własne teorie. Popularna stało się zwłaszcza jego potępienie maoizmu po 1978 roku ("Imperializm i Rewolucja").
Spór o Hoxhę.
W 2004 roku wdowa po Enverze Hoxhy – Nexhmije starała się o przyznanie pośmiertnie jej mężowi statusu weterana wojennego. Listy kierowane przez nią do władz w tej kwestii pozostały bez odpowiedzi. W liście do ówczesnego prezydenta Albanii, Alfreda Moisiu, wdowa po Hoxhy przypomniała, że jego ojciec spał pod tym samym kocem, co Enver Hoxha, kiedy walczył w ruchu oporu.

</doc>
<doc id="87460" url="https://pl.wikipedia.org/wiki?curid=87460" title="Zapamiętywanie">
Zapamiętywanie

Zapamiętywanie – jest to czynność i pierwsza faza procesu pamięciowego tzw. faza nabywania określonej formy zachowania lub przyswojenia tego, co na daną jednostkę oddziałuje. Zapamiętywanie może mieć postać jednego aktu spostrzeżeniowego lub być złożoną aktywnością.
Zobacz też: kodowanie (psychologia), przechowywanie.

</doc>
<doc id="87461" url="https://pl.wikipedia.org/wiki?curid=87461" title="Richard Avedon">
Richard Avedon

Richard Avedon (ur. 15 maja 1923 w Nowym Jorku, zm. 1 października 2004 w San Antonio) – amerykański fotograf.
Życiorys.
Urodzony w Nowym Jorku w rodzinie żydowskiej jako syn Anny i Jacoba Israela Avedona. Jego ojciec był imigrantem urodzonym w Rosji, który przeszedł od pracy fizycznej do założenia własnej, odnoszącej sukcesy, sprzedaży detalicznej odzieży na Piątej Alei, zwanej Avedon’s Fifth Avenue. Uczęszczał do DeWitt Clinton High School w Bronx. W liceum wygrał „Poeta Laureate of New York City High Schools”. Studiował filozofię i poezję na Uniwersytecie Columbia.
W czasie wojny, od 1942 do 1944 dołączył do floty handlowej. Po zwolnieniu w 1944 robił zdjęcia identyfikacyjne aparatem Rolleiflex, który dostał w prezencie od ojca, i natychmiast znalazł pracę w kilku magazynach, w tym „Harper’s Bazaar”. W 1946 założył własne studio i rozpoczął współpracę z magazynami mody, m.in. takimi jak „Vouge” i „Life”. 
Na co dzień pracował jako fotograf mody, zajmował się także przygotowywaniem portretów. Pozowali mu m.in.: Brigitte Bardot, Michaił Barysznikow, Charlie Chaplin, Björk, Humphrey Bogart, Truman Capote, Joe Dallesandro, Catherine Deneuve, Dovima, Bob Dylan, Dwight Eisenhower, Eurythmics, Carrie Fisher, Audrey Hepburn, Katharine Hepburn, Whitney Houston, Janis Joplin, Jackie Kennedy, Nastassja Kinski, Paul McCartney, Marilyn Monroe, Monty Python, Arnold Schwarzenegger, Tupac Shakur, Sharon Stone, Andy Warhol, Muddy Waters, Elizabeth Taylor, Tina Turner, Twiggy i Frank Zappa.
Życie prywatne.
Był biseksualny. W latach 1944-1949 był żonaty z Doe Avedon. 29 stycznia 1951 poślubił Evelyn Franklin, z którą miał jedno dziecko. Jednak doszło do rozwodu.
Zmarł w szpitalu w San Antonio, dokąd trafił z objawami wylewu krwi do mózgu, prosto z sesji zdjęciowej dla „The New Yorker”.

</doc>
<doc id="87462" url="https://pl.wikipedia.org/wiki?curid=87462" title="Autostrada A4 (Polska)">
Autostrada A4 (Polska)

Autostrada A4 – najdłuższa autostrada w Polsce o długości 667 km prowadząca z zachodu na wschód przez południową Polskę (wzdłuż Sudetów i Karpat). Należy do III Paneuropejskiego Korytarza Transportowego. Kontynuując bieg niemieckiej autostrady A4 z kierunku Drezna, na terenie Polski przebiega od granicy z Niemcami w Jędrzychowicach koło Zgorzelca poprzez Bolesławiec, Legnicę, Wrocław, Opole, Gliwice, Katowice, Jaworzno, Kraków, Tarnów, Dębicę, Rzeszów, Jarosław do przejścia granicznego z Ukrainą Korczowa – Krakowiec. Autostrada A4 jest najdłuższą autostradą w Polsce a drugą (po drodze ekspresowej S7) pod względem długości drogą szybkiego ruchu w kraju.
W okolicy Bolesławca ("węzeł Krzyżowa") A4 łączy się z autostradą A18 prowadzącą do granicy z Niemcami w Olszynie (kierunek Berlin).
Na "węźle Legnica Południe" krzyżuje się z drogą ekspresową S3.
Na "węźle Wrocław Południe" krzyżuje się z autostradą A8 (Autostradową Obwodnicą Wrocławia).
Kolejnym ważnym węzłem jest "węzeł Gliwice Sośnica", gdzie A4 przecina szlak biegnącej południkowo autostrady A1 (Rusocin – Gorzyczki).
W Katowicach węzeł "Katowice Murckowska" łączy autostradę A4 (Aleja Górnośląska) i drogę krajową nr 86 (ulica Murckowska). Codziennie przez węzeł przejeżdża około 100 tysięcy samochodów.
Z drogą krajową nr 94 autostrada A4 krzyżuje się aż na pięciu węzłach – "Zgorzelec", "Krzywa", "Kraków Wielicka", "Jarosław Zachód" oraz "Korczowa".
Od 2000 roku jest częścią drogi krajowej nr 4, wcześniej stanowiła odrębną arterię. Od 20 lipca 2016 roku jest tożsama z drogą krajową nr 4.
Bezpłatną alternatywę dla autostrady A4 stanowi droga krajowa nr 94.
Trasy europejskie.
A4 na całej długości jest częścią drogi międzynarodowej E40 oraz na odcinku Mysłowice – Balice E462. Według oficjalnej listy oraz mapy sieci tras europejskich po śladzie autostrady od węzła Krzyżowa (A4/A18) do Legnicy wytyczono przebieg trasy E36. Do 1983 roku arteria była fragmentem polskiego odcinka szlaku międzynarodowego E22.
Poszczególne odcinki.
Długość: 667 km
Opłaty.
W 1995 r. Agencja Budowy i Eksploatacji Autostrad ogłosiła przetarg na przystosowanie do odpłatności i eksploatację autostrady A4 na odcinku Katowice – Kraków. Złożono trzy oferty z których tylko jedna, złożona przez Stalexport SA, przeszła do drugiego etapu. 19 września 1997 Minister Transportu i Gospodarki Morskiej udzielił Stalexport SA koncesji na eksploatację oraz przystosowanie odcinka Katowice – Kraków do wymogów płatnej autostrady, za koncesję firma zapłaciła skarbowi państwa 3 mln dolarów. .
Umowa koncesyjna zawarta pomiędzy skarbem państwa i Stalexport Autostrada Małopolska była źródłem licznych kontrowersji. Jeden z jej zapisów ogranicza możliwości rozbudowy dróg alternatywnych w stosunku do odcinka Katowice Murckowska – Brzęczkowice. Każde podniesienie jakości lub przepustowości dróg równoległych do tego odcinka może być traktowane jako droga konkurencyjna i skutkować odszkodowaniami dla operatora autostrady.
Historia budowy.
Trasa Berlin – Bytom została wytyczona w okresie III Rzeszy jako (niem.) "Reichsautobahn (RAB)" w postaci dwóch odcinków o oznaczeniach: (niem.) "RAB 9 Berlin – Breslau" (odcinek Berlin – Wrocław) i (niem.) "RAB 29 Breslau – Oppeln – Gleiwitz – Beuthen" (odcinek Wrocław – Opole – Gliwice – Bytom).
Jedynymi istniejącymi na ziemiach polskich po zakończeniu II wojny światowej odcinkami przyszłej A4, oznaczonymi jako autostrada, były oddane do ruchu 27 września 1936: Krzywa – Legnica (20,5 km), Legnica – Wrocław ("Bielany Wroc.") (70,8 km) oraz odcinek Gliwice – Bytom (długość 12 km, obecnie DK88), łącznie 103,3 km. Po roku (17 października 1937) oddano do użytku część Golnice – Krzyżowa – Krzywa (17 km, obecnie A18 i A4). Do 1945 roku zbudowano także odcinki jednojezdniowe Wrocław ("Bielany Wroc.") – Brzeg ("Owczary") i Ujazd ("Nogowczyce") – Gliwice. Odcinek "Owczary" – "Nogowczyce" był w budowie, ale nie został ukończony. Prowadzono też prace na odcinku Zgorzelec – Bolesławiec. Pozostałości prac ziemnych i nawet ukończone wiadukty były gdzieniegdzie widoczne na tym odcinku aż do 2007, kiedy rozpoczęto budowę nowoczesnej autostrady dokładnie na szlaku niemieckiej (patrz zdjęcie satelitarne z 2000). W trakcie robót zatarto pozostałości starej autostrady i rozebrano istniejące wiadukty.
Do 1939 przy budowie drogi zatrudniano w głównej mierze bezrobotnych obywateli III Rzeszy. Natomiast podczas II wojny światowej do prac wykorzystano przymusowych robotników i więźniów. Wzdłuż budowanej RAB 29 utworzono specjalnie w tym celu 16 obozów przymusowej pracy (niem. "Reichsautobahnlager"), w tym m.in. obozy w Osieku Grodkowskim, Jaśkowicach, Prądach i Rzędziwojowicach koło Niemodlina oraz obozu nr 13 w Świętoszowie.
Poniemiecka autostrada przetrwała bez zmian i większych remontów aż do lat 90. XX w. Przez te kilkadziesiąt lat nawierzchnia drogi wykonana metodą odlewania na miejscu płyt betonowych, uległa deformacji głównie w wyniku przesunięć pionowych płyt oraz ich zużycia w pobliżu styku płyt. Niektórzy złośliwie nazywali ją „najdłuższymi schodami nowoczesnej Europy”, nawiązując do tytułu serialu filmowego „Najdłuższa wojna nowoczesnej Europy”.
Przed 1989 podjęto pewne prace w celu wypełnienia luki na odcinku "Owczary" – "Nogowczyce", ale ostatecznie zbudowano tylko krótki (16 km) dwujezdniowy odcinek od węzła Opole ("Prądy") na zachód do mostu nad Nysą Kłodzką.
Odcinek A4 zarządzany obecnie przez SAM S.A. budowany był ze wschodu na zachód i stąd bierze się odwrotna do oficjalnego „zwrotu” autostrady numeracja węzłów w rejonie Chrzanowa, czy też (skorygowany dopiero w 2000) anormalny pikietaż tego fragmentu, którego wartość początkowo rosła zgodnie z kierunkiem budowy, nie zaś, jak na pozostałych fragmentach z zachodu na wschód. Ten etap o długości ok. 61 km powstawał przez ponad 13 lat i był uruchamiany:
Pozostałe fragmenty autostrady oddawane były w następującej kolejności:
Przebudowa odcinka "Krzyżowa" – "Bielany Wrocławskie" przeprowadzona w latach 2002–2006 miała ograniczony charakter, zrezygnowano z jej poszerzenia wymagającego długotrwałych wykupów gruntów. Planowane jest dobudowanie pasów awaryjnych, systemu łączności awaryjnej, miejsc obsługi podróżnych, przebudowanie mostów i wiaduktów oraz montowanie elementów chroniących środowisko. Na odcinkach o największym natężeniu ruchu zostanie dobudowany trzeci pas.
Jest także planowana budowa nowych węzłów autostradowych, przebudowa i likwidacja działających węzłów. Przy węzłach staną stacje poboru opłat. Po remoncie zostaną wprowadzone opłaty za przejazd dla samochodów osobowych na trasie Wrocław-Krzywa i Krzywa-Golnice.
Rozpoczęcie prac związanych z poszerzeniem autostrady początkowo planowano na 2012 rok jednak remont nie został wówczas rozpoczęty. Przebudowa nie znalazła się również w Programie Budowy Dróg Krajowych 2014-2023. W 2022 podano do wiadomości, że przebudowa autostrady (wraz z budową nowego odcinka drogi S5) w rejonie Wrocławia przewidywana jest w latach 2028–2030. Przewiduje się powstanie kolejnego, południowego obejścia Wrocławia, a także poszerzenie autostrady do 3 pasów ruchu i jednego awaryjnego w jedną stronę.
W latach 80. i 90. odcinek "Katowice Murckowska – Katowice Mikołowska" o długości 3,5 km funkcjonował jako droga krajowa nr 93.
Jędrzychowice – Krzyżowa.
Pierwszy przetarg na budowę odcinka "Jędrzychowice" – "Krzyżowa" (51,4 km; wzmocnienie istniejącego fragmentu od granicy państwa "Jędrzychowice" do węzła "Zgorzelec" o długości 1,7 km i budowa 49,7 km nowej autostrady w dwóch częściach – 20,3 km oraz 29,4 km) został unieważniony 15 września 2005. Drugi przetarg ogłoszono 8 grudnia tego samego roku, by go unieważnić już tydzień później – 15 grudnia. Kolejny, trzeci przetarg ogłoszono 3 stycznia 2006, który został unieważniony w lutym 2006 przez Zespół Arbitrów Urzędu Zamówień Publicznych. Czwarty przetarg ogłoszono 9 marca 2006 i po jedenastokrotnym przesuwaniu terminu, ostatecznie oferty otwarto 24 lipca 2006. 27 marca 2007 wojewoda dolnośląski wydał pozwolenie na budowę.
3 kwietnia tego samego roku wykonawcy przejęli place budowy na odc. "Zgorzelec" – "Krzyżowa". Odcinek miał być gotowy w 19 miesięcy od daty rozpoczęcia robót (10 kwietnia 2007), czyli w listopadzie 2008 roku. W oparciu o aneks terminowy podpisany między GDDKiA a wykonawcą, przedłużono termin zakończenia kontraktu do 27 miesięcy, czyli do lipca 2009. Otwarcie odcinka nastąpiło dnia 14 sierpnia 2009.
Kraków – Targowisko.
Odcinek "Wielicka" (t. "Wieliczka") – "Targowisko": 19,9 km długości (od km 436+000 do km 455+900).
Pozwolenie na budowę wydano 24 listopada 2005, a 27 czerwca 2006 ogłoszono przetarg na budowę tego odcinka z 24-miesięcznym terminem ukończenia. 3 kwietnia 2007 podpisano umowę z wykonawcą, konsorcjum składającym się hiszpańskiej firmy Dragados S.A. oraz polskiej Polimex-Mostostal S.A.
Oficjalne rozpoczęcie budowy odbyło się 27 kwietnia 2007. Na trasie A4 od Krakowa do granicy dawnego województwa krakowskiego znajduje się węzeł autostradowy „Targowisko”. W granicach miasta Krakowa znajduje się węzeł „Bieżanów”, który stanowi początek wschodniej obwodnicy Krakowa i stał się elementem budowy drogi ekspresowej S7. Budowa pomiędzy Krakowem a Szarowem objęła 30 obiektów mostowych: 15 wiaduktów autostradowych, 6 wiaduktów drogowych, 5 mostów autostradowych, jedno przejście dla zwierząt oraz 3 mosty drogowe.
Autostrada Kraków – Targowisko posiada klasę techniczną A (najwyższą), skrajnia pionowa ma 4,7 m. Nawierzchnia bitumiczna jest dostosowana do przenoszenia obciążeń 115 kN/oś. Każda z dwóch jezdni autostrady na odcinku od węzła wielickiego do węzła „Bieżanów” ma trzy pasy ruchu (3 × 3,75 m szerokości), a do węzła „Targowisko” dwa pasy ruchu o szerokości 3,75 m każdy, pas awaryjny (3,0 m) oraz pobocze gruntowe (1,25 m). Jezdnie są rozdzielone pasem dzielącym o szerokości 5 m (4-metrowy pas zieleni + 2 × 0,5 m opaski bitumiczne).
Dla ciągłego utrzymania autostrady, w rejonie Szarowa w widłach A4 oraz drogi krajowej nr 75 przewidziano budowę Obwodu Utrzymania Autostrady, mającego zapewniać całoroczne bieżące utrzymanie drogi oraz urządzeń obsługi, organizacji i bezpieczeństwa ruchu drogowego.
Przy autostradzie zaplanowana została budowa 2 miejsc obsługi podróżnych (MOP) kategorii I: „Zakrzów” i „Podłęże”, na terenie których zaprojektowano zadaszenia ze stolikami i ławkami, sanitariaty oraz budki telefoniczne. Parking w Zakrzowie powinien mieścić 116 pojazdów, natomiast teren MOP-u w Podłężu 113 pojazdów.
Koszt budowy autostrady A4 Kraków – Targowisko sięgnął kwoty miliarda złotych. Termin oddania do użytku tego odcinka zaplanowano na 29 października 2009 r. 28 października 2009 dopuszczono warunkowo do użytku odcinek Kraków – Targowisko; tego samego dnia po godzinie 20:00 odcinek ten został otwarty dla ruchu.
28 września 2018 podpisano umowę na budowę nowego węzła w pobliżu Niepołomic, w miejscu przecięcia autostrady z drogą wojewódzką 964. Węzeł został otwarty 22 czerwca 2020.
Targowisko – Brzesko.
22 grudnia 2008 Oddział GDDKiA w Krakowie ogłosił przetarg na budowę tego odcinka. 27 października 2009 minął termin składania oferty cenowej, a w listopadzie wyłoniono zwycięzcę przetargu: polsko-słowacko-czeskie konsorcjum Polimex-Mostostal SA, Doprastav A.S., Metrostav a.s. Umowę z wykonawcą podpisano 22 grudnia 2009 r. Rozpoczęcie robót nastąpiło 26 stycznia 2010 roku. Odcinek został oddany do użytku 29 listopada 2012, pomiędzy węzłem Bochnia a węzłem Brzesko do użytku została oddana jedna jezdnia, otwarcie drugiej jezdni nastąpiło niecały miesiąc później – 22 grudnia 2012 roku.
Brzesko – Tarnów Mościce.
Odcinek długości 20,8 km. 22 grudnia 2008 Oddział GDDKiA w Krakowie ogłosił przetarg na budowę tego odcinka. 29 października 2009 minął termin składania oferty cenowej. Najtańszą ofertę złożyło polsko-macedońskie konsorcjum NDI SA, SB Granit SA. Umowę z wykonawcą podpisano 5 lutego 2010 r. 23 lutego 2011 roku GDDKiA wypowiedziało umowę z wykonawcą z winy wykonawcy (nie uznając odstąpienia od kontraktu przez wykonawcę z 9 lutego 2011). Kontrakt na dokończenie prac wygrało konsorcjum firm: Helit+Woerner, Strabag, Poldim i IMB Podbeskidzie, umowę na kontynuację budowy podpisano 27 września 2011. Rozpoczęcie robót nastąpiło 6 października 2011 roku. 29 listopada 2012 roku do użytku została oddana jedna jezdnia na tym odcinku, zaś w dniu 15 maja 2013 roku oddano do użytku drugą jezdnię na odcinku Brzesko – Wierzchosławice.
Tarnów Mościce – Tarnów Centrum.
Odcinek długości 13,0 km. 22 grudnia 2008 Oddział GDDKiA w Krakowie ogłosił przetarg na budowę tego odcinka. 28 października 2009 minął termin składania oferty cenowej. Najtańszą ofertę złożyła hiszpańska firma Dragados SA. Umowę z wykonawcą podpisano 4 stycznia 2010 r. Termin realizacji: 24 miesiące. Odcinek ten został oddany do użytku 29 listopada 2012.
Tarnów Centrum – Dębica Wschód.
Odcinek długości 34,8 km. 25 czerwca 2009 Oddział GDDKiA w Rzeszowie ogłosił przetarg na budowę tego odcinka. Termin składania wniosków o dopuszczenie do udziału w przetargu minął 28 lipca 2009.
Na 34 km odcinek autostrady A4 od węzła Tarnów Północ do węzła Dębica Wschód spośród dziewięciu zaproszonych firm najtańszą ofertę złożyła firma NDI. Jej wartość opiewała na 1,34 mld zł brutto. Firma NDI zrezygnowała jednak z podpisania umowy na budowę. W związku z tym wybrana została druga ze względu na cenę oferta, którą złożyło irlandzko-polskie konsorcjum firm: SIAC CONSTRUCTION Ltd., PBG S.A., APRIVIA S.A. i HYDROBUDOWA POLSKA S.A. Umowę podpisano 7 lipca 2010. Wartość kontraktu to 1,75 mld zł brutto. Termin realizacji: 24 miesiące. 25 lipca 2012 roku została zerwana umowa z wykonawcą tego odcinka autostrady. Do przetargu na kontynuację budowy autostrady na odcinku Dębica – Tarnów stanęło trzech oferentów. Zwycięskie konsorcjum firm Heilit Woerner i Budimex wyceniło swoje usługi na ponad 981 mln zł brutto. To najtańsza ze złożonych ofert, o 140 mln zł niższa od kosztorysu inwestorskiego. 7 maja 2013 podpisano umowę na budowę. Od tego dnia wykonawca miał 18 miesięcy na zrealizowanie kontraktu. Konsorcjum w pierwszej kolejności musiało wykonać tzw. kamień milowy, którym jest budowa węzła Dębica Wschód. Miało na to 6 miesięcy od rozpoczęcia robót. Planowany termin oddania: listopad 2014. Odcinek został otwarty do ruchu 30 października 2014 r. bez jednej jezdni estakady nad Wisłoką w rejonie Dębicy, która została udostępniona kilka dni później. Do połowy 2015 r. były jeszcze kontynuowane prace wykończeniowe poza główną trasą.
Dębica Wschód – Rzeszów Zachód.
Odcinek długości 32,8 km. 25 czerwca 2009 Oddział GDDKiA w Rzeszowie ogłosił przetarg na budowę tego odcinka. Termin składania wniosków o dopuszczenie do udziału w przetargu minął 28 lipca 2009. Przetarg wygrało przedsiębiorstwo Budimex SA, które wykona ten odcinek za kwotę 1,73 miliarda zł. Umowę na budowę tego odcinka podpisano w dniu 10 maja 2010 r. Termin realizacji: 24 miesiące (maj/czerwiec 2012).
Roboty rozpoczęły się 9 czerwca 2010 r. Odcinek został oddany do użytku 30 października 2013 r.
Rzeszów Zachód – Rzeszów Północ.
29 kwietnia 2009 Oddział GDDKiA w Rzeszowie ogłosił przetarg na budowę tego odcinka A4 razem z odcinkiem drogi S-19 (Rzeszów Zachód – węzeł Świlcza), razem 8,5 km, w tym A4 4.0 km. Termin składania wniosków o dopuszczenie do udziału w przetargu minął 1 czerwca 2009. Wykonawcą tej inwestycji jest polsko-indyjskie konsorcjum firm Radko Sp. z o.o., Autostrada Wschodnia Sp. z o.o. oraz PUNJ LLOYD LTD z Indii. Wartość kontraktu to 441,7 mln PLN (w tym odcinek A4 – 234,3 mln PLN, odcinek S19 – 207,5 mln PLN). Projekt przewidziany jest do współfinansowania ze środków unijnych pochodzących z Programu Operacyjnego Infrastruktura i Środowisko oraz ze środków budżetowych. Umowę z wykonawcą podpisano 22 kwietnia 2010 r. Termin realizacji to 18 miesięcy. Zakończenie inwestycji planowane było w listopadzie 2011. Termin ten uległ przesunięciu na 11 lutego 2012 roku, zmiany wynikały z uznawania roszczeń wykonawcy. Ostatecznie jednak doszło do zerwania umowy z wykonawcą pod koniec maja 2012 roku, a powodem był brak płynności finansowej konsorcjum realizującego roboty. Wykonawca zrealizował 49% zakresu finansowego umowy. Na początku 2013 roku GDDKiA podpisała z firmą Budimex S.A. umowę o wartości 183 mln zł na dokończenie budowy odcinka. Nowy wykonawca otrzymał 14 miesięcy na dokończenie budowy. Odcinek został oddany do użytku 30 października 2013 r.
Rzeszów Północ – Rzeszów Wschód.
Odcinek długości 6,5 km przebiegający przez teren gminy Trzebownisko. 16 marca 2009 Oddział GDDKiA w Rzeszowie ogłosił przetarg na budowę tego odcinka. Odcinek łączy drogę krajową nr 9 i 19.
Do drugiego etapu przetargu wybrano 10 firm i konsorcjów. Termin składania ofert ustalono na 9 października 2009. 10 listopada nastąpiło otwarcie ofert cenowych. Przetarg wygrało konsorcjum firm Mostostal Warszawa S.A. oraz hiszpańska Acciona Infraestructuras S.A., które wykona ten odcinek za cenę 439,5 mln zł. 29 grudnia 2009 r. zostało podpisane pozwolenie na budowę przez wojewodę podkarpackiego i zgodnie z założeniami 29 marca 2010 r. rozpoczęto prace budowlane. Prace miały zostać zakończone jesienią 2011 r. 4 lipca 2012 r. zostało wydane świadectwo przejęcia dla całości robót, a 10 września 2012 roku odcinek został oddany do użytku.
Rzeszów Wschód – Jarosław.
Odcinek długości 41,2 km. W roku 2009 ogłoszono przetarg na jego budowę, zakończenie prac miało nastąpić w roku 2012. Zawarte kontrakty były jednak zrywane. We wrześniu 2014 roku inwestycję przejął Budimex, oddany do ruchu 20 lipca 2016 (otwarcie na zasadzie przejezdności – na jednym z wiaduktów zwężenie do jednej jezdni z powodu kontynuowania prac naprawczych, a także miejscami zwężenia do jednego pasa). 31 sierpnia udostępniony został wiadukt autostradowy WA9, co było równoznaczne z otwarciem do użytku obydwu jezdni na całym odcinku. Oficjalne zakończenie wszystkich prac poza głównymi jezdniami miało miejsce 20 października 2016.
Jarosław – Przemyśl.
Odcinek długości 25 km. 3 marca 2009 Oddział GDDKiA w Rzeszowie ogłosił przetarg w trybie projektuj i buduj na budowę 47-kilometrowego odcinka autostrady A4 Jarosław (węzeł "Wierzbna" w Mirocinie) – Korczowa (granica z Ukrainą).
15 lipca 2009 Wojewoda Podkarpacki wydał decyzję lokalizacyjną autostrady A4 dla odcinka Przeworsk – Jarosław – Korczowa, której nadano rygor natychmiastowej wykonalności.
Decyzja lokalizacyjna umożliwiła rozpoczęcie prac archeologicznych na powyższym odcinku, a także rozpoczęcie II etapu przetargu na realizację budowy, który zakończył się 16 września 2009 wyborem wykonawców fragmentu A4 Jarosław – Przemyśl – Korczowa. Dla odcinka Jarosław – Przemyśl jest to konsorcjum firm Budimex-Dromex i Ferrovial-Agroman (Hiszpania).
29 października 2009 podpisano umowę na budowę tego odcinka.
Zakończenie budowy autostrady A4 pomiędzy Jarosławiem a Radymnem planowano pierwotnie na kwiecień 2012. W dniu 27 maja 2013 roku został otwarty dla ruchu odcinek od węzła Jarosław Wschód (Pawłosiów) do węzła Przemyśl (Radymno). Pozwolenie na użytkowanie uzyskał wówczas również odcinek od węzła Jarosław Zachód do węzła Jarosław Wschód, jednak z uwagi na budowę węzła Jarosław Zachód odcinek ten został udostępniony dla ruchu dopiero 20 grudnia 2013 roku.
Przemyśl – Korczowa.
Odcinek długości 22 km do przejścia granicznego z Ukrainą. 3 marca 2009 Oddział GDDKiA w Rzeszowie ogłosił przetarg na budowę, 16 września 2009 zakończył się II etap przetargu wyborem greckiej firmy J&amp;P Avax, a 4 listopada 2009 podpisano umowę na budowę tego odcinka.
Odcinek został oddany do ruchu 23 grudnia 2013 roku.

</doc>
<doc id="87463" url="https://pl.wikipedia.org/wiki?curid=87463" title="Autostrada A18 (Polska)">
Autostrada A18 (Polska)

Autostrada A18 – budowana polska autostrada w południowo-zachodniej części kraju, w województwach lubuskim i dolnośląskim. Biegnie w osi NW–SE III transeuropejskim drogowym korytarzem transportowym, w ciągu drogi międzynarodowej E36, od granicy z Niemcami Olszyna–Forst (łączy się tutaj z niemiecką A15 w kierunku Berlina), przez obszar Borów Dolnośląskich aż do węzła "Krzyżowa" k. Bolesławca, gdzie łączy się z autostradą A4. Odcinek "Olszyna–Krzyżowa" ma długość ok. 74,4 km.
Droga ma przekrój dwujezdniowy, czteropasowy. Jezdnia północna została ukończona w roku 2006. Jezdnia południowa została wybudowana w latach 1935–1938 przez III Rzeszę i została zamknięta dla ruchu (zależnie od odcinka) w 2020 oraz 2021 roku. Jej przebudowa do standardu autostrady ma się zakończyć w 2023 roku. Do czasu ukończenia przebudowy jezdni południowej obie jezdnie pozostaną oznakowane jako droga krajowa nr 18.
W 2015 drogą przejeżdżało 7,5–10 tys. pojazdów na dobę, w tym 3 tys. pojazdów ciężarowych z przyczepą.
Istniejące odcinki.
Istniejącymi fragmentami autostrady są odcinki:
Na odcinku "Olszyna" – "Królów" i "Iłowa" – "Golnice" (48,1 km) ruch odbywa się na obu jezdniach, ale droga nosi oznaczenie standardowej drogi krajowej. Klasę autostrady otrzyma dopiero po przebudowie jezdni południowej.
Historia.
Pod administracją niemiecką (budowa jezdni południowej).
Zbudowana została przez władze III Rzeszy jako fragment autostrady "Reichsautobahn (RAB) 9" mającej połączyć Berliner Ring z Chociebużem, Wrocławiem i niemiecką wówczas częścią Górnego Śląska, w granicach której znajdowały się takie miasta jak Bytom, Gliwice, Zabrze i Opole. 27 września 1936 nastąpiło otwarcie pierwszego odcinka autostrady od Wrocławia (obecnie węzeł "Bielany Wrocławskie") do "Krzywej" o długości niespełna 91 km. Fragment ten miał przekrój dwóch jezdni, każda o szerokości 7,5 m oddzielonych od siebie pasem zieleni o szerokości 5 m. Pierwsze dwa odcinki obecnej DK 18 zostały oddane do użytku w 1937 po dwuletniej budowie. Były to odcinki "Żagań" – "Lipiany" o długości 33,2 km oraz liczący 17,1 km odcinek "Lipiany" – "Krzywa". W 1938 oddano do ruchu odcinek "Forst" – "Żagań" (niespełna 50 km) – po polskiej stronie liczy 37,5 km. Na wszystkich trzech fragmentach autostrady, oprócz fragmentu pomiędzy "Lipianami" i "Krzywą", który był zbudowany podobnie jak odcinek z Krzywej do Wrocławia, wybudowano jedynie południową jezdnię z nawierzchnią betonową. Powstały wszystkie bezkolizyjne węzły, mosty, wiadukty, kładki i przepusty pozostawiając jedynie miejsce na dobudowanie drugiej, północnej jezdni.
1945–2000.
W 1985 roku planowano nadanie arterii kategorii drogi ekspresowej. W 1993 roku trasa została zaliczona do grupy planowanych autostrad i nadano jej oznaczenie A12 oraz dobudowano drugą jezdnię na odcinku od przejścia granicznego w Olszynie do węzła "Królów" (9,5 km). W 1995 zmodernizowano 7-kilometrowy odcinek "Golnice" – "Krzyżowa", gdzie została wybudowana dwujezdniowa autostrada z betonową nawierzchnią (dawna A12 o długości 18 km). Odcinek ten nie spełnia jednak wszystkich norm autostradowych, m.in. węzły nie zostały przebudowane zgodnie ze współczesnymi standardami.
2001–2006 (budowa jezdni północnej).
Oddział GDDKiA w Zielonej Górze, któremu podlega całość inwestycji, rozpoczął przygotowania projektu dobudowy jezdni północnej w 2001. W czerwcu 2003 oszacowano koszt modernizacji drogi krajowej nr 18 do klasy autostrady na ok. 550 mln złotych. Projekt wraz z pozwoleniem na budowę gotowy był w I kwartale 2004. Budowa północnej jezdni odcinka "Olszyna" – "Golnice" została podzielona na cztery kontrakty:
17 marca tego samego roku został ogłoszony międzynarodowy przetarg, a otwarcie ofert nastąpiło 29 czerwca. Na przełomie września i października 2004 podpisano umowy z wykonawcami (łączna wartość 65,278 mln €) i 25 listopada 2004 rozpoczęto budowę jednocześnie na wszystkich czterech ww. etapach.
23 września 2004 Dariusz Skowroński, podsekretarz stanu w Ministerstwie Infrastruktury, Generalny Dyrektor GDDKiA zadeklarował realizację budowy północnej jezdni odcinka "Olszyna" – "Golnice" w 2006 roku (etap "Olszyna" – "Królów" do października 2005 i "Królów" – "Golnice" do sierpnia 2006). Prace ukończono w połowie roku 2006.
2006–2017.
Po oddaniu do ruchu jezdni północnej, przebudowę (polegającą na rozbiórce i ponownym wykonaniu) 70-letniej jezdni południowej na odcinku "Olszyna" – "Golnice" zaplanowano na lata 2007–2009. 18 maja 2006 zielonogórski oddział GDDKiA ogłosił przetarg na wykonanie projektu przebudowy jezdni południowej przyszłej A18. Oferty otwarto 10 lipca tego samego roku, a 2 października 2006 podpisano umowę z Biurem Projektowo-Badawczym Dróg i Mostów Transprojekt–Warszawa Sp. z o.o. na przygotowanie dokumentacji w ciągu 13 miesięcy.
29 czerwca 2009 ogłoszono przetarg na przebudowę południowej jezdni, został on jednak unieważniony 23 lutego 2011. Decyzja podyktowana była brakiem środków na zrealizowanie inwestycji. W 2011 roku Oddział GDDKiA w Zielonej Górze informował, że przebudowa jezdni południowej znalazła się w Programie Budowy Dróg Krajowych na lata 2011–2015, jednak i w tym terminie nie została zrealizowana. W 2014 A18 nie znalazła się w Programie Budowy Dróg Krajowych na lata 2014–2023 (z perspektywą do 2025) na liście zadań przeznaczonych do realizacji w ramach zakładanego limitu finansowego, planowane było natomiast pozyskanie środków na jej realizację w ramach drogowej spółki specjalnego przeznaczenia (dssp).
2018–obecnie (przebudowa jezdni południowej).
Na początku sierpnia 2018, po analizie priorytetów inwestycyjnych i zabezpieczeniu środków finansowych w ramach Programu Budowy Dróg Krajowych na lata 2014–2023 (z perspektywą do 2025), zapadła decyzja o skierowaniu do realizacji przebudowy południowej jezdni do parametrów autostrady. 
We wrześniu 2019 ogłoszony został przetarg na przebudowę jezdni południowej na odcinku 1 – od granicy państwa do węzła "Żary Zachód" (wraz z przebudową ostatniego fragmentu jezdni północnej w obrębie węzła "Olszyna") o długości 10,4 km. W styczniu 2020 jako najkorzystniejszą wybrano ofertę firmy Strabag. Po odwołaniu firmy PORR złożonym do Krajowej Izby Odwoławczej, które zostało uwzględnione i po ponownej ocenie ofert jako najkorzystniejszą wybrano ofertę firmy PORR. 24 kwietnia podpisano umowę na realizację tego odcinka w systemie „zaprojektuj i zbuduj”, zaś zakończenie robót planowane jest w drugiej połowie 2023 roku.
W grudniu 2018 zielonogórski oddział GDDKiA ogłosił przetarg na przebudowę południowej jezdni na odcinku 2 – od węzła "Żary Zachód" (bez węzła) do węzła "Iłowa" (bez węzła) – o długości 21,9 km. Z uwagi na przekroczenie założonego budżetu inwestycji (303 mln zł) o 5 mln zł, przetarg został unieważniony w maju 2019. Powtórny przetarg ogłoszony został w czerwcu, zaś najniższa oferta opiewała na 254 mln zł. Umowa z konsorcjum firm Kobylarnia oraz Mirbud została podpisana w listopadzie 2019. Odcinek został udostępniony do ruchu 21 września 2022.
21 stycznia 2021 podpisano umowę na przebudowę jezdni południowej na odcinku 3 o długości 33,76 km – od okolic węzła "Iłowa" (z węzłem) do granicy województw lubuskiego i dolnośląskiego. Wykonawcą została firma Budimex, która wyceniła prace na kwotę 175,1 mln zł. Zakończenie robót jest planowane na II połowę 2023 roku. 
27 stycznia 2021 podpisano umowę na przebudowę jezdni południowej na odcinku 4 od granicy województw lubuskiego i dolnośląskiego do węzła "Golnice" o długości ponad 21 km. Za najkorzystniejszą ofertę opiewającą na kwotę 258,7 mln zł uznano ofertę konsorcjum firm Kobylarnia, Mirbud oraz Budpol. Zakończenie robót jest planowane na II połowę 2023 roku.
Inne.
W nocy z 8 na 9 marca 2009 roku na ówczesnym odcinku autostrady (obecnie jest to część autostrady A4) w pobliżu Szczytnicy w powiecie bolesławieckim doszło do wypadku, w którym zginęły cztery osoby, a pięć zostało rannych. Przyczyną zdarzenia był manewr zawracania ciężarówki w miejscu pozbawionym bariery rozdzielającej jezdnie trasy.

</doc>
<doc id="87464" url="https://pl.wikipedia.org/wiki?curid=87464" title="Eurovelo">
Eurovelo



</doc>
<doc id="87469" url="https://pl.wikipedia.org/wiki?curid=87469" title="David Rice Atchison">
David Rice Atchison

David Rice Atchison (ur. 11 sierpnia 1807, zm. 26 stycznia 1886) – amerykański polityk, prominentny działacz Partii Demokratycznej, który w latach 1843–1855 reprezentował stan Missouri w Senacie Stanów Zjednoczonych, a także dwukrotnie pełnił funkcję jego przewodniczącego "pro tempore".
Znany jest również z miejskiej legendy, która głosi, że na skutek komplikacji i wątpliwości prawnych, był przez jeden dzień, w niedzielę 4 marca 1849 roku, prezydentem Stanów Zjednoczonych.
Tło.
Atchison przyszedł na świat w miejscowości Frogthow w stanie Kentucky. Przeniósł się potem do Missouri, gdzie mieszkał aż do śmierci. W roku 1843 został wybrany w skład senatu USA.
Zmarł 26 stycznia 1886 i jest pochowany na terenie swej posiadłości Plattsburg w Missouri. Na jego cześć nazwano miasto Atchison w Kansas.
Słynął ze swego poparcia dla niewolnictwa i sam był posiadaczem niewolników.
Przewodniczący "pro tempore" Senatu.
Przewodniczącym senatu jest z urzędu wiceprezydent USA, Senat wybiera jednakże spośród swoich członków prezydenta "pro tempore", który pełni obowiązki przewodniczącego pod nieobecność wiceprezydenta. Według pierwszego prawa sukcesji, ustalonego w 1792, był pierwszą osobą w linii zaraz po wiceprezydencie. Obecnie – po ponownym uregulowaniu tej kwestii – jest trzecim po wiceprezydencie i spikerze Izby Reprezentantów. W czasach Atchisona był on drugim w linii do Białego Domu.
W owym czasie pozycja przewodniczącego "pro tempore" była głównie zastępcza i honorowa, albowiem to wiceprezydent z reguły przewodniczył izbie. Dziś jest nieco inaczej.
David Rice Atchison pełnił tę funkcję w następujących okresach:
Prezydent Stanów Zjednoczonych przez jeden dzień.
Prezydent James Polk i wiceprezydent George Dallas zakończyli swoją kadencję 4 marca 1849. Tego dnia miał zostać zaprzysiężony prezydent elekt Zachary Taylor, jednak odmówił złożenia przysięgi w niedzielę. W związku z tym, z braku prezydenta i wiceprezydenta, tymczasowym prezydentem na okres tego jednego dnia został z urzędu przewodniczący "pro tempore" Senatu Atchison.
W opinii wielu historyków i znawców konstytucji Atchison nie mógł być prezydentem, choćby de jure, albowiem:
Gdyby istotnie był prawnie prezydentem i został zaprzysiężony, byłby najkrócej urzędującym, ale i najmłodszym w historii.

</doc>
<doc id="87472" url="https://pl.wikipedia.org/wiki?curid=87472" title="Martwica (geologia)">
Martwica (geologia)

Martwica – rodzaj skały osadowej pochodzenia chemicznego (skała chemiczna).
Pochodzenie.
Powstaje w wyniku wytrącania się węglanu wapnia (martwica wapienna) lub krzemionki (martwica krzemionkowa) z wód źródlanych (zimnych lub gorących) pod wpływem gwałtownych zmian ciśnienia lub temperatury.
Martwica wapienna.
Powstaje w reakcji
formula_1
Właściwości.
Barwa biała, żółtawa lub szara; tekstura silnie porowata. Pieni się w kontakcie kwasem solnym i innymi kwasami.
Odmianami martwicy są: 
Występowanie.
W Polsce spotykana jest w okolicach Krzeszowic "lub koło wsi Karwowa w pow. opatowskim, gdzie się tworzy jeszcze dotąd z wapna rozpuszczonego w wodzie, nasyconej gazem kwasem węglanym, wypływającej ciągle ze znajdującego się tam źródła, znanego u miejscowych mieszkańców pod imieniem źródła Kadłubkowego od Wincentego Kadłubka albo 'kaj dłubki' bo skała miękka do łacna bab dłubania, karwienia i skrawania". 

</doc>
<doc id="87474" url="https://pl.wikipedia.org/wiki?curid=87474" title="Tuf wulkaniczny">
Tuf wulkaniczny

Tuf, tuf wulkaniczny – rodzaj lekkiej, zwięzłej, zazwyczaj porowatej skały osadowej należącej do skał piroklastycznych. 
Skład.
Składa się z materiału piroklastycznego (gł. piasku i popiołu wulkanicznego, często z domieszką innego materiału okruchowego, scementowanego np. spoiwem krzemionkowym lub ilastym. Tufy są skałami o dużej porowatości, mogą mieć równoległą teksturę odpowiadającą etapom sedymentacji materiału skalnego. Występują razem ze skałami wylewnymi lub w obrębie serii osadowych.
W Polsce tufy występują w obszarach dawnej aktywności wulkanicznej; spotykane są przede wszystkim w Sudetach (w okolicach Wałbrzycha, Lubania i Nowej Rudy) oraz w południowej części Wyżyny Krakowsko-Częstochowskiej (w okolicach Krzeszowic – tufy filipowickie z dolnego permu).

</doc>
<doc id="87475" url="https://pl.wikipedia.org/wiki?curid=87475" title="Stożek wulkaniczny">
Stożek wulkaniczny

Stożek wulkaniczny – wulkan, wzniesienie o stożkowatym kształcie, utworzone z lawy lub materiałów piroklastycznych, wydobywających się z wylotu komina wulkanicznego w czasie erupcji centralnej. W wyniku kolejnych erupcji kształt i wielkość stożka mogą ulegać zmianom, w wierzchołkowej partii może utworzyć się kaldera.
Stadia rozwoju rzeźby wulkanicznej.
Wg prof. Arthura Newella Strahlera stadia rozwoju rzeźby wulkanicznej dzielimy na:

</doc>
<doc id="87476" url="https://pl.wikipedia.org/wiki?curid=87476" title="Stożek napływowy">
Stożek napływowy

Stożek napływowy – aluwialny stożek, często spotykana forma powierzchni terenu, powstająca na skutek akumulacji (nagromadzania) osadów niesionych przez rzekę lub potok w miejscu wyraźnego zmniejszenia spadku koryta i prędkości płynięcia wody, np. u wylotu doliny bocznej do głównej czy u wylotu doliny górskiej na przedpole. Stożki napływowe mają zwykle kształt wachlarzowaty (stąd nazwa), a ciek w ich obrębie często rozgałęzia się na kilka ramion. Stożek napływowy powstający w miejscu ujścia rzeki do morza lub jeziora nosi nazwę delty.

</doc>
<doc id="87477" url="https://pl.wikipedia.org/wiki?curid=87477" title="Martwica wapienna">
Martwica wapienna



</doc>
<doc id="87478" url="https://pl.wikipedia.org/wiki?curid=87478" title="Martwica krzemionkowa">
Martwica krzemionkowa



</doc>
<doc id="87479" url="https://pl.wikipedia.org/wiki?curid=87479" title="Stożek aluwialny">
Stożek aluwialny



</doc>
<doc id="87480" url="https://pl.wikipedia.org/wiki?curid=87480" title="Stołowa góra podmorska">
Stołowa góra podmorska



</doc>
<doc id="87481" url="https://pl.wikipedia.org/wiki?curid=87481" title="Mostownica (szczyt)">
Mostownica (szczyt)

Mostownica (1250 m) (1251 m) – jeden z najwyższych szczytów w Gorcach, znajdujący się na północny wschód od Turbacza. Od masywu Kudłonia oddzielony jest przełęczą Borek. Stoki pokryte lasem mieszanym i świerkowym, wśród drzew rozrzucone oryginalne piaskowcowe formy skalne. Na jej grzbiecie znajduje się duża polana Mostownica (16 ha), od niedawna własność górali z Koniny. W dolnej części północnych zboczy znajdują się jeszcze dwie inne polany: Podmostownica i Cerla Majerzowa.
Potoki spływające ze zboczy Mostownicy zasilają Kamienicę, Rostokę i Kanię (dopływ Koniny). Południowo-wschodnimi zboczami Mostownicy zwanymi Zapadłe, wzdłuż Kamienicy prowadzi żółty szlak turystyczny. Rejon ten porasta gęsta buczyna karpacka z licznie występującym w niej czosnkiem niedźwiedzim. Las bukowy sięga tutaj znacznie wyżej, niż na przełęczy Borek. Teren jest silnie wilgotny, występują liczne młaki i cieki wodne. W ich otoczeniu, na bardziej świetlistych miejscach występują ziołorośla z takimi gatunkami, jak: modrzyk alpejski, omieg górski. W bardziej zacienionych miejscach występuje parzydło leśne.
Mostownica znajduje się na terenie Gorczańskiego Parku Narodowego, w granicach wsi Poręba Wielka w województwie małopolskim, w powiecie limanowskim, w gminie Niedźwiedź. Nie przebiega przez nią żaden szlak turystyczny.

</doc>
<doc id="87482" url="https://pl.wikipedia.org/wiki?curid=87482" title="Poręba Wielka (powiat limanowski)">
Poręba Wielka (powiat limanowski)

Poręba Wielka – wieś w Polsce, położona w województwie małopolskim, w powiecie limanowskim, w gminie Niedźwiedź, w Gorcach.
W latach 1975–1998 wieś należała administracyjnie do województwa nowosądeckiego. Wieś jest siedzibą Gorczańskiego Parku Narodowego.
Położenie.
Poręba Wielka położona jest w Gorcach, w dolinie potoku Porębianka i jego dopływu – potoku Koninka. Znana jest ze swoich walorów wypoczynkowych oraz uzdrowiskowych (gorące solanki jodobromowe). Stanowi punkt wypadowy w Gorce, m.in. na Turbacz, Obidowiec i Suhorę. Znajdują się tu również Obserwatorium astronomiczne na Suhorze, a także siedziba Gorczańskiego Parku Narodowego. Zabudowania miejscowości położone są około 500–670 m n.p.m.
Historia.
Pierwsza osada powstała prawdopodobnie u schyłku XIII wieku. Nazwa "Poręba" wywodzi się od wyrąbanego kawałka puszczy i wskazuje na to, że siedlisko to założyli tzw. wyrębnicy. Istnieje też duże prawdopodobieństwo, że osada powstała jako przystanek noclegowy na przebiegającym tędy szlaku handlowym z Krakowa na Spisz. Faktem jest, że tereny te były własnością zakonu cystersów ze Szczyrzyca, którzy mieli przywilej lokowania wsi na prawie niemieckim. Pierwsza pisemna wzmianka o Porębie Wielkiej pochodzi z 1380 roku, kiedy wyrokiem sądu królewskiego ziemie te zostały odebrane cystersom i ponownie włączone do dóbr królewskich Ludwika Węgierskiego.
Dokumenty z 1254 i 1365 roku wspominają o potoku „Mezwedza” (Niedźwiedzia), wskazując na lokalizację na tym terenie osady Niedźwiedź, należącej do tzw. "Klucza Porębskiego", historycznej i zwyczajowej nazwy okolic, chociaż obecnie administracyjnie to Poręba podlega Niedźwiedziowi, jako gminie.
W XV wieku Poręba stanowiła główną wieś tzw. klucza porębskiego i pozostawała w rękach rodu Ratułdów. Około 1564 roku w wyniku małżeństwa Beaty Ratołdówny i Jana Pieniążka, wieś przeszła w zarządzanie rodu Pieniążków, którzy założyli na tym terenie folwark, na którym odrabiali pańszczyznę okoliczni chłopi.
W XVI wieku Poręba Wielka była centrum administracyjnym, w skład którego wchodziły następujące miejscowości: Niedźwiedź, Podobin, Witów, Zawada, Konina, Łostówka, Łętowne, Mszana Górna i Lubomierz. W 1607 roku dobra te przeszły na własność rodu Lubomirskich z Wiśnicza. Sebastian Lubomirski założył w Porębie hutę szkła, która usytuowana była na terenie dzisiejszych Koninek (obecnie miejsce to nosi nazwę "Hucisko"). W pobliżu huty znajdowała się tzw. potażarnia, w której wypalano popiół. Ponadto w Porębie dobrze prosperował folusz, gdzie wytwarzano sukno doskonałej jakości oraz browar. W 1710 roku Poręba przeszła w ręce Sanguszków, stanowiąc część posagu Marii Lubomirskiej, która poślubiła Pawła Karola Sanguszkę.
W latach 1751–1945 wieś stanowiła dzierżawę, a następnie własność rodu Wodzickich. Mimo że nigdy żaden z członków rodu nie mieszkał w Porębie Wielkiej na stałe, pozostał założony przez nich park wraz z fragmentaryczną dawną zabudową dworską.
W 1905 r. Towarzystwo Kolonii Wakacyjnych odkupiło od hr. Antoniego Wodzickiego stary drewniany budynek podworski na terenie Poręby Wielkiej. Zorganizowano w nim kolonie dla młodzieży gimnazjalnej z Krakowa. W pierwszej kolonii brało udział 34 uczniów, lecz po zbudowaniu nowego budynku w 1907 r. liczba uczestników wzrosła do 120 uczniów. W 1914 r. Towarzystwo pozyskało murowany budynek, w którym obecnie mieści się Dom Wczasów Dziecięcych. W latach 1924–1938 wybudowano wodociąg oraz basen kąpielowy. To tutaj w 1927 r. swój jubileusz literacki obchodził Władysław Orkan. Istotny wkład w rozwój placówki miało dwóch obywateli Mszany Dolnej. Franciszek Dubowy jako dyrektor fabryki konserw rybnych C. Warhanek dotował kolonie. Mszański medyk dr Władysław Czapliński pełnił z kolei w obiekcie dyżury lekarskie. Działalność Towarzystwa Kolonii Wakacyjnych w Porębie Wielkiej przyczyniło się do wzrostu turystycznej popularności całego regionu.
W latach 1950–1953 w Porębie Wielkiej przeprowadzono odwierty geologiczne, które ujawniły obecność solanki jodobromowej o temp. 27 °C. W latach 70. XX wieku odwierty powtórzono, docierając do warstwy wód geotermalnych o temp. 42 °C. W przyszłości mają tam powstać baseny termalne. Departament Geologii i Koncesji Geologicznych Ministerstwa Środowiska wydał spółce Gorczańskie Wody Termalne koncesję na przeprowadzenie badań w jednym z odwiertów w Porębie Wielkiej. Koncesja zezwala na naukowe sprawdzenie walorów eksploatacyjnych wód termalnych w odwiercie Poręba Wielka IG -1. W 2018 roku ukończono budowę szpitala balneologicznego, który będzie działał na bazie źródeł. W marcu 2018 roku podpisano umowę na wykonanie prac przy odwiercie: „Zaprojektowanie i wykonanie instalacji/urządzeń/obiektu dla kompletnego połączenia istniejącego odcinka przyłącza wody geotermalnej z głowicą na otworze IG-1 w Porębie Wielkiej, wraz z uruchomieniem wykonanego połączenia, celem rozpoczęcia prawidłowej eksploatacji wody geotermalnej”. Wykonawcą zadania została wyłoniona w postępowaniu przetargowym firma „ERION” Sp. z o.o. z Bystrej, którą reprezentował Artur Kmak.
Przy odwiercie pod koniec 2018 roku zbudowano amfiteatr i tężnie solankowe.
Turystyka.
Szlaki turystyczne.
Przez Porębę Wielką prowadzą szlaki znakowane:
Ponadto na terenie parku przydworskiego i na zboczu sąsiedniej góry Chabówka wyznaczono ścieżkę edukacyjną o długości 3,5 km, która umożliwia zapoznanie się z walorami przyrodniczymi i historią Poręby Wielkiej.

</doc>
<doc id="87485" url="https://pl.wikipedia.org/wiki?curid=87485" title="Aparat małoobrazkowy">
Aparat małoobrazkowy

Aparat małoobrazkowy – aparat fotograficzny, w którym materiałem światłoczułym jest perforowany na brzegach film o szerokości 35 mm – taki jak w przemyśle filmowym.
Najbardziej typowym i obecnie właściwie jedynym formatem klatki aparatu małoobrazkowego jest 24×36 mm. Na filmie o standardowej długości mieści się do 28 (sprzedawany jako 24) lub 40 (sprzedawany jako 36) takich klatek numerowanych kolejno: X, 00, 0, 1–36(37). Istniały również aparaty małoobrazkowe o formacie klatki 18×24 mm – takie klatki były naświetlane na filmie pionowo i mieściło się ich tam 2 razy więcej.
Pierwszym aparatem małoobrazkowym była Leica skonstruowana przez Oskara Barnacka w 1913 ale wprowadzona do sprzedaży dopiero w 1925.
Pierwszy w historii kolorowy film fotograficzny do aparatów małoobrazkowych, Lumicolor pojawił się w 1933 jako wynalazek braci Lumière i był to autochrom o małej czułości i dużym ziarnie w przeciwieństwie do materiałów czarno-białych. W 1935 w USA wynaleziono kolorowy film fotograficzny Kodak Kodachrome, który wiernie oddawał kolory, zapewniał doskonałą ostrość obrazu i stał się najpopularniejszym materiałem tego typu dla profesjonalistów i amatorów w XX w.
W aparatach cyfrowych format matrycy światłoczułej (CCD lub CMOS) może być zbliżony do rozmiaru „pełnej klatki”, czyli 24×36 mm (tzw. matryca FF – , dostępna tylko w najdroższych aparatach profesjonalnych), albo być od niego mniejszy (w tańszych modelach), a nawet w rozmiarze 1/1,8", czyli 5,3×7,2 mm, lub 1/2,5", czyli 4,3×5,8 mm (w najtańszych rozwiązaniach).

</doc>
<doc id="87487" url="https://pl.wikipedia.org/wiki?curid=87487" title="Filippo Tommaso Marinetti">
Filippo Tommaso Marinetti

Filippo Tommaso Marinetti (ur. 22 grudnia 1876 w Aleksandrii, zm. 2 grudnia 1944 w Bellagio we Włoszech) – włoski ideolog, poeta, wydawca, jeden z twórców i głównych teoretyków futuryzmu na początku XX wieku. Mąż artystki Benedetty Cappa.
Życiorys.
Niektóre z jego młodzieńczych wierszy były dedykowane Giuseppe Garibaldiemu.
W 1894 zamieszkał w Mediolanie. Na początku XX wieku zaprzyjaźnił się z Gustavem Kahnem, teoretykiem nowej poezji i estetyki. W czerwcu 1908 Marinetti przeżył wypadek samochodowy.
Początkowo publikował w założonym przez siebie w 1905 magazynie "Poesia". Przyjął wtedy pseudonim literacki "Hesperus" (nawiązujący do symbolu narodowego Włoch). Organizował "futurystyczne "soirées"" – spotkania, podczas których członkowie tego ruchu artystycznego prezentowali swoje prace i wiersze. Jest autorem "Manifestu futuryzmu" – dzieła programowego zapoczątkowującego nurt futurystyczny i ogłoszonego 20 lutego 1909 w dzienniku "Le Figaro". Manifest zgromadził wokół niego grupę innych artystów utożsamiających się z ruchem: Umberta Boccioniego, Carlo Carrà, Luigiego Russolo, którzy brali udział w dalszych pracach programowych. Sam Marinetti w roku 1913 twierdził, iż "ruch futurystyczny stanowi wytrwałą, zorganizowaną i systematyczną zachętę do oryginalnej twórczości, nawet jeśli na pierwszy rzut oka wydaje się szalona".
Marinetti stał się zwolennikiem włoskiego faszyzmu i Benita Mussoliniego. W dziele "Futurismo e Fascismo" ("Futuryzm i faszyzm"), wydanym w roku 1924, dowodził, że ideologia faszystowska stanowi najdoskonalszą realizację postulatów futurystycznych. Był członkiem Akademii Królewskiej i jednym z organizatorów życia kulturalnego we Włoszech, a także członkiem rządu faszystowskiego.
W dniach 8-14 marca 1934 roku przebywał w Polsce, gdzie odwiedził Warszawę, Lwów i Kraków. Jego przyjazd traktowany był jako wizyta intelektualisty, ale również jako wizyta polityka faszystowskiego wysokiej rangi. W Polsce spotkał się z prawie całym zarządem PEN Clubu, wieloma znanymi osobistościami życia kulturalnego jak również ze znaczącymi politykami. Nie doszła do skutku zaplanowana rozmowa z ministrem spraw zagranicznych Józefem Beckiem, z powodu nagłego wyjazdu tego ostatniego.

</doc>
<doc id="87488" url="https://pl.wikipedia.org/wiki?curid=87488" title="Orebro">
Orebro



</doc>
<doc id="87493" url="https://pl.wikipedia.org/wiki?curid=87493" title="Efekt czerwonych oczu">
Efekt czerwonych oczu

Efekt czerwonych oczu – w fotografii zjawisko odwzorowania na zdjęciu oczu ludzi lub zwierząt jako czerwonych (lub innej barwy) punktów. Efekt ten powstaje przy fotografowaniu w ciemności z użyciem lampy błyskowej.
Zjawisko jest szczególnie widoczne, jeśli osoba patrzy w stronę aparatu, ma szeroko otwarte źrenice, lampa błyskowa znajduje się blisko osi obiektywu.
Przyczyny powstawania.
Ponieważ w ciemności źrenica oka jest szeroko otwarta, mocne światło lampy błyskowej dociera do dna oka, odbija się od niego i ponownie trafia do aparatu fotograficznego. Światło odbite od dna oka uzyskuje czerwoną barwę na skutek występowania w siatkówce warstwy zawierającej znaczne ilości barwnika – rodopsyny.
U zwierząt mających błonę odblaskową w oku, efekt ten objawia się "świeceniem" oka w kolorach od niebieskiego, przez zielononiebieskie do żółtozielonego.
Zapobieganie.
Producenci wbudowują w aparaty fotograficzne systemy "redukcji efektu czerwonych oczu", które mają za zadanie silnym wcześniejszym błyskiem światła spowodować zwężenie źrenic oczu fotografowanych osób lub zwierząt. Zwężanie źrenic trwa od 1 do 2 sekund i taki jest minimalny czas oświetlania fotografowanych osób.
Inne metody:

</doc>
<doc id="87495" url="https://pl.wikipedia.org/wiki?curid=87495" title="Sum 41">
Sum 41

Sum 41 – kanadyjski zespół rockowy pochodzący z Ontario założony w 1996. Obecnie (maj 2017) w skład zespołu wchodzą: Deryck Whibley (wokal prowadzący, gitara rytmiczna, keyboard), Jason McCaslin (gitara basowa, wokal wspierający), Dave Baksh i Tom Thacker – (gitary prowadzące, wokale wspierające) oraz Frank Zummo – perkusja.
W 1999 zespół podpisał kontrakt z wytwórnią Island Records. Od tego czasu grupa wydała cztery albumy studyjne, wszystkie osiągnęły status platynowej płyty na terenie Kanady. Największy sukces spośród dotąd wydanych albumów grupy odniósł "All Killer No Filler" – nagranie zdobyło trzykrotnie status platynowej płyty w Kanadzie oraz jednokrotnie w USA. Album był promowany przez singel "Fat Lip", który osiągnął 1. miejsce na liście Modern Rock Tracks. Drugi singel z albumu, "In Too Deep", uplasował się na 10. miejscu listy Modern Rock Tracks.
Zespół ceniony jest za organizowanie długich tras koncertowych (średnio 300 koncertów w roku) trwających nierzadko dłużej niż półtora roku. Grupa była siedmiokrotnie nominowana do Nagrody Juno (kanadyjski odpowiednik Nagrody Grammy), dwukrotnie będąc jej laureatem (Najlepszy Zespół za 2002 i Album Rockowy za 2005 (za "Chuck")). Zespół był trzykrotnie nominowany do nagrody Canadian Independent Music Awards; w 2004 formacja została laureatem Woodie Award za "duży wpływ na kulturę rockową". Zespół był kandydatem do nagrody magazynu Kerrang! w kategorii "Najlepszy Koncert" (2003).
Historia.
Początki i "Half Hour of Power" (1996–2000).
Nazwa grupy wzięła się stąd, że zespół powstał 41 dni po rozpoczęciu lata. Początkowo zespół grał covery utworów zespołu NOFX i nazywał się Kaspir, nazwa została zmieniona 28 września 1996, kiedy grupa grała support przed zespołem Supernova.
W 1998 grupa nagrała demo na kasecie magnetofonowej, nagranie zostało rozesłane do lokalnych wytwórni muzycznych z nadzieją na podpisanie kontraktu. Nagrania są rzadkością i stanowią rarytas dla fanów grupy, ponadto stanowią jedyny ślad działalności gitarzysty Richarda Roya z Sum 41.
W latach 1999-2000 grupa nagrała materiał na swoje dwie pierwsze płyty DVD – "Introduction to Destruction" i "Cross The T's and Gouge Your I's", które zawierają kilka incydentów z udziałem członków formacji (np. próbę kradzieży pieniędzy z kasy pizzerii dokonaną za pomocą pistoletów na wodę oraz kilkuminutowy taniec do utworu "Makes No Difference" naprzeciwko teatru).
27 lipca 2000 Sum 41 wydał pierwszy minialbum pt. "Half Hour of Power", z którego pochodzi pierwszy singiel zespołu, "Makes No Difference". Utwór posiada dwie wersje teledysku – pierwszy jest kompilacją filmów i ilustracji wysłanych do wytwórni płytowej, drugi zaś przedstawia grupę wykonującą utwór w trakcie domowej imprezy.
"All Killer No Filler" i "Does This Look Infected?" (2001–2003).
Pierwszy album studyjny Sum 41, "All Killer No Filler", został wydany 8 maja 2001. "Fat Lip", pierwszy singiel promujący album, okazał się sukcesem komercyjnym – osiągnął 1. miejsce na liście Modern Rock Tracks. Po wydaniu "Fat Lip" zespół wydał dwa kolejne single – "In Too Deep" i "Motivation". Żartobliwy teledysk do "In Too Deep" przedstawia zespół grający utwór w czasie konkursu nurkowego, w którym muzycy konkurują z profesjonalnymi sportowcami; teledysk do "Motivation" przedstawia grupę grającą piosenkę w małym pokoju. Zespół spędził cały rok 2001 na trasie koncertowej – grupa zagrała ponad 300 koncertów, by w następnym tygodniu po zamachach na World Trade Center wrócić do studia nagraniowego w celu nagrania kolejnego albumu. Zespół przełożył zaplanowane na październik i listopad koncerty na 2002.
26 listopada 2002 Sum 41 wydał swój drugi album studyjny, "Does This Look Infected?". Specjalna edycja albumu została poszerzona o DVD pt. "Cross The T's and Gouge Your I's.". Whibley skomentował album: "Nie chcieliśmy nagrać albumu, który brzmiałby tak jak poprzedni, nienawidzę, gdy zespół nagrywa kilka takich samych albumów". Pierwszym singlem promującym album był "Still Waiting", zaś drugim "The Hell Song". Teledysk do "The Hell Song" przedstawia zespół jako lalki uosabiające członków grupy (zabawki mają przyklejone zdjęcia członków formacji do głów), ponadto w teledysku można zobaczyć takie postacie jak Ozzy Osbourne i Pamela Anderson. Następny singiel, "Over My Head (Better Off Dead)", został wydany jedynie w Kanadzie i na stronie internetowej zespołu i jest kompilacją urywków z koncertów grupy. Wideo zostało dołączone do DVD "Sake Bombs and Happy Endings" (2003).
"Chuck" i Demokratyczna Republika Konga (2004–2006).
Pod koniec maja 2004 zespół odbył podróż do Demokratycznej Republiki Konga wraz z organizacją charytatywną War Child w celu sporządzenia filmu dokumentalnego o wojnie domowej. Kilkanaście dni po przyjeździe wybuchła bitwa w mieście Bukavu, kilka kilometrów od miejsca tymczasowego zamieszkania zespołu.
Zespół chciał odczekać, aż bombardowanie się skończy, ono trwało jednak kilka dni. Delegat Organizacji Narodów Zjednoczonych, Charles "Chuck" Pelletier, skontaktował się z wojskami kanadyjskimi w celu wynajęcia kilku transportowców, które mogłyby przewieźć klientów hotelu w bezpieczne miejsce. Po sześciu godzinach zespół wraz z 40 innymi cywilami zostali doprowadzeni do opancerzonych wozów pod eskortą policji, którymi wyjechali poza granice miasta.
W dowód uznania dla Pelletiera Sum 41 nazwał swój nowy album "Chuck", który został wydany 12 października 2004. Wydany 29 listopada 2005 przez War Child film dokumentalny "" zawiera przeżycia zespołu z podróży do Konga – materiał był nadawany na antenie telewizji MTV. Pierwszym singlem z albumu "Chuck" był "We're All To Blame", zaś drugim "Pieces", stosunkowo niepasująca do reszty repertuaru grupy piosenka osiągnęła 1. miejsca na listach przebojów w Kanadzie. Następnym singlem był "Some Say", wydany jedynie w Kanadzie i Japonii. Ostatnim singlem z płyty był "No Reason", wydany w tym samym czasie co "Some Say" jedynie w Europie i USA, gdzie uplasował się na 16. miejscu listy Modern Rock Tracks.
21 grudnia 2005 zespół wydał album koncertowy pt. "Happy Live Surprise" jedynie na terenie Japonii. Film zawiera koncert z London w stanie Ontario, producentem nagrania jest Whibley. 7 marca 2006 wydany został jedynie dysk CD pt. "Go Chuck Yourself".
Odejście Baksha i "Underclass Hero" (2006–2008).
11 maja 2006 Dave Baksh poinformował opinię publiczną o odejściu z Sum 41 i dołączeniu do zespołu Brown Brigade, która gra muzykę "klasycznie metalową". Baksh za powód odejścia podał "różnice zdań i rozbieżne wizje co do przyszłości zespołu", przyznał jednak, że pozostaje w dobrych stosunkach z członkami grupy. Dzień później Whibley potwierdził odejście gitarzysty z zespołu i poinformował, że na miejsce Baksha zespół przyjmie jedynie gitarzystę koncertowego, który nie będzie miał wpływu na przyszłość i kierunek rozwoju zespołu, a także nie będzie pojawiał się wraz z zespołem w teledyskach, na fotografiach, czy wywiadach.
Nagrania do albumu Underclass Hero rozpoczęły się 6 listopada 2006, zaś zakończyły się 14 marca 2007. Album został wydany 9 dni po wydaniu pierwszego singla promującego album, "Underclass Hero", 24 lipca 2007. Nagranie zadebiutowało na 7. miejscu w USA, co jest do dzisiaj największym osiągnięciem zespołu. Album był nominowany do nagrody Juno w kategorii "Album Rockowy Roku", przegrał rywalizację z "Them vs. You vs. Me" zespołu Finger Eleven.
17 kwietnia 2007 zespół wydał utwór "March of the Dogs", dostępy jedynie w serwisie iTunes. Pomimo tego, że utwór nie był singlem, zespół postanowił wydać go wcześnie, gdyż, jak powiedział Whibley, "album nie pojawi się wcześniej niż w lecie". Whibley został skrytykowany za tekst piosenki, zwłaszcza za metaforę, w której "zabija prezydenta" (muzykowi grożono procesem sądowym i deportacją z kraju). Z albumu pochodzą jeszcze dwa single – "Walking Disaster" i "With Me".
W październiku 2007 zespół rozpoczął trasę koncertową promującą "Underclass Hero", zatytułowaną "Strength In Numbers Tour" (zespołowi towarzyszyła formacja Finger Eleven). Każdy z koncertów otwierał występ grupy Die Mannequin. W trakcie trasy Whibley doznał kontuzji w postaci wypadnięcia dysku, z powodu czego odwołano resztę koncertów. Gdy Whibley powrócił do zdrowia, zespół wznowił trasę koncertową w marcu 2008. Trasa została zakończona na początku lipca 2008, kiedy zespół rozpoczął przygotowania do nagrania nowego albumu.
Kompilacja największych hitów i nowy album (od 2008).
7 sierpnia 2008 w wywiadzie dla jednej z gazet McCaslin poinformował, że zespół nie wyrusza w kolejną trasę koncertową – zamierza wygospodarować czas, by "robić inne rzeczy". Po kilku tygodniach nieformalnego zawieszenia działalności zespołu grupa zaczęła przygotowania do nagrania nowego albumu. McCaslin zaczął pracować nad albumem swojej nowej grupy, The Operation M.D.; Jocz wyruszył w trasę koncertową z zespołem The Vandals, Whibley koncertował ze swoją żoną, Avril Lavigne.
Sum 41 wydało magazyn, w którym znalazła się adnotacja, że w związku z sukcesem "Underclass Hero", zespół na życzenie Universal Music ma wydać minialbum w 2009. Whibley powiedział jednak, że EP swoimi rozmiarami kwalifikuje się już pod album studyjny. Zespół zaczął nagrania pod koniec 2008, z zamiarem wydania nowego albumu na wiosnę 2009 i wyruszenia w trasę latem&lt;.
26 listopada 2008 Sum 41 wydał kompilację największych hitów "All the Good Shit" (w Japonii). Album zawiera wcześniej niewydany utwór, "Always", a także DVD zawierające wszystkie teledyski zespołu. W lutym 2009 grupa poinformowała, że z powodu sukcesu albumu zostanie on wydany na całym świecie z inną oprawą graficzną. 17 marca wydano drugą wersję kompilacji (na całym świecie).
15 lutego 2009 Whibley zamieścił na stronie internetowej zespołu notatkę, w której napisał, że zespół ma zamiar wydać album studyjny zamiast minialbumu. Wokalista napisał, że album będzie gotowy i wydany w 2009.
Odejście Jocza.
17 kwietnia 2013 Steve Jocz na Facebooku i Twitterze ogłosił, że odchodzi z zespołu. Od 2015 na stanowisko perkusisty został przyjęty Frank Zummo.
Inne projekty.
Internetowe teledyski i filmy.
W trakcie trasy koncertowej promującej album "Chuck", Sum 41 wydało na swojej stronie internetowej kilka krótkich filmów, które zdaniem członków zespołu były "nieodpowiednie dla dzieci". Nagrania wzbudziły kontrowersje głównie ze względu na wątki związane z przemocą. Grupa nagrała kilka innych wideo, m.in. "Basketball Butcher" i "1-800-Justice", które są dostępne na stronie internetowej oficjalnego fanklubu zespołu, Goon Platoon.
Najnowszym projektem Sum 41 jest cotygodniowa seria filmów pt. "SUM 41 – Road to Ruin". Trailer został nadany 8 stycznia 2007 na stronie www zespołu. Pierwszy oficjalny odcinek nadano 21 stycznia – zawierał kompilację ujęć z koncertu zespołu w Singapurze w 2003. Większość filmów zawiera urywki z koncertów grupy oraz zabawne epizody z udziałem członków zespołu. Grupa stworzyła również serię kreskówek opowiadających o superbohaterze "Stickman Moss", który uratował świat od przeciwników muzyki punkowej, którzy zagrozili światu punk rocka.
Projekty poboczne i współpraca z innymi artystami.
Sum 41 współpracował z wieloma artystami, zarówno na koncertach, jak i w studiu, wśród nich byli m.in. Tenacious D, Ludacris, Iggy Pop, Pennywise, Bowling for Soup, Unwritten Law, Treble Charger, Nelly, Gob, Tommy Lee, Metallica i Ja Rule.
Krótko po zakończeniu trasy koncertowej promującej "Does This Look Infected?" Iggy Pop poprosił zespół o pomoc przy albumie "Skull Ring". Whibley był współautorem singla "Little Know It All" i wystąpił wraz z Iggym w programie "Late Show with David Letterman" w celu promocji utworu. Po koncercie w Québec 11 września 2005 grupa zrobiła przerwę od koncertowania, wystąpiła jednak wraz z Iggym Popem podczas koncertu 17 kwietnia 2006 i zagrała "Little Know It All" i "Lust For Life".
W 2006 Whibley skupił się na karierze producenta – wyprodukował dwa utwory na potrzeby albumu "The Best Damn Thing" Avril Lavigne; Jocz wyreżyserował dla zespołu The Midway State; McCaslin rozpoczął współpracę z Toddem Morse i Juliette Lewis – stworzony przez nich zespół, The Operation M.D., wydał na początku 2007 debiutancki album "We Have an Emergency". McCaslin zagrał na gitarze basowej, akustycznej, keyboardzie, dodał wokal wspierający oraz wokal prowadzący na trzech utworach. Producentem albumu był Whibley. Reżyserem pierwszego singla pt. "Sayonara" był Jocz.
W grudniu 2007 McCaslin przesłuchał Slasha z Velvet Revolver. Muzycy rozmawiali o przeżyciach Slasha po odejściu z Guns N’ Roses oraz o jego roli w Velvet Revolver. Wywiad został w trzech częściach przedstawiony na stronie MySpace Sum 41.
Styl w muzyce i inspiracje.
Sum 41 czerpie inspirację z wielu muzycznych stylów. Grupa za inspiracje muzyki punk rockowej podaje zespoły The Dead Boys i NOFX. Źródłem hip hopu widocznego w twórczości zespołu jest zespół Beastie Boys. Połączenie hip hopu i punk rocka można usłyszeć w takich piosenkach jak "Fat Lip" i "It's What We're All About". Główną inspiracją do nagrania albumu "Does This Look Infected?" był zespół The Offspring. Zespół jako muzyczne inspiracje podaje takie zespoły jak The Beatles, Oasis, Iron Maiden i Metallica – od ostatnich dwóch Sum 41 zaczerpnął metalowe brzmienie.
Twórczość zespołu jest nierzadko krytykowana przez fanów ze względu na kompleksową kombinację różnych stylów muzycznych oraz dojrzalszy, mocniejszy dźwięk na późniejszych albumach. Krytycy zgodni są co do tego, że albumy Half Hour of Power i All Killer No Filler zawierają piosenki zagrane w stylu pop punkowym, jednak "Does This Look Infected?" zaczyna zmierzać ku stylu cięższym, takim jak rock alternatywny i metal alternatywny, z czego "Chuck" zawiera utwory w stylu metal alternatywnego. "Underclass Hero" stanowi mieszankę stylów pop punk i punk rock. Według specjalistów styl zespołu oscyluje wokół punku, zaś działalność grupy definiuje się przez pop punk, punk rock, alternative rock i alternative metal. Niektóre piosenki zespołu zawierają podteksty polityczne – "The Jester" jest krytyką polityki George’a W. Busha, zaś "Dear Father" opowiada o poglądach politycznych ojca Whibleya.
Nagrody i wyróżnienia.
Sum 41 był siedmiokrotnie nominowany do Nagrody Juno – dwukrotnie był laureatem tej nagrody. W 2001 zespół był nominowany w kategorii "Najlepszy Nowy Zespół", przegrał jednak z formacją Nickelback. Rok później grupa była nominowana w kategorii "Najlepszy zespół", ponownie przegrywając z Nickelback. W tym samym roku album "All Killer No Filler" był nominowany w kategorii "Najlepszy Album", przegrał rywalizację z "The Look of Love" autorstwa Diany Krall. W 2003 grupa została laureatem nagrody Juno w kategorii "Zespół Roku". W 2004 album "Does This Look Infected?" został wytypowany w kategorii "Album Rockowy Roku", przegrał z "We Were Born in a Flame" Sama Roberts. Rok później "Chuck" wygrał w kategorii "Album Rockowy Roku"; zespół był również nominowany w kategorii "Zespół Roku", przegrał rywalizację z Billy Talent. W 2008 album "Underclass Hero" był nominowany w kategorii "Album Rockowy Roku", przegrał jednak z "Them vs. You vs. Me" zespołu Finger Eleven. Zespół był również trzykrotnie nominowany do nagrody Canadian Independent Music Awards. W 2004 Sum 41 wygrał nagrodę Woodie Award w kategorii "The Good Woodie (Wpływ Na Kulturę)". Sum 41 był nominowany do nagrody magazynu Kerrang! w kategorii "Najlepszy Koncert" (2003).
Dyskografia.
Teledyski.
Lista oficjalnych teledysków do singli Sum 41.

</doc>
<doc id="87496" url="https://pl.wikipedia.org/wiki?curid=87496" title="Maxigra">
Maxigra



</doc>
<doc id="87497" url="https://pl.wikipedia.org/wiki?curid=87497" title="LDAP">
LDAP



</doc>
<doc id="87499" url="https://pl.wikipedia.org/wiki?curid=87499" title="Ayerbe">
Ayerbe

Ayerbe – miasto w Hiszpanii, w prowincji Huesca, we wspólnocie Aragonia.
Historia.
Pierwsze ślady osadnictwa na terenie miasta pochodzą z X wieku, są to pozostałości arabskiego zamku. Pierwsza wzmianka o Ayerbe pochodzi z roku 1075. Od 1118 jest w rękach chrześcijan. Mieszkańcy wielokrotnie urządzali bunty przeciwko Urriésowi. 30 czerwca 1510 Ferdynand Aragoński nadał miastu prawo do organizowania dwóch jarmarków w rocznie, w maju i wrześniu. W latach 70. XIX wieku wzniesiono nowy ratusz i szkoły podstawowe, wykonano kanalizację oraz rozpoczęto budowę linii kolejowej. 12 grudnia 1930, podczas powstania w Jaca, trzystu żołnierzy proklamowało w Ayerbe powstanie Drugiej Republiki Hiszpańskiej. Powstanie zakończyło się przegraną zwolenników republiki i postawieniu 37 mieszkańców przed sądem, z czego 34 osadzono w więzieniu w Jaca, a pozostała trójka przebywała na wygnaniu. Podczas hiszpańskiej wojny domowej w mieście stacjonował oddział gen. Gustava Urruti Gonzáleza, w wyniku czego miejscowość kilkukrotnie bombardowano. W latach 60. XX wieku rozpoczęto brukowanie ulic i obsadzanie ich drzewami. Z powodu zamknięcia granicy francusko-hiszpańskiej, wyłączenia dwóch młynów i upadku wielu przedsiębiorstw z miasta w latach 1950-1980 emigrowało ok. 1000 osób.

</doc>
<doc id="87504" url="https://pl.wikipedia.org/wiki?curid=87504" title="Hymn Albanii">
Hymn Albanii

Hymni i Flamurit (alb. "Hymn o fladze") – hymn państwowy Albanii od czasu uzyskania przez nią niepodległości 28 listopada 1912 roku. Obowiązującą wersję hymnu ustalono w 2002 roku.
Słowa napisał albański poeta Aleksander Stavre Drenova. Po raz pierwszy opublikował je 21 kwietnia 1912 roku jako wiersz "Betimi mbi flamurit" ("Przysięga na flagę") w albańskim czasopiśmie "Liri e Shqipërisë" ("Wolność Albanii"), wydawanym w Sofii, a następnie, w tym samym roku, w zbiorze swoich wierszy "Ëndrra e lotë" ("Sny i łzy"). Jako muzykę wykorzystano utwór "Pe-al nostru steag e scris" rumuńskiego kompozytora Cipriana Porumbescu, powstały w 1880 roku.
Zwrotki parzyste śpiewa się dwukrotnie, jako refren. W oficjalnej wersji hymnu pomija się zwrotkę piątą i szóstą. W czasach władzy komunistycznej pomijano również zwrotkę trzecią i czwartą, ze względu na wzmiankę o Bogu (w 1967 roku Albanię ogłoszono pierwszym na świecie państwem ateistycznym).

</doc>
<doc id="87506" url="https://pl.wikipedia.org/wiki?curid=87506" title="Szott">
Szott

Szott, szot – płytkie zagłębienie bezodpływowe algierskich oraz tunezyjskich pustyń piaszczystych.
Szotty zasłane są materiałem gliniastym i ilastym, pokryte skorupami solnymi i gipsowymi – po deszczu zamieniają się w słone trzęsawiska lub jeziora.

</doc>
<doc id="87508" url="https://pl.wikipedia.org/wiki?curid=87508" title="Irwin Rose">
Irwin Rose

Irwin Allan Rose (ur. 16 lipca 1926 w Nowym Jorku, zm. 2 czerwca 2015 w Deerfield, Massachusetts) – amerykański biolog.
W 2004 roku wraz z Aaronem Ciechanowerem i Awramem Herszko, otrzymał Nagrodę Nobla w dziedzinie chemii za odkrycie procesu degradacji białek w komórkach, w którym bierze udział białko ubikwityna.
Tytuł profesora otrzymał na Uniwersytecie Chicagowskim w 1952 roku. Pracował jako specjalista Wydziału Psychologii i Biofizyki College of Medicine na Uniwersytecie Kalifornijskim w Irvine.

</doc>
<doc id="87521" url="https://pl.wikipedia.org/wiki?curid=87521" title="Siatka geograficzna">
Siatka geograficzna

Siatka geograficzna – układ południków i równoleżników na globusie lub w myślach na kuli ziemskiej. Południk zerowy i równik ziemski tworzą układ, względem którego wyznacza się współrzędne geograficzne.
W jej skład wchodzą: 

</doc>
<doc id="87522" url="https://pl.wikipedia.org/wiki?curid=87522" title="Czerwone oczy">
Czerwone oczy



</doc>
<doc id="87525" url="https://pl.wikipedia.org/wiki?curid=87525" title="Canidae">
Canidae



</doc>
<doc id="87527" url="https://pl.wikipedia.org/wiki?curid=87527" title="Imperium Osmańskie">
Imperium Osmańskie

Imperium Osmańskie (, trans. "Devlet-i ʿAlīye-i ʿOsmānīye", tur. "Osmanlı İmparatorluğu" lub "Osmanlı Devleti"), znane także jako Imperium Tureckie – państwo (imperium) rządzone przez dynastię Osmanów, istniejące od końca XIII wieku do roku 1922, od 1453 roku ze stolicą w Stambule, u szczytu potęgi w XVI–XVIII wieku obejmujące większość Bliskiego Wschodu, Afryki Północnej i południowo-wschodniej Europy.
Zostało założone pod koniec XIII wieku w północno-zachodniej Anatolii w miejscowości Söğüt (dzisiejsza prowincja Bilecik) przez Turkomana Osmana I. Po 1354 roku Turcy wkroczyli do Europy, a wraz z podbojem Bałkanów bejlik osmański został przekształcony w imperium transkontynentalne. Osmanie zakończyli okres Cesarstwa Bizantyńskiego wraz z podbojem Konstantynopola w 1453 roku przez Mehmeda Zdobywcę.
Pod panowaniem Sulejmana Wspaniałego Imperium Osmańskie osiągnęło szczyt swojej potęgi i dobrobytu, a także najwyższy stopień rozwoju struktur rządowych, społecznych i gospodarczych. Na początku XVII wieku imperium obejmowało 32 prowincje i liczne kraje wasalne. Niektóre z nich zostały później oficjalnie wchłonięte przez Imperium Osmańskie, podczas gdy innym na przestrzeni wieków przyznano różne rodzaje autonomii. Z Konstantynopolem (dzisiejszy Stambuł) jako stolicą i kontrolą ziem wokół wschodniej części basenu Morza Śródziemnego Imperium Osmańskie znajdowało się w centrum interakcji pomiędzy Bliskim Wschodem a Europą przez sześć wieków.
Chociaż wcześniej uważano, że imperium weszło w okres schyłkowy po śmierci Sulejmana Wspaniałego, pogląd ten nie jest już popierany przez większość historyków. Nowszy konsensus akademicki zakłada, że imperium nadal utrzymywało elastyczną i silną gospodarkę, społeczeństwo oraz wojsko przez cały XVII i przez większą część XVIII wieku. Jednak podczas długiego okresu pokoju od 1740 do 1768 osmański system militarny pozostał w tyle za europejskimi rywalami, imperium habsburskim i rosyjskim. W konsekwencji Turcy ponieśli poważne klęski militarne pod koniec XVIII i na początku XIX wieku. Udana grecka wojna o niepodległość zakończyła się dekolonizacją Grecji po protokole londyńskim (1830) i traktacie konstantynopolitańskim (1832). Ta i inne porażki skłoniły państwo osmańskie do zainicjowania wszechstronnego procesu reform i modernizacji znanego jako Tanzimat. W ten sposób w ciągu XIX wieku państwo osmańskie stało się znacznie sprawniejsze i lepiej zorganizowane wewnętrznie, pomimo dalszych strat terytorialnych, zwłaszcza na Bałkanach, gdzie powstało wiele niepodległych państw.
Komitet Jedności i Postępu ustanowił drugą erę konstytucyjną w historii Turcji podczas rewolucji młodotureckiej w 1908 roku, przekształcając imperium w monarchię konstytucyjną, która przeprowadziła wielopartyjne wybory parlamentarne. Jednak po katastrofalnych dla Turcji wojnach bałkańskich, coraz bardziej zradykalizowany i nacjonalistyczny KJP przejął władzę w wyniku zamachu stanu w 1913 roku, tworząc reżim jednopartyjny. KJP sprzymierzył Turcję z Niemcami, mając nadzieję na wyrwanie się z izolacji dyplomatycznej, która przyczyniła się do niedawnych strat terytorialnych, i tym samym przyłączył się do I wojny światowej po stronie państw centralnych. Chociaż imperium było w stanie w dużej mierze utrzymać swój stan posiadania w toku działań wojennych, to jednocześnie zmagało się z wewnętrznymi niepokojami, zwłaszcza z rewoltą Arabów w jego arabskich posiadłościach. W tym samym czasie rząd osmański zaangażował się w ludobójstwo Ormian, Asyryjczyków i Greków. Klęska imperium w Wielkiej Wojnie oraz okupacja części jego terytorium przez państwa Ententy spowodowały jego rozbiory i utratę terytoriów Bliskiego Wschodu, które zostały podzielone między Wielką Brytanię i Francję (patrz: umowa Sykes-Picot). Natomiast udana turecka wojna o niepodległość, prowadzona przez Mustafę Kemala Atatürka przeciwko okupacyjnym siłom alianckim, doprowadziła do powstania Republiki Turcji we współczesnych granicach, obejmujących głównie Azję Mniejszą, i zniesienia monarchii osmańskiej w 1922 roku.
Nazwa.
Nazwa „Imperium Osmańskie” jest pochodzenia europejskiego i nigdy nie była używana przez samych Osmanów, którzy w stosunku do swojego państwa używali takich określeń jak „Devlet-i Âliye” („Wysokie Państwo”, porównaj także „Wysoka Porta”) albo „Devlet-i Âli-Osmân” („państwo domu Osmanów”). Najczęściej jednak, chcąc określić swoją tożsamość, poddani imperium w typowo średniowieczny sposób podkreślali swój związek z dynastią, nazywając się po prostu „Osmanami” ("Osmanli"), czyli „ludźmi Osmana”. Powstanie nowego plemienia wokół eponimicznego przywódcy było zjawiskiem typowym dla epoki postmongolskiej, gdy po zagładzie starych plemion wśród koczowników zachodził proces retrybalizacji. W pierwszych latach istnienia dynastii każdy, kto podążał za Osmanem i przyłączył się do jego grupy, był uważany za jednego z Osmanów, niezależnie od przynależności etnicznej czy religijnej, chociaż prawdą jest, że większość pierwszych „Osmanów” stanowili Turcy i muzułmanie. Później przez Osmanów rozumiano osmańską elitę rządzącą, askerî, która była odróżniana od poddanych râya, zarówno muzułmanów, jak i niemuzułmanów. „Elity imperium uważały siebie za Osmanów i używały słowa «Turcy» jako obraźliwego określenia na niewykształconą populację poddanych anatolijskich wieśniaków”.
Ta sytuacja wiązała się z faktem, że w klasycznym okresie istnienia imperium (od XV do XVII w.) było ono rządzone przez mających chrześcijańskie pochodzenie niewolników sułtana, którzy trafiali na dwór bądź jako jeńcy, bądź też w wyniku branki ("devşirme") wśród râya. „W pałacu otrzymywali gruntowne muzułmańskie i tureckie wykształcenie, a ich nauczycielami byli muzułmańscy Turcy. Byli oni nade wszystko niewolnikami sułtana osmańskiego, tworząc jego gwardię i od niego zależąc. Nie uznawali anatolijskich Turków ani żadnej innej grupy etnicznej za równą sobie”. Ponieważ muzułmanie nie mogli być niewolnikami, prowadziło to do sytuacji, w której Turcy i inne muzułmańskie narody imperium były rządzone przez synów chrześcijańskich Słowian, Greków, Albańczyków i innych. Co więcej, także sama dynastia Osmanów, chociaż pierwotnie bez wątpienia turecka, później miała charakter etnicznie mieszany ze względu na małżeństwa z rodami panującymi w Bizancjum, Serbii i Bułgarii oraz praktykę rozmnażania się przez niemuzułmańskie niewolne konkubiny. Elita imperium posługiwała się językiem osmańskim, który ze względu na zapożyczenia z arabskiego i perskiego był odmienny od tureckiego używanego przez anatolijskich wieśniaków. Tworzona w języku osmańskim literatura była także po większej części niezrozumiała dla niewykształconych mas.
Należy także podkreślić, że Osmanowie nigdy nie nazywali swojego kraju Turcją, gdyż takie słowo po prostu nie istniało w ich języku. Jak już wiemy, określenie „Turcy” było w nim zarezerwowane dla anatolijskich wieśniaków. W stosunku do zamieszkanego przez nich regionu Osmanowie używali starej greckiej nazwy, „Anadolu” (polski: Anatolia). Nazwa „Turcja” pojawiła się po raz pierwszy w XII-wiecznej łacinie, w formie „Turchia”, i została utworzona przez krzyżowców, którzy w Anatolii spotkali mówiących po turecku Turków, odróżnianych przez nich od mówiących po arabsku Saracenów. Pod koniec istnienia imperium osmańskiego tureccy nacjonaliści szukali nazwy dla „kraju Turków”, i ostatecznie wybrano formę „Türkiye”, wywodzącą się od powstałej pod koniec XIII wieku włoskiej nazwy kraju, „Turchia”. Nazwę „Türkiye” spopularyzował Mustafa Kemal Atatürk i stała się ona oficjalną nazwą kraju na mocy konstytucji z 1924 roku. W Europie Zachodniej nazwy Imperium Osmańskie, Imperium Tureckie i Turcja były często używane zamiennie, przy czym Turcja była coraz częściej faworyzowana zarówno w sytuacjach formalnych, jak i nieformalnych. Ta dychotomia została oficjalnie zakończona w latach 1920–1923, kiedy nowo utworzony rząd turecki z siedzibą w Ankarze wybrał Turcję jako jedyną oficjalną nazwę. Z uwagi na powyżej przedstawione problemy „społeczność uczonych specjalizująca się w studiach osmanistycznych ostatnimi czasy właściwie wyrzuciła takie wyrażenia jak «Turcja», «Turcy», i «turecki» z listy dopuszczalnego słownictwa, deklarując jako obowiązujące używanie wyrażenia «osmański» i jego pochodnych, pozwalając zaś na używanie jego «tureckiego» rywala jedynie w kontekstach językowych i filologicznych”.
Początek i rozwój do zdobycia Konstantynopola.
Początki.
Powstanie dynastii Osmanów wiąże się z zamętem, w jakim znalazła się Anatolia po podboju Sułtanatu Rum przez Mongołów po bitwie pod Kösedağ w roku 1243. Sułtanat stopniowo popadał w stan anarchii i na jego zachodnich obrzeżach, w strefie przygranicznej z Cesarstwem Bizantyńskim, powstało wkrótce wiele małych państw, do których należy zaliczyć także to utworzone przez Osmanów. Ówczesna Anatolia była już w znacznej mierze sturkizowana, nowe plemiona tureckie przybyły do niej pod naporem Mongołów. Według ich własnej tradycji Osmanowie mieli wywodzić się z należącego do Oguzów plemienia Kayı, które przybyło do Anatolii z regionu Merwu około roku 1230. Jego wódz, Ertuğrul (druga połowa XIII w.), miał wstąpić na służbę sułtana Rum i zająć wraz ze swoim plemieniem okolice dzisiejszego Söğüt w północno-zachodniej Anatolii. Toponimia wskazuje na to, że Kayı przybyli do Anatolii już w XI wieku, niemniej istnienie Ertuğrula potwierdza obecność jego imienia na dwóch zachowanych monetach jego syna, Osmana (1299? – ok. 1324), od którego dynastia wzięła swoją nazwę. Bicie własnej monety przez Osmana sugeruje, że zaczął on działać niezależnie od Seldżuków. Jedynym współczesnym mu źródłem pisanym, które wspomina Osmana, jest kronika bizantyńskiego historyka Jerzego Pachymeresa (zm. ok. 1310), który opisuje, jak w roku 1302 pokonał on armię bizantyńską pod Bafeonem w pobliżu Nikomedii. W ciągu następnej dekady Osman przejął kontrolę nad ziemiami na zachód od rzeki Sakarya i równiną Brusy, chociaż aż do końca swojego panowania nie udało mu się opanować żadnego znaczącego miasta. Po wieloletniej blokadzie bizantyńskie miasta poddały się dopiero jego synowi, Orchanowi (ok. 1324–1362) – Brusa (tur. Bursa), która stała się pierwszą stolicą Osmanów, w roku 1326, Nikea (İznik) w roku 1331 i Nikomedia (Izmit) w roku 1337. Jednocześnie ok. roku 1346 Osmanowie podbili emirat Karasu i przejęli jego flotę, co stało się zaczątkiem ich późniejszej potęgi morskiej. W tym samym roku Orchan zawarł sojusz z Janem Kantakuzenem (1347–1354) i oddziały osmańskie wspierały go w toczącej się na Bałkanach bizantyńskiej wojnie domowej. Wykorzystując pobyt wojsk osmańskich w Tracji, syn Orchana, Sulejman (zm. 1357), w roku 1352 zajął twierdzę Tzympe, a w roku 1354 pozbawioną murów przez trzęsienie ziemi twierdzę Gallipoli, zdobywając tym samym pierwsze osmańskie przyczółki w Europie. W tym samym roku Osmanowie odebrali Eretnie Ankarę, jednak w Anatolii nie podejmowali działań wobec sojuszu Eretny z Karamanidami. W roku 1362 ponownie utracili Ankarę na rzecz Eretny, a jakiś czas później znów ją odzyskali.
Murad i Bajezid.
Następca Orchana, Murad I (1362–1389), w roku 1369 zdobył Adrianopol (Edirne) i wkrótce przeniósł do niego swoją stolicę. Następnie Osmanowie rozpoczęli wojnę z Bułgarami i Serbami oraz pokonali tych drugich w bitwie nad Maricą w roku 1371. To zwycięstwo „zapewniło Osmanom większą część ówczesnego państwa bułgarskiego, podczas gdy Serbowie i Bizantyńczycy zostali sprowadzeni do statusu płacących trybut wasali osmańskiego sułtana”. W drugiej połowie lat siedemdziesiątych w Anatolii Osmanowie zaanektowali północną część bejliku Germiyan, wraz z jego stolicą Kütahyą, oraz bejlik Hamid. Ta ostatnia aneksja poważnie zagroziła Karamanidom i w roku 1387 zaatakowali oni posiadłości Osmanów. W odpowiedzi Murad ściągnął oddziały swoich chrześcijańskich wasali z Bałkanów i odniósł zdecydowane zwycięstwo, po którym dotychczas jeszcze niezależni władcy Anatolii uznali jego zwierzchność. Jedynym wyjątkiem był rządzący w Sivasie Kadı Burhaneddin (1381/1382–ok. 1398), który wcześniej zdetronizował dynastię Eretny. Jednocześnie kontynuowano ekspansję na Bałkanach i w roku 1387 Osmanowie zajęli Saloniki. Jednak gdy Murad był zajęty sprawami Anatolii, Serbowie, Bułgarzy i Bośniacy zjednoczyli się przeciwko niemu i pokonali osmańską armię pod Plocznikiem w roku 1388. Błyskawiczna osmańska kampania tego samego roku zmusiła Bułgarów do kapitulacji. Z kolei wiosną następnego roku Serbowie zostali rozgromieni w bitwie na Kosowym Polu, w której Murad zginął. Syn Murada, Bajezid (1389–1402), do roku 1392 dokonał brutalnej aneksji większości anatolijskich bejlików, jednakże w tym roku doznał klęski z rąk Burhaneddina i musiał zrezygnować z podbicia Karamanidów. W roku 1393 podbił on Carstwo Tyrnowskie i zmusił do złożenia hołdu Stefana Lazarevicia (1389–1427). Następnie jego armie zajęły Tesalię, po tym zaś jak Paleologowie odmówili potwierdzenia swojej podległości Bajezid rozpoczął blokadę Konstantynopola. W tym samym czasie inna osmańska armia narzuciła bezpośrednie zwierzchnictwo Albanii. W roku 1396 Bajezid ujął i stracił ostatniego bułgarskiego cara Iwana Szyszmana (1371–1395), a następnie rozgromił zmobilizowaną przeciwko niemu krucjatę w bitwie pod Nikopolis. To zwycięstwo w Europie wzmocniło także pozycję Bajezida w Anatolii i w roku 1397 wreszcie podbił on Karamanidów, a rok później, po tym jak Burhaneddin zginął w walce z Ak Kojunlu, także Sivas. Te podboje w Azji doprowadziły do konfrontacji Bajezida z Timurem (1370–1405), który w roku 1402 zadał mu druzgocącą klęskę w bitwie pod Ankarą.
Synowie Bajezida i zdobycie Konstantynopola.
Timur przywrócił władzę w Anatolii obalonym przez Osmanów dynastiom i tym samym utracili oni większość zdobyczy w regionie. Bajezid wkrótce zmarł w niewoli, a jego synowie rozpoczęli walkę o sukcesję po ojcu, z której ostatecznie w roku 1413 zwycięsko wyszedł Mehmed I (1403–1421). Trzy lata później stłumił on groźny bunt Şeyha Bedreddina i pokonał wspieranego przez hospodara wołoskiego Mirczę (1386–1418) Mustafę, swojego prawdziwego lub rzekomego brata, który po klęsce znalazł schronienie w Bizancjum. W trakcie swego panowania Mehmed ponownie podbił niektóre zachodnie bejliki i pokonał Karamanidów. Murad II (1421–1444, 1446–1451) natychmiast po wstąpieniu na tron stanął w obliczu rewolt uwolnionego przez Bizancjum Mustafy, którego uznano za sułtana w europejskich posiadłościach Osmanów, oraz anatolijskich władców zhołdowanych przez Mehmeda I. W 1422 roku pokonał on jednak Mustafę, a rok później kolejny bunt swojego brata, a następnie podporządkował sobie wszystkie państwa zachodniej Anatolii z wyjątkiem Dżandarydów i Karamanidów. W kolejnych latach Murad skoncentrował się na wojnie z Wenecją, której rezultatem było odzyskanie w roku 1430 utraconych po bitwie pod Ankarą Thessalonik. Głównym rywalem Osmanów stało się teraz Królestwo Węgier. W latach 1441–1442 Osmanowie doznali wielu porażek z rąk Jana Hunyadyego, jednak ostatecznie pokonali Węgrów i ich sojuszników w bitwach pod Warną w roku 1444 i na Kosowym Polu w roku 1448. Mehmed II (1444–1446, 1451–1481) rozpoczął swoje panowanie od przygotowań do oblężenia Konstantynopola, który ostatecznie zdobył 29 maja 1453 roku i „imperium Osmanów objęło sukcesję po imperium bizantyńskim”.
Państwo, społeczeństwo i życie religijne.
Osmanowie byli początkowo koczowniczym plemieniem utworzonym wokół osoby eponimicznego przywódcy, w sposób charakterystyczny dla epoki postmongolskiej. Ich pierwsi władcy nosili tytuł chana lub chunkara i dopiero co do Murada I jest pewne, że przyjął tytuł sułtana. Zgodnie z koczowniczo-turecką tradycją państwo należało do rodziny, której przewodził ojciec. Jego terytorium było podzielone na domeny rządzone przez synów, określone terytoria otrzymywali też dowódcy wojskowi. Znaczną rolę w pierwszych sukcesach Osmanów odegrał etos wojowników dżihadu, ghazich, którzy zasilali ich szeregi znęceni możliwością zdobycia łupów w graniczącym z terytorium Osmanów Bizancjum. Swoje znaczenie miał także fakt rosnącej presji demograficznej w przeludnionej po przybyciu uciekinierów przed mongolską inwazją centralnej Anatolii. Po podboju równin Bitynii, które nie nadawały się na pastwiska, Osmanowie zaczęli w swe szeregi przyjmować ludność osiadłą, w tym także chrześcijan. Ten ostatni fakt był zgodny z tradycjami seldżuckiej Anatolii, gdzie chrześcijan od muzułmanów nie dzieliły wyraźne społeczne bariery, istniał natomiast silny konflikt między mieszkańcami miast, wyznającymi ortodoksyjny, sunnicki islam i hołdującymi wyrafinowanej perskiej kulturze, a koczownikami, których ludowa odmiana islamu była przesiąknięta środkowo-azjatyckim szamanizmem. W obu tych formach islamu ważną rolę odgrywały mistyczne tarikaty, takie jak bardziej arystokratyczny i wywodzący się od związanej z Rumim tradycji perskiej Mevleviyye oraz ludowy, przechowujący w sobie elementy chrześcijaństwa i szyizmu Bektaşiyye. Prawdopodobnie początkowo także Osmanowie byli związani z bardziej heteredoksyjnymi nurtami islamu, ale z biegiem czasu stali się oni patronami prawowiernego sunnizmu, w czym znaczną rolę odegrały ich rosnące związki z miejskimi bractwami religijnymi, tak zwanymi ahi.
Administracja Osmanów w tym okresie miała charakter wojskowy i kontynuowała tradycje seldżuckie. Do końca epoki opierała się ona głównie na anatolijskich rodach takich jak Evrenos, Mikail i Çandarlı, spośród których rekrutowali się wyżsi dowódcy i wezyrowie. Halil Hayreddin Paşa Çandarlı (zm. 1387) był pierwszym wielkim wezyrem, który łączył uprawnienia dowódcy armii z byciem najwyższym zastępcą sułtana w zakresie administracji cywilnej, co stało się później charakterystyczną cechą osmańskiego systemu rządów. To jemu także przypisuje się powołanie tak kojarzonych z Osmanami instytucji jak doborowa piechota janczarów i związany z jej powstaniem system poboru chrześcijańskich dzieci, tzw. devşirme. Janczarowie wraz z doborowym korpusem spahisów stanowili stałą armię sułtana, tzw. kapıkulu. Wcześniej Orchan utworzył regularne oddziały müsellem, piechotę yaya i nieregularne oddziały Akıncı. Rdzeń armii szybko zaczęli jednak stanowić konni spahisi utrzymujący się z dzierżonych od państwa timarów. Ci timarioci pełnili także rolę najniższego szczebla osmańskiej administracji, bezpośrednio reprezentując ją w stosunku do podległych im chłopów. Ogół timarów w danym regionie tworzył sandżak, któremu przewodził sandżakbej, będący jednocześnie namiestnikiem i dowódcą timariotów ze swojego regionu. Z kolei regionalna grupa sandżaków tworzyła prowincję (ejalet), zarządzaną przez bejlerbeja, na polu walki pełniącego rolę dowódcy podlegających mu sandżakbejów. Aż do reform tanzimatu osmańskie społeczeństwo dzieliło się na dwie podstawowe grupy: râya, którzy byli ponoszącymi wszelkie ciężary poddanymi sułtana, i askerî, którzy służąc sułtanowi jako żołnierze i urzędnicy, byli zwolnieni z większości ciężarów. To w rękach tych ostatnich koncentrowała się większość bogactwa, a obok świeckich podwładnych sułtana do askerî zaliczali się także ulemowie.
Złoty wiek.
Mehmed Zdobywca.
Trzy lata po zdobyciu Konstantynopola Mehmed II poniósł klęskę z rąk Hunyadyego w trakcie odsieczy Belgradu, ale nie zatrzymało to ekspansji Osmanów. W roku 1459 zaanektowali oni Serbię, a w latach 1460 i 1461 udało im się podbić odpowiednio Despotat Morei oraz Cesarstwo Trapezuntu, i tym samym zlikwidować ostatnie pozostałości panowania bizantyńskiego. Przy okazji podboju Trapezuntu zaanektowano też państwo Dżandarydów. W roku 1461 Osmanów zaatakował hospodar wołoski Wład III (1448, 1456–1462, 1476), jednak odwetowy najazd sułtana w następnym roku doprowadził do osadzenia na Wołoszczyźnie podporządkowanego mu Radu (1462–1473, 1473–1474, 1474 i 1474–1475). W roku 1463 Mehmed podbił Królestwo Bośni, ale w odpowiedzi na jego dawne terytorium wkroczyli Węgrzy. Jednoczesne zajęcie Argos doprowadziło do wybuchu drugiej wojny z Wenecją, która po zajęciu Szkodry i Durrës wspierała walczącego z Osmanami na terenie Albanii Skanderbega (zm. 1468). W roku 1468 Mehmed II zajął terytoria Karamanidów, jednak podporządkowane im niegdyś plemiona nadal podnosiły bunty w imieniu pretendentów z ich rodu, którzy byli popierani przez władcę Ak Kojunlu, Uzun Hasana (1452–1478). Ten ostatni zawarł sojusz z Wenecją i Osmanowie stanęli w obliczu jednoczesnego ataku z zachodu i wschodu. To zagrożenie zniknęło, dopiero gdy Mehmed pokonał Uzun Hasana w decydującej bitwie pod Başkentem w 1473 roku. W roku 1478 Osmanowie zdobyli Szkodrę i ostatecznie podporządkowali sobie Albanię, co przypieczętował pokój z Wenecją zawarty w następnym roku. Podczas swojego panowania Mehmed II zmusił do uznania swojej zwierzchności także kolonie genueńskie nad Morzem Czarnym, a w roku 1475 Chanat Krymski. W roku 1480 jego armia zaatakowała Rodos i zajęła Otranto na południu Włoch, jednak planowanemu atakowi na Rzym zapobiegła śmierć Mehmeda II w następnym roku.
Bajezid II i Selim Groźny.
Wojny Mehmeda II wymagały rabunkowej wręcz polityki fiskalnej i jeszcze za jego życia opozycja wobec niej skupiła się wokół jego najstarszego syna, Bajezida (1481–1512), który w walce o władzę po śmierci ojca pokonał swojego brata Cema. Na początku swojego panowania, w roku 1484, Bajezid poprowadził kampanię przeciwko Mołdawii, zdobywając Budziak, poza tym jednak zarzucił politykę podbojów. „Po krótkich wojnach z Wenecją i Węgrami następowały rozejmy, nie wnoszące żadnych istotnych zmian w układzie wzajemnych stosunków czy obopólnych granicach”. Podobnie nierozstrzygnięta była wojna z Mamelukami, toczona w latach 1485–1491. W sumie „panowanie Bajezida II było okresem wielkiego rozwoju gospodarczego w stabilnej i bezpiecznej atmosferze”, a stworzone wówczas warunki „utorowały drogę wielkim podbojom Selima I i Sulejmana I”.
Jego łagodna polityka zawiodła jednak w przypadku turkmeńskich plemion Anatolii, których styl życia był nie do pogodzenia z osmańskim sposobem rządzenia. Ich przywódcą stał się Isma’il I (1501–1524) z szyickiego rodu Safawidów, który po podboju Ak Kojunlu otwarcie rzucił wyzwanie Osmanom. Pojednawcza postawa Bajezida nie przystawała do sytuacji i został on obalony przez swojego syna Selima I (1512–1520), który był przywódcą frakcji opowiadającej się za bardziej zdecydowanymi działaniami. Selim miał stracić 40 tys. zwolenników Isma’ila w Anatolii, po czym w roku 1514 pokonał jego samego w decydującej bitwie na równinie Czałdyran. W jej wyniku Selim zajął górzysty region rozciągający się od Erzurumu do Diyarbakıru, co sprawiło, że „Anatolia była chroniona przed najazdami ze wschodu, a szlaki wiodące do Azerbejdżanu, na Kaukaz i do Bagdadu stały dla Osmanów otworem”. Najazd Selima na emirat Dulkadir w następnym roku doprowadził do konfrontacji z Mamelukami. Ich armia została pokonana najpierw 24 sierpnia 1516 roku pod Mardż Dabik w pobliżu Aleppo, a następnie 22 stycznia 1517 roku pod Ar-Rajdanijją w pobliżu Kairu. W rezultacie sułtanat mameluków przestał istnieć, a jego terytorium zostało wcielone do państwa Osmanów, poza tym Turcy opanowali niewielki skrawek lądu na północ od zatoki Adeńskiej, zaś Szarif Mekki wysłał Selimowi klucze do świętych miast i zadeklarował swoje posłuszeństwo.
Sulejman Wspaniały.
W wyniku podbojów Selima dochody Osmanów podwoiły się, a ponadto kontrolowali oni teraz „najznakomitsze ośrodki na światowym szlaku handlowym”. Wyposażony w tak powiększone zasoby syn Selima, Sulejman (1520–1566), mógł urzeczywistnić plan światowych podbojów. Już w roku 1521 zdobył Belgrad, by rok później odebrać joannitom Rodos. W roku 1526 rozbił węgierską armię w bitwie pod Mohaczem, w której zginął król Ludwik II Jagiellończyk (1516–1526), a następnie zajął Budę. Osmanowie jednak wycofali się z Węgier, uważając bezpośrednie rządy za zbyt kosztowne, planując natomiast uczynić z królestwa kraj zależny. Węgierski sejm wybrał na króla Jana Zápolyę (1526–1540), ale wkrótce potem stronnicy Habsburgów wysunęli przeciwko niemu kontrkandydaturę arcyksięcia Ferdynanda (1526–1564). W następnym roku Ferdynand zajął Budę i wygnał Zápolyę. W odpowiedzi na to w roku 1529 Sulejman ponownie najechał Węgry i zajął Budę, przywracając władzę zależnego od siebie Zápolyi, i docierając nawet do Wiednia, od którego jednak odstąpił po krótkim trzytygodniowym oblężeniu. Nie zakończyło to jednak wojny pomiędzy Sulejmanem a Habsburgami i sytuację na Węgrzech chwilowo ustabilizował dopiero rozejm z 1533 roku, na mocy którego Ferdynand uznał władzę Zápolyi. Kiedy jednak ten umarł w 1540 Ferdynand ponownie ogłosił się królem Węgier, co doprowadziło do tego iż w 1541 Sulejman przeprowadził kampanię w obronie praw małoletniego syna Zápolyi, Jana Zygmunta (1541–1571). W wyniku tej wyprawy Osmanowie zajęli Budę i Węgry na półtora wieku zostały rozbite na trzy części – zachodnią i północno-zachodnią pod władzą Habsburgów, środkową pod władzą osmańskiego paszy i wschodnią, gdzie powstało zależne od Osmanów Księstwo Siedmiogrodu.
Wojna z Habsburgami toczyła się nie tylko na Węgrzech, ale także na Morzu Śródziemnym. Jeszcze w ostatnim roku panowania Selima algierski korsarz Hayreddin poszukując legitymizacji swojej władzy uznał osmańską zwierzchność, otrzymując w zamian tytuł paszy i wojskowe posiłki. Był to początek osmańskiej obecności w Maghrebie. Po tym gdy w roku 1531 genueński admirał Andrea Doria zdobył Koron w Morei Sulejman przekazał Hayreddinowi dowództwo nad ogółem osmańskich sił morskich, mianując go kapudan-i deria – wielkim admirałem. W roku 1534 Hayreddin zdobył Tunis, wyrzucając z ich stolicy sprzymierzonych z Hiszpanami Hafsydów. Ci zwrócili się o pomoc do Karola V (1516–1556), który osobiście stanął na czele floty i odbił miasto w roku 1535. Odtąd Hafsydzi mieli panować jako wasale Habsburgów. W 1536 Sulejman zawarł antyhabsburski sojusz z królem Francji Franciszkiem I (1515–1547) i francuska flota wspierała Osmanów przy nieudanej próbie zdobycia Korfu w trakcie kolejnej wojny z Wenecją. W 1538 Hayreddin pokonał Andrea Dorię pod Prevezą, „co uczyniło go niekwestionowanym panem całego Morza Śródziemnego”. W obliczu osmańskiej przewagi Wenecjanie w 1540 zawarli pokój, zrzekając się wysp na Morzu Egejskim oraz oddając Monemvasię i Nauplion w Morei. W następnym roku Karol V zaatakował Algier, musiał jednak się wycofać gdy gwałtowna burza zniszczyła połowę jego floty. Chociaż walki trwały nadal, wojna utknęła w martwym punkcie. W Habsburgach Sulejman „napotkał siłę, która posiadała zasoby, chociaż prawdopodobnie jeszcze nie wojskową organizację, na poziomie jego własnych” i wojna z nimi „zakończyła okres ciągłych osmańskich podbojów”. W 1547 Sulejman zawarł z Habsburgami pięcioletni rozejm, na mocy którego Ferdynand zatrzymał kontrolowaną przez siebie część Węgier w zamian za roczny trybut, zaś w tureckiej wersji traktatu Karol V zrezygnował z używania tytułu cesarza, występując jedynie jako „król Hiszpanii”. „Jakkolwiek niewielkie byłyby rzeczywiste habsburskie ustępstwa, dla sułtana traktat posiadał wielkie symboliczne znaczenie. [...] trybutarny status Habsburgów potwierdzał jego roszczenia do uniwersalnej zwierzchności, a tytularne koncesje Karola potwierdzały jego roszczenia do tytułu cesarza”.
W Azji głównym przeciwnikiem Sulejmana byli Safawidzi, z którymi toczył szereg wojen w latach 1532–1555. W 1533 Sulejman wyruszył z wyprawą na wschód i w 1534 jego wezyr Ibrahim Pasza zdobył stolicę Safawidów, Tebriz, zaś w następnym roku zajął Bagdad. Ta kampania zakończyła się aneksją Azerbejdżanu i Iraku, zaś zwierzchność Osmanów uznali także lokalni możnowładcy w Gilanie i Szyrwanie. W 1538 Osmanowie podporządkowali sobie także Basrę, a osmańska flota wyruszyła przeciwko portugalskiemu Diu w Gudźaracie i chociaż fortecy nie udało się zdobyć, to w drodze powrotnej zajęto Aden, który bronił dostępu do Morza Czerwonego. W 1548 na osmańskim dworze schronił się brat Tahmaspa (1524–1576), Alghas Mirza, i Sulejman poparł jego roszczenia do tronu. Wbrew zapewnieniom Alghasa poddani Tahmaspa pozostali jednak wierni szachowi i pomimo krótkotrwałej okupacji Tebrizu ostatecznie Osmanowie musieli się wycofać z zajętych terytoriów. Konflikt osmańsko-safawidzki za czasów Sulejmana zakończył pokój z Amasyi zawarty w 1555, na mocy którego Osmanowie zatrzymywali wschodnią Anatolię, Azerbejdżan i Irak. Jeszcze wcześniej, w roku 1552, Osmanowie podjęli próbę odbicia z rąk portugalskich Ormuzu, co jednak nie powiodło się i ograniczyło osmańską żeglugę do Zatoki Perskiej.
Wojna z Habsburgami wybuchła ponownie gdy w 1551 zwierzchność Ferdynanda uznał namiestnik Siedmiogrodu Jerzy Martinuzzi. Osmański atak na Siedmiogród w następnym roku doprowadził do zdobycia Temesváru, gdzie utworzono nowy bejlerbejik. W 1556 Sulejmanowi ostatecznie udało się przywrócić władzę podporządkowanego mu Jana Zygmunta w księstwie. Jeszcze w 1551 bejlerbej Algieru, Turgut, zdobył Trypolis, co w roku 1555 przyniosło mu tytuł bejlerbeja Trypolitani. Pozycję Osmanów w regionie ugruntowała zwycięska bitwa morska w pobliżu wyspy Dżerba, stoczona w roku 1560. Ostatnie lata panowania Sulejmana upłynęły w cieniu rywalizacji o następstwo tronu pomiędzy jego synami, Selimem a Bajezidem. Bajezid uciekł do safawidzkiego Iranu, jednak Sulejmanowi udało się w 1561 uzyskać zgodę na jego zgładzenie u Tahmaspa. W 1565 Osmanowie podjęli wielką wyprawę mającą na celu zdobycie zajmowanej przez joannitów Malty, jednak oblężenie, w trakcie którego zginął Turgut, zakończyło się porażką. Chcąc powetować sobie tę klęskę, Sulejman w następnym roku wyprawił się na Węgry, by zdobyć Szigetvár. Twierdza została zdobyta, lecz sułtan zmarł przed zakończeniem oblężenia.
Selim II i wezyrat Mehmeda Sokollu.
Sulejman był ostatnim z linii osmańskich sułtanów, których osobowość decydowała o kształcie imperium, a panowanie stanowiło odrębną erę. Był także ostatnim sułtanem, który regularnie dowodził armią na polu bitwy, przy czym umierając w trakcie kampanii zasłużył sobie na miano męczennika. Już w trakcie jego panowania epoka szybkich osmańskich podbojów zakończyła się. Wszystko to sprawiło, że następne pokolenia Osmanów z nostalgią wspominały jego panowanie i w szczególności w burzliwym XVII stuleciu uważały przywrócenie instytucji z czasów jego rządów za gotowy model reform. Politykę Sulejmana starał się kontynuować jego wielki wezyr, Sokollu Mehmed Pasza, który kierował administracją imperium aż do swojej śmierci w roku 1579. Zdobycie przez Rosję Kazania w 1552 i Astrachania w 1556 zagroziło osmańskiej pozycji nad Morzem Czarnym oraz tradycyjnym szlakom handlowym prowadzącym z Krymu do Azji Środkowej. W 1569 Osmanowie próbowali odbić Astrachań z rąk rosyjskich, jednak wyprawa zakończyła się niepowodzeniem. Sukcesem natomiast okazał się atak na wenecki Cypr w roku 1570. Zajęcie wyspy sprowokowało jednak kontratak połączonej floty chrześcijan, która zadała Osmanom druzgocącą klęskę w bitwie pod Lepanto w 1571. Osmanowie jednak odbudowali swoją flotę i w tej sytuacji Wenecjanie pogodzili się z utratą Cypru na mocy traktatu z 1573. W 1574 Osmanowie zdobyli Tunis, tym razem ostatecznie, i oznaczało to koniec panowania Hafsydów.
Państwo, społeczeństwo i życie religijne.
W 1453 Mehmed II kazał stracić wielkiego wezyra Çandarlı Halil Paszę, co tradycyjnie uznaje się za koniec epoki dominacji starych arystokratycznych rodów w osmańskim rządzie. Od tej pory najwyższe stanowiska w państwie zajmowali niewolnicy ("kul") sułtana, którzy rekrutowali się z chrześcijan trafiających na dwór w wyniku "devşirme", jako jeńcy lub w drodze kupna. W pałacu odbierali oni odpowiednie wykształcenie, po czym stawali się namiestnikami, dowódcami wojskowymi lub wezyrami sułtana. Jednocześnie nadal pozostawali niewolnikami i byli dużo mniej niezależni niż niegdyś piastujący te stanowiska przedstawiciele dawnej arystokracji. Nie posiadali żadnych rodzinnych więzi z administrowanymi przez siebie muzułmańskimi społecznościami i jako niewolnicy nie mogli pretendować do godności sułtana. Ich kariera w całości zależała od władcy, który mógł ich dowolnie promować, degradować lub nawet skazywać na śmierć. W tym ustroju „pałac był czymś więcej niż tylko królewską rezydencją. Tu sułtańscy niewolnicy pobierali fachowe nauki, po których zakończeniu mianowani byli na wysokie państwowe urzędy”. To dlatego Said Amir Arjomand pisze o osmańskim państwie jako o imperium patrymonialno-biurokratycznym, w którym „wprowadzając silny element biurokratycznej racjonalizacji jednocześnie nadal traktowano administrację imperium jako przedłużenie domostwa sułtana”.
O ile urzędy wezyra, sandżakbeja i bejlerbeja były w tym okresie w zasadzie zastrzeżone dla niewolników sułtana, to inaczej rzecz miała się z pozostałymi stanowiskami w administracji, które zazwyczaj były zajmowane przez muzułmańskich absolwentów medres. Muzułmaninem z pochodzenia był z reguły m.in. skarbnik ("defterdar"), którego znaczenie stopniowo wzrastało w XVI wieku. Spośród absolwentów medres rekrutowali się także sędziowie ("kadi"), którzy podlegali władzy dwóch najwyższych sędziów imperium ("kadiasker"), jednego dla Rumelii i drugiego dla Anatolii. „Pod wieloma względami sędziowie byli najważniejszymi osobami w administracji imperium”. Nie tylko rozstrzygali oni legalne spory wymagające arbitrażu, ale także prowadzili działalność notarialną, odnotowując sprzedaż własności, małżeństwa, spadkobranie i inne przyziemne, lecz ważne czynności. Na zlecenie sułtana wykonywali także inne administracyjne obowiązki, a wraz z urzędnikami podlegających im sądów stanowili przeciwwagę dla władzy namiestników prowincji i innych lokalnych urzędników. Ważnym zjawiskiem do którego doszło w XVI wieku był wzrost pozycji muftiego Stambułu, którego zaczęto wówczas nazywać także şeyhülislam. Chociaż nie miał on władzy wykonawczej i nie zasiadał w radzie (dywanie) sułtana, to zgodnie z muzułmańską teorią prawa był pośrednikiem pomiędzy prawem bożym a codziennymi sprawami doczesnego świata. Ważniejszy dla jego wyniesienia być może okazał się jednak osobisty prestiż jakim cieszyli się sprawujący ten urząd Kemalpaşazâde (mufti 1525 – 1534) i Ebussuûd Efendi (mufti 1545 – 1574). Mufti Stambułu stał się najwyższym prawnym autorytetem imperium, którego głównym zadaniem było wydawanie fatw rozstrzygających problemy związane z interpretacją szariatu.
Szariat nie był jedynym źródłem prawa w imperium – oprócz niego istniało jeszcze kanun, prawo sułtańskie, regulujące przede wszystkim kwestie prawa publicznego i administracyjnego. Kanun miał pierwotnie postać sułtańskich fermanów, wydawanych w określonych sytuacjach, i ciągle rosnący zbiór takich konkretnych rozstrzygnięć miał pozostać jego lwią częścią. Inną kategorię stanowiły edykty dotyczące określonego regionu lub grupy społecznej. Powstanie tego rodzaju przepisów kanunu wiązało się często z osmańską praktyką spisywania praw i zwyczajów obowiązujących w nowo podbitym terytorium, które były uchylane tylko w razie wyraźnej sprzeczności z szariatem lub ogólnymi zasadami osmańskiego prawa. "Kanunname" danego sandżaku zawierało także spis podatkowy oraz prawa i obowiązki miejscowych timariotów i râya. Ten spis pozwalał na stwierdzenie przed każdą kampanią czy sandżakbej przyprowadził ze sobą przepisaną prawem liczbę timariotów i tym samym uniemożliwiał zagarnianie ich ziemi na rzecz prywatnego majątku lokalnych możnowładców. Oprócz tych zbiorów istniało jeszcze "Kanun-i osmani", zawierające ogólne przepisy odnoszące się do całego państwa. Pierwsze kodyfikacje kanunu pojawiły się pod koniec XV wieku i kolejne kompilacje były wydawane w XVI wieku. W tradycji osmańskiej Sulejman nosi przydomek „Kanuni” – „Prawodawca”. Prawo imperium osmańskiego było pluralistyczne także dlatego, że w zgodzie z muzułmańską tradycją członkowie każdej religijnej społeczności (np. prawosławni chrześcijanie) – mieli prawo do samodzielnego rozstrzygania spraw pomiędzy sobą. Poza tym w państwie Osmanów dominowała hanaficka szkoła prawa i każdy, niezależnie od swojej religii, miał prawo do wniesienia sprawy przed sąd tej szkoły. Tym samym sprawy pomiędzy muzułmanami a niemuzułmanami były rozstrzygane zgodnie z zasadami hanafickimi.
Podboje Selima wyznaczają początek nowej epoki w dziejach Osmanów, odtąd bowiem nie byli oni już pograniczną turecką dynastią, ale panowali nad samym centrum świata muzułmańskiego, co wiązało się ze wzrastającą rolą islamu jako źródła legitymizacji władzy oraz osłabieniem elementu czysto tureckiego na rzecz wpływów arabskich i perskich. W XV wieku Osmanowie uzasadniali swoje prawa do tronu za pomocą zakorzenionych w tureckiej tradycji i ludowej wersji islamu opowieści, zgodnie z którymi ostatni sułtan Seldżuków mianował pierwszego sułtana Osmanów swoim prawnym następcą, ten zaś miał wywodzić się od legendarnego przodka zachodnich Turków, Oguz-chana, i pojąć za żonę córkę derwisza. Rywalizacja z szyickimi Safawidami oraz rozszerzenie osmańskiego panowania na większość Bliskiego Wschodu doprowadziły do zwrócenia się Osmanów ku bardziej uniwersalistycznej wersji sunnizmu. Podporządkowanie sobie Mekki i Medyny pozwoliło sułtanom na przyjęcie tytułu „Sługi Dwóch Świątyń”, zaś w 1537 wydano dekret nakazujący budowę meczetu w każdej wiosce. Najbardziej monumentalnym wyrazem coraz głębszego utożsamiania się z sunnicką ortodoksją były wspaniałe meczety stawiane przez kolejnych sułtanów od Mehmeda II aż po Sulejmana, które zdominowały krajobraz stolicy. Dzięki podbojom imperium stało się także centrum międzynarodowej społeczności muzułmańskich ulemów, których wpływy ciągle wzrastały.
Kryzys i dominacja wielkich rodów.
Kryzys gospodarczy i przeobrażenia systemu podatkowego.
Klęska pod Lepanto i śmierć wielkiego wezyra Mehmeda Sokollu są tradycyjnie uważane za początek końca złotego wieku Imperium Osmańskiego. Kryzys, który nadszedł niedługo potem, nie może być jednak wiązany z jedną militarną porażką i śmiercią jednego męża stanu, jakkolwiek dotkliwe byłyby te zdarzenia. Miał on wymiar strukturalny i był związany z fundamentalnymi społeczno-gospodarczymi przemianami w imperium i jego otoczeniu. Jak już pisaliśmy, gdy Selim pokonał Mameluków i Safawidów przejął jedne z najważniejszych szlaków handlowych na świecie, stanowiące zachodni kraniec tzw. jedwabnego szlaku, którym od stuleci krążyły dobra wymieniane pomiędzy Indiami i Azją Wschodnią a Europą. Ustanowienie europejskiej żeglugi na Oceanie Indyjskim sprawiło jednak, że coraz większa część tego handlu pomijała Bliski Wschód, obierała zaś drogę dookoła Afryki. Imperium Osmańskie z państwa zajmującego samo centrum światowego handlu stało się terytorium położonym na jego obrzeżach, odciętym od najważniejszych szlaków żeglugowych przebiegających przez Atlantyk i Ocean Indyjski. Ponadto wspomniane powyżej rosyjskie podboje doprowadziły do przejęcia przez Moskwę tradycyjnych szlaków handlowych łączących Europę z Azją Środkową i nawet Iran pod rządami Abbasa I (1588 – 1629) zaczął prowadzić handel bezpośrednio z Europą poprzez port Bandar-e Abbas, pomijając osmańskie pośrednictwo.
Osmanowie zostali odcięci od Oceanu Indyjskiego, ponieważ ich flota nie stanowiła już równorzędnego przeciwnika dla sił Europejczyków. Klęska pod Lepanto oznaczała ostateczne wycofanie się osmańskiej marynarki także z zachodniej części Morza Śródziemnego i utratę kontroli nad Maghrebem, nawet jeśli władcy Trypolitanii, Tunisu i Algieru nadal nominalnie uznawali zwierzchność sułtana. Ich siły morskie nie stanowiły już jednak integralnej części osmańskiej floty, lecz przeszły na samodzielną działalność korsarską. Utratę dochodów z handlu przyprawami z Azji zrekompensował rozwijający się od drugiej połowy XVI wieku handel kawą z Jemenu. Upadek osmańskiej marynarki miał jednak konsekwencje także dla floty handlowej, ponieważ zaczęła być ona wypierana przez statki europejskie, lepiej chronione przed atakami joannitów oraz angielskich i holenderskich piratów, którzy zaczęli zagrażać komunikacji we wschodniej części Morza Śródziemnego. Niebezpieczne stało się nawet Morze Czarne, gdzie działali Kozacy zaporoscy.
Zasady handlu pomiędzy Europejczykami a imperium regulowały tzw. kapitulacje, w ramach których Osmanowie przyznali obcym kupcom liczne przywileje, dążąc przede wszystkim do zaopatrzenia rynku w odpowiednią ilość towarów. W rezultacie stopniowo Europejczycy zaczęli obsługiwać także coraz większą część wewnętrznego handlu imperium, a wielu jego poddanych starało się uzyskać prawdziwe lub fikcyjne zatrudnienie w europejskich placówkach dyplomatycznych, co gwarantowało dostęp do podatkowych i handlowych przywilejów. Szczególną rolę odegrali tutaj osmańscy chrześcijanie, którzy w XVII wieku zaczęli odgrywać coraz większą rolę w handlu imperium, korzystając ze swoich powiązań z europejskimi kupcami. W Stambule powstała nowa grecka arystokracja, nazywana fanariotami, która miała liczne powiązania z elitami Osmanów oraz chrześcijańskich księstw naddunajskich. Chociaż fanarioci zawdzięczali swoje wpływy przede wszystkim pośrednictwu w handlu chrześcijańskich mocarstw z imperium, to zaalarmowani agresywnymi działaniami katolickich misjonarzy byli jednocześnie antypapiescy. W uformowaniu nowej antykatolickiej ortodoksji szczególną rolę odegrał patriarcha Cyryl Lukaris (zm. 1638) i to ostateczne zerwanie prawosławnych z Rzymem pośrednio wzmocniło imperium.
Inną konsekwencją wielkich odkryć geograficznych był napływ gigantycznych ilości srebra z hiszpańskiej Ameryki, co doprowadziło do dramatycznego obniżenia wartości osmańskiej srebrnej monety, akçe. W 1534 roku dochód centralnego skarbca osiągnął pięć milionów złotych dukatów, lecz w 1591 suma ta była warta jedynie połowę swojej dawnej wartości, ponieważ podatki w większości były pobierane w akçe. Wartość wynagrodzeń żołnierzy kapıkulu, państwowych urzędników oraz dochody timariotów systematycznie spadały, zaś w rezultacie w miejsce dawnej dyscypliny i oddania rozpowszechniała się wśród nich coraz większa niechęć do państwowej służby oraz szerzyło się łapownictwo i sprzeniewierzenia. Chcąc jakoś zaradzić sytuacji rząd uciekał się do drastycznych środków, takich jak psucie monety, co jednak tylko pogarszało sytuację. Pomimo kilku reform monetarnych ostatecznie w XVII i XVIII wieku akçe zdewaluowało się do tego stopnia, że znikło z rynku i pozostało jedynie monetą rachunkową.
Jednym ze sposobów na poradzenie sobie z ciągle powiększającym się deficytem budżetu było również podwyższanie podatków. W trakcie wojny z Austrią w latach 1593–1606 wymiar cizye zwiększył się cztero- lub pięciokrotnie, lecz dochody wciąż były niewystarczające. Nadzwyczajne podatki avarız zostały podniesione i przekształcone w regularne roczne należności, płatne w gotówce. Wiele podatków płatnych w naturze nie tylko podniesiono, ale zamieniono na podatki pieniężne, które odtąd stały się głównym źródłem dochodów państwa. Było to posunięcie pod pewnymi względami postępowe, ale wiązało się z rosnącym obciążeniem fiskalnym, zwłaszcza chrześcijan, które zaczęło budzić ogólne niezadowolenie.
Stopniowo powszechną praktyką stała się również dzierżawa podatków ("iltizam"). Dzierżawca podatkowy ("multazim") zobowiązywał się zapłacić określoną sumę pieniędzy z góry w zamian za prawo do ściągania podatków z określonego źródła. Każda suma, którą ściągnął powyżej zapłaconej państwu kwoty, była jego zyskiem. Z punktu widzenia skarbu państwa ten system miał tę zaletę, że gwarantował natychmiastowy dostęp do gotówki. Na dłuższą metę jego oczywistą wadą był jednak fakt, że dzierżawca podatkowy, posiadający krótkoterminową umowę (zazwyczaj na okres trzech lat), nie był zainteresowany utrzymaniem produktywności powierzonego mu źródła podatków, a znaczna część nałożonych obciążeń z założenia nigdy nie docierała do skarbu. Rosnące obciążenia podatkowe stworzyły podatny grunt dla lokalnych rebelii, zaś seria złych zbiorów około 1600 roku jeszcze pogorszyła sytuację. W rezultacie na przełomie XVI i XVII wieku Anatolia stała się ogniskiem działań zbrojnych band zwanych "celalî", z którymi nie mogły poradzić sobie siły rządowe.
Wojny przełomu XVI i XVII stulecia, rebelie celalî i zmiany w osmańskiej armii.
Niemożność stłumienia rebelii celalî była jednym z widomych świadectw upadku osmańskiej armii. Wojna z Safawidami, jaka toczyła się w latach 1578–1590, zakończyła się zwycięstwem Osmanów i zajęciem przez nich Kaukazu, Azerbejdżanu i zachodniego Iranu aż do Nahawandu. Te sukcesy były jednak w dużej mierze rezultatem zaabsorbowania szacha Abbasa I walkami z chanem Buchary Abdullahem II (1557 – 1598) i w latach 1603–1606 odbił on utracone terytoria, wykorzystując zaangażowanie Osmanów w wojnę z Austrią (1593 – 1606). To w trakcie tego ostatniego konfliktu Osmanowie zetknęli się z nowym sposobem prowadzenia wojny, wykorzystującym fortyfikacje polowe oraz współdziałanie pikinierów z muszkieterami. Pomimo zwycięstwa pod Mezőkeresztes w 1596 kolejne walki dobitnie pokazały, że nadal polegająca głównie na timariockiej kawalerii osmańska armia ma poważne trudności w starciu z tak zorganizowanymi oddziałami i „era osmańskiej militarnej supremacji nad europejskimi przeciwnikami dobiegła końca”. Wojna ostatecznie pozostała nierozstrzygnięta, jednak kończący ją traktat w Zsitvatörök z 1606 przewidywał zwolnienie Habsburgów z płaconego dotychczas Osmanom trybutu.
Ogromne koszty długoletnich wojen z Iranem i Austrią były istotną przyczyną rosnącej presji podatkowej państwa, co doprowadziło do rebelii celalî. Doświadczenia z wojny z Austrią oraz klęski poniesione w walce z nowo sformowanym przez Abbasa korpusem muszkieterów zmusiły osmański rząd do podjęcia prób zreformowania armii. Zwiększono ponad dwukrotnie liczbę janczarów zaś szeregi piechoty wzmocniono także zatrudniając ochotników, potrafiących posługiwać się bronią palną, których nazywano sejmenami. Jednocześnie ponieważ kawaleria nie była już tak potrzebna jak dawniej, a trzeba było znaleźć pieniądze na utrzymanie dodatkowych piechurów, wiele timarów zamieniono w dzierżawy podatkowe. Ubocznym skutkiem tych reform była utrata przez korpus janczarów elitarnego charakteru. Zostało do niego dopuszczonych wielu rdzennych Turków, co osłabiło znaczenie devşirme. Sejmenowie rekrutowali się spośród râya, którzy przeniknęli także w szeregi timariotów, i to złamanie fundamentalnej dla całego ustroju zasady monopolu askerî na służbę sułtanowi przez ówczesnych osmańskich komentatorów było uważane za główną przyczynę zmierzchu imperium.
To właśnie wywodzący się z chłopstwa sejmenowie, którzy po zakończonej kampanii tracili zatrudnienie w armii, tworzyli trzon rebelii celalî. Chcąc z nią walczyć, rząd centralny przyznał bejlerbejom prawo do samodzielnego ściągania lokalnych podatków, z których miały być opłacane oddziały sejmenów, oraz zezwolił miejscowej ludności na formowanie milicji. Te posunięcia doprowadziły jednak tylko do dalszej anarchizacji Anatolii, bowiem zarówno oddziały sejmenów na żołdzie bejlerbejów, z reguły nieregularnie opłacane, jak i lokalne milicje, często przechodziły na stronę rebeliantów. W trakcie rebelii zaczęto także rozlokowywać garnizony w prowincjonalnych miastach. Ci żołnierze, nawet jeśli formalnie byli zaliczani do janczarów, otrzymywali wyjątkowo niski żołd i utrzymywali się z handlu lub wykonywania innych zawodów. W ich szeregi zaczęli też przenikać rzemieślnicy, chcący skorzystać z przysługujących sługom państwa zwolnień podatkowych. W rezultacie większość oddziałów wojska zaczęła przypominać raczej miejską milicję, niż regularną armię, chociaż część z tych żołnierzy regularnie zasilała wojska sułtana.
W 1602 wojska rządowe pokonały najważniejszego przywódcę celalî Karayazıcıego, rebelia jednak wybuchła z nową siłą, gdy w 1605 bunt podniósł przywódca kurdyjskiego klanu z Kilis Dżanbulat Ali Pasza. Dopiero w 1607 został on pokonany przez wielkiego wezyra Murada Paszę i ostatecznie w 1610 stracony. Walki z rebeliantami uniemożliwiły Osmanom zmobilizowanie pełni sił przeciwko szachowi Abbasowi, który tymczasem odnosił kolejne sukcesy na wschodzie. Najważniejszym wydarzeniem panowania Osmana II (1618–1622) była wojna z Polską (1620–1621), jednak planowana osmańska inwazja została powstrzymana pod Chocimiem. Rok później sułtan został zamordowany przez janczarów, co stanowiło „zanegowanie świętego charakteru władcy, centralnego dla osmańskiego sułtanatu co najmniej od czasów Mehmeda Zdobywcy”.
Ewolucja instytucji sułtanatu i dominacja wielkich rodów.
Od samego początku dynastii za główne zadanie sułtana uważano osobiste przewodzenie armii i jeszcze Sulejman jadał regularnie w obecności swoich żołnierzy, demonstrując w ten sposób swoje zdrowie i gotowość do walki. W ostatnich latach Sulejmana zaczął jednak pojawiać się nowy styl życia pałacowego, zgodnie z którym odosobnienie władcy i fakt, iż rzadko przemawiał publicznie, zaczęto uważać za oznakę jego wyjątkowej godności. Od czasu Selima II sułtani przestali wyruszać na wojnę. W sytuacji gdy rubieże imperium stały się bardzo odległe od jego centrum, wojny przewlekłe, a zarządzanie państwem coraz bardziej skomplikowane, pozostawanie władcy wraz z jego rządem poza stolicą przez dłuższy czas zaczęło być coraz bardziej problematyczne. Niemniej poddani Osmanów nadal nadawali obecności sułtana na polu bitwy wymiar totemiczny i przykładowo uważano, że zwycięstwo pod Mezőkeresztes w 1596 odniesiono ponieważ Mehmed III (1595 – 1603) zdecydował się osobiście stanąć na czele armii. Tradycyjnie obok wojny innym sposobem w który sułtan uzasadniał swoje prawo do władzy były pobożne fundacje. Jednak gdy w 1616 ukończono Błękitny Meczet wzniesiony na polecenie Ahmeda I (1603–1617), który wpisywał się w tradycję wcześniejszych „sułtańskich” meczetów, podniosły się głosy, że Ahmed nie miał prawa stawiać budowli tego typu, w przeciwieństwie do swoich poprzedników nie odniósł bowiem żadnego wielkiego zwycięstwa nad niewiernymi.
Odkąd sułtani przestali udawać się na wojnę wraz ze swoim wojskiem pojawiali się publicznie jedynie przy okazjach ceremonialnych. W trakcie panowania Murada III (1574 – 1595) pojawiła się tendencja do komunikowania się z wielkim wezyrem i innymi urzędnikami raczej za pomocą pism, niż osobiście. Murad III był także ostatnim sułtanem, który przed objęciem tronu zarządzał jedną z prowincji. Aż do czasów Sulejmana konkubinę, która urodziła sułtańskiego syna, posyłano wraz z dzieckiem do prowincjonalnego pałacu, gdzie potencjalny następca tronu mógł w praktyce uczyć się sztuki rządzenia. Czasami pomiędzy osmańskimi książętami panującymi w różnych prowincjach Anatolii wybuchały wojny o sukcesję – tak stało się po uwięzieniu Bajezida I przez Timura, po śmierci Mehmeda II i gdy Selim Groźny wystąpił przeciwko swojemu ojcu i braciom. Sulejman jednak, ponieważ chciał zatrzymać swoją konkubinę Hürrem przy sobie, położył kres temu zwyczajowi. Selim II i Murad III wysłali do prowincji jedynie swoich najstarszych synów, zaś Mehmed III zgładził swoich dziewiętnastu braci i zaprzestał praktyki nadawania osmańskim książętom namiestnictwa prowincji. Odtąd wychowywali się oni w odosobnieniu pałacu i albo obejmowali tron jako małe dzieci, albo mieli szereg mentalnych problemów związanych ze swoim szczególnym dzieciństwem.
Decyzja Sulejmana by nie tylko nie oddalić Hürrem po urodzeniu syna, ale uczynić ją swoją oficjalną małżonką i spłodzić z nią kolejnych synów ustanowiła także precedens dla silnej pozycji sułtańskich matek ("Valide Sultan"), takich jak Kösem i Hatice Turhan, które za nominalnych rządów swoich małoletnich synów sprawowały faktyczne regencje. Mizoginistycznie nastawiona elita imperium uważała „sułtanat kobiet” za główną przyczynę jego nieszczęść. Ponieważ sułtan rezydował teraz w wewnętrznej części pałacu nie dało się jednak rządzić państwem bez posiadania wpływów w haremie, tylko ludzie stamtąd mieli bowiem stały dostęp do władcy.
Zamknięcie się sułtana w pałacu sprawiło, że faktycznie większą niż on rolę w rządzeniu państwem zaczęli odgrywać wielcy wezyrowie. Pierwszym wielkim wezyrem, który przyćmił swojego sułtana był wspomniany już Mehmed Sokollu Pasza sprawujący faktyczne rządy za panowania Selima II. Podobną rolę odgrywali Sinan Pasza za Mehmeda III, oraz Murad Pasza i Halil Pasza za Ahmeda I oraz Osmana II. Główną rolę w rządzeniu imperium nie odgrywał już sułtan i jego niewolnicy, ale wielkie rody, spośród których rekrutowali się wielcy wezyrowie, podobnie jak ród panujący posiadające swoich służących-niewolników, własne oddziały wojska oraz terytoria, z których pobierały podatki, z racji sprawowania urzędu namiestnika prowincji bądź dzierżawy podatków. Rekrutacja części armii z zaciągów czynionych przez owe wielkie rody odciążała budżet państwa, lecz razem z innymi opisanymi powyżej zjawiskami sprawiała, że nowe imperium było o wiele bardziej zdecentralizowanym tworem niż jego dawne wcielenie.
Zamordowanie Osmana II przez janczarów obawiających się utraty swojej uprzywilejowanej pozycji w wyniku planowanych reform było jaskrawym świadectwem upadku prestiżu sułtanatu. Na tron wstąpił 10-letni Murad IV (1623 – 1640), jednak faktyczną władzę w państwie sprawowała jego matka, Kösem. Na wieść o śmierci Osmana II rewoltę podniósł namiestnik Erzurum, Abazy Pasza, który w latach 1623–1628 kontrolował wschodnią Anatolię. Sytuację wykorzystał szach Abbas, który w 1623 zajął Bagdad. Po dojściu do pełnoletniości, dążąc do przywrócenia kontroli rządu centralnego, Murad IV zaprowadził rządy terroru, w czym pomógł mu sojusz z ultrakonserwatywnym ruchem ulemów zwanym kadizadeliler, postulującym odrzucenie wszelkich zwyczajów, które narosły w muzułmańskiej społeczności od czasów Mahometa. Głównym celem Murada było odzyskanie terytoriów utraconych na rzecz Safawidów. W 1633 pokonał on emira Fachr ad-Dina II (zm. 1635), który w międzyczasie utworzył w Libanie na wpół niezależne państwo, i dzięki temu zwycięstwu mając zabezpieczone tyły swojej armii następnie w dwóch kampaniach odzyskał Erywań i Bagdad z rąk Persów, co potwierdził traktat z Kasr-e Szirin zawarty w 1639. Murad IV był ostatnim sułtanem postępującym zgodnie ze starym wojskowym etosem dynastii, regularnie stając na czele armii.
Następcą Murada IV został jego brat, Ibrahim I (1640 – 1648), który po latach zamknięcia w odosobnionej części pałacu cierpiał na wiele zarówno fizycznych, jak i psychicznych dolegliwości. Pomimo to pierwsze cztery lata jego panowania były pomyślne, ponieważ faktyczna władza pozostała w rękach wielkiego wezyra jego poprzednika, zdolnego Kemankeş Kara Mustafy Paszy. W roku 1644 sułtan nakazał jednak zgładzić Mustafę Paszę, który naraził się jego matce Kösem, i imperium zaczęło być rządzone przez koterie haremu oraz coraz bardziej chorego i nieprzewidywalnego sułtana. Sytuację pogarszała jeszcze wojna z Wenecją, która wybuchła w roku 1645, i rychło zmusiła rząd do nałożenia nowych podatków oraz doprowadziła do ekonomicznych trudności w związku z blokadą Dardaneli. Ostatecznie w spisek mający usunąć Ibrahima została zaangażowana nawet jego matka i został on zabity przez janczarów. To morderstwo uprawomocniła fatwa wydana przez şeyhülislam.
W chwili objęcia tronu syn Ibrahima, Mehmed IV (1648 – 1687), miał zaledwie cztery lata, i rychło wybuchła walka o władzę pomiędzy stronnictwami jego babki, Kösem, i matki, Hatice Turhan. Z tej rywalizacji zwycięsko wyszła ta ostatnia, Kösem zginęła bowiem w 1651 w trakcie buntu janczarów. Były to lata wielkiej wewnętrznej niestabilności, spowodowanej zarówno walkami pałacowych frakcji, jak i ekonomicznymi kosztami wojny z Wenecją oraz kolejnymi plagami i kiepskimi zbiorami. W tym czasie w Stambule wybuchły przynajmniej cztery większe rebelie i zmieniło się nie mniej niż trzynastu kolejnych wielkich wezyrów. Następna rewolta w 1656 zmusiła Hatice Turhan do przekazania w ręce nowego wielkiego wezyra, Mehmeda Köprülü, całej realnej, a nie tylko nominalnej władzy. Jego głównym zadaniem miało być zapanowanie nad pogłębiającą się anarchią. W ten sposób rozpoczęła się trwająca niemal pół wieku dominacja Köprülü, najważniejszego rodu wielkich wezyrów w historii imperium.
Rządy rodu Köprülü i wojna z Ligą Świętą.
Mehmed Köprülü z niezwykłą energią przystąpił do zwalczania wszelkich antypaństwowych elementów, bez litości skazując na śmierć lub wygnanie aktualnych bądź potencjalnych wichrzycieli, a także niezdyscyplinowanych żołnierzy. W 1657 udało mu się także zakończyć wenecką blokadę Dardaneli. Jego krwawe rządy wywołały jednak niezadowolenie na prowincji i doszło do buntów w Damaszku, Kairze, Antalyi i najpoważniejszego, w Aleppo, gdzie namiestnikiem był Abaza Hasan Pasza. Ostatecznie wszystkie te rewolty zostały jednak stłumione. W chwili śmierci Mehmeda Köprülü w 1661 państwo osmańskie cieszyło się wewnętrznym pokojem i zgodnie z jego wolą kolejnym wielkim wezyrem został jego syn, Fazıl Ahmed Pasza. Tym samym „po raz pierwszy w osmańskiej historii syn został następcą ojca na stanowisku wielkiego wezyra”.
Obalenie przez Osmanów prohabsburskiego księcia Siedmiogrodu Janosa Kemeny’ego (1661–1662) i ustanowienie nowym księciem Michała Apafiego (1661–1690) doprowadziło do wybuchu kolejnej wojny z Austrią. W 1663 Fazıl Ahmed zdobył Uyvar, uważany za ostatnią poważną przeszkodę na drodze do Wiednia, i ten osmański sukces doprowadził do uzyskania przez Austriaków wsparcia ze strony zaniepokojonego papiestwa, Hiszpanii, niektórych niemieckich książąt i Francji. W 1664 pochód Osmanów został powstrzymany w bitwie pod Szentgotthárd. Zawarty jeszcze w tym samym roku pokój w Vasvár potwierdzał zajęcie Uyvar przez Osmanów oraz ich wpływy w Siedmiogrodzie.
Po pokonaniu Habsburgów Fazıl Ahmed dążył do ostatecznego zakończenia wojny z Wenecją i po czterech latach walk w 1669 udało mu się zdobyć Kandię, główną wenecką twierdzę na Krecie. Zajęcie Krety przez Osmanów potwierdził zawarty w tym samym roku traktat pokojowy. Fazıl Ahmed zwrócił się teraz przeciwko Polsce, w 1672 zdobywając Kamieniec Podolski. Dalsze postępy Osmanów na tym teatrze wojennym zahamowało jednak zwycięstwo przyszłego króla Polski Jana Sobieskiego (1674 – 1696) pod Chocimiem w 1673. Kończący wojnę polsko-turecką rozejm w Żurawnie potwierdzał aneksję Podola przez Osmanów.
Fazıl Ahmed zmarł w 1676 a jego następcą został spowinowacony z Köprülü Kara Mustafa. W 1683, wykorzystując antyhabsburskie powstanie Imre Thökölyego na Węgrzech Kara Mustafa wyruszył przeciwko Austrii. Osmanowie byli o krok od zdobycia Wiednia, jednak 12 września zostali pokonani przez polsko-austriacko-niemiecką odsiecz. Kara Mustafa został zgładzony przez sułtana, który powołał na urząd wielkiego wezyra wrogiego Köprülü Kara Ibrahima. Pozycja samego Mehmeda IV zaczęła się jednak szybko pogarszać w wyniku klęsk jakie Osmanowie ponosili z nowo zawiązaną Ligą Świętą, do której oprócz Austrii należała także Polska, Rosja, Wenecja i Papiestwo. W 1686 Austriacy zajęli Budę, zaś ich zwycięstwo pod Nagyharsány w następnym roku przypieczętowało utratę Węgier przez Osmanów. Ogólne niezadowolenie wywołane tymi militarnymi klęskami doprowadziło do obalenia Mehmeda IV przez janczarów.
Następcą Mehmeda IV został jego brat Sulejman II (1687–1691), który w 1689 mianował wielkim wezyrem Fazıl Mustafę Paszę Köprülü. Fazıl Mustafa próbował przeprowadzić pewne reformy i uporządkować finanse państwa. Udało mu się odbić Nisz i Belgrad z rąk Habsburgów, w 1691 poniósł jednak katastrofalną klęskę w bitwie pod Slankamenem, w której zginął. W tym samym roku zmarł Sulejman II i na tron wstąpił kolejny syn Ibrahima, Ahmed II (1691 – 1695), którego panowanie było wypełnione porażkami z Austriakami. Syn Mehmeda IV Mustafa II (1695 – 1703), prawdopodobnie próbując ograniczyć wpływy Köprülü, pozwolił na zbudowanie sieci patronatu i założenie wielkiego rodu swojemu dawnemu nauczycielowi, Feyzullahowi Efendi, którego mianował şeyhülislam. Köprülü nadal pozostawali jednak najpotężniejszym rodem i w latach 1697 do 1702 wielkim wezyrem był ich kolejny przedstawiciel, Amcazade Köprülü Hüseyin Pasza.
W 1695 sułtan osobiście wyruszył przeciwko Habsburgom i pokonał ich siły w bitwie pod Lugos, w której zginął dowódca sił cesarskich w Siedmiogrodzie Federico Ambrosio Veterani. W 1696 Rosjanie zajęli jednak Azow, a w następnym roku Eugeniusz Sabaudzki pokonał Mustafę II w decydującej bitwie pod Zentą. Osmanowie byli zmuszeni rozpocząć negocjacje pokojowe i na podstawie traktatu zawartego w Karłowicach w 1699 zrzekali się Węgier i Siedmiogrodu na rzecz Habsburgów (chociaż zatrzymywali Banat), oddawali Polsce Podole oraz Wenecji Peloponez. W następnym roku zawarto także pokój z Rosją, na rzecz której Osmanowie zrzekli się Azowa.
Traktat w Karłowicach był postrzegany przez osmańską elitę jako upokarzający, a niechęć do sułtana wzbudzał także jego faworytyzm w stosunku do Feyzullaha Efendiego, który próbując budować własną potęgę naraził się zarówno wpływowym rodzinom ulemów, jak i wojskowym elitom. Dodatkowo rozeszły się pogłoski, że stolica ma być przeniesiona do Edirne, co zwróciło przeciwko władcy także stambulskich rzemieślników, obawiających się utraty dworskich zamówień. Zawiązał się spisek przeciwko Feyzullahowi Efendiemu i w 1703 bunt nieopłacanych żołnierzy w Stambule przerodził się w ogólną rebelię, która obaliła sułtana i doprowadziła do śmierci jego faworyta. Mustafa II został zmuszony do abdykacji na rzecz swojego brata, Ahmeda III (1703–1730).
Wojny pierwszej połowy XVIII w..
Traktat Karłowicki był przełomowym wydarzeniem w historii imperium ponieważ po raz pierwszy Osmanowie zostali zmuszeni do postępowania zgodnie z europejskimi zasadami prawa międzynarodowego i dyplomacji. Traktat nie był tylko przejściowym zawieszeniem broni, jakie zgodnie z tradycją muzułmańskie państwo zawierało z niewiernymi zajmującymi „terytorium wojny” ("dar al-harb"), ale pokojem zawartym na czas nieokreślony (w przypadku Polski i Wenecji) lub określony (w przypadku Austrii i Rosji). Osmanowie zostali zmuszeni do utrzymywania stosunków dyplomatycznych z innymi państwami na zasadach równości oraz uznania ich integralności terytorialnej. Delineacja granic dokonana przez komisje graniczne położyła kres rajdom na terytorium sąsiadów, stanowiącym tradycyjne zajęcie przygranicznych garnizonów i źródło dodatkowych dochodów dla osmańskiej elity.
Era osmańskiej ekspansji zakończyła się definitywnie, ale jak miały pokazać wydarzenia pierwszej połowy XVIII wieku, armia imperium pozostała całkiem sprawna i skutecznie broniła jego granic. Po klęsce pod Połtawą w 1709 król Szwecji Karol XII (1697–1718) szukał schronienia w państwie Osmanów i wkrótce za pomocą zręcznej dyplomacji udało mu się doprowadzić do wybuchu osmańsko-rosyjskiej wojny. Gdy w 1711 car Piotr I (1682–1725) zaatakował terytorium imperium jego armia została okrążona w pobliżu Prutu i na podstawie zawartego po tym wydarzeniu traktatu Rosjanie zrzekli się Azowa. W 1715 Osmanowie zaatakowali Wenecję, chcąc odbić z jej rąk Peloponez, jednak osmańskie sukcesy zaalarmowały Austrię, która w 1716 przyłączyła się do wojny po stronie włoskiej republiki. Ostatecznie wojna toczona w latach 1715–1718 zakończyła się porażką Osmanów, którzy na podstawie traktatu w Požarevacu oddali Habsburgom Banat, zachodnią Wołoszczyznę, oraz północną Serbię wraz z Belgradem. Ten sam traktat przyznawał jednak imperium zdobyty na Wenecji Peloponez oraz jej twierdze na Krecie. Ponadto Wołoszczyznę i północną Serbię imperium odzyskało po zwycięstwie w wojnie z Austrią i Rosją toczonej w latach 1735–1739, chociaż w jej wyniku musiało zrzec się na rzecz Rosji Azowa. Tak jak wojna z lat 1715–1718 pokazała, że Wenecja nie stanowi już istotnego zagrożenia dla imperium, tak pokój z 1739 stanowił widome świadectwo faktu, iż również ze strony Habsburgów nie grozi już prawdziwe niebezpieczeństwo. Jednocześnie jednak Osmanom wyrósł nowy i potężny przeciwnik w postaci Rosji, która dla prawosławnych mieszkańców Bałkanów była wyzwolicielem bardziej pożądanym niż kiedykolwiek była nim Austria.
W 1722 doszło do upadku Safawidów w Iranie, co zdawało się stwarzać korzystne warunki do ekspansji na wschód. Osmanowie rozpoczęli działania wojenne w 1723 i początkowo odnieśli szereg sukcesów, zdobywając Gruzję i Armenię, a w 1727 docierając nawet do Hamadanu. Niedługo potem zaczęli jednak ponosić klęski z rąk przyszłego władcy Iranu, Nader Szaha (1736–1747). Traktat osmańsko-perski z 1736 roku przewidywał zrzeczenie się przez Osmanów wszystkich zdobyczy z poprzednich kampanii. W 1743 to Nader Szah zaatakował imperium. Jego ataki zostały odparte i w 1746 obie strony zawarły pokój przewidujący powrót do granic z czasów Murada III. W sumie „lata 1718–1768 były okresem politycznej i ekonomicznej regeneracji, ponieważ wojny w tym czasie, poza konfliktami w zachodnim Iranie, były stosunkowo krótkie”.
Era tulipanów, "âyan" i wojna z Rosją.
Panowanie Ahmeda III przeszło do historii przede wszystkim ze względu na okres kulturalnego renesansu, który rozpoczął się po traktacie w Požarevacu, przez XX-wiecznych tureckich historyków nazwanego „erą tulipanów”. Erę tulipanów często wskazuje się jako początek procesu okcydentalizacji państwa Osmanów, ze względu na bezprecedensowe zainteresowanie kulturą ówczesnej Europy. W rzeczywistości jednak w jeszcze większym stopniu była ona epoką renesansu dawnej kultury muzułmańskiej. Doszło wówczas do powstania klasy świeckich intelektualistów, takich jak Ahmed Resmî, jeden z pierwszych osmańskich ambasadorów, czy İbrahim Müteferrika, który w 1727 założył pierwszą na terenie imperium turecką drukarnię. Jak dotąd Osmanowie unikali promowania druku ze względu na religijny konserwatyzm oraz ochronę ekonomicznych interesów ludzi, którzy wytwarzali rękopiśmienne książki. Ten brak drukowanych publikacji miał ogromny negatywny wpływ na przyszłość imperium i drukarnia Müteferriki, która miała istnieć do 1797, niewiele w tym względzie zmieniła. Prawdziwy rozwój druku pod rządami Osmanów nastąpił dopiero w wieku XIX.
Pojawienie się wykształconej świeckiej elity istotnie zmieniło tradycyjnie wojskowe oblicze imperium, ponieważ zaczęła ona zajmować ważne miejsce w rozwijającej się biurokracji. Wywodziło się z niej czterech wielkich wezyrów, takich jak Damat Ibrahim i Ragıp Pasza, zaś sprawy państwa zaczęły być częściej załatwiane przez organy o bardziej cywilnym charakterze, Wysoką Portę ("Bab-ı Ali") oraz skromny niegdyś urząd Reis-ül küttâb, którego szefowie zaczęli stopniowo działać jak ministrowie spraw zagranicznych. Ten wzrost znaczenia cywilnej biurokracji spotkał się jednak z niezadowoleniem tradycyjnej elity wojskowych i ulemów. Ci ostatni żywili także niechęć do europejskich nowinek wprowadzanych na dworze, która była podzielana również przez niższe warstwy społeczeństwa, szczególnie niezadowolone z rozrzutnego trybu życia sułtana i jego faworytów, trwoniących pieniądze na coraz to nowe ekstrawagancje i rozrywki. Gdy dodatkowo pojawiły się niepowodzenia na wojnie z Iranem doszło do wybuchu. W 1730 rebelia Patrona Halila doprowadziła do śmierci Damata Ibrahima i zmusiła Ahmeda III do abdykacji na rzecz swojego brata Mahmuda I (1730 – 1754). Ta rewolucja nie oznaczała jednak zerwania żywych kontaktów z Europą, czego widomym świadectwem była choćby budowa w Stambule w latach 1748–1755 barokowego meczetu Nuruosmaniye, czy pierwsze próby wojskowych reform na wzór zachodni przeprowadzone przez francuskiego oficera na służbie sułtana Claude’a Alexandre’a de Bonnevala (zm. 1747).
W okresie ogromnych wydatków na wojnę z Ligą Świętą doszło do powstania instytucji dożywotniej dzierżawy podatkowej, "malikâne". Posiadacz "malikâne" wpłacał znaczną sumę na początku dzierżawy, po czym coroczne opłaty wnoszone do skarbu były ustalane w umiarkowanej wysokości. W teorii "malikâne" miało doprowadzić do ukrócenia wyzysku podatników, ponieważ w interesie dożywotniego dzierżawcy nie leżało wyczerpanie stałego źródła dochodów przez jego zbytnie obciążenie. W praktyce system ten z reguły nie działał zgodnie z założeniami, ponieważ posiadacze "malikâne" nie doglądali ich osobiście, ale zatrudniali podwykonawców, którzy nie mieli długofalowego interesu w utrzymaniu "malikâne" w dobrej kondycji. Było to spowodowane także faktem, że "malikâne" znalazły się w rękach niemal wyłącznie wyższych funkcjonariuszy rządowych i innych przedstawicieli stołecznej elity, takich jak kobiety pałacu, oraz prowincjonalnych magnatów. Instytucja "malikâne" była jedną z przyczyn wyrośnięcia nowej klasy lokalnych notabli, "âyan", którzy w swoich regionach cieszyli się wzrastającym zakresem niezależności od Stambułu. Inną instytucją prawa podatkowego sprzyjającą temu stanowi rzeczy było także wywodzące się jeszcze z XVII wieku "tevzi", zwyczaj ustalania z góry należności danej prowincji, które potem były rozkładane ("tevzi") na poszczególne grupy podatników przez namiestnika. Ta praktyka była wielką okazją do budowy przez namiestnika systemu klienteli.
Wiek XVIII w Syrii jest uważany za „wiek âyan”. Jednym z pierwszych "âyan" był Isma’il Pasza al-Azm, któremu Ahmed III w 1725 powierzył namiestnictwo Damaszku jako pierwszemu od dwóch stuleci przedstawicielowi lokalnej elity. Było to związane z migracją beduińskiej konfederacji Anaza z Pustyni Arabskiej i Syryjskiej, która zagroziła miejscowym szlakom handlowym i pielgrzymkowym. Sułtan odwołał się zatem do sił lokalnych, by rozwiązać palący problem beduińskich inkursji, i ród Azm wykorzystał swoją szansę, dominując w życiu politycznym południowej Syrii w latach 1725 do 1783, kiedy to jego przedstawiciele byli wielokrotnie namiestnikami Trypolisu i Damaszku. W latach 1726 do 1807 Mosul był rządzony przez rodzinę Al-Dżalilich. Aleppo także znalazło się w ręku lokalnych namiestników, chociaż nie zostało opanowane przez przedstawicieli jednego rodu. W Bagdadzie w latach 1704 do 1747 rządził ojciec i syn Hasan i Ahmed Pasza, po którym władzę przejęli jego mamelucy.
Prawdziwe wyzwanie dla władzy Stambułu przyszło jednak z Egiptu, gdzie rosło znaczenie frakcji miejscowych mameluków i janczarów, od połowy XVIII wieku faktycznie rządzących w kraju, przy nominalnym uznawaniu autorytetu sułtana. W 1770 kolejny z ich przywódców, Ali Bej, rzucił otwarte wyzwanie Osmanom, zastępując ich namiestnika Dżuddy własnym nominatem oraz dokonując inwazji na Syrię. Na miejscu jego siły znalazły sojuszników w osobach lokalnych "âyan", rządzącego w Palestynie Zahira al-Umara oraz górach Libanu Jusufa al-Szihabiego. W 1771 wojska Ali Beja zajęły Damaszek, jednak wtedy ich dowódca, Abu az-Zahab, ogłosił przejście na stronę sułtana i zwrócił się przeciwko swojemu dotychczasowemu panu, którego ostatecznie pokonał w 1773. Ponowna inwazja na Palestynę przez Abu az-Zahaba w 1775 doprowadziła do utraty przez Zahira al-Umara niemal wszystkich jego posiadłości i ostatecznie zginął on w wyniku osmańskiego ataku na Akkę. Śmierć Abu az-Zahaba w tym samym roku oznaczała pogrążenie się Egiptu w walkach pomiędzy stronnictwami mameluków.
Sułtan nie był w stanie stłumić rebelii w Egipcie i Syrii, ponieważ w tym samym czasie prowadził wojnę z Rosją. Osmanowie przyglądali się z niepokojem poczynaniom Rosjan w Rzeczypospolitej Obojga Narodów i kiedy ich oddziały przekroczyły granicę imperium w pościgu za konfederatami barskimi we wrześniu 1768 wypowiedziano Rosji wojnę. Szybko jednak okazało się, że Osmanowie, którzy nie brali udziału w żadnej europejskiej wojnie od roku 1739, przeliczyli się z siłami. W międzyczasie bowiem w trakcie wojny siedmioletniej doszło do kolejnych militarnych innowacji, takich jak mobilna siła ognia szybko strzelających regimentów oraz lekkiej artylerii czy użycie bagnetu do odpierania ataków kawalerii, które ze straszliwym dla nich skutkiem miał zastosować przeciwko Osmanom weteran tego konfliktu, feldmarszałek Piotr Rumiancew. W 1770 40-tysięczna armia rosyjska zadała druzgocącą klęskę liczącym ponad 100 tys. żołnierzy siłom osmańskim pod Kagułem. Podobnie katastrofalny przebieg miała dla Osmanów wojna na morzu, gdzie w tym samym roku ich flota została zniszczona pod Çeşme nieopodal Izmiru. Pod koniec wojny Rosjanie dotarli na tereny na południe od Dunaju, zagrażając samemu Stambułowi. Zgodnie z kończącym wojnę traktatem w Küczük Kajnardży Rosjanie uzyskali szereg portów nad Morzem Czarnym oraz Kabardię, zaś Chanat Krymski stawał się niepodległy. Rosyjscy kupcy uzyskali także prawo do swobodnej żeglugi po Morzu Czarnym i Śródziemnym. Ponadto Osmanowie mieli zapłacić Rosji ogromne odszkodowanie wojenne w wysokości 4,5 mln rubli.
Próby reform i upadek.
Zmierzch imperium i reformy Selima III.
Traktat w Küczük Kajnardży był punktem zwrotnym w historii Osmanów. Od tej pory w polityce europejskich mocarstw istniała tzw. kwestia wschodnia, tj. problem podziału terytoriów i wpływów na obszarze względnie słabego Imperium Osmańskiego. Część dzierżących w nim władzę przywódców politycznych oraz grup społecznych zaczęła rozważać opuszczenie imperium. Konsekwencje tej porażki i jej dalsze reperkusje pchnęły także Osmanów w kierunku transformacji, która z biegiem czasu stawała się coraz głębsza. Ponadto wojna i związane z nią straty doprowadziły do długotrwałej ekonomicznej depresji, z której osmańska gospodarka nie wydobyła się aż do połowy XIX stulecia.
Jednocześnie w drugiej połowie XVIII wieku w imperium pojawiła się nowa przyniesiona z Zachodu ideologia, która ostatecznie miała doprowadzić do jego rozpadu. Był to nacjonalizm, który najwcześniej objął prawosławnych mieszkańców Bałkan. W warunkach osmańskich początki nacjonalizmu były powiązane z kwestią tożsamości religijnej. Wiek XVII i pierwsza połowa XVIII to walka chrześcijańskich elit stolicy, czerpiących coraz większe korzyści z międzynarodowego handlu, o rozciągnięcie władzy nad swoimi współwyznawcami na prowincji. Ich zabiegi na sułtańskim dworze doprowadziły do powstania w połowie XVIII wieku systemu milletów, to jest scentralizowanych związków wyznaniowych obejmujących całe imperium. Początkowo status milletu (dosłownie „narodu”, „nacji”) miały jedynie Grecki Kościół Prawosławny i Apostolski Kościół Ormiański. W 1830 pod naciskiem Francji uznano za odrębny millet Kościół katolicki obrządku ormiańskiego, a w 1835 Żydów. Ostatecznie pod koniec istnienia imperium było dwanaście uznanych milletów. Centralizacja chrześcijańskich kościołów przeprowadzona z wykorzystaniem władzy sułtana spotkała się jednak z oporem wielu lokalnych wspólnot religijnych. Wiązało się to z kwestią języka liturgicznego. Do tej pory była ona rozstrzygana na poziomie lokalnym, jednak powstanie prawosławnego milletu z centrum w Konstantynopolu oznaczało hellenizację. Stojący za finansową i polityczną potęgą Cerkwi fanarioci uważali bowiem patriarchat za narzędzie w walce o przywrócenie kulturalnego i politycznego znaczenia Greków. W rezultacie około 1767 patriarchat zniósł względną autonomię kościołów serbskiego i bułgarskiego i nakazał im używanie języka greckiego oraz korzystanie z greckich księży. Rząd osmański okazał się niezdolny do dostrzeżenia tych zmian i w ten sposób za jego milczącym przyzwoleniem doszło do zniechęcenia wielu Słowian do patriarchatu. Ta przymusowa hellenizacja była jedną z przyczyn powstania Karadziordziewicia w Serbii.
Spośród szeregu konsekwencji traktatu w Küczük Kajnardży osmańska opinia publiczna była szczególnie poruszona utratą Krymu, pierwszego terytorium zamieszkanego głównie przez muzułmanów, które zostało oddane chrześcijańskiemu państwu. Jej oburzenie powiększyło się jeszcze, gdy w 1783 Katarzyna II (1762 – 1796) dokonała aneksji Chanatu Krymskiego. Był to główny powód wojny toczonej w latach 1787–1792, która jednak nie tylko nie doprowadziła do odzyskania przez Osmanów utraconych posiadłości, ale przesunęła rosyjską granicę na Dniestr, poza tym potwierdzając postanowienia z Küczük Kajnardży. Ta wojna „była jaskrawym przykładem całkowitej daremności tradycyjnej sztuki wojennej, której nadal hołdowali Osmanowie”.
Selim III (1789 – 1807) przedsięwziął ambitny program reform, nazywany "Nızam-ı Cedid" („Nowy Porządek”), który zakładał restrukturyzację systemu podatkowego i administracji m.in. przez zniesienie systemu timarów i prowincjonalnych armii, powołanie stałej służby dyplomatycznej oraz regularnej armii, nazywanej "nızam-ı cedid askerî" („wojskami nowego wzoru”). Te reformy naruszały jednak interesy potężnych grup interesu, związanych z istnieniem dawnych instytucji, w szczególności wojsk kapıkulu, które docelowo miały być zastąpione przez nową armię. W rezultacie ani dawny system timarów, ani tradycyjny system wojskowy nie zostały całkowicie zniesione. Na reformy brakowało także po prostu pieniędzy, ponieważ po dwóch ostatnich wojnach z Rosją imperium znajdowało się na krawędzi bankructwa. Sytuację komplikowała dodatkowo konieczność walki z lokalnymi rebeliami wahhabitów, którzy w 1803 zajęli Mekkę, oraz Serbów, którzy powstali w roku 1804.
Przez cały ten czas Egipt pozostawał niezależny od Stambułu, chociaż w 1786 wysłano ekspedycję, która miała z powrotem podporządkować ten kraj sułtanowi. Mamelucy jednak po prostu wycofali się do Górnego Egiptu, a osmańska armia niedługo potem powróciła na północ, by walczyć w nowej wojnie z Rosją. Panującą w Egipcie anarchię próbowali wykorzystać Francuzi, którzy w 1798 wysłali do tego kraju armię pod dowództwem Napoleona Bonaparte. Wyprawa Napoleona do Egiptu ostatecznie skończyła się klęską głównie z powodu działań angielskiej floty oraz zaciekłego oporu jaki francuskiej armii stawił Cezzâr Pasza, następca Zahira al-Umara w roli na wpół niezależnego władcy Palestyny. Francuzi ostatecznie opuścili Egipt w 1801, jednak Osmanowie nigdy nie odzyskali kontroli nad tą prowincją, w której niedługo potem do władzy doszedł Muhammad Ali (1805 – 1849). W 1807 Selim III został obalony przez rewoltę janczarów, jednak jego panowanie miało charakter przełomowy, bowiem w jego trakcie „osmański rząd, wcześniej działający na podstawie zwyczaju, stał się przedmiotem racjonalizacji. Wraz z Nowym Porządkiem systematyzujący duch Oświecenia ("esprit de système") po raz pierwszy pojawił się w osmańskiej polityce”.
Reformy Mahmuda II i walka o integralność państwa.
Po krótkich rządach Mustafy IV (1807 - 1808) władzę objął jego brat, Mahmud II (1808–1839). Na początku swojego panowania uspokoił on nastroje, gwarantując przywileje lokalnych notabli i korpusu janczarów, ale nie rezygnując jednocześnie z większości reform Selima III. Nowy sułtan przystąpił do systematycznej budowy politycznego zaplecza dla procesu reform, przeciągając na swoją stronę część ulemów oraz tworząc kadrę młodych, oddanych reformom biurokratów, takich jak Mustafa Reşid Pasza, który zaczął swoją karierę jako skryba, by później sześciokrotnie piastować urząd wielkiego wezyra. W rezultacie kiedy w 1826 janczarzy podnieśli kolejny bunt, zostali zmasakrowani przez oddziały wierne sułtanowi. Nazwano to później „szczęśliwym wydarzeniem” ("Vaka-ı Hayriye"), bowiem zagłada kapıkulu miała utorować drogę późniejszym reformom. Koniec janczarów oznaczał także prześladowania tradycyjnie związanych z nimi bektaszytów. W ramach wprowadzonych przez siebie zmian sułtan m.in. założył pierwszą oficjalną gazetę "Takvîm-i Vekâyi" (1831), zbudował nowoczesną pocztę (1834) oraz wprowadził umundurowanie i ubiory na wzór zachodni w armii i biurokracji. Stworzenie Najwyższej Rady Zarządzeń Prawnych ("Meclis-i Vâlâ-yı Ahkâm-ı Adliye") w 1838 i zerwanie z praktyką arbitralnej konfiskaty majątku zmarłych urzędników były wyraźnymi krokami w stronę ochrony życia i własności w zachodnim stylu. Utworzono także ministerstwa na wzór europejski i administrację cywilną odrębną od wojskowej. Rozwijano nowoczesne szkolnictwo.
Poza tym Mahmud zmagał się z tymi samymi problemami co Selim, to jest kolejnymi wojnami i rebeliami, których skutkiem były brak pieniędzy i choćby chwili oddechu na spokojne przeprowadzenie reform. Jak pisze Virginia Aksan: „Okres 1798–1838 jest być może najbardziej burzliwym w całej historii domu Osmanów”. Po Selimie Mahmud odziedziczył kolejną wojnę z Rosją, która w 1812 zakończyła się traktatem w Bukareszcie, przewidującym oddanie Rosji Besarabii oraz przyznanie Serbii autonomii. W 1822 udało mu się pokonać jednego z najpotężniejszych âyan, rządzącego w Janinie Ali Paszę, zaś w 1831 obalić reżim mameluków w Bagdadzie. Najważniejszy z namiestników prowincji, Muhammad Ali, pozostawał jednak całkowicie poza jego kontrolą. Co więcej, kiedy doszło do rewolty w Grecji i okazało się, że osmańska armia nie jest w stanie jej stłumić własnymi siłami sułtan był zmuszony poprosić Muhammada Alego o pomoc.
Powstanie Greków doprowadziło ostatecznie do zaangażowania się po ich stronie Wielkiej Brytanii, Francji i Rosji i w 1829 siły tej ostatniej zdobyły zarówno Erzurum na wschodzie, jak i Edirne na zachodzie. Słaba postawa osmańskiej armii w wojnie z Rosjanami nie powinna dziwić, ponieważ znajdowała się ona właśnie w fazie reorganizacji. W rezultacie Mahmud na mocy traktatu z Edirne był zmuszony oddać Rosji Dobrudżę i Kaukaz, oraz zgodzić się na dalsze poszerzenie serbskiej autonomii i "de facto" rosyjski protektorat nad Mołdawią i Wołoszczyzną, chociaż nominalnie pozostawały one wasalami Osmanów. W 1832 sułtan uznał także niepodległość Grecji.
Muhammad Ali za swoje usługi podczas wojny w Grecji zażądał od sułtana otrzymania Syrii, kiedy zaś ten odmówił, wysłał przeciwko Osmanom armię pod wodzą swojego syna Ibrahima Paszy. Świeżo zreorganizowana osmańska armia nie była godnym przeciwnikiem dla egipskich weteranów i w 1832 Ibrahim Pasza znajdował się już w Konyi, pod którą pokonał główną armię imperium. By ratować stolicę przed upadkiem w lutym 1833 Mehmed zgodził się na zakotwiczenie rosyjskiej floty w cieśninach. Rosja, Wielka Brytania i Francja wolały słabych Osmanów od silnego Egiptu i w kwietniu zmusiły obie strony do podpisania układu z Kütahyi, który ustanawiał pomiędzy nimi pokój, pozostawiając Syrię i Adanę w rękach Muhammada Alego. Jednym ze skutków tej wojny było zawarcie przez Mahmuda z Rosją traktatu w Hünkar Iskelesi, który gwarantował jej pomoc przeciwko Egiptowi. Szukając także wsparcia Wielkiej Brytanii, sułtan zawarł z nią traktat w Balta Liman, znoszący osmańskie monopole oraz wewnętrzne taryfy dla brytyjskich kupców, przy utrzymaniu ich stosowania wobec kupców rodzimych. Wkrótce pozostałe kraje europejskie uzyskały analogiczne przywileje i w rezultacie osmański handel i wytwórczość znalazły się w sytuacji nierównej konkurencji z Zachodem.
Zachęcony do tego przez wiadomości o rewoltach przeciwko egipskiemu panowaniu w 1839 Mahmud uderzył na Syrię, jednak jego armia została ponownie pokonana przez Ibrahima Paszę pod Nizip. Niemniej w 1840 większość Syrii powstała przeciwko Egipcjanom i Brytyjczycy zmusili ich do przekazania prowincji z powrotem w ręce Osmanów, w zamian za uznanie Muhammada Alego namiestnikiem Egiptu i obietnicę mianowania po jego śmierci na to stanowisko jego syna. Ta obietnica nie została jednak złożona przez Mahmuda, który zmarł w 1839, ale już przez jego syna i następcę, Abdülmecida I (1839–1861).
Tanzimat.
Słowo "tanzimat" oznacza „reformy” lub „reorganizację” i używa się go w odniesieniu do okresu reform podejmowanych w Imperium Osmańskim w latach 1839–1876. Charakterystyczna dla tej epoki była koncentracja władzy w centrum cywilnej biurokracji, jakim była Wysoka Porta, oraz przewaga cywilnych urzędników, w szczególności dyplomatów. Zajmujący stanowiska ministrów spraw zagranicznych oraz wielkich wezyrów Mustafa Reşid (zm. 1858), Keçecizade Fuat (zm. 1869) i Mehmed Emin Ali Pasza (zm. 1871) zdominowali ówczesne życie polityczne, odsuwając w cień kolejnych sułtanów. To ich współpracownicy obsadzali ministerstwa i prowincjonalne namiestnictwa.
Za początek tanzimatu uchodzi Firman z Gülhane wydany przez Abdülmecida I w 1839, który zawierał zapowiedzi reform w dziedzinie podatków, poboru do wojska i postępowania sądowego. Rozszerzał on gwarancje dla życia, czci i własności na wszystkich poddanych imperium oraz zapowiadał zniesienie dzierżaw podatkowych i monopoli, co było echem brytyjskiego liberalizmu. Wkrótce przygotowano pierwszy budżet i zaciągnięto pierwsze zagraniczne pożyczki. Zniesienie dzierżaw podatkowych było źle przygotowane i po kilku latach zostały one przywrócone. Niemniej sporządzono rejestr podatników i źródeł ich przychodów. Rozpoczęto także budowę nowej prowincjonalnej administracji, która wkrótce przybrała wielopoziomową i hierarchiczną formę. Reformy spotkały się z oporem wielu muzułmanów, którzy czerpali korzyści z dotychczasowego systemu i byli niezadowoleni z nowych praw przyznanych chrześcijanom. Ci ostatni nadal nie byli jednak całkowicie równoprawnymi obywatelami imperium, co objawiało się choćby w zachowaniu istnienia "cizye".
W 1853 wybuchła kolejna wojna pomiędzy Osmanami a Rosją, której bezpośrednią przyczyną były roszczenia tej ostatniej do sprawowania kontroli nad chrześcijańskimi sanktuariami w Jerozolimie oraz prawa do występowania w imieniu prawosławnych chrześcijan imperium. Dalekosiężnym celem Rosji zdawało się jednak dalsze wzmocnienie jej pozycji w basenie Morza Czarnego, czego obawiały się zarówno Wielka Brytania, jak i Francja, które w marcu 1854 przystąpiły do wojny po stronie Osmanów. Głównym obszarem walk pomiędzy siłami brytyjsko-francuskimi a armią rosyjską był Krym i w rezultacie ten konflikt stał się znany jako wojna krymska. Rosja nie była w stanie przeciwstawić się połączonym siłom sojuszników i po upadku Sewastopola była zmuszona do proszenia o pokój. Zgodnie z kończącym wojnę traktatem paryskim Rosja musiała zwrócić Osmanom południową Besarabię wraz deltą Dunaju, oraz zgodzić się na demilitaryzację Morza Czarnego i rezygnację z roszczeń do reprezentowania prawosławnych chrześcijan imperium. Wszystkie wcześniejsze traktaty rosyjsko-osmańskie zostały anulowane.
Kolejnym ważnym aktem prawnym tanzimatu był wydany pod koniec wojny krymskiej tzw. Edykt Reformatorski ("Islahat fermanı"), który wprowadzał pełne równouprawnienie muzułmanów i niemuzułmanów. Ci ostatni zostali dopuszczeni do wszelkich urzędów i zaczęli podlegać poborowi do wojska, chociaż mogli się od tego obowiązku wykupić. W praktyce wykupienie się od obowiązku służby wojskowej zastąpiło "cizye". Trzecim fundamentalnym aktem prawnym tanzimatu była konstytucja wydana w roku 1876. Weszła ona w życie na mocy dekretu sułtana i potwierdzała jego dominującą pozycję, przyznając mu prawo mianowania rządu. Powołany jednocześnie parlament był pozbawiony inicjatywy ustawodawczej i sułtan miał prawo zarówno jego zwoływania, jak i rozwiązania. Prawodawcza aktywność epoki tanzimatu nie była ograniczona jedynie do trzech kluczowych aktów z 1839, 1856 i 1876 roku. W roku 1850 i 1863 uchwalono kolejne kodeksy handlowe, a w 1858 kodeks karny, wszystkie oparte na wzorach francuskich. Prawo ziemskie uchwalone w 1858 systematyzowało tradycyjną osmańską zasadę państwowej własności ziemi rolnej ("miri"). Jednocześnie w latach 1870-1877 sporządzono tzw. "Mecelle", usystematyzowaną i dokonaną w języku tureckim kompilację prawa szariatu, która miała być podstawą orzekania w nowych sądach "nizami". Ta nowa wersja szariatu oderwała go od mającej wiele stuleci arabskojęzycznej tradycji jurysprudencji ("fikh"), stanowiącej zasadniczą część nauczania szkół, oraz zapewnianych przez te szkoły form sądzenia i arbitrażu, tym samym poddając kontroli państwa także tradycyjne prawo religijne. Erozję szariatu pogłębiał fakt, że nowe sądy "nizami" były w coraz większym stopniu obsadzane przez personel, który nie odebrał tradycyjnego wykształcenia w zakresie "fikhu". Dodatkowo od 1880 "mecelle" musiała rywalizować z nowym kodeksem postępowania cywilnego opartym na wzorach francuskich.
Upadek.
Powstanie bułgarskie w 1876 r. doprowadziło do nowej wojny turecko-rosyjskiej w 1877–78 r. Na mocy postanowień kongresu berlińskiego w 1878 Osmanowie utracili prawie wszystkie posiadłości na Bałkanach oraz w Tunisie i Egipcie. W 1908 roku młodoturcy, czyli bojowe ugrupowanie nacjonalistów, w wyniku rewolucji doszło do władzy, którą utrzymało do 1918 r. Włochy wykorzystały kryzys imperium, aby zająć Libię i Trypolitanię w latach 1911–1912. Kraje bałkańskie usunęły Osmanów z Albanii i Macedonii w 1912–13 r. W 1914 r. imperium przystąpiło do I wojny światowej po stronie Państw Centralnych. W wyniku tej wojny utraciło ono Syrię, Mezopotamię i nominalne zwierzchnictwo nad Egiptem i Kuwejtem.
10 sierpnia 1920 w Sèvres pod Paryżem wielki wezyr Damad Ferid Pasza podpisał w imieniu rządu Imperium Osmańskiego traktat, dokonujący faktycznie jego rozbioru, praktycznie likwidujący osmańską armię i pozbawiający Osmanów suwerenności na pozostawionym im terytorium. Ustanowiony w tym czasie przez tureckich nacjonalistów w Anatolii rząd Kemala i Wielkie Zgromadzenie Narodowe Turcji odrzuciły traktat i uznały jego sygnatariuszy za zdrajców stanu. Kontrola nad pozostałościami dawnego imperium osmańskiego została przejęta przez nacjonalistów, którzy w trakcie wojny grecko-tureckiej (1919-1922) obronili terytorium nowo powstałego państwa tureckiego, co uznał traktat w Lozannie. 1 listopada 1922 rządzący teraz również w Stambule nacjonaliści ogłosili zniesienie sułtanatu, co oznaczało koniec imperium Osmanów. Jego ostatnie pozostałości zniknęły, gdy 2 marca 1924 roku zniesiono także kalifat.

</doc>
<doc id="87529" url="https://pl.wikipedia.org/wiki?curid=87529" title="Województwo połockie">
Województwo połockie

Województwo połockie – województwo na Białej Rusi w Wielkim Księstwie Litewskim.
Historia.
Województwo połockie przekształciło się z Księstwa połockiego. W XII w. księstwo było w posiadaniu Rurykowiczów kijowskich. Na początku XIV w. dostało się pod panowanie Litwinów. Księstwo, nadawane jako uposażenie młodszym synom wielkich książąt, którym jako ostatni władali Andrzej Olgierdowic, a po nim krótko Skirgiełło Iwan, zlikwidował książę Witold. Od tej pory ziemią połocką zarządzał książęcy starosta. Od 1504 r. księstwo zaczęto nazywać województwem. W 1563 r. Iwan Groźny zdobył Połock i prawie cały obszar województwa przyłączył do swego państwa. Ziemie te wróciły do Rzeczypospolitej w 1579 r., po odbiciu Połocka przez Stefana Batorego. W 1655 r. car Aleksy I Michałowicz ponownie zajął województwo połockie, a zostało ono odzyskane na mocy rozejmu andruszowskiego 1667. I rozbiór Polski (1772) podzielił województwo. Północna część wraz z Połockiem przypadła Rosji, została przemianowana na prowincję połocką i włączona do guberni pskowskiej. Południowa część została (nadal jako województwo połockie) przy Polsce. Siedzibę województwa przeniesiono do Lepela, w 1776 do Uszacza, a w 1791 r. do Czaśnik. 
W 1793 r., podczas II rozbioru Polski, całe terytorium województwa zostało włączone do Imperium Rosyjskiego, w granice guberni połockiej.
Organizacja.
Województwo połockie, ze względu na słabe zaludnienie nie było podzielone na powiaty. W okresie Rzeczypospolitej Obojga Narodów szlachta wybierała zatem na sejmiku ziemskim odbywanym w Połocku, tylko dwóch posłów na Sejm i dwóch deputatów do Trybunału Głównego Wielkiego Księstwa Litewskiego, (po jednym do Wilna na jego kadencję litewską i do Mińska na kadencję ruską). Od 1773 r. sejmiki odbywały się w Uszaczu. Województwo miało dwóch senatorów. Wojewodę i kasztelana połockiego (krzesłowego czyli większego). Wojewoda szedł w senacie za wojewodą lubelskim a przed bełskim. Tak samo kasztelan wśród kasztelanów większych. Województwo mogło proponować królowi kandydata na wojewodę (podobny przywilej miały województwo witebskie oraz księstwo żmudzkie). Herbem województwa była litewska Pogoń w białym polu lub na czerwonej chorągwi. Mundur wojewódzki był identyczny ze smoleńskim, czyli karmazynowy kontusz i granatowe: żupan oraz wyłogi.
Dźwina przecinała województwo na dwie równe części. Graniczyło ono od północy z Rosją, od wschodu z województwem witebskim, od południa z województwem mińskim, od południowego zachodu z wileńskim, a od zachodu z Inflantami.
Wojewodami połockimi byli m.in.: Piotr Kiszka, hetman wielki litewski Janusz Kiszka, Stanisław Hlebowicz, Mikołaj Dorohostajski uwieczniony przez Matejkę na obrazie Batory pod Pskowem, Michał Drucki Sokoliński (zm. 1621), Aleksander Ludwik Radziwiłł, kanclerz wielki litewski Aleksander Michał Sapieha, hetman polny litewski Jan Jacek Ogiński, hetman polny litewski Stanisław Ernest Denhoff, niedoszły teść Tadeusza Kościuszki Józef Sylwester Sosnowski.
Województwo dzieliło się na starostwaː
Województwo obejmowało także przyległe majątki prywatne. Największe miasta i miasteczka to Oświeja, Bieszenkowicze, Ułła, Uszacz, Głębokie, Dzisna, Dryssa, Druja ​​i Lepel.

</doc>
<doc id="87530" url="https://pl.wikipedia.org/wiki?curid=87530" title="Tadeus Reichstein">
Tadeus Reichstein



</doc>
<doc id="87532" url="https://pl.wikipedia.org/wiki?curid=87532" title="Współczynnik humanistyczny">
Współczynnik humanistyczny

Współczynnik humanistyczny – postawa metodologiczna, określająca nastawienie badawcze względem przedmiotu badań. Twórcą tego podejścia jest polski socjolog Florian Znaniecki. Koncepcja ta mieści się w teoretyczno-metodologicznej orientacji nazywanej socjologią humanistyczną. Ogólna idea współczynnika humanistycznego polega na tym, aby analizować działania społeczne z uwzględnieniem ich znaczenia dla aktorów działających. Innymi słowy, badacz powinien brać pod uwagę, co dane działania znaczą dla aktorów działających, starać się przyjmować "punkt widzenia" badanych. 
Mianem współczynnika humanistycznego określa się cechę wszystkich wytworów ludzkich i społecznych (przedmiotów codziennego użytku, dzieł sztuki - "Obraz jest chaosem plam barwnych na płótnie" bez owego współczynnika); cecha ta to "posiadanie sensu" i "znaczenia" - wszystkie wytwory były już dane doświadczeniu (innym ludziom) i zdefiniowane, nadano im sens i znaczenie.
Koncepcje znaczeniowo zbliżone do współczynnika humanistycznego: rozumienie (Verstehen) Maxa Webera, wczuwanie (Einfuehlung) Wilhelma Diltheya, empatia Stanisława Ossowskiego.

</doc>
<doc id="87534" url="https://pl.wikipedia.org/wiki?curid=87534" title="Harry Harrison">
Harry Harrison

Harry Maxwell Harrison (właśc. Henry Maxwell Dempsey, ur. 12 marca 1925 w Stamford, zm. 15 sierpnia 2012 w Brighton) – amerykański pisarz science fiction.
Życiorys.
Urodził się w Stamford w stanie Connecticut jako jedyny syn Henry’ego Dempseya i Rii z d. Kirjassoff. Ojciec zmienił nazwisko na Harrison wkrótce po narodzinach syna, ale Harry dowiedział się, że właściwie ma na nazwisko Dempsey, gdy złożył wniosek o paszport w wieku 30 lat. Potem oficjalnie zmienił nazwisko na Harrison, ale w przyszłości używał nazwiska Hank Dempsey jako pseudonimu. Podczas II wojny światowej służył w armii amerykańskiej – w 1943 r. został wcielony do Korpusu Lotniczego Armii USA. Podczas służby nauczył się esperanto i pozostał aktywnym esperantystą przez resztę swojego życia. Po zwolnieniu z wojska studiował sztukę w Hunter College w Nowym Jorku, a potem kontynuował prywatne studia u amerykańskiego malarza Johna Blomshielda. Pod koniec lat 40. zaczął prowadzić małe studio specjalizujące się w sprzedaży ilustracji do komiksów i czasopism science fiction. Gdy rynek komiksów podupadł Harrison zaczął pisać teksty do magazynów science-fiction. W 1954 r. poślubił Joan Merkler. Mieszkał w wielu częściach świata, w tym w Meksyku i we Włoszech, a na dłużej w Anglii, Danii i Irlandii.
W 1978 roku został przewodniczącym World Science Fiction. Ostatnie lata życia spędził w Dublinie i przez pewien czas był honorowym prezesem Irlandzkiego Towarzystwa Esperantystów.
Twórczość.
Debiutował opowiadaniem science fiction "Skalny nurek" ("Rock Diver"), które ukazało się w miesięczniku „Worlds Beyond” w 1951 roku (wyd. polskie w 1. tomie Rakietowych szlaków). Przez dziesięć lat pisał scenariusz do komiksowej serii Flash Gordon.
Jego powieść "Przestrzeni! Przestrzeni!" została sfilmowana w 1973 roku pod tytułem "Zielona pożywka" ("Soylent Green" z Charltonem Hestonem w roli głównej).

</doc>
<doc id="87539" url="https://pl.wikipedia.org/wiki?curid=87539" title="Wysięk (medycyna)">
Wysięk (medycyna)

Wysięk (łac. "exsudatum") – w medycynie płyn powstający w przebiegu zapaleń. Przez ściany naczyń krwionośnych przenikają płynne składniki osocza i gromadzą się w tkankach i jamach ciała; wysięk może mieć charakter surowiczy, włóknikowy, ropny lub mieszany. Typowo surowiczy płyn wysiękowy jest mętny, zawiera granulocyty, limfocyty, włóknik oraz komórki wyściółki jam ciała. Zawiera około 4% białek składem odpowiadających białkom surowicy krwi. Gęstość płynu wysiękowego waha się między 1,018 a 1,025.
Płyn taki powstaje w wyniku zapalenia, na skutek zwiększenia przepuszczalności naczyń włosowatych i wymaga odróżnienia od przesięku, który może powstawać z innych przyczyn, a daje podobne objawy kliniczne.
Płyny wysiękowe wchodzą w skład trzeciej przestrzeni płynowej.

</doc>
<doc id="87541" url="https://pl.wikipedia.org/wiki?curid=87541" title="Zbrodnia gąsawska">
Zbrodnia gąsawska

Zbrodnia gąsawska, nazywana także krwawą łaźnią w Gąsawie – nazwa wydarzeń, do których doszło jesienią 1227 roku w Gąsawie. Podczas zjazdu władców Leszka Białego, Henryka Brodatego i Konrada mazowieckiego doszło do najazdu Świętopełka pomorskiego na łaźnię, w której przebywali. Podczas ucieczki śmierć poniósł Leszek Biały.
Śmierć Leszka Białego budzi zainteresowanie historyków, gdyż – pomijając okoliczności zabójstwa – stała się wydarzeniem zamykającym pewną epokę w dziejach Polski Piastów. Leszek Biały był bowiem ostatnim księciem krakowskim, który zachował resztki zwierzchnictwa nad pozostałymi Piastami.
Rozbieżności na temat śmierci Leszka dotyczą przede wszystkim kwestii zleceniodawcy i wykonawcy zabójstwa. W literaturze oskarżani są przede wszystkim Świętopełk pomorski i Władysław Odonic, ale także Władysław Laskonogi i Henryk Brodaty, co powoduje, że do podejrzanych zalicza się całą ówczesną rodzinę Piastów z wyjątkiem rodzonego brata Leszka – Konrada mazowieckiego i nie mieszającego się na ogół do spraw ogólnopolskich księcia opolskiego, Kazimierza I. 
Problem jest też z określeniem celu zjazdu w Gąsawie.
Historycy są w zasadzie zgodni tylko w kilku kwestiach: co do daty śmierci Leszka i że nastąpiła ona w okolicach Gąsawy (właściwie w odległym o ok. dwa kilometry w kierunku Gniezna Marcinkowie).
Podana poniżej próba rekonstrukcji wydarzeń nie musi więc w pełni odpowiadać prawdzie. 
Usadowienie się Władysława Odonica w 1223 roku w Ujściu nad Notecią i w 1225 roku w Nakle skłoniły liczącego już grubo ponad sześćdziesiąt lat Władysława Laskonogiego do zacieśnienia stosunków z Henrykiem Brodatym i Leszkiem Białym. Ceną, za którą Leszek Biały zgodził się wspomóc Władysława Laskonogiego w walce z niewygodnym bratankiem, było zawarcie układu o przeżycie, na co książę gnieźnieński zgodził się tym chętniej, że krok ten odsuwał od dziedziczenia znienawidzonego bratanka. 
Leszek Biały wojowniczy jednak nie był, tak więc ostateczna konfrontacja odwlekała się w czasie i w końcu Laskonogi próbował działać na własną rękę. W 1227 roku poniósł niespodziewanie jednak klęskę pod Ujściem. Wtedy to Władysław Laskonogi zwrócił się do swoich sojuszników Leszka i Henryka z prośbą o pomoc. Leszek Biały zamiast ruszyć na wojnę zdecydował się użyć swego wpływu w celu polubownego zakończenia sporu obu Władysławów, zwołując zjazd międzydzielnicowy do Gąsawy, leżącej na terytorium księstwa wielkopolskiego, chcąc przy okazji rozwiązać sprawę krnąbrnego namiestnika Pomorza i sojusznika Odonica Świętopełka. 
Z zainteresowanych książąt na zjazd nie przybyli główni obwinieni i sprawcy zjazdu Władysław Odonic oraz Świętopełk Pomorski, zjawili się za to liczni duchowni i świeccy wielmoże. Dzień rozpoczęcia zjazdu był z pewnością uroczysty, nic więc nie stoi na przeszkodzie, aby uznać datę ustaloną przez Jana Długosza na dzień Świętego Marcina, tj. 11 listopada. Rozmowy z powodu nieobecności głównych przeciwników Laskonogiego przedłużały się coraz bardziej i książęta zaczęli obmyślać plany zbrojnego pozbycia się niewygodnych wrogów. 
O tym wszystkim przez swoich ludzi informowany był zapewne Władysław Odonic, i kiedy na zjeździe postanowiono usunąć jego i Świętopełka, postanowił działać. Już wcześniej gdzieś na terenie księstwa ujsko–nakielskiego przygotowano doborowy oddział jazdy. Napad przeprowadzono w dniu 24 listopada wczesnym rankiem. Celem napastników od początku nie było porwanie książąt, lecz ich zamordowanie, o czym świadczą dotkliwe rany bezbronnego Henryka Brodatego, który zaskoczony w łożu ocalał tylko dzięki poświęceniu rycerza Peregryna z Wiesenburga, który zasłonił go własnym ciałem. Mniej szczęścia miał Leszek Biały, który przebywał w tym samym czasie w łaźni. Zdołał on wprawdzie z kilkoma towarzyszami dopaść koni i rozpocząć ucieczkę w kierunku Gniezna, ale we wsi Marcinkowo napastnicy go dopadli i tam zamordowali.
Prawdopodobnie głównym celem zamachowców pierwotnie mógł być Władysław Laskonogi, jednakże nie był on obecny osobiście na zjeździe, a jedynie przysłał swoich przedstawicieli. Jego nieobecność nie mogła pozostać niezauważona, ale jednak nie powstrzymała zamachowców, zatem nie chodziło tylko o jego osobę. 
Teoria ta oczywiście musi pozostać tylko mniej lub bardziej prawdopodobną hipotezą, ale jak dotąd nikt nie dał lepszego wytłumaczenia dlaczego brak jakichkolwiek sankcji kościelnych czy politycznych wobec Odonica i Świętopełka za zabójstwo. Wprawdzie Odonic był w przeciwieństwie do swego stryja w dobrych stosunkach z episkopatem, nie tłumaczy to jednak zupełnie obojętności Kościoła wobec wydarzeń w Gąsawie, chyba że założymy, że wiadomości takowe były, tylko nie dochowały się do naszych czasów. Nie odejmuje to jednakże obu książętom brzemienia winy za śmierć księcia krakowskiego. 
O tym, że o winie Władysława Odonica, choćby tylko moralnej, był przekonany Henryk Brodaty, może świadczyć układ z 1234 roku, w którym książę wielkopolski Władysław zobowiązuje się nie godzić na życie Henryka, lub jego syna, co nie jest zwyczajowo przyjęte przy zawieraniu układów politycznych.
Następstwa śmierci Leszka Białego były dla dziejów Polski niezwykle poważne, stały się bowiem przyczyną usamodzielnienia się Pomorza Gdańskiego. Żaden też z późniejszych książąt pomimo prób choćby Konrada Mazowieckiego, Władysława Laskonogiego, czy Henryka Brodatego nie sięgnął także już nigdy po władzę "princepsa".

</doc>
<doc id="87546" url="https://pl.wikipedia.org/wiki?curid=87546" title="Kongo">
Kongo

Kongo (Republika Konga; fr. "Congo", "République du Congo") – państwo w środkowej Afryce nad Oceanem Atlantyckim. Graniczy z Gabonem, Kamerunem, Republiką Środkowoafrykańską, Angolą (Kabinda) i Demokratyczną Republiką Konga.
W czasach kolonialnych występowało pod nazwą Kongo Francuskie i Kongo Środkowe, a tuż po odzyskaniu niepodległości jako Kongo-Brazzaville (stosowane nadal dla odróżnienia od Demokratycznej Republiki Konga) i Ludowa Republika Konga.
Etymologia.
Nazwa kraju pochodzi od rzeki Kongo, która stanowi większość wschodniej granicy. Nazwa rzeki pochodzi zaś od nazwy jednego z ludów bantu, Bakongo (co znaczy myśliwi), które zamieszkiwało ujście rzeki, gdy zostało ono odkryte przez Portugalczyków w XV wieku.
Historia.
Pierwszymi mieszkańcami obecnych obszarów Konga byli Pigmeje. Od I tysiąclecia p.n.e. napływały tu plemiona Bantu parające się rolnictwem. W średniowieczu wykrystalizowały się niewielkie ośrodki polityczne, a pod jego koniec powstało państwo Tio i Loango. Południe Republiki Konga należało do państwa Kongo z centrum we współczesnej Angoli. W 1482 roku obszar ten został odkryty dla Europy przez Portugalię, co zapoczątkowało handel niewolnikami. Zniesienie niewolnictwa w XIX wieku osłabiło utrzymujące się z tego procederu państwa Tio i Loango. Od 1880 roku nasiliła się penetracja francuska. W 1882 roku utworzona została tutaj francuska kolonia. W 1910 roku obszar włączono w skład Francuskiej Afryki Równikowej. W trakcie II wojny światowej tereny przynależały do Wolnych Francuzów. Po 1945 roku utworzone zostały pierwsze organizacje polityczne i związki zawodowe. W 1958 roku utworzono republikę autonomiczną wchodzącą w skład Wspólnoty Francuskiej.
W 1960 roku proklamowano niepodległą republikę, działającą początkowo pod nazwą Kongo Brazzaville. Pierwszym prezydentem został prozachodni Fulbert Youlou. Po wojskowym puczu z 1963 roku władze objęli marksiści. W 1969 roku proklamowano Ludową Republikę Konga. Do 1979 roku częste roszady na szczytach władzy. W latach 1966–1977 prezydentem był Marien Ngouabi. W tym czasie Kongo prowadziło politykę niezaangażowania, rozwijało relacje z blokiem wschodnim. Największym problemem ówczesnego Kongo były zatargi z sąsiednim Zairem. Od 1979 roku urząd prezydenta należał do Denisa Sassou-Nguesso. Nowa konstytucja usankcjonowała jednopartyjne rządy Kongijskiej Partii Pracy. Od połowy lat 80. pogłębiały się trudności gospodarcze. W tym samym czasie rząd zapoczątkował liberalizację polityczną. Efektem tego, było m.in. to, że LRK, była jednym z czterech państw bloku komunistycznego (obok Jugosławii, Rumunii i Chin), które nie zbojkotowało Letnich Igrzysk Olimpijskich w 1984.
W 1990 roku rządząca partia zrezygnowała z marksizmu i przyjęła socjaldemokratyczny program; wprowadzono system wielopartyjny. W 1991 roku zmieniono nazwę kraju na Republika Kongo. W 1992 roku, po wprowadzeniu nowej konstytucji, odbyły się wybory parlamentarne i prezydenckie. Zwyciężył w nich Pascal Lissouba i jego Panafrykańska Unia na rzecz Socjaldemokracji. W 1997 roku wybuchła wojna domowa. W konflikcie starły się siły Sassou-Nguesso popartego przez Angolę i rządu wspartego przez oddziały UNITA (korzystające z baz w Kongu). Wojna zakończyła się zwycięstwem rebeliantów Sassou-Nguesso, który mianował się prezydentem. W 1999 roku podpisano układ pokojowy, a w 2000 roku władze ogłosiły koniec wojny. W 2002 roku ustanowiono nową konstytucję (system wielopartyjny i 7-letnia kadencja prezydenta) i odbyły się wybory. Przyniosły one zwycięstwo Sassou-Nguesso i jego partii PCT, ale spowodowały wznowienie działań zbrojnych przez rebeliantów z południa kraju. W 2003 zawarto z nimi porozumienie pokojowe.
Denis Sassou-Nguesso został wybrany na drugą kadencję w 2009 roku. Po korzystnym dla siebie wyniku referendum, w 2016 roku ponownie wygrał wybory – na 3. kadencję.
Ustrój polityczny.
Republika Konga jest republiką parlamentarną z systemem prezydenckim.
Konstytucja.
Obowiązująca konstytucja została przyjęta w referendum 25 października 2015.
Inicjatywa zmiany konstytucji należy do prezydenta i parlamentu. Treść zmiany wymaga opinii sądu najwyższego. Zmiana inicjowana przez prezydenta wymaga akceptacji w referendum lub przez parlament – większością co najmniej 3/4 głosów obu izb na wspólnym posiedzeniu. Zmiana inicjowana przez parlament wymaga akceptacji przez taką samą większość, co poprawka prezydencka. Zapisy dotyczące terytorium kraju, ustroju republikańskiego i świeckości państwa są nienaruszalne.
Władza wykonawcza.
Głową państwa jest prezydent. Od czasu referendum w 2015 prezydent przestał być szefem rządu, a stał się nim premier. Radę Ministrów powołuje prezydent. Prezydent wybierany jest w głosowaniu powszechnym, absolutną większością głosów, w dwóch turach (jeśli druga tura jest niezbędna), na 5-letnią kadencję (z możliwością ubiegania się o 2 kolejne kadencje).
Władza ustawodawcza.
Parlament dwuizbowy:
System prawny stanowi złożenie prawa francuskiego i prawa zwyczajowego.
Władza sądownicza.
Naczelny organ prokuratury:
Sądy najwyższe:
Sądy niższe:
Osobnym bytem jest Wysoki Sąd Sprawiedliwości, zajmujący się wyłącznie wykroczeniami prezydenta wobec republiki (rodzaj trybunału stanu).
Polityka zagraniczna.
Kraj nie przyjął jurysdykcji Międzynarodowego Trybunału Sprawiedliwości, ale przyjmuje jurysdykcje Międzynarodowego Trybunału Karnego.
Kraj jest stroną, m.in.:
Kraj jest członkiem wielu organizacji międzynarodowych: AfDB, AKP, BDEAC, CEMAC, EITI (kraj zgodny z), FAO, FZ, G-77, IAEA, IBRD, ICAO, ICRM, IDA, IFAD, IFC, IFRCS, ILO, IMF, IMO, Interpol, IOM, IPU, ISO (członek korespondent), ITSO, ITU, ITUC (poprzez NGO-sy), MIGA, MKOL, NAM, ONZ, OIF, OPCW, PCA, SADC, Unia Afrykańska, UNCTAD, UNESCO, UNHCR, UNIDO, UNITAR, UNWTO, UPU, WCO, WFTU (poprzez NGO-sy), WHO, WIPO, WMO, WTO.
Siły zbrojne.
Kongijskie siły zbrojne ("Forces Armees Congolaises", FAC) podzielone są na 3 rodzaje:
Oprócz nich występuje również żandarmeria ("Gendarmerie") i gwardia prezydencka.
Służba wojskowa ma charakter ochotniczy (powyżej 18 roku życia), również dla kobiet.
Podział administracyjny.
Administracyjnie kraj dzieli się na 12 departamentów.
Demografia.
Większość skupisk ludzkich znajduje się w południowej części kraju, w tym największe miasto – stołeczne Brazzaville. Około 70% populacji mieszka w Brazzaville (2,39 miliona), Pointe-Noire (1,2 miliona), lub w osiedlach wzdłuż linii kolejowej łączącej te dwa miasta. Prawie 68% Kongijczyków mieszka w miastach.
Językiem urzędowym jest francuski. W handlu popularnymi językami są francuska lingala i kituba (monokutuba). Wśród lokalnych języków i dialektów najpopularniejszy jest kikongo.
Przyrost naturalny w 2020 szacowany jest na 2,26%, z 32,6 urodzenia/1000 mieszkańców i 8,7 zgonu/1000 mieszkańców. Migracja jest ujemna (-0,9/1000 mieszkańców). Średni wiek matki w pierwszej ciąży w 2012 wynosił 19,8 roku. Przeciętna płodność w 2020 wyniosła 4,45 dziecka. Występuje niewielka przewaga mężczyzn nad kobietami (1,01:1). Największa jest przy urodzeniach (1,03:1). W przedziale 24–54 lat spada do 1. Największa jest w przedziale 54–64 lata, po czym gwałtownie maleje (0,81:1 w przedziale powyżej 65 r. ż.).
Średnia oczekiwana długość życia wynosi 61,3 roku.
Kraj jest schronieniem dla uchodźców z Republiki Środkowoafrykańskiej (20 658 uchodźców w 2019) i DRK (20 714 uchodźców w 2020). Ponad 100 000 mieszkańców Konga pozostaje uchodźcami wewnętrznymi.
Struktura etniczna.
Według CIA Factbook struktura etniczna w latach 2014–2015 wyglądała następująco:
Struktura wiekowa.
Społeczeństwo Kongo jest młode. Mediana wieku to 19,5 roku, a niemal 2/3 mieszkańców nie ukończyło 25 lat. Przybliżona struktura wiekowa w 2020:
Struktura wyznaniowa.
Struktura religijna kraju w 2020 roku według "The ARDA":
Geografia.
Kongo leży w środkowej Afryce. Północno-wschodnia część kraju, w przeważającej części pokryta obszarami podmokłymi, jest częścią rozległej Kotliny Konga. Dalej na południowy zachód w rzeźbie terenu zaczynają dominować wyżyny, a na zachodzie pojawia się wąski pas nizin, związanych z bliskością oceanu.
Granica państwa wynosi w sumie 5008 km. Na zachodzie Republika Konga graniczy z Gabonem (2 567 km), na północy z Kamerunem (494 km) oraz Republiką Środkowoafrykańską (487 km), na wschodzie z Demokratyczną Republiką Konga (1 229 km), a na południu z Angolą (231 km).
Kraj ma 169 km linii brzegowej nad Oceam Atlantyckim. Najdłuższą rzeką państwa jest Kongo, przy czym na żadnym odcinku nie płynie wyłącznie przez terytorium Republiki Konga, a jedynie stanowi granicę z Demokratyczną Republiką Konga. Innymi znacznymi ciekami wodnymi są uchodzące do Konga: Ubangi, Sangha i Alima.
Najniższym punktem kraju jest wybrzeże, 0 m n.p.m. Najwyższym – góra Berongou o wys. 903 m n.p.m. Średnia wysokość terenu to 403 m n.p.m.
Klimat.
Klimat równikowy. Pora wilgotna od marca do czerwca; sucha – od czerwca do października. Długo utrzymujące się wysokie temperatury i wilgotność.
Gospodarka.
Kraj rolniczo-przemysłowy o bogatych złożach surowców naturalnych. W rolnictwie zatrudnionych jest 59% ludności, chociaż wytwarza ono zaledwie 10% PKB (dla porównania przemysł 59% PKB). Uprawa palmy oleistej, kakaowca, kawy, orzeszków ziemnych, manioku, ryżu, kukurydzy i roślin cytrusowych. Republika Kongo jest jednym z największych afrykańskich producentów ropy i jej pochodnych (15 760 baryłek dziennie w 2015 roku). Z eksportem na poziomie 254 tys. baryłek dziennie w 2015 roku była 28. eksporterem na świecie. Jednak jej zasoby nie są duże i kraj wymaga inwestycji w nowe złoża. Inne surowce naturalne to diamenty, kobalt, sole potasowe i rudy żelaza. Znaczący przemysł drzewny. Znaczące produkty rolnicze: maniok, cukier, ryż, kukurydza, orzeszki ziemne, warzywa, kawa, kakao.
Z uwagi na spadek cen ropy naftowej od 2014 roku, budżet jest pod presją deficytu (11% PKB w 2017). Kraj miał problemy z wypłacaniem świadczeń dla sfery budżetowej, co zaowocowało wieloma falami strajków. W 2017 roku Kongo zwróciło się o pomoc do IMF. Fundusz wytknął Kongu zależność od ropy i słabość rządów, jako główne czynniki obciążające gospodarkę. W 2018 roku dług zewnętrzny kongo sięgnął 120% PKB. W 2018 roku IMF nalegał, by Kongo, przed udzieleniem mu pakietu pomocowego, renegocjowało i ustabilizowało swoje zadłużenie.
Bezrobocie w 2014 roku sięgało 36%, a 46,5% żyło poniżej granicy ubóstwa (2011).
Eksport w 2017 roku wyniósł 4,2 mld USD, głównie do Chin (54%), Angoli (6%), Gabonu (6%), Włoch, Hiszpanii i Australii (po ok. 5%). Import w 2017 wyniósł 2,5 mld USD, głównie do Francji (15%), Chin (14%), Belgii (12%), i Norwegii (8%).
Rezerwy walutowe i złotowe kraju wynosiły ok. 506 mln USD (na koniec 2017 roku), a zadłużenie zewnętrzne, ok. 4,6 mld USD (na koniec 2017).
Przybliżona struktura gospodarki w 2017:
Wykorzystanie ziemi:
W 2012 roku ok. 20 km² gruntów było sztucznie nawadnianych.
Infrastruktura i transport.
Infrastruktura sanitarna.
Dostęp do wody pitnej na terenach miejskich jest powszechny (96%). Jednak aż 2/3 mieszkańców terenów wiejskich ma dostęp do niej jedynie ze zbiorników naturalnych, improwizowanych lub niezabezpieczonych ujęć. Zdecydowanie gorszy jest dostęp do sanitariatów. W roku 2015 tylko co piąty mieszkaniec terenów miejskich miał dostęp do własnych sanitariatów z kanalizacją lub szambem (na wsi – co dwudziesty). Dostęp jedynie do sanitariatów improwizowanych lub współdzielonych ma 80% mieszkańców miast i ponad 94% mieszkańców terenów wiejskich.
Infrastruktura elektroenergetyczna.
W 2017 roku ok. 2 milionów mieszkańców Konga pozostawało bez dostępu do energii elektrycznej. Średni poziom elektryfikacji wynosił 57%. Był dużo wyższy dla miast (74%) niż dla terenów wiejskich (23%). Produkcja energii elektrycznej w 2016 roku wyniosła 1,7 TWh, w tym ok. 64% otrzymano z paliw kopalnych, a 36% z hydroelektrowni.
Infrastruktura telekomunikacyjna.
Rozwinięta telefonia komórkowa. W 2018 roku nasycenie nimi wynosiło 99%. Jednocześnie dostęp do telefonii przewodowej jest bardzo słaby, na poziomie poniżej 1 linii na 100 mieszkańców.
W kraju działają nadawcy TV/radio państwowi (1 TV, 3 stacje radiowe) i prywatni (kilkanaście kanałów radia i telewizji).
W 2016 roku dostęp do internetu miało około 362 000 użytkowników, tj. 7,6% populacji.
Transport drogowy.
W 2017 roku w Kongo było 23 324 kilometrów dróg, w tym 3111 km utwardzonych. Siedemnaście tysięcy kilometrów dróg jest klasyfikowanych (krajowe, regionalne, lokalne) a pozostałe 6324 km nie jest klasyfikowane.
Transport kolejowy.
W 2014 roku istniało jedynie 510 km linii kolejowych. Rozstaw jednolity, 1067 mm.
Transport wodny.
Głównym portem morskim jest Pointe-Noire. Głównym portem rzecznym, stołeczne Brazzaville. Inne większe porty rzeczne: Impfondo (nad Ubangi), Ouésso (nad Sanghą), i Oyo (nad Alimą).
W 2019 roku w kraju zarejestrowanych było 11 przewoźników morskich.
W 2011 roku w Kongo było 1120 km żeglownych dróg wodnych, głównie na rzekach Kongo i Ubangi.
Rzeka Kongo poniżej miast Brazzaville i Kinszasy jest nieżeglowna ze względu na szybkość nurtu.
Transport lotniczy.
W 2015 roku w kraju zarejestrowanych było 3 przewoźników lotniczych z 12 samolotami. Prefiks numerów rejestracyjnych samolotów cywilnych to "TN". Ruch pasażerski wyniósł 657 926 osób. Ruch towarowy: 2 987 493 mln tono-kilometrów.
W 2013 roku w kraju było 27 lotnisk i lądowisk, w tym:
Oświata i nauka.
W 2015 roku wydatki na oświatę wyniosły 4,6% PKB. Alfabetyzacja wynosiła 80,3% w 2018 roku (86,1% dla mężczyzn; 74,6% dla kobiet). Oczekiwana długość kształcenia wynosiła 11 lat (w 2012).
Bezpieczeństwo publiczne.
W kraju występuje zagrożenie powodziami (rzeka Kongo). Do największych zagrożeń środowiskowych i wyzwań należą: zanieczyszczenie powietrza na terenach zurbanizowanych, niski poziom oczyszczania ścieków, ograniczony dostęp do wody pitnej, wylesianie, ochrona przyrody.
Opieka zdrowotna.
Pod względem umieralności niemowląt (50,7 zgonu na 1000 żywych urodzeń; wyższa dla mężczyzn) i matek (378 zgonów/100 000 żywych urodzeń) Kongo plasuje się w trzeciej dziesiątce na świecie (na rok 2017). W 2011 roku na 1000 mieszkańców przypadało 0,12 lekarza.
W 2018 roku około 2,6% populacji było nosicielami wirusa HIV lub chorych na AIDS. W tym samym roku nastąpiło z tego powodu ok. 4000 zgonów.
W kraju występuje bardzo wysokie ryzyko chorobami zakaźnymi. Występuje WZW A, tyfus, malaria, denga i wścieklizna.
W 2015/2016 roku 12,3% dzieci poniżej 5 r.ż. było niedożywionych. Jednocześnie 9,6% dorosłych miało otyłość (BMI&gt;30).

</doc>
<doc id="87547" url="https://pl.wikipedia.org/wiki?curid=87547" title="Karabinek SKS">
Karabinek SKS

SKS (ros. "СКС", "Cамозарядный Kарабин Симонова"; pol. samopowtarzalny karabinek Simonowa) – radziecki karabinek samopowtarzalny zasilany nabojem pośrednim 7,62 × 39 mm wz. 43, skonstruowany pod koniec II wojny światowej.
Historia.
W 1943 roku, do radzieckich laboratoriów badawczych trafiły pierwsze egzemplarze niemieckiej broni zasilanej amunicję pośrednią. Były to karabinki automatyczne MKb 42 i StG 44, stanowiące namacalny dowód sensowności idei wykorzystania amunicji pośredniej w lekkiej broni maszynowej. Szybko powrócono do przerwanych z powodu wojny prac nad radzieckim nabojem pośrednim i dokończono je w ciągu zaledwie roku. Efektem prac było powstanie nabóju pośredniego wz. 1943 (7,62 × 39 mm). W 1944 roku rozpisano konkurs na konstrukcję karabinku strzelającego nowym nabojem. Z pięciu propozycji do produkcji wybrano karabinek Simonowa - SKS (cамозарядный Карабин Симонова).
Na przełomie 1944 i 1945 roku wyprodukowano krótką serię doświadczalną SKS, którą z dobrymi efektami sprawdzono w warunkach bojowych, na odcinku 1. Frontu Białoruskiego.
Rozkazem Ministra Obrony D. Ustinowa ze stycznia 1948 roku, w zakładach nr 536 w Tule, miała zostać wyprodukowana próbna partia 1700 sztuk karabinków SKS-45.
W 1945 nowy karabinek został oficjalnie przyjęty na uzbrojenie Armii Czerwonej.
Służba.
Karabinki Simonowa produkowano w ZSRR tylko przez kilka lat, do czasu pełnego wprowadzenia do produkcji i uzbrojenia karabinka automatycznego AK. Wyprodukowane karabinki przekazano wówczas armiom sojuszniczym, głównie w Azji. Były także produkowane w Jugosławii (Zastava M59/66), NRD (Karabiner M) oraz Chinach (Typ 56) gdzie opracowano również wersje w pełni automatyczne (Typ 63 i Typ 81).
Po II wojnie światowej karabinek SKS używany był m.in. podczas wojny koreańskiej i wietnamskiej.
W Polsce.
Niewielką liczbę karabinków SKS zakupiło Ludowe Wojsko Polskie. Pod oznaczeniem 7,62 mm KSS. Były one używane jako broń paradna przez Batalion Reprezentacyjny Wojska Polskiego (występujący w mundurach Wojsk Lądowych, Marynarki Wojennej, Sił Powietrznych i Wojsk Specjalnych), Kompanię Reprezentacyjną Sił Powietrznych (do 2000 r. Kompania Reprezentacyjna Wojsk Lotniczych i Obrony Powietrznej), Kompanię Reprezentacyjną Marynarki Wojennej, kompanię honorową Wojskowej Akademii Technicznej, kompanię reprezentacyjną Nadwiślańskich Jednostek Wojskowych (MSWiA) do 2002 r., a także przez pododdziały reprezentacyjne Policji, Straży Granicznej i Służby Więziennej (karabiny SKS zostały zastąpione przez karabinki systemu MSBS).
SKS w pododdziałach reprezentacyjnych występuje w wersji zmodyfikowanej, polegającej na wymianie kolby z litego drewna na wykonaną z prasowanej pod ciśnieniem sklejki z drewna brzozowego oraz zastosowaniu metalowej stopki przykręcanej dwiema śrubami do trzewika kolby. Metalowa stopka ma chronić kolbę przed uszkodzeniami od uderzeń o podłoże w trakcie realizacji zadań reprezentacyjnych oraz ułatwia akcentowanie chwytów bronią. Modyfikacji uległ również bagnet broni, poprzez zaoblenie ostrza i poniklowanie w celu poprawienia walorów estetycznych.
Konstrukcja.
SKS jest karabinkiem samopowtarzalnym (strzelającym tylko ogniem pojedynczym), działającym na zasadzie odprowadzenia gazów przez boczny otwór w ściance lufy. Zamek ryglowany jest przez przekoszenie jego tylnej części w dół. Mechanizm spustowo-uderzeniowy typu kurkowego. Zasilanie ze stałego, dwurzędowego magazynka o pojemności 10 nabojów. Jest on ładowany pojedynczymi nabojami lub z 10-nabojowej łódki. Jest to największa wada tej broni. Usunęli ją dopiero Chińczycy w swoim karabinie Typ 63, który jest przystosowany do zasilania z magazynków wymiennych. Broń wyposażona jest w płaski, składany bagnet przymocowany na stałe. Celownik krzywkowy z nastawami do 1000 m.

</doc>
<doc id="87549" url="https://pl.wikipedia.org/wiki?curid=87549" title="Pańszczycka Przełączka Wyżnia">
Pańszczycka Przełączka Wyżnia

Pańszczycka Przełączka Wyżnia (, , ) – położona na wysokości ok. 2145 m niewielka przełęcz w północnej grani Skrajnego Granatu, pomiędzy Skrajnym Granatem (2225 m) a Pańszczyckimi Czubami (dokładniej Zadnią Pańszczycką Czubą (ok. 2150 m)). Z przełęczy na północny zachód w kierunku Czarnego Stawu Gąsienicowego spada żleb ograniczający od strony północnej zachodnią ścianę Skrajnego Granatu (ok. 360 m wysokości). Do Pańszczycy opada żleb, dołem przechodzący w piarżysko.
Przez przełęcz nie prowadzi żaden znakowany szlak turystyczny, ale znajduje się w rejonie dopuszczonym do uprawiania wspinaczki skalnej (ale tylko od strony Doliny Gąsienicowej). Prowadzą przez nią 3 drogi wspinaczkowe:
Pierwsze znane wejście turystyczne (od zachodu) – Walenty Gadowski, Jakub Gąsienica Wawrytko starszy i Józef Gąsienica Wawrytko starszy.

</doc>
<doc id="87550" url="https://pl.wikipedia.org/wiki?curid=87550" title="The Independent">
The Independent

The Independent – dziennik brytyjski o charakterze liberalno-lewicowym i prorynkowym (formalnie bez politycznych afiliacji), wydawany od października 1986 r. w Londynie przez Independent News &amp; Media, będące od 25 marca 2010 r. własnością rosyjskiego biznesmena-oligarchy Aleksandra Lebiediewa i jego syna Jewgienija. W 2004 uzyskał tytuł "National Newspaper of the Year" w konkursie "British Press Awards 2004". Nosi przydomek "Indie", a niedzielne wydanie "Sindie".
Pierwotnie publikowany w formie afiszowej, od września 2003 także jako tabloid, od maja 2004 wyłącznie jako tabloid. Nakład w dni powszednie 183.547 egzemplarzy przy 50% zwrotach, w niedziele 155.661 egzemplarzy (sprzedaż 43% nakładu, 57% zwrotów).
W wyborach parlamentarnych 2010 roku pismo udzieliło poparcia Liberalnym Demokratom, zachęcając równocześnie do taktycznego głosowania przeciwko Konserwatystom.
W marcu 2016 r. ukazało się ostatnie wydanie papierowe dziennika, po czym został on przeniesiony do wydania cyfrowego. Jest to spowodowane nierentownością tytułu – gazeta przynosiła straty od 1993 roku.

</doc>
<doc id="87554" url="https://pl.wikipedia.org/wiki?curid=87554" title="Daily Herald">
Daily Herald

Daily Herald – lewicowy dziennik brytyjski, wydawany w latach 1912-1964 w Londynie (do 1919 jako tygodnik "Herald"). Jego następcą jest bulwarowy dziennik "The Sun".
Od 1922 r. był politycznie związany z brytyjską Partią Pracy, od 1929 był własnością centrali związkowej Kongresu Związków Zawodowych TUC.

</doc>
<doc id="87555" url="https://pl.wikipedia.org/wiki?curid=87555" title="Daily Mirror">
Daily Mirror

Daily Mirror – bulwarowy dziennik brytyjski, wydawany od 1903 w Londynie (Alfred Harmsworth). W 1996 przemianowany na „The Mirror”, wkrótce powrócił do starej nazwy.
Obecnie wydawany w formie tabloidu, w nakładzie ponad 2 mln egzemplarzy. Jest własnością Trinity Mirror (Robert Maxwell). Utrzymuje centrowo-lewicowy profil polityczny.
Początki.
Pierwszy numer Daily Mirror ukazał się 2 listopada 1903 roku jako gazeta dla kobiet tworzona przez kobiety. Nowość na rynku okazała się klapą. Redaktor naczelny Alfred Harmsworth postanowił więc dokonać zmian i w 1904 roku przekształcił gazetę w magazyn ilustrowany. Innowacyjna prawicowa gazeta tym razem okazała się strzałem w dziesiątkę, w krótkim czasie nakład wzrósł do 500 000 egzemplarzy. 
Kiedy Harmsworth, już jako Lord Northcliffe, zmarł w 1921, właścicielem został jego brat Harold Harmsworth (Lord Rothermere). Sprzedaż gazety cały czas miała tendencję wzrostową. Do 1930 dzienny nakład osiągnął milion egzemplarzy, co stanowiło trzecie miejsce, po „Daily Express” i „Daily Mail” (którego właścicielem był również Rothermere).
Rothermere używał obu gazet do osiągania swoich prywatnych politycznych celów. Obie gazety wspierały między innymi Oswalda Mosleya i jego Brytyjską Unię Faszystów.
Przemiana.
W połowie lat 30. sprzedaż „Daily Mirror” przestała wzrastać i Rothermere sprzedał większość udziałów. Szefem gazety został Cecil King, siostrzeniec Rothermere'a. Redaktorem naczelnym został Guy Bartholomew. W późnych latach 30. „Daily Mirror” przeszedł przemianę z szanującej się, prawicowej gazety przeznaczonej dla klasy średniej, w poszukującą gorących sensacji lewicową gazetę czytaną przez przedstawicieli klasy pracującej. Transformacja okazała się finansowym sukcesem. „Daily Mirror” był więc pierwszym tabloidem naśladującym nowojorskie wzory. Był również pierwszą gazetą, która od samego początku sprzeciwiała się Hitlerowi. Do 1939 sprzedaż wzrosła do 1,4 miliona egzemplarzy dziennie. 
W 1953 The Daily Mirror pobił rekordy światowe będąc sprzedanym w 7 milionach egzemplarzy w dzień koronacji. 
W 1964 The Daily Mirror był sprzedawany codziennie w nakładzie przekraczającym 5 milionów egzemplarzy co było najlepszym wynikiem w Europie.
„Daily Mirror” od 1978.
W 1978 roku „Daily Mirror” był jedyną brytyjską gazetą apelującą o zjednoczenie Irlandii. 
W latach 90. dziennik oskarżany był o spadek poziomu, by przejąć czytelników „The Sun”. W 2002 zmieniło się logo gazety – z czerwonego na czarne, by uniknąć skojarzeń z tanimi tabloidami. W 2005 roku czerwone logo powróciło ze względu na Partię Pracy wspieraną przez gazetę. Jest to dziennik w założeniu lewicowy, jednak dzisiaj stoi on w centrum. Proeuropejski, antyamerykański. Jako jedyna gazeta w Wielkiej Brytanii była przeciwko amerykańskiej okupacji Iraku. W maju 2004 roku wydrukował zdjęcia brytyjskich żołnierzy nadużywających władzy wobec Irakijczyków. Okazały się one sfabrykowane, w wyniku czego wyrzucono jej ówczesnego red. nacz. Piersa Morgana.
Redaktorem Naczelnym „Daily Mirror” jest w tej chwili Richard Wallace. Jednym z felietonistów gazety jest brytyjski pisarz Tony Parsons.
W Australii drukowany jest odpowiednik pod tym samym tytułem.

</doc>
<doc id="87556" url="https://pl.wikipedia.org/wiki?curid=87556" title="Trawers (wspinaczka)">
Trawers (wspinaczka)

Trawers
Trawersami nazywa się też w miarę łatwe odbicia od drogi wspinaczkowej, które umożliwiają szybką ewakuację ze ściany w sytuacji np. załamania się pogody. Tego rodzaju trawersy, zwane wytrawersowaniem, są zwykle umieszczone w opisach dróg w przewodnikach, a ich znajomość jest bardzo przydatna.
Trawers stanowiący część drogi może być jednym z jej trudniejszych i bardziej niebezpiecznych fragmentów. Ze względu na to, że w trakcie pokonywania trawersu lina asekuracyjna przechodzi przez punkty asekuracyjne poziomo, w razie odpadnięcia od ściany można wykonać wahadło (a nie lot pionowy) – wówczas lina w mniejszym stopniu amortyzuje
energię upadku, zaś szybki ruch poziomy w sąsiedztwie skały zwiększa ryzyko urazu.
W odróżnieniu od pionowych fragmentów drogi wspinaczkowej, trawers może być niebezpieczny nie tylko dla wspinacza prowadzącego, ale też dla drugiego – likwidując kolejne punkty asekuracyjne jest on również narażony na wahadło w razie odpadnięcia. Prowadzący trawers musi zatem pamiętać, że osadzane przeloty służą również zabezpieczeniu drugiego – w szczególności, pierwszy powinien osadzać przeloty nie tylko przed trudniejszymi miejscami trawersu, ale również bezpośrednio za nimi.

</doc>
<doc id="87560" url="https://pl.wikipedia.org/wiki?curid=87560" title="Maurice Wilkins">
Maurice Wilkins

Maurice Hugh Frederick Wilkins (ur. 15 grudnia 1916 w Pongaroa, Nowa Zelandia, zm. 5 października 2004 w Londynie, Wielka Brytania) – biochemik brytyjski pochodzenia nowozelandzkiego, laureat Nagrody Nobla w dziedzinie medycyny.
Życiorys.
Ukończył St John’s College na Uniwersytecie Cambridge. Od 1955 roku kierował badaniami biofizycznymi w King’s Colege w Londynie. W okresie II wojny światowej brał udział w pracach nad budową bomby atomowej (Manhattan Project) na Uniwersytecie Kalifornijskim. W latach 1963-1970 był profesorem biologii molekularnej, a następnie w latach 1970-1981 profesorem biofizyki na tej uczelni. Był członkiem Royal Society w Londynie.
Prowadził badania rentgenograficzne nad kwasem deoksyrybonukleinowym (DNA) wraz z Rosalind Franklin. Wyniki tych badań, bez informowania Franklin, przekazał Jamesowi D. Watsonowi i Francisowi Crickowi, co przyczyniło się do odkrycia budowy cząsteczki DNA. W 1962 roku otrzymał wraz z Crickiem i Watsonem Nagrodę Nobla w dziedzinie medycyny za to odkrycie.

</doc>
<doc id="87561" url="https://pl.wikipedia.org/wiki?curid=87561" title="Maurice Hugh Frederick Wilkins">
Maurice Hugh Frederick Wilkins



</doc>
<doc id="87562" url="https://pl.wikipedia.org/wiki?curid=87562" title="The Daily Telegraph">
The Daily Telegraph

The Daily Telegraph (w wersji internetowej: "The Telegraph") – brytyjski dziennik poranny o profilu konserwatywnym, założony przez pułkownika Arthura B. Sleigha w 1855 w Londynie. Towarzyszył mu slogan „Największy, najlepszy i najtańszy dziennik w świecie”. Aktualnie właścicielem jest Press Holdings.
Od 1961 wychodzi siostrzany „The Sunday Telegraph”. W 1937 został połączony z założonym w 1772 „The Morning Post”. „The Daily Telegraph” zapoczątkował w prasie brytyjskiej tzw. "penny press", czyli „gazetę za grosik”.
W 2004 dziennik był sprzedawany w nakładzie ok. 930 tys. egzemplarzy, co dawało mu pierwsze miejsce w prasie brytyjskiej („The Times” 620 tys., „The Guardian” 400 tys., „The Independent” 230 tys.).

</doc>
<doc id="87563" url="https://pl.wikipedia.org/wiki?curid=87563" title="Richard Cheney">
Richard Cheney



</doc>
<doc id="87564" url="https://pl.wikipedia.org/wiki?curid=87564" title="Droga wspinaczkowa">
Droga wspinaczkowa

Droga wspinaczkowa – następstwo miejsc położonych na zboczu dowolnej ściany skalnej możliwych do przejścia w kierunku szczytu.
Pierwotnie, u zarania taternictwa czy alpinizmu, pojęcie to oznaczało najłatwiejszy sposób wejścia na szczyt lub przełęcz, potem najłatwiejszy sposób przejścia danej formacji: rynny, żlebu, ściany czy filara. Następnie pokonywano coraz mniej wybitne formacje terenu, aż współcześnie wyewoluowało to w boulderingu ku zrozumieniu drogi wspinaczkowej jako następstwa ściśle określonych chwytów i stopni.
Obecnie wszystkie te koncepcje zgodnie współistnieją we wspinaczce.
Aby ułatwić powtarzanie drogi, sporządza się jej opis w formie słownej lub rysunkowej (tzw. topo). Składa się na niego lokalizacja (rejon, góra/skała, ściana, inne drogi w pobliżu), autorstwo, nazwa drogi, jej trudność i przebieg.
Nazwy dróg wspinaczkowych w najprostszym przypadku pochodzą od nazw formacji, którymi wiodą, i obiektów, na które prowadzą. Czasami nazwy pochodzą od nazwisk czy pseudonimów autorów pierwszych przejść. Niekiedy także wspominają jakieś charakterystyczne wydarzenie, jakie zaszło w trakcie ich pokonywania, a czasami są tylko żartem słownym.
Przyjmuje się, że prawo do nadania drodze nazwy przysługuje autorowi pierwszego przejścia.
Droga najbardziej zbliżona do linii prostej od wierzchołka szczytu do podstawy ściany nosi nazwę direttissimy (wł. "najprostsza").
W boulderingu drogi wspinaczkowe nazywa się baldami.

</doc>
<doc id="87565" url="https://pl.wikipedia.org/wiki?curid=87565" title="Dick Cheney">
Dick Cheney

Richard Bruce „Dick” Cheney (ur. 30 stycznia 1941 w Lincoln) – amerykański polityk, sekretarz obrony Stanów Zjednoczonych w latach 1989–1993 w gabinecie 41. prezydenta USA G.H.W Busha, 46. wiceprezydent Stanów Zjednoczonych w latach 2001–2009.
Życiorys.
W 1959 dostał stypendium na Uniwersytecie Yale, ale nie ukończył tam studiów. Ponownie rozpoczął studia na Uniwersytecie Wyoming, gdzie uzyskał dyplom magistra nauk politycznych w 1966.
Rozpoczął karierę polityczną w 1969 w administracji prezydenta Nixona. Do 1976 służył na różnych stanowiskach w Białym Domu, zostając szefem personelu podczas urzędowania prezydenta Forda. W 1978 wybrany do Kongresu, gdzie służył przez pięć kadencji do 1989.
Jako kongresmen głosował m.in. przeciwko poprawce w sprawie równouprawnienia, przeciwko finansowaniu programu równych szans dla dzieci w wieku przedszkolnym z ubogich rodzin Head Start i przeciwko rezolucji Izby nawołującej rząd RPA do uwolnienia z więzienia Nelsona Mandeli.
Od marca 1989 do stycznia 1993 był sekretarzem obrony w administracji George’a Busha. Pełnił te obowiązki podczas amerykańskiej interwencji w Panamie w 1989 i podczas wojny w Zatoce Perskiej w 1991.
Między 1993 a 2001 pracował w sektorze prywatnym, będąc m.in. dyrektorem generalnym koncernu naftowego Halliburton, prowadzącego interesy m.in. z Birmą i Irakiem.
W lipcu 2000 podczas prezydenckiej kampanii wyborczej George W. Bush mianował go jako swojego kandydata na wiceprezydenta. Po zwycięstwie w wyborach objął urząd 20 stycznia 2001.
29 czerwca 2002, zgodnie z postanowieniami 25. poprawki do konstytucji George W. Bush w związku z poddaniem się badaniom lekarskim realizowanym pod narkozą, między 07:09 a 09:24 przekazał mu pełnienie obowiązków prezydenta USA.
27 stycznia 2005 gościł w Polsce, reprezentując Stany Zjednoczone podczas uroczystości upamiętniających 60. rocznicę wyzwolenia przez Armię Czerwoną niemieckiego nazistowskiego obozu koncentracyjnego Auschwitz-Birkenau.
Wraz z Bushem wygrał kolejną kadencję w wyborach 2 listopada 2004. Sprawował urząd do 20 stycznia 2009. Oświadczył, że nie ma już dalszych ambicji politycznych i nie będzie w przyszłości kandydował na prezydenta.

</doc>
<doc id="87566" url="https://pl.wikipedia.org/wiki?curid=87566" title="The Economist">
The Economist

The Economist – tygodnik brytyjski wydawany od 1843 w Londynie; obecnie wydawany przez The Economist Newspaper Ltd. (w latach 1928–2015 50% udziałów posiadał Financial Times).
Pierwotnie miał zasięg krajowy, obecnie jest pismem o zasięgu globalnym, skierowanym do kręgów biznesowych i politycznych. Jest poświęcony tematyce polityki i biznesu, ale publikuje też artykuły poświęcone nauce, technice, kulturze i sztuce. Co dwa tygodnie publikowany jest dodatek tematyczny. Wydawca ogłosił w numerze z 5 marca 2005, że sprzedaż w okresie lipiec–grudzień 2004 wynosiła średnio 1 009 759 egzemplarzy tygodniowo.
Cechy charakterystyczne.
Artykuły w "The Economist" nie są podpisywane, w całej gazecie nie ma nawet nazwiska redaktora naczelnego (od 1993 do 2006 był nim Bill Emmott, następnie do 2015 r. John Micklethwait). Od 2015 r. redaktorem naczelnym jest pierwsza kobieta na tym stanowisku Zanny Minton Beddoes. 
Jest tradycją, że – z pewnymi wyjątkami – nazwisko redaktora pojawia się jedynie wtedy, kiedy przestaje on dla tygodnika pracować.
Od 1995 roku w każdym numerze znajduje się nekrolog.
"The Economist" słynie m.in. z tzw. Big Mac index, czyli porównania cen hamburgerów Big Mac w różnych krajach świata dla pokazania różnic w parytecie siły nabywczej ich walut. 
Od 2006 roku "The Economist" publikuje Wskaźnik demokracji ("Democracy Index") będący oceną systemu rządów we wszystkich państwach świata. 
Tygodnik wychodzi w każdą sobotę.

</doc>
<doc id="87569" url="https://pl.wikipedia.org/wiki?curid=87569" title="Financial Times">
Financial Times

Financial Times – dziennik brytyjski o elitarnym charakterze i międzynarodowym zasięgu, zorientowany na tematykę gospodarczą i finansową (wydanie sobotnie publikuje też artykuły poświęcone kulturze i sztuce), wydawany od 1888 r. w Londynie. Jeden z największych dzienników w Wielkiej Brytanii. 
Pierwszy numer ukazał się 9 stycznia 1888 roku pod tytułem "London Financial Guide". Na czterech stronach, w sześciu kolumnach redaktorzy deklarowali czytelnikom ""pomoc uczciwego finansisty, godnego szacunku brokera, szanowanego maklera i prawdziwego dyrektora”". Początkowo tytuł ukazywał się trzy razy w tygodniu: w poniedziałki, środy i piątki. Po miesiącu, w lutym 1888 roku gazeta zmieniła tytuł na "Financial Times". Od 2 stycznia 1893 roku gazeta wydawana była na charakterystycznym papierze w kolorze łososiowym. Od 1 lipca 1935 Financial Times publikuje indeksy FTSE dla giełdy w Londynie. 
Profil pisma jest umiarkowanie konserwatywny. Redakcja popiera wolny rynek i globalizację, jest także przychylna Unii Europejskiej. Począwszy od wyborów w 1992 roku, pismo opowiadało się za Partią Pracy, lecz w wyborach parlamentarnych 2010 roku udzieliło poparcia Partii Konserwatywnej, pomimo dużej ilości krytyki pod jej adresem.
Łączny nakład wynosi ok. 450 tys. egzemplarzy. W latach 2000-2012 ukazywał się też niemieckojęzyczny "Financial Times Deutschland"; w ostatnim okresie jego istnienia nakład sprzedawany wynosił ok. 3 tys. egzemplarzy, a ponad sto tysięcy rozdawano za darmo.
Od roku 1999 FT ogłasza coroczny, ogólnoświatowy ranking szkół biznesu. Dziennik publikuje też ranking Financial Times 1000, czyli listę tysiąca najszybciej rozwijających się europejskich firm.
Pomimo nazwy pismo nie ma nic wspólnego z "The Times".

</doc>
<doc id="87570" url="https://pl.wikipedia.org/wiki?curid=87570" title="Elbridge Gerry">
Elbridge Gerry

Elbridge Gerry (ur. 17 lipca 1744 w Marblehead, zm. 23 listopada 1814 w Waszyngtonie) – amerykański polityk, 5. wiceprezydent Stanów Zjednoczonych.
Był jednym z sygnatariuszy Deklaracji Niepodległości; członek Partii Demokratyczno-Republikańskiej. Pełnił urząd gubernatora Massachusetts w latach 1810–1812. Od 4 marca 1813 był wiceprezydentem USA (przy prezydencie Madisonie), zmarł w trakcie kadencji (także jego poprzednik George Clinton zmarł pełniąc funkcję wiceprezydenta).
Gerrymandering.
Elbridge Gerry zasłynął jako prekursor manipulacji kształtem okręgów wyborczych. Będąc gubernatorem Massachusetts dokonał takiego podziału okręgu, że federalistów skupił w jednym jednomandatowym okręgu. Wyborcy popierający Partię Demokratyczno-Republikańską zostali rozdzieleni do pozostałych okręgów, dzięki czemu jego partia skorzystała z tego zabiegu. Znany malarz Gilbert Charles Stuart widząc kolorową mapkę z granicami okręgów wyborczych powiedział redaktorowi dziennika "Columbian Centinel" Benjaminowi Russelowi, że przypominają mu one kształtem salamandrę. Russel odpowiedział: "raczej Gerrymandrę". Do dnia dzisiejszego określeniem gerrymandering nazywa się takie manipulowanie granicami okręgów wyborczych, które pomaga w uzyskaniu korzyści politycznych.

</doc>
<doc id="87571" url="https://pl.wikipedia.org/wiki?curid=87571" title="Aleksiej Panfiłow">
Aleksiej Panfiłow

Aleksiej Pawłowicz Panfiłow (; ur. w Kazaniu, zm. 18 maja 1966 w Moskwie) – generał porucznik wojsk pancernych Armii Radzieckiej.
Życiorys.
W 1918 roku wstąpił do Armii Czerwonej i do partii komunistycznej. Uczestniczył w wojnie domowej w Rosji na froncie wschodnim. W 1937 roku ukończył Wojskową Akademię Mechanizacji i Motoryzacji Armii im. Stalina. 
Jako pułkownik dowodził 2 Brygadą Zmechanizowaną w zwycięskiej kampanii latem 1938 roku, prowadzonej przeciwko Japończykom nad jeziorem Chasan. (Patrz: Walki nad jeziorem Chasan). W 1939 roku został zastępcą szefa zarządu wojsk pancernych Armii Czerwonej. 
W latach 1940–1941 był zastępcą szefa Zarządu Wywiadu Sztabu Generalnego Armii Czerwonej, a w latach 1941–1942 – szefem tego Zarządu, 16 lutego 1942 przekształconego rozkazem Ludowego Komisarza Obrony ZSRR w Główny Zarząd Wywiadowczy Sztabu Generalnego. 
Jednocześnie od października 1941 roku do sierpnia 1942 roku był zastępcą szefa Sztabu Generalnego i pełnomocnikiem do spraw formowania Armii Polskiej w ZSRR .
Pod koniec sierpnia 1942 roku, w związku z wyjściem Armii Andersa z ZSRR, został oddelegowany na front. Był zastępcą dowódcy 3 Armii Pancernej i 5 Armii Pancernej, następnie dowodził 6 Gwardyjskim Korpusem Pancernym oraz 10 Korpusem Pancernym (październik 1943 – kwiecień 1944). 11 marca 1944 roku został awansowany na generała porucznika. Od sierpnia 1944 roku do maja 1945 roku dowodził 3 Gwardyjskim Korpusem Pancernym. Za działania w rejonie Trójmiasta (m.in. rozgromienie między Gdynią a Gdańskiem resztek niemieckiej 2 Armii) uhonorowany został 29 maja 1945 roku tytułem Bohatera Związku Radzieckiego. 
Po zakończeniu II wojny światowej dowodził 3 Dywizją Pancerną. W 1954 roku ukończył wyższy kurs przy Akademii Sztabu Generalnego. Został kierownikiem zakładu w Akademii Wojsk Pancernych i starszym wykładowcą Akademii Sztabu Generalnego. Przeniesiony do rezerwy w 1959 roku. Zmarł 18 maja 1966 roku.

</doc>
<doc id="87572" url="https://pl.wikipedia.org/wiki?curid=87572" title="Aleksiej Panfilow">
Aleksiej Panfilow



</doc>
<doc id="87576" url="https://pl.wikipedia.org/wiki?curid=87576" title="Frederiksborg Amt">
Frederiksborg Amt

Frederiksborg Amt – jedno z 13 duńskich województw istniejących w latach 1970-2006. Położone było na północnej Zelandii. Zostało utworzone 1 kwietnia 1970 na mocy reformy podziału administracyjnego Danii, natomiast zlikwidowane podczas kolejnej reformy, przyjętej przez parlament w 2005, a wdrożonej 1 stycznia 2007. Obecnie jego terytorium jest częścią regionu administracyjnego Region Stołeczny.

</doc>
<doc id="87577" url="https://pl.wikipedia.org/wiki?curid=87577" title="The Herald">
The Herald

The Herald – dziennik brytyjski wydawany od 1783 roku w Glasgow (pierwotny tytuł "Glasgow Advertiser"), najstarszy ukazujący się dzisiaj dziennik w Wielkiej Brytanii. Obecnie jest własnością Newquest, posiadacza Scottish Media Group.
W 1802 r. został przemianowany na "Herald and Advertiser", w 1805 na "Glasgow Herald". Dziennikiem stał się w 1859 roku. 3 lutego 1992 r. otrzymał nazwę "The Herald". Nakład wynosi ponad 120 tys. egzemplarzy.
Od 1868 r. mieścił się w budynku Charles Rennie Mackintosh building przy Mitchell Street (obecnie centrum sztuki Lighthouse), od 1980 roku w nowych biurach przy Albion Street.

</doc>
<doc id="87578" url="https://pl.wikipedia.org/wiki?curid=87578" title="Daily Telegraph">
Daily Telegraph



</doc>
<doc id="87579" url="https://pl.wikipedia.org/wiki?curid=87579" title="Trawers">
Trawers



</doc>
<doc id="87581" url="https://pl.wikipedia.org/wiki?curid=87581" title="The Times">
The Times

The Times – wysokonakładowy brytyjski dziennik społeczno-polityczny wydawany od 1785 roku w Londynie, od 1981 przez News Corporation Ruperta Murdocha. W połowie 2004 roku nakład dziennika wynosił około 650 tys. egzemplarzy. Jeden z największych dzienników w Wielkiej Brytanii.
Został założony jako „The Daily Universal Register” przez Johna Waltera, który był też przez 24 lata redaktorem naczelnym. Od 1 stycznia 1788 ukazuje się pod nazwą „The Times”. Od powstania do 1792 wydawany był w technice logografii. W 1931 rozpoczął zamieszczanie fotografii w kolorze. Jako pierwszy dziennik zorganizował sieć korespondentów zagranicznych, wiódł też prym we wprowadzaniu nowinek technicznych w dziedzinie drukarstwa (pierwsza na świecie łamie strony komputerowo, od 1982; pierwsza w Wielkiej Brytanii stosuje pełny fotoskład). Pod koniec XIX wieku jego istnienie było zagrożone wskutek rozwoju taniej prasy bulwarowej. Od grudnia 1978 do listopada 1979 nie ukazywał się na skutek długotrwałego strajku związku zawodowego.
Charakterystyczną cechą dziennika jest istnienie specjalnego komitetu powierniczego, który czuwa nad merytorycznym poziomem i polityczną niezależnością pisma – w skład komitetu wchodzą osoby cieszące się publicznym zaufaniem.
Profil pisma uważa się za centroprawicowy. Tradycyjnie popiera ono Partię Konserwatywną, choć dwukrotnie udzieliło wyborczego poparcia Partii Pracy: w 2001 i 2005 (w 2010 ponownie wspierając torysów).
Oprócz regularnego wydania „The Times” (nakład w połowie 2004 roku wynosił ok. 650 tys. egzemplarzy), ukazuje się też siostrzany tygodnik, redagowany przez odrębny zespół, "The Sunday Times", a także, od 1914 roku, literacko-kulturalny dodatek „The Times Literary Supplement”. Od 1 listopada 2004 pismo ukazuje się wyłącznie w formacie tabloidowym. Od 1996 ma także wersję internetową.
Od 15 października 2007 w Polsce ukazuje się dziennik "Polska", którego redakcja współpracuje z „The Times” – wybrane materiały o tematyce międzynarodowej ukazują się w obu pismach w tym samym czasie.
The Times zlecił zaprojektowanie czcionki Times New Roman, której używał od 1932.

</doc>
<doc id="87582" url="https://pl.wikipedia.org/wiki?curid=87582" title="I Zarząd Główny KGB">
I Zarząd Główny KGB

I Zarząd Główny KGB, Pierwszy Zarząd Główny Komitetu Bezpieczeństwa Państwowego (ros. Первое главное управление Комитета государственной безопасности, ПГУ; trb. "Pierwoje gławnoje uprawlienie Komitieta gosudarstwiennoj biezopasnosti", "PGU") – struktura służb specjalnych ZSRR odpowiedzialna za cywilny wywiad zagraniczny.
Historia radzieckiego wywiadu zagranicznego.
Patrz: Wywiad zagraniczny Związku Socjalistycznych Republik Radzieckich
Przed utworzeniem KGB wywiadem zagranicznym zajmował się w ZSRR Drugi Zarząd Główny Ministerstwa Spraw Wewnętrznych. Po rozwiązaniu Komitetu powstała samodzielna instytucja "Centralna Służba Wywiadu", przekształcona w działającą do dziś Służbę Wywiadu Zagranicznego Federacji Rosyjskiej (SWR)
W 1954 roku w ZSRR dokonano reorganizacji organów bezpieczeństwa i wywiadu. Reorganizacja z marca 1954 roku była dokładnym powtórzeniem zmian w radzieckim systemie bezpieczeństwa z 1946 roku, kiedy zostało utworzone Ministerstwo Bezpieczeństwa Państwowego ZSRR (MGB) i Ministerstwo Spraw Wewnętrznych ZSRR (MWD). W marcu 1954 roku z MWD zostały wydzielone dwa największe piony tej instytucji, m.in. pion policji politycznej reprezentowany przez "I Zarząd Główny MWD" oraz pion wywiadu zagranicznego, którym się zajmował "II Zarząd Główny MWD". W wyniku tej zmiany powstał oddzielny Komitet Bezpieczeństwa Państwowego (KGB). Jednym z dziewięciu Zarządów Głównych KGB był Pierwszy Zarząd Główny, "Pierwoje Gławnoje Uprawlenie" – PGU, zajmujący się wywiadem zagranicznym.
Szefowie PZG.
Pierwszym szefem PZG został w marcu 1954 były szef "II Zarządu Głównego" MWD, generał major Aleksandr Paniuszkin. Podczas sprawowania swojej funkcji Paniuszkin zajmował się m.in. tzw. mokrą robotą, na przykład osobiście nadzorował szkolenie zawodowego zabójcy KGB, Nikołaja Chochłowa, który był przygotowywany do zamordowania Gieorgija Okołowicza, jednego z liderów organizacji NTS na terenie Niemiec Zachodnich. Osobiście nadzorował także szkolenie innego zawodowego zabójcy, Bohdana Stiszynskiego, który dokonał zabójstwa Lwa Rebeta.
Paniuszkin odszedł ze stanowiska szefa PZG 23 czerwca 1955, na jego miejsce przyszedł generał major (od 23 lutego 1961 generał porucznik) Aleksandr Sacharowski, który stał na czele PZG przez następne 15 lat, do 15 lipca 1971. Zastąpił go wtedy generał porucznik Fiodor Mortin, który zarządzał wywiadem radzieckim zaledwie przez 2 lata, do 13 listopada 1974. Na jego miejsce przyszedł generał porucznik (od 16 grudnia 1982 genera`l pułkownik, od 27 stycznia 1988 generał armii) Władimir Kriuczkow, były szef sekretariatu ówczesnego przewodniczącego KGB, Jurija Andropowa. Kriuczkow przez następne 14 lat stał na czele PZG, w 1988 roku zastąpił na stanowisku przewodniczącego KGB generała armii, Wiktora Czebrikowa. Na miejsce szefa PZG 6 lutego 1989 przyszedł generał major (od 16 sierpnia 1989 generał porucznik) Leonid Szebraszyn. Pełnił służbę na tym stanowisku do 21 września 1991, w 1991 roku – został na krótko pełniącym obowiązki przewodniczącego KGB. Od 30 września do 6 listopada 1991 szefem I Zarządu był Jewgienij Primakow. 
Rozwiązanie KGB.
W sierpniu 1991 roku na stanowisku przewodniczącego KGB stanął Władimir Bakatin. W grudniu 1991 w wyniku przeprowadzanych przez niego reform na bazie I Zarządu Głównego KGB powstała "Centralna Służba Wywiadowcza", którą następnie przemianowano na Służbę Wywiadu Zagranicznego Federacji Rosyjskiej.

</doc>
<doc id="87583" url="https://pl.wikipedia.org/wiki?curid=87583" title="I Zarząd Główny">
I Zarząd Główny



</doc>
<doc id="87584" url="https://pl.wikipedia.org/wiki?curid=87584" title="Trawers (żegluga)">
Trawers (żegluga)

Trawers jest to kierunek prostopadły do diametralnej (umownej linii łączącej dziób z rufą) jednostki pływającej liczony w poziomie od miejsca obserwatora (lub od innego umownego miejsca na jednostce). Wyróżnia się dwa trawersy względem dziobu jednostki: prawy (90°) oraz lewy (270°).
Pojęcie trawersu stosowane jest w nawigacji dla określania położenia wybranych punktów obserwowanych z jednostki (najczęściej znajdujących się na linii brzegowej). Jeżeli dany punkt znalazł się na trawersie jednostki płynącej kursem zgodnym z kierunkiem jej osi, to znaczy, że od tej pory jednostka ta oddala się od obserwowanego punktu. Dla jednostki poruszającej się prostoliniowo punkt położony na trawersie znajduje się w najmniejszej odległości od tej jednostki.
W praktyce przy kursie ostrym żeglujący mija i zaczyna się oddalać od punktu na trawersie określanym w stosunku do osi jednostki, zanim ten punkt znajdzie się na linii prostopadłej do jej osi. Aby ustalić moment trawersowania punktu, należy ustalać trawers względem kursu rzeczywistego, uwzględniając kierunek osi jednostki oraz jej dryf.
Pojęcie to jest często stosowane w opisach torów wodnych w locji.

</doc>
<doc id="87588" url="https://pl.wikipedia.org/wiki?curid=87588" title="The Sun">
The Sun

The Sun – poranny dziennik brytyjski, utworzony w 1964 roku w Londynie przez koncern prasowy C. Kinga, jako następca dziennika Daily Herald; obecnie własność News UK, filii News Corp Ruperta Murdocha.
Pismo ma charakter bulwarowy (duży udział tematyki sportowej i sensacyjnej) i cieszy się najwyższym nakładem wśród codziennej prasy anglojęzycznej na świecie – w połowie 2004 r. ok. 3,4 mln egzemplarzy.
The Sun założono w 1964 r. jako następcę Daily Herald, lewicowego dziennika, który Mirror Group Newspapers odkupił od Odhams Press i TUC. Zmiany niewiele pomogły w sprzedaży i w 1969 r. gazetę sprzedano Murdochowi. Ten zmienił ją w tabloid.
Dziennik spopularyzowano, obniżając znacznie jego poziom, co podniosło sprzedaż. Szczególny wpływ miała na to tzw. dziewczyna z trzeciej strony. W pierwszą rocznicę dziennika w 1970 r. zmieniono artystyczny akt kobiecy, który tam zamieszczano, na fotografię dziewczyny topless.
Do wyborów w 1974 r. dziennik nominalnie popierał Partię Pracy. Tego roku jego stanowisko wobec laburzystów było niesprecyzowane, zaś w wyborach parlamentarnych 1979 roku udzielił pełnego poparcia Margaret Thatcher i Konserwatystom, które to podtrzymywał przez 11 lat jej rządów.
W na początku lat 70. The Sun przynosił bardzo duże zyski, co pozwoliło Murdochowi rozszerzyć jego sprzedaż na USA (1973).
Artykuły w latach 80. o imprezach Acid house doprowadziły do zwalczania imprez przez organy ścigania, w efekcie doprowadzając do delegalizacji rodzącej się wówczas sceny Rave.
The Sun został potępiony za artykuł z 1989 r. dotyczący katastrofy na stadionie Hillsborough w Sheffield, kiedy to wydrukowane zostały bezpodstawne zarzuty przeciwko kibicom Liverpoolu; jak się później okazało – nieprawdziwe. Wywołało to bojkot The Sun w Liverpoolu. The Sun wydrukował pełnostronicowe „przeprosiny” 7 czerwca 2004 r., 15 lat po katastrofie, które zostały skrytykowane przez środowisko dziennikarskie i wielu Anglików jako samolubne i nieszczere.
Profil polityczny The Sun jest populistyczno-prawicowy, eurosceptyczny i konserwatywny, jednak w kolejnych wyborach (1997, 2001, 2005) dziennik popierał tzw. Nową Partię Pracy pod przywództwem Tony’ego Blaira. W wyborach 2010 roku ponownie przerzucił swoje poparcie na Partię Konserwatywną.
W 2011 Gordon Brown zarzucił gazecie, że w nielegalny sposób wszedł w posiadanie dokumentów medycznych odnoszących się do choroby jego syna Fergusa.
Obecnym redaktorem naczelnym jest Dominic Mohan, który zastąpił Rebekhę Brooks, kiedy ta awansowała na stanowisko dyrektora wydawnictwa News International.
16 stycznia 2015 roku na trzeciej stronie zaprzestano umieszczania zdjęć modelek, o taką decyzję walczyły feministki. Trzy dni później zdjęcia powróciły.
Inne brytyjskie gazety o podobnym profilu to: Daily Mail, Daily Express, Daily Star i Daily Sport.

</doc>
<doc id="87589" url="https://pl.wikipedia.org/wiki?curid=87589" title="The Scotsman">
The Scotsman

The Scotsman – dziennik brytyjski, wydawany od 1817 w Edynburgu, do 1855 jako tygodnik. Od sierpnia 2004 roku jako tabloid (oprócz wydania niedzielnego).
Pierwszy numer ukazał się w sobotę, 25 stycznia 1817 roku. Miał 300 egzemplarzy nakładu i kosztował 10 pensów. Stanowisko redaktora naczelnego dzielili między sobą: prawnik William Ritchie oraz geolog, urzędnik celny i dziennikarz Charles Maclaren. W ciągu dwóch lat redaktorzy The Scotsman dali się poznać jako buntownicy, reformatorzy i pionierzy w wielu dziedzinach życia. Dzięki opisywaniu korupcji i nadużyć finansowych w urzędach oraz piętnowaniu łamania prawa przez ważne osobistości, gazeta szybko stała się wiodącym tytułem nie tylko w stolicy Szkocji.
Od czerwca 1855 The Scotsman ukazywał się jako dziennik, pod zmienionym tytułem Daily Scotsman i w nakładzie 6000 egzemplarzy. Do pierwotnej nazwy gazeta wróciła w 1860 roku. Pięć lat później uruchomiła biuro w Londynie, co pozwoliło podnieść nakład do 17000 egzemplarzy. W marcu 1872 The Scotsman uruchomił własny pociąg specjalny do Glasgow, dostarczający gazetę poza Edynburg. Od tego momentu The Scotsman uzyskał status gazety ogólnokrajowej. W roku 1887 gazeta miała 60000 egzemplarzy nakładu, dzięki czemu stała się największym brytyjskim dziennikiem wydawanym poza Londynem.
Obecnie The Scotsman ma charakter konserwatywno-liberalny, stosunkowo niewielki nakład 68 tys. egzemplarzy (spadający wyraźnie w ostatnich latach); własność firmy Barclay Brothers.

</doc>
<doc id="87593" url="https://pl.wikipedia.org/wiki?curid=87593" title="Bóbrka (powiat krośnieński)">
Bóbrka (powiat krośnieński)

Bóbrka – wieś w Polsce położona w województwie podkarpackim, w powiecie krośnieńskim, w gminie Chorkówka.
Wieś duchowna "Bobrek", własność opactwa cystersów koprzywnickich położona była w drugiej połowie XVI wieku w powiecie bieckim województwa krakowskiego. W latach 1975–1998 miejscowość należała administracyjnie do województwa krośnieńskiego.
Wieś położona jest 15 km od Krosna w bardzo malowniczym terenie, gęsto otoczona lasem.
Historia.
Założona na prawie magdeburskim w 1397 r. W 1419 r. ówczesny właściciel Mikołaj h. Bogoria – proboszcz z Niepołomic dokonał zapisu swych dóbr na rzecz klasztoru Cystersów z Koprzywnicy. Ostatecznie Bóbrka stała się własnością Cystersów po 1420 r., kiedy to została postawiona w zastaw i nie wykupiona.
W XVII wieku Zofia Skotnicka, żona Jana Skotnickiego podpisywała się jako pochodząca z Bóbrki, doceniając przez to wartość tej miejscowości. O istnieniu tzw. oleju skalnego w okolicach Bóbrki informował Jan Długosz (XV w.). W 1721 roku opisano poszukiwanie, a nawet metody wydobycia i przetworzenia oleju skalnego w Bóbrce.
W Bóbrce znajduje się też blisko stuletni kościół będący siedzibą parafii pod wezwaniem Najświętszego Serca Pana Jezusa. Parafia należy do dekanatu Dukla archidiecezji przemyskiej.
Kopalnia Łukasiewicza i Trzecieskiego.
W pobliskim lesie zbudowano pierwszą w świecie kopalnię "oleju skalnego", jak wówczas tę substancję nazwano, czyli ropy naftowej. Prace poszukiwawcze rozpoczęto w 1854 roku, a w 1856 Karol Klobassa-Zrencki, Tytus Trzecieski i Ignacy Łukasiewicz zawiązali pierwszą na świecie spółkę naftową. Jako pierwszy destylacji ropy naftowej i otrzymanie z niej nafty dokonał Ignacy Łukasiewicz (w 1853 roku). Po śmierci dyrektora kopalni Adolfa Jabłońskiego w 1887 r. zarząd i kierownictwo kopalni Bóbrka objął powstaniec styczniowy – inż. Zenon Suszycki. Rozpowszechnił na kopalni Bóbrka kanadyjską metodę wiercenia. Jako jeden z pierwszych wdrożył metodę zamykania wód wgłębnych rurami hermetycznymi. Zbudował pierwszy rurociąg do stacji kolejowej w Krośnie, którym tłoczona była ropa z kopalni Bóbrka, Wietrzno i Równe.
W odległości 1 km, na terenie pierwszej kopalni "oleju skalnego" znajduje się skansen – Muzeum Przemysłu Naftowego i Gazowniczego im. Ignacego Łukasiewicza, wraz z najstarszą na świecie kopalnią "Franek", czynną do dziś. Łukasiewicz był również fundatorem szkoły w Bóbrce – obecnie remontowanej jako prywatny dom, zgodnie z oryginalnym wyglądem. Muzeum Kopalni naftowej w Bóbrce, które powstało jako pierwsze na świecie, stara się o wpisanie na listę UNESCO.

</doc>
<doc id="87595" url="https://pl.wikipedia.org/wiki?curid=87595" title="Adopcja">
Adopcja

Adopcja (łac. "adoptio"), przysposobienie, usynowienie – forma przyjęcia do rodziny osoby obcej, stwarzająca stosunek podobny do pokrewieństwa. Jest to przybranie dziecka (często w wieku dziecięcym) za swoje.
Historia.
W starożytnym Rzymie polegała na przejęciu pod władzę ojcowską syna lub córki z innej rodziny. Adopcja przeprowadzana była w obecności pretora lub namiestnika. Nie była wymagana zgoda adoptowanego. Powodem przeprowadzania adopcji była najczęściej potrzeba utrzymania ciągłości rodu.
Polskie prawo zna adopcję od XIII w. Szczególnymi rodzajami przysposobienia były adopcja braterska i adopcja do herbu.
W polskim prawie współczesnym.
Współcześnie w polskim prawie adopcja występuje pod nazwą przysposobienie i rozumiana jest jako prawne uznanie obcego biologicznie dziecka za własne. Proces adopcji regulują przepisy kodeksu rodzinnego i opiekuńczego (art. 114-127). Pomocnicze przepisy znajdują się w ustawie z 9 czerwca 2011 o wspieraniu rodziny i systemie pieczy zastępczej ().
O przysposobieniu orzeka sąd opiekuńczy po przeprowadzeniu rozprawy (art. 586 kodeksu postępowania cywilnego).
Głównym i nadrzędnym celem adopcji jest dobro dziecka. Adoptować można jedynie osobę małoletnią, czyli osobę, która nie ukończyła jeszcze 18. roku życia i nie wstąpiła w związek małżeński. Jeśli dziecko ukończyło 13 lat, wymagana jest jego zgoda do orzeczenia adopcji, chyba że nie jest do tego zdolne albo traktuje przysposabiających jako swoich rodziców. Rodzice, o ile nie są nieznani i nie pozbawiono ich władzy rodzicielskiej, także muszą wyrazić zgodę na adopcję. Nie jest to możliwe, jeśli dziecko nie ukończyło jeszcze 6 tygodni.
Polskie prawo wyróżnia:
Przez przysposobienie między stronami powstaje stosunek podobny do pokrewieństwa. Władza rodzicielska naturalnych rodziców gaśnie.
Dwa pierwsze rodzaje przysposobienia sąd może z ważnych powodów rozwiązać na żądanie strony stosunku przysposobienia, o ile nie zagrozi to dobru małoletniego dziecka. Również prokurator, Rzecznik Praw Obywatelskich i Rzecznik Praw Dziecka mogą wytoczyć powództwo o rozwiązanie przysposobienia (odpowiednio: na podstawie art. 127 KRO, art. 14 pkt 4 ustawy o RPO i art. 10 ust. 1 pkt 3 ustawy o RPD).

</doc>
<doc id="87598" url="https://pl.wikipedia.org/wiki?curid=87598" title="Steven Spielberg">
Steven Spielberg

Steven Allan Spielberg (ur. 18 grudnia 1946 w Cincinnati) – amerykański reżyser, scenarzysta i producent filmowy. Laureat trzech Oscarów, odznaczony Medalem Wolności i Orderem Uśmiechu. Karierę rozpoczął w trakcie trwania nurtu Nowego Hollywoodu. Jeden z najsłynniejszych i najbardziej uznanych reżyserów i producentów w historii amerykańskiego kina.
Urodził się w Cincinnati w stanie Ohio, a dorastał w Phoenix w Arizonie. Następnie przeniósł się do Kalifornii, gdzie studiował film. Po wyreżyserowaniu kilku odcinków seriali telewizyjnych i paru mniejszych produkcji dla Universal Studios zyskał uznanie za sprawą filmu "Szczęki" z 1975, który okazał się być artystycznym i finansowym sukcesem. Następnie wyreżyserował komercyjne hity: "Bliskie spotkania trzeciego stopnia" (1977), "E.T." (1982) czy filmy z serii Indiana Jones, a także dramaty "Kolor purpury" (1985) i "Imperium słońca" (1987).
Po krótkiej przerwie powrócił do sukcesów finansowych kręcąc film przygodowy "Park Jurajski" (1993) i dramat o holokauście "Lista Schindlera" (1993), za który otrzymał 2 Oscary – za film i reżyserię. Kolejnego Oscara za reżyserię otrzymał za epicką wojenną produkcję "Szeregowiec Ryan" (1998). W pierwszej dekadzie XXI wieku Spielberg powrócił do kręcenia filmów sci-fi – wyreżyserował "A.I. Sztuczną inteligencję" (2001), "Raport mniejszości" (2002) oraz "Wojnę światów" (2005). Następnie wyreżyserował kilka filmów fantasy – w tym "Przygody Tintina" (2011) i "Player One" (2018) oraz dramatów, jak "Czas wojny" (2011), "Lincoln" (2012), "Czwarta władza" (2017) czy "Fabelmanowie" (2022).
Jest także współzałożycielem wytwórni filmowych Amblin Entertaiment i DreamWorks, a także producentem wielu filmów i seriali. Wśród jego stałych współpracowników są kompozytor John Williams czy polski operator Janusz Kamiński. Kilka filmów Spielberga po dziś dzień należy do najbardziej dochodowych produkcji wszech czasów, z kolei siedem z nich zostało wpisanych do National Film Registry i są przechowywane w Bibliotece Kongresu jako dzieła „znaczące kulturowo, historycznie bądź estetycznie”.
Życiorys.
Rodzina i młodość.
Steven Allan Spielberg urodził się w rodzinie ortodoksyjnych Żydów (jego hebrajskie imię to Szmuel), jako pierwsze dziecko i jedyny syn Leah (z domu Posner, następnie Adler, 1920–2017), restauratorki i pianistki oraz Arnolda Spielberga (1917-2020), inżyniera związanego z branżą komputerową. Ma trzy młodsze siostry – Anne, Sue i Nancy. Dziadkowie Spielberga ze strony ojca byli Żydami aszkenazyjskimi przybyłymi z dzisiejszej Ukrainy (z terenów polskich będących ówcześnie po zaborem Imperium Rosyjskiego) do Cincinnati na początku XX wieku; babcia pochodziła z Sudyłkowa, z kolei dziadek – z Kamieńca Podolskiego. W 1952 rodzina Spielbergów przeniosła się do Haddon Township w New Jersey, po tym jak ojciec otrzymał tam posadę w RCA. Steven uczęszczał do szkoły hebrajskiej od 1953 do 1957, do klasy prowadzonej przez rabina Alberta L. Lewisa.
Po czterech latach życia w New Jersey, Spielbergowie przenieśli się do Phoenix, w Arizonie. Rodzina była bardzo zaangażowana w synagogę, a w wieku 13 lat Steven przeszedł uroczystość bar micwy. Przyznawał, że rodzice często rozmawiali z nim na temat holocaustu, gdyż Arnold Spielberg stracił w nim blisko dwudziestu krewnych. Był to powód, dla którego Steven zainteresował się tematem zagłady Żydów, a zarazem zaczął z trudem akceptować swoje pochodzenie. Mimo że jak sam przyznawał nigdy nie wstydził się być Żydem, to czuł się z tym faktem niekomfortowo. Przyznawał: „Nie jest to coś, do czego lubię się przyznawać […], ale kiedy miałem 7, 8 lub 9 lat... Boże wybacz mi, byłem skrępowany, ponieważ byliśmy ortodoksyjnymi Żydami. Zawstydzało mnie zewnętrzne postrzeganie żydowskich praktyk moich rodziców. Nigdy tak naprawdę nie wstydziłem się być Żydem, ale czasami czułem się nieswojo.” Cierpiał także z powodu powszechnego antysemityzmu – w szkole średniej bywał bity i kopany przez rówieśników, a dwukrotnie wracał do domu ze zakrwawionym nosem. Odszedł od judaizmu w okresie dojrzewania, po tym gdy rodzina po przeprowadzkach do kolejnych dzielnic odkrywała, że spośród ich mieszkańców są jedynymi Żydami.
W wieku 12 lat, nakręcił swój pierwszy domowy film z udziałem jego zabawkowego pociągu firmy Lionel, który przedstawiał jego wykolejenie. W 1958 wstąpił do amerykańskiej organizacji skautów (ang.: "Boy Scouts of America") i spełnił wymóg odznaki fotograficznej, kręcąc 9-minutowy film na taśmie 8 mm pt. "The Last Gunfight" (tł. "Ostatnia strzelanina"). W końcu osiągnął najwyższą rangę Orliego Skauta, a Spielberg zaczął używać kamery ojca do tworzenia amatorskich filmów i zabierał ją ze sobą na każdą wyprawę harcerską. W wieku 13 lat nakręcił 40-minutowy film wojenny, zatytułowany "Escape to Nowhere" (tł. "Ucieczka donikąd"), w którym to główne role zagrali jego szkolni koledzy. Film zdobył pierwszą nagrodę w ogólnostanowym konkursie. W ciągu swoich wczesnych lat młodzieńczych i po ukończeniu szkoły średniej, Spielberg zrealizował ok. 20 filmów przygodowych na taśmie 8 mm.
W Phoenix Spielberg oglądał filmy w miejscowym kinie każdej soboty. Niektórymi z obejrzanych wówczas filmów, które uważa za swoje twórcze inspiracje są "Godzilla: Król potworów" (1956), "Bohaterowie morza" (1937), "Pinokio" (1940) oraz "Lawrence z Arabii" (1962), który określił jako „film, który ustawił go w jego podróży”. Począwszy od 1961 roku przez 3 lata uczęszczał do Arcadia High School. Wtedy to, w 1963 napisał i wyreżyserował swój pierwszy niezależny film, 140-minutową epopeję sci-fi "Firelight", która to później okazała się inspiracją dla "Bliskich spotkań trzeciego stopnia". Pokazywany jednokrotnie w lokalnym kinie film był głównie finansowany przez jego ojca, dzięki któremu miał do dyspozycji budżet poniżej 600 dolarów. Siostra Stevena, Lisa zagrała z kolei główną rolę, a pozostałych członków obsady stanowili uczniowie Arcadii. Latem 1964 roku bezpłatnie pracował jako asystent w redakcji Universal Studios. W późniejszym czasie rodzina Spielbergów przeniosła się do kalifornijskiej Saratogi. Tam kontynuował naukę w Saratoga High School, którą ukończył w 1965. Rok później Leah i Arnold Spielbergowie rozwiedli się. Steven zdecydował się zostać z ojcem i wraz z nim przeniósł się do Los Angeles, podczas gdy jego siostry pozostały z matką w Saratodze. Aspirując do bycia filmowcem, złożył podanie do szkoły filmowej Uniwersytetu Południowej Kalifornii, jednak odrzucono jego kandydaturę z powodu przeciętnych ocen. Następnie złożył podanie do Uniwersytetu Stanowego Kalifornii, do którego z kolei został przyjęty i znalazł się w bractwie Theta Chi.
Kontrakt z Universal.
W 1968 roku Universal dało młodemu Spielbergowi możliwość napisania scenariusza i reżyserii krótkiego metrażu, który mógłby być wyświetlany w kinach. Tak oto wpadł na pomysł nakręcenia filmu "Amblin’". Realizacja przebiegała przy udziale początkującego producenta Denisa Hoffmana, który postawił Spielbergowi dwa warunki – miał nakręcić obraz całkowicie za darmo i przez 10 lat reżyserować wybrane przez niego filmy. Zdjęcia realizowane były w upalne dni na pustynnych terenach miasta Pearblossom w Kalifornii oraz na plaży w Malibu, z kolei ekipa podobnie jak reżyser pracowała bezpłatnie (były to powody, dla których wielu jej członków zrezygnowało z udziału przed końcem zdjęć). Przy realizacji Stevenowi pomagała jego siostra Anne. Z nakręconych ok. trzech godzin materiału udało się w trakcie sześciu tygodni zmontować 26-minutowy metraż.
Premiera filmu odbyła się 18 grudnia 1968 w Loews Crest Theater w Los Angeles, gdzie był wyświetlany wspólnie z obrazem Otto Premingera "Skidoo". "Amblin’" zdobył także kilka nagród na festiwalach filmowych, w tym na Atlanta Film Festival w 1969 roku. Pod wrażeniem krótkiego metrażu Spielberga okazał się być wiceprezes Universalu Sid Sheinberg, który zaproponował młodemu twórcy siedmioletni kontrakt. Po jego podpisaniu Spielberg porzucił studia, by reżyserować telewizyjne produkcje dla wytwórni. To uczyniło go najmłodszym reżyserem, który podpisał długoterminową umowę z dużym studiem w Hollywood.
Lata 1969–1974.
Pierwszą profesjonalną pracą okazała się być reżyseria jednego z segmentów pilotażowego odcinka serialowego dreszczowca "Night Gallery". Scenariusz do niego napisał autor "Strefy mroku" Rod Selling, z kolei jego gwiazdą została legenda kina Joan Crawford, która była mocno zaniepokojona faktem, że reżyserować ma ją młody i niedoświadczony nowicjusz. Spielberg podejmując się zlecenia chciał zaimponować swoim kolegom fantazyjnymi ujęciami, jednak kierownictwo produkcji kazało mu nakręcić segment w szybkim tempie. Jego wkład w pilota serialu nie został dobrze przyjęty, co stało się powodem, dla którego zrobił sobie krótką przerwę od współpracy z Universalem. Po pewnym czasie Crawford przyznała jednak: „Kiedy zaczęłam pracować ze Stevenem wszystko zrozumiałam. Od razu stało się oczywiste dla mnie i prawdopodobnie dla wszystkich innych, że oto jest młody geniusz. Pomyślałam, że może większe doświadczenie jest ważne, ale potem pomyślałam o tych wszystkich doświadczonych reżyserach, którzy nie mieli inspirującej intuicji Stevena i którzy odgrywali te same stare, rutynowe występy. Nazywało się do „doświadczeniem”. Wiedziałam wówczas, że Steven Spielberg przed sobą ma wspaniałą przyszłość. Hollywood nie zawsze rozpoznaje talent, ale Stevena nie da się przeoczyć. Przekazałam mu to w notatce, którą mu przesłałam. Napisałam też do Roda Sellinga. Byłam bardzo wdzięczna, że zatrudnił Stevena jako reżysera. Powiedziałam mu, że miał całkowitą rację.”
We wczesnych latach 70. Spielberg bezskutecznie próbował zyskać dofinansowanie do jego niskobudżetowych produkcji. Zajął się pisaniem scenariuszy przy współpracy z innymi scenarzystami, a następnie reżyserowaniem odcinków seriali telewizyjnych, w tym m.in. do "Columbo". Mimo braku zadowolenia ze swojej pracy, wykorzystywał okazję do eksperymentowania ze swoimi technikami reżyserskimi i doskonalił swoje umiejętności. Zyskał w końcu przychylne recenzje i zrobił wrażenie na producentach. Zaczął też zarabiać stały dochód, który pozwolił mu na przeprowadzkę do Laurel Canyon w Los Angeles.
Będąc zadowolone z jego pracy, Universal podpisało z nim kontrakt na nakręcenie czterech filmów dla telewizji. Pierwszym projektem został "Pojedynek na szosie" (1971). Scenariusz napisał Richard Matheson, bazując na swoim własnym opowiadaniu opublikowanym pierwotnie w magazynie Playboya. Bohaterem był sprzedawca (Dennis Weaver, którego Spielberg pamiętał z występu w "Dotyku zła" Orsona Wellesa), który w trakcie jazdy autostradą zaczyna być ścigany przez psychopatycznego kierowcę cysterny. Film zachwycił szefów wytwórni, którzy zaczęli go intensywnie promować w telewizji. Ponadto spotkał się z pozytywnym odbiorem recenzentów, a Universal poprosiło reżysera o nakręcenie większej ilości scen, aby mogło wydać "Pojedynek..." na rynek międzynarodowy. Niedługo potem Spielberg stanął za kamerą dwóch kolejnych telewizyjnych dreszczowców – "Something Evil" (1972) i "Savage" (1973). Obydwa otrzymały jednak przeciętne recenzje.
Postanowił przekonać producentów Richarda D. Zanucka i Davida Browna, aby pozwolili mu zadebiutować jako reżyser filmu kinowego. Tak oto, w 1974 powstał "Sugarland Express" – opowieść o uciekającym młodym małżeństwie (Goldie Hawn i William Atherton), które desperacko pragnie odzyskać opiekę nad dzieckiem z rąk rodziny zastępczej. Oparty na prawdziwej historii film okazał się być początkiem wieloletniej współpracy Spielbrga z Johnem Williamsem. Powierzył mu pracę nad ścieżką dźwiękową, ponieważ był pod wrażeniem jego poprzednich kompozycji. "Sugarland Express" zdobył przychylność recenzentów, z kolei "The Hollywood Reporter" okrzyknęło Spielberga „kolejnym ważnym reżyserem na horyzoncie”. Na 27. Festiwalu w Cannes został natomiast nagrodzony za scenariusz. Sukces artystyczny nie szedł jednak w parze z komercyjnym. Choć film trafił do blisko 400 kin w Stanach Zjednoczonych, to zarobił jedynie 12 milionów. Spielberg obwiniał za to niekonsekwentny marketing Universalu.
Lata 1975–1983.
Zanuck i Brown zdecydowali się kontynuować współpracę z reżyserem i powierzyli mu zekranizowanie bestsellera Petera Benchleya pt. "Szczęki". Powieść opowiadała o atakach żarłacza białego na plażowiczów w letnim kurorcie, które skłaniają miejscowego szefa policji do rozpoczęcia polowania na drapieżnika przy pomocy biologa morskiego i starego kapitana kutra. W rolach głównych obsadzeni zostali Roy Scheider, Robert Shaw i Richard Dreyfuss. Okres zdjęciowy okazał się być wyzwaniem; Spielberg niemalże utonął i cudem uniknął zmiażdżenia przez łodzie, a Universal groziło anulowaniem produkcji. Film "Szczęki" wbrew prognozom okazał się olbrzymim sukcesem – na całym świecie zarobił ponad 470 milionów dolarów i tym samym ustanowił rekord krajowego box office’u, co ówczesna prasa określiła "jawsmanią" (od oryginalnego tytułu "Jaws"). Nazwisko Spielberga stało się rozpoznawalne dla widowni, a na 48. ceremonii wręczenia Oscarów dzieło wygrało 3 Oscary – za muzykę, montaż i dźwięk. Spielberga pochwalił sam Alfred Hitchcock za „myślenie poza wizualną dynamiką teatru” mówiąc: „On jest pierwszym z nas, który nie widzi łuku proscenium”.
Po sukcesie "Szczęk" odrzucił propozycję reżyserii kontynuacji i rozpoczął pracę nad filmem o UFO, "Bliskie spotkania trzeciego stopnia" (1977). Do produkcji samodzielnie napisał scenariusz, co czyni ją jednym z nielicznych filmów Spielberga, w którym to jego nazwisko widnieje jako scenarzysty, a w roli głównej ponownie obsadził Richarda Dreyfussa. Podczas kręcenia postanowił skorzystać z taśmy 65 mm, chcąc uzyskać jak najlepszą jakość obrazu oraz z nowoczesnego systemu nagrywania dźwięku na żywo. "Bliskie spotkania..." powtórzyły sukces "Szczęk" i przy budżecie wynoszącym 19.4 milionów dolarów zarobiły w kinach 306.1 milionów oraz zyskały wśród widzów ogromną popularność. Spielberg otrzymał swą pierwszą nominację do Oscara za reżyserię, a sam film otrzymał także 6 kolejnych nominacji – ostatecznie wygrał jedynie za zdjęcia i montaż dźwięku. W 1980 na ekrany kin wypuszczona została wersja Special Edition zawierająca zarówno skrócone, jak i nowo dodane sceny.
Następnie podjął się realizacji zwariowanej komedii wojennej "1941" (1979), opowiadającej o mieszkańcach Kalifornii przygotowujących się na najazd Japończyków po ataku na Pearl Harbor. Spielberg czuł się skrępowany kręcąc komedię, ponieważ nie miał w tym gatunku żadnego doświadczenia. Był jednak chętny zmierzenia się z lżejszym gatunkiem. Universal i Columbia Pictures zgodziły się na wspólne finansowanie produkcji. Po premierze na całym świecie zarobił ponad 92.4 miliona dolarów, ale zarówno większość krytyków, jak i szefowie wytwórni nie polubili filmu. Charles Champlin pisząc dla Los Angeles Times określił "1941" jako „najbardziej rzucający się w oczy odpad od czasu ostatniego wycieku ropy”. Inny krytyk napisał: „"1941" nie jest po prostu głupim oszczerstwem przeciwko jakiejkolwiek konkretnej rasie, płci czy pokoleniu – to wojna przeciwko całej ludzkości”.
Po artystycznej porażce "1941", podjął się współpracy ze swoim przyjacielem George’em Lucasem nad przygodową produkcją "Poszukiwacze zaginionej arki" (1981), która okazała się być pierwszym filmem z serii o Indiana Jonesie. Lucas i Spielberg uznali swoje wspólne dzieło za hołd dla kinowych seriali z lat 30. i 40. Rolę główną otrzymał Harrison Ford, który był pierwszym wyborem Spielberga. Kręcenie zdjęć w Afryce Północnej nie było łatwe, jednak reżyser przyznał, że to doświadczenie udoskonaliło jego przenikliwość biznesową. "Poszukiwacze zaginionej arki" odnieśli gigantyczny sukces kasowy, a obraz otrzymał 5 Oscarów; Spielberg otrzymał swą drugą nominację do Oscara za reżyserię, a ponadto także za najlepszy film. W międzyczasie zaczął produkować filmy i wyreżyserował segment "Kick the Can" do filmu "Strefa mroku", będącym remakiem popularnego serialu Roda Sellinga. Na planie pierwszego z segmentów, wyreżyserowanego przez Johna Landisa w wyniku katastrofy helikoptera zginęli aktor Vic Morrow wraz z dwójką dziecięcych aktorów. Ponieważ Spielberg ani nie reżyserował, ani nie był obecny przy realizacji sceny, został oczyszczony z zarzutów przez National Transportation Safety Board.
W 1982 powrócił do gatunku sci-fi i wyreżyserował "E.T.", opowiadające o przyjaźni małego chłopca (Henry Thomas) z kosmitą, któremu pomaga wrócić do domu. Zdjęcia były kręcone na tym samym osiedlu i w tym samym czasie, co produkowany przez Spielberga "Duch", aby mógł on kontrolować pracę nad obydwoma projektami. "E.T." miał premierę na 35. Festiwalu w Cannes, gdzie spotkał się z mocno entuzjastyczną reakcją. Producentka Kathleen Kennedy wspomina: „Nie można było usłyszeć końca filmu, ponieważ ludzie byli na nogach tupiąc i krzycząc. To było jedno z najbardziej niesamowitych doświadczeń. Zorganizowano także specjalny pokaz dla prezydenta Ronalda Reagana i jego żony Nancy, którzy byli rozemocjonowani zakończeniem. Film zarobił na świecie 700 milionów dolarów i otrzymał 9 nominacji do Oscarów, zdobył 4 z nich – za muzykę, efekty specjalne, dźwięk i montaż dźwięku.
Jego kolejnym reżyserskim projektem był prequel "Poszukiwaczy zaginionej arki". "Indiana Jones i Świątynia Zagłady" (1984), który kręcony był w Stanach Zjednoczonych, Sri Lance i Chinach. To właśnie ten film i "Gremliny" przyczyniły się do utworzenia przez MPAA kategorii wiekowej PG-13, ponieważ niektóre sceny zostały uznane za nieodpowiednie dla dzieci poniżej 13 roku życia. W przypadku "Świątyni Zagłady" powodem miały być sekwencje przedstawiające dzieci pracujące w kopalniach. Reżyser przyznał później, że nie był zadowolony z drugiego filmu o przygodach Indiany Jonesa ze względu na „brak osobistych akcentów i miłości”. Niemniej film był przebojem i zdobył Oscara za efekty specjalne. Ponadto na jego planie Spielberg poznał swoją przyszłą żonę, aktorkę Kate Capshaw, która wcieliła się w postać piosenkarki Willie Scott.
Lata 1984–1990.
W 1984 wraz Frankiem Marshallem i Kathleen Kennedy założył firmę produkcyjną Amblin Entertaiment. Do 1990 podpisał się jako producent wykonawczy przy dziewiętnastu produkcjach, takich jak "Goonies", "Skarbonka", "Bez baterii nie działa", "Powrót do przyszłości", "Kto wrobił Królika Rogera?" czy "Joe kontra wulkan". W przypadku niektórych jak "Harry i Hendersonowie" czy "Piramida strachu" napis "Steven Spielberg Presents" pojawiał się na samym początku filmu. Wiele produkcji Spielberga było skierowanych dla dzieci lub młodzieży, jak chociażby kreskówki "Przygody Animków", "Animaniacy", "Pinky i Mózg" czy "Freakazoid!". Wyprodukował także animacje autorstwa Dona Blutha – "Amerykańską opowieść" oraz "Pradawny ląd".
Na początku 1985, NBC zaoferowało Spielbergowi dwuletni kontrakt na realizację serialu "Niesamowite historie"; program reklamowano jako mieszankę "Strefy mroku" i "Alfred Hitchcock przedstawia". Szefowie telewizji dali mu całkowitą swobodę twórczą i budżet wynoszący 1 milion dolarów na każdy odcinek. Po dwóch sezonach i rozczarowującym odbiorze, serial nie został kontynuowany. Choć jego zaangażowanie jako producenta różniło się w zależności od projektu, Robert Zemeckis przyznał, że zawsze on szanuje wizję filmowca. Przez lata działalność producencka Spielberga spotykała się jednak z mieszanym odbiorem krytycznym i komercyjnym. W 1992 zaczął ją ograniczać tłumacząc: „Produkcja była najmniej satysfakcjonującym aspektem tego, co zrobiłem w minionej dekadzie”. Sukces odniósł w 1994 jako producent medycznego dramatu "Ostry dyżur".
Na początku lat 80. zaprzyjaźnił się ze Steve’em Rossem, dyrektorem generalnym WarnerMedia, co zaowocowało współpracą z Warner Bros. W 1985 wyreżyserował "Kolor Purpury", adaptację nagrodzonej Pulitzerem powieści Alice Walker pod tym samym tytułem, opowiadającej o pokoleniu Afroamerykanek żyjącym w Ameryce czasów Wielkiej Depresji. Dla Spielberga było to pierwsze zmierzenie się z poważną tematyką; z początku wyrażał zastrzeżenia co do przyjęcia projektu i obawiał się osądzenia o brak wrażliwości odnośnie do studium bohaterów. Film z udziałem Whoopi Goldberg i Oprah Winfrey spotkał się jednak z pozytywnym odbiorem; w kinach okazał się być kasowym hitem, a krytycy zaczęli poważnie traktować zaangażowanie Spielberga w gatunek dramatyczny. Roger Ebert okrzyknął nawet produkcję najlepszym filmem roku. Film otrzymał także 11 nominacji do Oscara, a także nagrodę Amerykańskiej Gildii Reżyserów za najlepszą reżyserię.
Po tym jak Chiny przeszły reformy gospodarcze i otworzyły się na amerykański przemysł filmowy, Spielbergowi udało się nakręcić w Szanghaju pierwszy amerykański film od lat 30. "Imperium Słońca" (1987), będące adaptacją autobiograficznej powieści J.G. Ballarda pod tym samym tytułem, opowiada historię młodego chłopca (debiutujący na ekranie Christian Bale) żyjącego w bogatej brytyjskiej rodzinie, który staje się jeńcem wojennym w japońskim obozie internowania podczas II wojny światowej. Krytycy w momencie premiery byli zmieszani; zarzucali reżyserowi „przeciążoną fabułę” czy „bagatelizowanie choroby i głodu”. Krytyk Andrew Sarris nazwał jednak "Imperium Słońca" najlepszym filmem roku, a później umieścił go wśród najlepszych filmów dekady. Mimo sześciu nominacji do Oscara, obraz był rozczarowaniem w box office. "The New York Times" uważał, że film został niesłusznie przeoczony przez publiczność. Spielberg wspominał, że kręcenie "Imperium Słońca" było jednym z najprzyjemniejszych doświadczeń w karierze.
Po nakręceniu dwóch dramatów, Spielberg zamierzał wyreżyserować film "Rain Man". Ostatecznie wziął się za trzeci epizod przygód Indiany Jonesa, aby spełnić swoje zobowiązania kontraktowe. Przy okazji "Indiana Jonesa i ostatniej krucjaty" (1989) powrócił do współpracy z George’em Lucasem i Harrisonem Fordem, z kolei w roli ojca Indiany obsadził Seana Connery’ego. Mając w pamięci mieszaną reakcję na "Świątynię Zagłady" reżyser zdecydował się stonować w trzeciej części mrok i przemoc. "Ostatnia krucjata" zdobyła entuzjastyczne recenzje i osiągnęła sukces kasowy, zarabiając 474 miliony dolarów; był to największy hit Spielberga od czasu "E.T." Biograf Joseph McBride określił film jako „wielki powrót Spielberga”, a reżyser przyznał, że sporo się nauczył w trakcie realizacji trylogii o Indiana Jonesie.
Również w 1989 spotkał się ponownie z Richardem Dreyfussem na planie romantycznego dramatu "Na zawsze", remake’u jednego z ulubionych filmów reżysera z dzieciństwa "A Guy Named Joe" (1943) ze Spencerem Tracym. Fabuła opowiada o śmiałym pilocie (Dreyfuss), zajmującym się gaszeniem pożarów w lasach, który ginie w trakcie jednej akcji ratując życie przyjaciela (John Goodman). Po śmierci staje się mentorem młodego pilota, który z czasem zakochuje się w jego dziewczynie (Holly Hunter). Ta historia była dla Spielberga osobista: „Jako dziecko byłem bardzo sfrustrowany i może widziałem w filmie swoich własnych rodziców. Brakowało mi też w życiu dziewczyn. I utkwiło to we mnie”. Na temat filmu dyskutował z Dreyfussem już w 1975, mając pod ręką dwanaście szkiców scenariusza. "Na zawsze" nie zyskało sukcesu finansowego i zebrało mieszane recenzje. Janet Maslin z "The New York Times" napisała: „"Na zawsze" wypełnione jest wielkimi sentymentalnymi momentami, w których brakuje jednak intymności, by stały się poruszające.”
Lata 1991–1998.
Po niewielkiej porażce, w wyniku której reżyser czuł „artystyczne utknięcie”, powrócił w 1991 roku. Premierę miał wówczas "Hook", opowiadający o Piotrusiu Panu w średnim wieku (Robin Williams), który powraca do Nibylandii. Podczas kręcenia Williams, Dustin Hoffman i Julia Roberts popadli ze sobą w konflikt; Spielberg w programie "60 Minutes" wyznał, że już nigdy nie będzie pracował z Roberts. Choć nominowany do pięciu Oscarów film cieszył się uznaniem w studio, nie przypadł do gustu krytykom, którzy określili "Hooka" „rozlanym”. Pisząc dla "The Washington Post", Hal Hinson opisał film jako „zbyt przemysłowo zorganizowany i przyziemny”. W kasie zarobił jednak ponad 300 milionów dolarów na całym świecie przy budżecie 70 milionów. W 1993 Spielberg pełnił funkcję producenta wykonawczego serialu sci-fi NBC "SeaQuest;" produkcja nie okazała się być hitem.
W 1993 powrócił do kina przygodowego przy okazji "Parku Jurajskiego", na podstawie powieści Michaela Crichtona i scenariusza napisanego wspólnie przez autora pierwowzoru i Davida Koeppa. Miejscem akcji "Parku Jurajskiego" jest fikcyjna wyspa w pobliżu Kostaryki, gdzie zespół genetyków tworzy park wymarłych dinozaurów. Odchodząc od swego modelu przygotowań do produkcji, Spielberg wraz z projektantami wcześnie przygotował scenorysy niektórych fragmentów powieści. Wykorzystał także rewolucyjne jak na owe czasy wygenerowane komputerowo efekty specjalne dostarczone przez Industrial Light &amp; Magic. "Park Jurajski" został ukończony na czas i stał się najbardziej dochodowym filmem w tamtym czasie oraz zdobył trzy Oscary. Dominacja produkcji w kinach, a także pensja Spielberga w wysokości 250 milionów dolarów sprawiły, że reżyser stał się świadom własnego sukcesu.
W tym samym roku wyreżyserował "Listę Schindlera," opowiadającą historię Oskara Schindlera, niemieckiego przedsiębiorcy, który ryzykował życiem ratując 1100 Żydów przed Holokaustem. Scenariusz oparty został na "Arce Schindlera" autorstwa australijskiego powieściopisarza Thomasa Keneally’ego. Spielberg czekał dziesięć lat na nakręcenie filmu, ponieważ nie czuł się wystarczająco „dojrzale”, by odwzorować ciężar tematu. Zależało mu na poruszeniu tematu swego pochodzenia, a wpływ na to miały mieć narodziny jego syna Maxa. Zdjęcia rozpoczęły się 1 marca 1993 roku w Krakowie, kiedy to montował jeszcze "Park Jurajski". Aby filmowanie było dla niego znośne zabrał ze sobą do Polski żonę i dzieci. Podczas gdy "Lista Schindlera" była chwalona przez większość krytyków, niektórzy odbiorcy, w tym filmowiec Claude Lanzmann, skrytykowali film za słabe odwzorowanie zagłady Żydów. Imre Kertész, węgierski pisarz ocalały z obozu koncentracyjnego, nazwał obraz kiczem, mówiąc: „Uważam za kicz każdą reprezentację Holokaustu, która jest niezdolna do zrozumienia lub nie chce zrozumieć organicznego związku między naszym własnym zdeformowanym trybem życia a samymi możliwościami Holokaustu.” Wbrew oczekiwaniom film odniósł komercyjny sukces, a Spielberg wykorzystał swój procent zysków, aby założyć Shoah Foundation, organizację non-profit, która archiwizuje zeznania ocalałych z zagłady Żydów. "Lista Schindlera" zdobyła siedem Oscarów, w tym za najlepszy film i pierwszą statuetkę Spielberga dla najlepszego reżysera. Zdobyła także siedem nagród BAFTA i trzy Złote Globy. Według American Film Institute, "Lista Schindlera" jest jednym ze 100 najlepszych amerykańskich filmów wszech czasów.
W 1994 zrobił sobie przerwę od reżyserii, aby móc spędzić więcej czasu z rodziną i założył nowe studio filmowe DreamWorks wraz z Jeffreyem Katzenbergiem i Davidem Geffenem. Powodem założenia wytwórni miała być chęć posiadania większej swobody artystycznej i dystrybucyjnej nad swoimi filmami. On i jego partnerzy porównywali swoje wspólne przedsięwzięcie do założenia United Artists w 1919 roku. Inwestorami byli założyciele Microsoftu Paul Allen i Bill Gates. Po założeniu DreamWorks, Spielberg nadal jednak zarządzał Amblin Entertainment i wciąż reżyserował filmy dla innych studiów. W międzyczasie pomógł także zaprojektować park rozrywki w tematyce "Parku Jurajskiego" w Universal Orlando na Florydzie. Obciążenie pracą przy kręceniu filmów i prowadzeniem studia rodziło pytania o jego zobowiązania, jednak Spielberg utrzymywał, że „dobrze godzi swą pracę w życiu i wciąż jest w domu o szóstej oraz w weekendy”.
Po przerwie powrócił do reżyserii sequelem "Parku Jurajskiego". Bohaterem "" (1997) jest znany z pierwszej części Ian Malcolm (Jeff Goldblum), który wraz ze swoim zespołem badawczym zajmuje się dinozaurami na wyspie Parku Jurajskiego. Tym razem Spielberg chciał, aby stworzenia na ekranie były bardziej realistyczne niż w pierwszym filmie; używał scenorysów 3D, obrazów komputerowych i mechanicznych kukiełek. Budżet kontynuacji wyniósł 73 miliony dolarów. "Zaginiony świat" powtórzył kasowy sukces poprzednika i stał się jednym z najbardziej dochodowych filmów 1997 roku. Nie powtórzyli swego zachwytu z kolei krytycy. Jeden z nich piszący dla "The Village Voice" uznał, że sequel jest lepiej zrobiony, ale mniej rozrywkowy. "The Guardian" z kolei napisał: „Wygląda jakby reżyser był na autopilocie [...] Efekty specjalne nie dają podstaw do dyskusji.”
Jego pierwszy film powstały dla DreamWorksa, "Amistad" (1997) oparty był na prawdziwych wydarzeniach z 1839, kiedy to na pokładzie statku "La Amistad" wybuchł bunt niewolników. Producentka Debbie Allen, po przeczytaniu książki uznała, iż Spielberg byłby idealnym reżyserem do opowiedzenia tej historii. Sam początkowo wahał się z podjęciem przedsięwzięcia, obawiając się porównań z "Listą Schindlera", ale powiedział: „Nigdy nie planowałem tak mojej kariery [...] Ostatecznie robię to, co myślę, że muszę”. Do produkcji, w którym główne role zagrali Morgan Freeman, Anthony Hopkins, Matthew McConaughey i Djimon Hounsou wykorzystał dziesięcioletnie badania Allen w celu odtworzenia skomplikowanych scen historycznych. Film miał problemy ze znalezieniem publiczności i słabo poradził sobie w box office’ie. Spielberg za przyczynę uznał, że "Amistad" za bardzo przypomina lekcji historii.
Kolejnym projektem reżyserskim stała się wojenna epopeja "Szeregowiec Ryan" (1998), opowiadająca o grupie amerykańskich żołnierzy z II wojny światowej dowodzonych przez kpt. Millera (Tom Hanks) wysłanej, by sprowadzić do domu spadochroniarza, którego trzech starszych braci zginęło w ciągu tego samego dnia podczas lądowania w Normandii. Okres zdjęciowy odbył się w Anglii, z kolei amerykański marine Dale Dyle został zatrudniony do szkolenia aktorów i pomagał im nie wychodzić z ról w trakcie scen batalistycznych. W połowie zdjęć Spielberg przypomniał aktorom, że grając w filmie składają hołd swoim dziadkom i zarazem jego ojcu, którzy walczyli na froncie. Po premierze krytycy chwalili kierunek filmu i realistyczne przedstawienie wojny. Na całym świecie "Szeregowiec Ryan" zarobił 481 milionów dolarów, a Spielberg zdobył swojego drugiego Oscara za najlepszą reżyserię. W sierpniu 1999 roku Spielberg i Hanks zostali odznaczeni przez sekretarza obrony Williama Cohena Medalem Zasłużonej Służby Publicznej.
Lata 1999–2007.
W 2001 roku Spielberg wraz z Hanksem sprawował funkcję producenta miniserialu HBO "Kompania braci", opartego na książce Stephena Ambrose’a. Bohaterami 10-odcinkowego serialu są żołnierze legendarnej Kompanii E, 506 Spadochronowego Pułku Piechoty należącego do 101 Dywizji Powietrznodesantowej Armii Stanów Zjednoczonych. Produkcja otrzymała Złoty Glob dla najlepszego miniserialu. W tym samym roku przeniósł na ekran projekt zmarłego w 1999 roku Stanleya Kubricka pt. "A.I. Sztuczna Inteligencja", będący luźną adaptacją opowiadania Briana Aldissa. Kubrick zwrócił się do niego z propozycją nakręcenia filmu już w 1979. Spielberg w trakcie zdjęć starał się zachować filmowy styl zmarłego reżysera, co spotkało się z mieszanym odbiorem niektórych recenzentów. Fabuła się obraca wokół androida Davida (Harley Joel Osment), który pragnie zostać prawdziwym chłopcem. Krytycy zwrócili uwagę na obecność sentymentalności Spielberga w filmie, z kolei Roger Ebert napisał: „Oto jeden z najbardziej ambitnych filmów ostatnich lat […], ale błędem jest proszenie o zainwestowanie naszych emocji w postać, będącą maszyną”. Film zdobył pięć nagród Saturn i zarobił 236 milionów dolarów na całym świecie.
Wraz z Tomem Cruise’em współpracował przy futurystycznej produkcji neo-noir opartej na opowiadaniu Philipa K. Dicka "Raport mniejszości" (2002), opowiadającym o grupie śledczych zwalczających przestępstwa przed ich popełnieniem. Film spotkał się z uznaniem krytyków; Ebert uznał "Raport mniejszości" za najlepszy film 2002 roku i pochwalił przedstawioną w nim wizję przyszłości. Bardziej krytyczny był krytyk Todd McCarthy, który zarzucał Spielbergowi niewystarczającą ilość scen akcji. Przychody z kas kinowych na całym świecie wyniosły ponad 358 milionów dolarów. Drugi film reżysera z 2002 roku, "Złap mnie, jeśli potrafisz", opowiada o przygodach młodego oszusta (Leonardo DiCaprio) działającego w latach 60. XX wieku. Poza DiCaprio w rolach głównych obsadzeni zostali także Tom Hanks i Christopher Walken. Spielberg przyznał: „Zawsze kochałem filmy o sensacyjnych łotrach – łamią prawo, ale trzeba ich po prostu kochać za posiadanie jaj”. Film odniósł komercyjny i krytyczny sukces oraz otrzymał 2 nominacje do Oscara – dla Johna Williamsa za najlepszą muzykę i dla Walkena najlepszą rolę drugoplanową.
W 2004 roku premierę miał "Terminal", przy którym po raz trzeci podjął się współpracy z Tomem Hanksem, który tym razem wcielił się w postać mężczyzny z Europy Wschodniej, który wskutek sytuacji politycznej we własnym kraju utyka na lotnisku w USA. Choć film był chwalony za scenografię, to odbiór recenzentów okazał się być mieszany. Odniósł jednak sukces komercyjny. W kolejnym roku premierę miały dwa filmy Spielberga. Wpierw wyreżyserował nowoczesną adaptację "Wojny światów", będącą koprodukcją Paramount Pictures i DreamWorksa. Powodem, dla którego podjął się projektu jest fakt, że Spielberg był fanem zarówno powieści H.G. Wellsa, jak i ekranizacji z 1953 roku. W roli głównej ponownie obsadził Toma Cruise’a. "Wojna światów" (2005) opowiada historię amerykańskiego pracownika portowego, który w trakcie inwazji obcych walczy o zjednoczenie swoich dzieci z ich matką, a jego ex-żoną. Reżyser postanowił tym razem wykorzystać scenorysy w celu ułatwienia aktorom reagowania na efekty komputerowe, których na planie nie mogli oczywiście zobaczyć. Korzystał także z naturalnego oświetlenia, ponieważ nie chciał aby film wyglądał na typowo „przestylizowane” science fiction. Po premierze obraz był hitem kasowym, zarabiając na całym świecie ponad 600 milionów dolarów.
Drugi film z 2005 – "Monachium" przedstawia sprawę Masakry w Monachium z 1972, w trakcie której porwano i zamordowano 11 izraelskich sportowców. Film oparty jest na książce "Zemsta" autorstwa kanadyjskiego dziennikarza George’a Jonasa, na podstawie której powstał wcześniej film telewizyjny "Miecz Gideona" z 1986 roku. Spielberg, który osobiście pamiętał ten incydent, przed nakręceniem filmu zasięgał rady m.in. u byłego prezydenta Billa Clintona, ponieważ nie chciał powodować dalszych problemów na Bliskim Wschodzie. Chociaż obraz zebrał w większości pozytywne recenzje, to niektórzy krytycy postrzegali go jako antysemicki, co czyni go jednym z najbardziej kontrowersyjnych filmów Spielberga do tej pory. "Monachium" otrzymało pięć nominacji do Oscara: za film, montaż, muzykę, scenariusz adaptowany i reżyserię. W karierze twórcy była to piąta nominacja dla najlepszego filmu i szósta za reżyserię.
W połowie pierwszej dekady XXI w. Spielberg ograniczył swoją karierę reżyserską i stał się selektywny w podejmowaniu projektów filmowych. W grudniu 2005 roku wraz z partnerami sprzedał DreamWorks koncernowi medialnemu Viacom (obecnie znanemu jako ViacomCBS). Sprzedaż została sfinalizowana w lutym 2006 roku. W czerwcu 2006 roku planował nakręcić "Interstellar", ale porzucił projekt, który ostatecznie został 8 lat później wyreżyserowany przez Christophera Nolana. W tym czasie Spielberg pozostał aktywny jako producent; wyprodukował w 2005 roku "Wyznania gejszy", adaptację powieści Arthura Goldena. Razem z Robertem Zemeckisem byli współproducentami animacji "Straszny dom" (2006), co czyni film ich ósmą współpracą. Po raz pierwszy współpracował z Clintem Eastwoodem, produkując w 2006 wspólnie z Robertem Lorenzem dwie wojenne produkcje skoncentrowane na bitwie o Iwo Jimę – "Sztandar chwały" i "Listy z Liwo Jimy". Spielberg ponadto pełnił funkcję producenta wykonawczego przy thrillerze "Niepokój" (2007) oraz serii filmów "Transformers". W tym samym roku Spielberg i Mark Burnett byli współproducentami "On the Lot", reality show poświęconego tematyce filmowej.
Lata 2008–2015.
W 2008 Spielberg powrócił do serii Indiany Jonesa po 19 latach, reżyserując "Indianę Jonesa i Królestwo Kryształowej Czaszki". Czwarta część cyklu rozgrywa się w 1957 roku, kiedy to tytułowy bohater walczy z sowieckimi agentami dowodzonymi przez Irinę Spalko (Cate Blanchett), którzy poszukują legendarnej kryształowej czaszki. Ekipa zakończyła prace na planie w październiku 2007, z kolei premiera odbyła się 22 maja 2008. Był to jego pierwszy film nienakręcony dla DreamWorks od 11 lat. Choć krytycy oceniali film przychylnie, to wielu fanów było rozczarowanych wprowadzeniem do serii wątku pozaziemskiego, który był nietypowy względem poprzednich części. Pisząc dla australijskiego "The Age", Tom Ryan pochwalił Spielberga i George’a Lucasa za realistyczną scenerię z lat 50., uznając „energię ekspozycji” za imponującą. Sama produkcja była sukcesem kasowym, która zarobiła na całym świecie 790 milionów dolarów.
Na początku 2009, nakręcił pierwszy z planowanej trylogii animowanych filmów motion capture, opartych na belgijskiej serii komiksów o młodym podróżniku Tintinie, autorstwa Hergé. Reżyser został jej fanem w 1981 po tym, gdy jedna z recenzji "Poszukiwaczy zaginionej arki" porównała film do Tintina. Współprodukowane przez Petera Jacksona "Przygody Tintina" miały premierę 22 października 2011 w Brukseli. Film został wydany w kinach w Ameryce Północnej trzy miesiące później w 3D i IMAX. Otrzymał głównie pozytywne recenzje od krytyków i zarobił ponad 373 miliony dolarów z kas światowych kin. "Przygody Tintina" zdobyły nagrodę dla najlepszego filmu animowanego na 69. Złotych Globach. Był to pierwszy film spoza firmy Pixar, który zdobył tę nagrodę od czasu wprowadzenia kategorii.
Latem 2010 roku, w Anglii stanął za kamerą dramatu wojennego "Czas wojny", adaptacji powieści Michaela Morpurgo pod tym samym tytułem z 1982. Fabuła podąża za brytyjskim chłopcem, który zaprzyjaźnia się ze swoim koniem Joyem w trakcie trwającej I wojny światowej. Dystrybuowany przez Walt Disney Studios, z którym DreamWorks zawarł umowę dystrybucyjną w 2009 roku, "Czas wojny" był pierwszym z czterech filmów Spielberga wydanych przez Disneya. Premiera nastąpiła kilka dni po "Przygodach Tintina" – 25 grudnia 2011. Spotkał się z uznaniem krytyków i był nominowany do sześciu Oscarów, w tym za najlepszy film. W swojej recenzji dla magazynu "Salon", Andrew O’Hehir napisał: „W tym momencie swojej kariery Spielberg dąży do osobistych celów, a wszystko, co jest wspaniałe, zbyt płaskie i przerażająco słodkie w "Czasie wojny", odzwierciedla to”.
Spielberg powrócił do tematu II wojny światowej, współprodukując wraz z Tomem Hanksem i Garym Goetzmanem miniserial "Pacyfik" z 2010 roku, skupiający się na bitwach na morzach Oceanu Spokojnego. Następnie, w 2011 roku współtworzył z Robertem Rodatem dla stacji TNT serial sci-fi "Wrogie niebo", którego to został także producentem. W tym samym roku wyprodukował dla Foxa także inny serial o tematyce fantastycznonaukowej – "Terra Nova". Jej akcja rozpoczyna się w 2147 roku, kiedy to całe życie na Ziemi jest zagrożone całkowitym wyginięciem, w wyniku czego naukowcy odkrywają dziurę w czasoprzestrzeni, pozwalającą ludziom cofnąć się o 85 milionów lat do czasów prehistorycznych. Także w 2011, wyprodukował thriller J.J. Abramsa "Super 8".
W 2012 premierę miał "Lincoln". Nakręcony przez Spielberga dramat historyczny oparty na książce "" autorstwa Doris Keans Goodwin, opisuje ostatnie cztery miesiące życia szesnastego prezydenta Stanów Zjednoczonych Abrahama Lincolna. W roli tytułowej obsadzony został Daniel Day-Lewis, z kolei w roli Pierwszej Damy Mary Todd Lincoln – Sally Field. Film ze scenariuszem Tony’ego Kushnera został nakręcony w Richmond w stanie Wirginia pod koniec 2011 roku i pojawił się w amerykańskich kinach w listopadzie 2012 roku. "Lincoln" został doceniony, zarobił ponad 250 milionów dolarów na całym świecie i był nominowany do dwunastu Oscarów, w tym dla najlepszego filmu i najlepszego reżysera. Statuetki otrzymał z kolei za scenografię oraz dla Day-Lewisa za główną rolę męską. Krytyk z "The Irish Times" komplementował reżyserię: „Wbrew przeciwnościom Spielberg robi coś naprawdę ekscytującego z zakulisowego kadzenia”.
W maju 2013 ogłoszono, że Spielberg wyreżyseruje film "Snajper". Opuścił jednak projekt przed rozpoczęciem produkcji i zastąpił go Clint Eastwood. Zamiast tego wziął się za reżyserię "Mostu szpiegów" (2015), rozgrywającego się w czasach zimnej wojny thrillera opartego na incydencie U-2 z 1960 roku i skupiającego się na negocjacjach z Sowietami w sprawie uwolnienia pilota Gary’ego Powersa po tym, jak jego samolot został zestrzelony nad terytorium ZSRR. Scenariusz napisali bracia Joel i Ethan Coen, a w filmie wystąpił Tom Hanks jako Donovan, a także Mark Rylance, Amy Ryan i Alan Alda. Okres zdjęciowy odbył się jesienią 2014 w Nowym Jorku, Berlinie i Wrocławiu, z kolei premiera nastąpiła 16 października. "Most szpiegów" cieszył się popularnością wśród krytyków i nominowany został do 6 Oscarów. Statuetkę zdobył jedynie Rylance za rolę drugoplanową, co czyni go drugim aktorem, który otrzymał Oscara za występ w filmie reżyserii Spielberga.
Lata 2016-obecnie.
W 2016 nakręcił produkcję fantasy "", na podstawie powieści dla dzieci Roalda Dahla "Wielkomilud". Główne role otrzymali debiutująca na dużym ekranie Ruby Barnhill oraz Mark Rylance jako tytułowy gigant. DreamWorks kupiło prawa do powieści w 2010, z kolei reżyserem ekranizacji miał wówczas zostać John Madden. Dla scenarzystki "E.T." Mellissy Mathison był to ostatni film do którego napisała scenariusz przed swoją śmiercią w listopadzie 2015 roku. Współproducentem i dystrybutorem zostało Walt Disney Pictures, w wyniku czego był to pierwszy film sygnowany logiem Disneya, który wyreżyserował Spielberg. "BFG" miało swoją premierę w sekcji pozakonkursowej na 69. Festiwalu Filmowym w Cannes w 2016 roku i pojawił się w szerokiej kinowej dystrybucji 1 lipca 2016. Krytycy okazali się być rzetelni w stosunku do filmu; Michael Phillips z "Chicago Tribune" porównywał niektóre sceny do prac wcześniejszych filmowców, z kolei Liz Braun z "Toronto Sun" była zdania, że w filmie są „momenty zachwytu i rozkoszy […], ale niewystarczające”.
Rok później, Spielberg wyreżyserował "Czwartą władzę" (2017), relacjonującą kulisy publikacji Pentagon Papers przez dziennik "The Washington Post". Gwiazdami produkcji zostali Tom Hanks i Meryl Streep. Reżyser przyznał: „Kiedy przeczytałem pierwszy szkic scenariusza, uznałem, że nie było to coś, co mogło poczekać trzy lata lub dwa lata – to była historia, którą czułem, że trzeba już dzisiaj opowiedzieć”. Produkcja rozpoczęła się w Nowym Jorku 30 maja 2017, a premiera w szerokiej dystrybucji nastąpiła 12 stycznia 2018. "Czwarta władza" spotkała się pozytywnym odbiorem; krytyk z "Associated Press" napisał: „Spielberg napełnia każdą scenę napięciem i życiem oraz wspaniałą zwyczajnością, w której przekazywaniu zawsze był tak dobry”. W 2017 roku Spielberg i inni filmowcy pojawili się w serialu dokumentalnym Netflixa "Five Came Back", w którym omówiony został wkład reżyserów Franka Capry, Johna Forda, Johna Hustona, George’a Stevensa i Williama Wylera w udokumentowanie II wojny światowej. Pełnił również funkcję producenta wykonawczego serialu.
W 2018 roku premierę miał jego kolejny film sci-fi "Player One", oparty na książce Ernesta Cline’a o tym samym tytule. Fabuła rozgrywa się w 2045 roku, kiedy to większa część ludzkości korzysta z wirtualnej rzeczywistości, aby uciec od realnego świata. Zdjęcia rozpoczęły się w lipcu 2016, a wytwórnia Warner Bros. zaplanowała premierę na 15 grudnia 2017, jednak przesunęła ją na marzec 2018, aby uniknąć konkurowania w kinach z filmem """." Ostatecznie odbyła się na festiwalu filmowym South by Southwest w 2018 roku. Chociaż krytycy chwalili sceny akcji w "Player One", to zarzucali filmowi długość oraz zbytnie nadużywanie nostalgii lat 80.
W 2019 roku, Spielberg rozpoczął zdjęcia do swego wymarzonego projektu – "West Side Story", będącego drugą adaptacją musicalu z muzyką Leonarda Bernsteina po filmie Roberta Wise’a i Jerome Robbinsa z 1961 roku. Autorem scenariusza został Tony Kushner, z którym Spielberg pracował przedtem nad "Monachium" i "Lincolnem", z kolei numery muzyczne i miejsce akcji "West Side Story" pozostawiono niezmienione. Premiera pierwotnie zaplanowana na grudzień 2020 została przesunięta o rok z powodu pandemii COVID-19. Film zebrał pozytywne recenzje od krytyków, z kolei Spielberg zadedykował go swemu ojcu, który zmarł w trakcie produkcji w wieku 103 lat.
Planował pierwotnie wyreżyserować piątą część przygód Indiany Jonesa. Poza Spielbergiem, potwierdzony został powrót Harrisona Forda do głównej roli, producentów Kathleen Kennedy i Franka Marshalla oraz scenarzysty "Królestwa Kryształowej Czaszki", Davida Koeppa. Ostatecznie Spielberg zrezygnował z reżyserii, pozostając wyłącznie przy funkcji producenta i zastąpił go James Mangold.
Inne przedsięwzięcia.
Reżyser jest zapalonym graczem począwszy od 1974 roku; w 2005 roku Spielberg współpracował z Electronic Arts (EA) przy kilku grach, w tym jednej dla konsoli Wii – "Boom Blox" oraz jej sequelu "Boom Blox Bash Party". Dla EA pracował także nad serią "Medal of Honor". W 1996 roku pomagał przy tworzeniu i projektowaniu gry przygodowej LucasArts "The Dig". Współpracował także z wydawcami oprogramowania Knowledge Adventure przy grze "Steven Spielberg’s Director’s Chair", która została wydana w 1996; Spielberg pojawia się w grze, aby kierować graczem.
Spielberg grał w wiele gier przygodowych od LucasArts, w tym w pierwsze gry serii "Monkey Island". Jest posiadaczem konsol Wii, PlayStation 3, PSP i Xbox 360 oraz lubi grać w strzelanki pierwszoosobowe, takie jak seria "Medal of Honor" i "". Nie lubi stosowania przerywników filmowych w grach i uważa, że naturalne opowiadanie historii jest wyzwaniem dla ich twórców.
Styl filmowy.
Inspiracje.
Spielberg wymienił "To wspaniałe życie" (1946) Franka Capry jako film, który wywiera wpływ na „rodzinę, społeczność i przedmieścia”. Ceni twórczość Alfreda Hitchcocka, Davida Leana, Johna Forda, Stanleya Kubricka i Johna Frankenheimera. W okresie studiów inspirowało go kino europejskie, a w szczególności filmy Ingmara Bergmana, Jacquesa Tatiego i Françoisa Truffauta; będący jednym z jego ulubionych reżyserów Truffaut zagrał później postać francuskiego naukowca, Claude’a Lacombe w "Bliskich spotkaniach trzeciego stopnia". Aktor Spencer Tracy wpłynął z kolei na postacie z filmów Spielberga, podobnie jak serial "Strefa mroku".
Charakterystyka.
Często używa scenorysów w ramach wizualizacji sekwencji (za wyjątkiem "E.T." i "Koloru purpury"). Po doświadczeniu nabytym w trakcie prac nad "Szczękami" zaczął pozostawiać kręcenie scen z efektami specjalnymi na sam koniec oraz wykluczać obecność mediów na planie filmowym. Spielberg przeważnie preferuje kręcenie filmu w szybkim tempie i z dużym pokryciem, co umożliwia mu większą ilość możliwości na etapie montażu. Od samego początku kariery jego styl kręcenia składa się głównie z ekstremalnie wysokich i niskich kątów kamery, długich ujęć czy kamery z ręki. Reżyser również wykorzystuje często obiektyw szerokokątny do osiągania głębi obrazu, a do czasu kręcenia "Raportu mniejszości", Spielberg był bardziej pewny siebie przy skomplikowanych ruchach kamery.
W pierwszym filmie Spielberga, który trafił na duży ekran, "Pojedynku na szosie" ujęcia nakręcono tak, aby uniemożliwić widzom identyfikację kierowcy ciężarówki ścigającej bohatera. Zasadzie tej Spielberg pozostał wierny w "Szczękach", które zapewniły młodemu reżyserowi pozycję cudownego dziecka amerykańskiego kina. Przez większość filmu nie było dane widzom zobaczyć krwiożerczego rekina. Podobne chwyty narracyjne Spielberg wykorzystał w filmie "Bliskie spotkania trzeciego stopnia". Tajemnica i dążenie do jej poznania jest elementem łączącym większość filmów w dorobku reżysera. Spielberg wykorzystuje w swoich filmach motyw także tzw. równoległych rzeczywistości. Postacie często wkraczają w inny świat, w rządzącą się swoimi prawami scenerię z baśni. Zwykli ludzie często pomimo ograniczeń kończą jako „bohaterowie”. Zabiegi takie można dostrzec również w filmach o poważnej tematyce, np. "Liście Schindlera".
Konsekwentnym tematem w jego familijnych filmach jest dziecięce poczucie zachwytu i wiara w zwycięstwo dobra nad złem. Produkcje te poruszają także takie tematy, jak znaczenie dzieciństwa, utrata niewinności czy potrzeba posiadania postaci rodzicielskich. W przedstawianej relacji rodzic-dziecko zwykle pojawia się wadliwa lub nieodpowiedzialna postać ojca. Temat ten osobiście współbrzmi z dzieciństwem reżysera. Odkrywanie życia pozaziemskiego to kolejny aspekt jego twórczości. W dzieciństwie Spielberg lubił określać się jako „kosmitę”, a zainteresowanie to wzięło się od jego ojca, fana science fiction.
W wywiadzie dla czasopisma "The Tech" opisał w jaki sposób wybiera projekty filmowe, nad którymi pracuje: „Czasami historia przemawia do mnie, nawet jeśli nie przemawia do żadnego z moich współpracowników ani do żadnego z moich partnerów, którzy patrzą na mnie, drapią się po głowach i mówią: "O rany, czy na pewno chcesz się w to angażować na półtora roku?" Uwielbiam ludzi, którzy rzucają mi takie wyzwania, ponieważ jest to prawdziwy test na moje własne przekonanie i na to, czy mogę być niezależnym człowiekiem w swoim życiu i zajmować stanowisko w temacie, który może nie jest popularny, ale z którego byłbym dumny dodając do modelu pracy. To jest właściwie papierek lakmusowy, który sprawia, że mówię: "Tak, ja to wyreżyseruję".”
Stali współpracownicy.
Spielberg od wielu lat współpracuje na planie filmowym z grupą tych samych współpracowników. Najczęściej współpracował z nim kompozytor John Williams, który napisał muzykę do 26 jego filmów, czyli wszystkich od 1974 roku, z wyjątkiem pięciu ("Strefy mroku", "Koloru purpury", "Mostu szpiegów", "Player One" i "West Side Story"). Trzy z pięciu Oscarów Williamsa, zostały wygrane właśnie za muzykę do filmów Spielberga ("Szczęki", "E.T.", "Lista Schindlera"). Kompozytor kiedyś powiedział do reżysera: „Do tego filmu potrzebujesz lepszego kompozytora niż ja”, na co Spielberg odpowiedział: „Wiem. Ale oni wszyscy nie żyją!” W 2016 roku Spielberg wręczył Williamsowi 44. nagrodę AFI za życiowe osiągnięcia, co było pierwszym takim wyróżnieniem przyznanym kompozytorowi.
Tuż za Williamsem plasuje się montażysta Michael Kahn – 29 filmów (wszystkie od 1977 roku, z wyjątkiem "E.T."). Janusz Kamiński od czasu "Listy Schindlera" był autorem zdjęć do wszystkich kolejnych filmów Stevena Spielberga, z wyjątkiem "Przygód Tintina" (w sumie 19 filmów). Scenograf Rick Carter od 1993 roku pracował przy dziesięciu filmach reżyserowanych przez Spielberga. Dennis Muren tworzył efekty wizualne przy filmach Spielberga siedem razy, w latach 1977–2005; tyle samo pracowała z reżyserem projektantka kostiumów Joanna Johnston (od 1989 roku).
Spośród aktorów Tom Hanks często występuje w jego fabułach i produkcjach. Także młodzi aktorzy rozpoczynali swoją karierę od filmów Spielberga, np. Drew Barrymore ("E.T.") czy Christian Bale ("Imperium Słońca").
Życie prywatne.
Spielberg poznał aktorkę Amy Irving, kiedy ta brała udział w przesłuchaniu do roli w "Bliskich spotkaniach trzeciego stopnia". Po spotkaniu z nią powiedział producentce Julii Phillips: „Wczorajszej nocy spotkałem prawdziwą łamaczkę serc”. Chociaż Irving okazała się zbyt młoda do roli, ona i Spielberg zaczęli się ze sobą spotykać i wspólnie razem zamieszkali. Zerwali ze sobą w 1979. Odnowili jednak swój związek w 1984 i pobrali się w listopadzie 1985. Wcześniej, 13 czerwca tego roku urodził się ich syn, Max. Para rozwiodła się w 1989; Spielberg i Irving zgodzili się jednak mieszkać blisko siebie, aby dzielić ze sobą opiekę nad synem. Ich rozwód jest postrzegany jako jeden z najdroższych w historii.
W trakcie prac nad "Indianą Jonesem i Świątynią Zagłady" poznał aktorkę Kate Capshaw. Poślubił ją 12 października 1991 roku. Capshaw przed ślubem przeszła na judaizm, z kolei Spielberg przyznał, że dzięki temu na nowo odkrył zaszczyt bycia Żydem. Powiedział: „Kate jest protestantką i nalegała na przejście na judaizm. Spędziła rok na nauce, przeszła przez „mykwę” i wszystko inne. Zdecydowała się na pełne nawrócenie, zanim wzięliśmy ślub w 1991 roku, i wyszła za mnie po tym, jak została Żydówką. Myślę, że to przywiodło mnie z powrotem do judaizmu bardziej niż cokolwiek innego”. Para ma wspólnie pięcioro dzieci; rodzonych: Sashę Rebeccę (ur. 14 maja 1990), Sawyera Avery’ego (ur. 10 marca 1992) i Destry Allyn (ur. 1 grudnia 1996), adoptowanych: Theo (ur. 21 sierpnia 1988) i Mikaela George (ur. 28 lutego 1996). Rodzina mieszka w Pacific Palisades w Kalifornii oraz w East Hampton w stanie Nowy Jork.
W 1997 roku mężczyzna o imieniu Jonathan Norman próbował się przedostać do domu Spielberga; Norman został skazany na 25 lat więzienia. W 2001 roku Spielberg był nękany przez zwolenniczkę teorii spiskowych i byłą pracownicę socjalną Dianę Napolis. Oskarżyła jego i aktorkę Jennifer Love Hewitt o zainstalowanie w jej mózgu urządzenia kontrolującego umysł oraz przynależność do satanistycznego kultu. Napolis trafiła do szpitala psychiatrycznego i przyznała się do prześladowania. Została później zwolniona na okres próbny pod warunkiem, że nie będzie miała kontaktu ze Spielbergiem i Hewitt.
W wieku 60 lat u Spielberga zdiagnozowano dysleksję.
Działalność polityczna.
Spielberg jest wyborcą amerykańskiej Partii Demokratycznej. Przeznaczył partii i jej kandydatom ponad 800,000 dolarów. Jest blisko zaprzyjaźniony z byłym prezydentem USA Billem Clintonem, z którym współpracował przy obchodach milenijnych w USA. Na potrzeby tego projektu wyreżyserował 18-minutowy film "The American Journey", do którego muzykę napisał John Williams. W prawyborach prezydenckich w USA w 2007 roku opowiadał się za wystawieniem jako kandydata Demokratów Hillary Clinton, jednak 20 lutego tego roku wraz z Jeffreyem Katzenbergiem i Davidem Geffenem namawiał Demokratów do wzięcia udziału w zbiórce pieniędzy dla Baracka Obamy. Popierał Clinton w wyborach prezydenckich w 2016 roku i przekazał wówczas 1 milion dolarów na Priorities USA Action wspierające jej kampanię. 
W 2007 roku Liga Państw Arabskich głosowała za bojkotem filmów Spielberga po tym, jak przekazał 1 milion dolarów na pomoc humanitarną w Izraelu podczas wojny libańskiej w 2006 roku. W lutym 2008 roku Spielberg zrezygnował ze stanowiska doradcy Letnich Igrzysk Olimpijskich 2008 w odpowiedzi na bezczynność rządu chińskiego w sprawie konfliktu w Darfurze. Napisał w oświadczeniu: „Uważam, że moje sumienie nie pozwoli mi kontynuować działalności jak zazwyczaj [...] Rząd Sudanu ponosi większość odpowiedzialności za te trwające zbrodnie, ale społeczność międzynarodowa, a zwłaszcza Chiny, powinna czynić więcej”. Mimo iż Międzynarodowy Komitet Olimpijski (MKOl) uszanował decyzję Spielberga, to jego prezydent Jacques Rogge wyraził rozczarowanie decyzją: „[Spielberg] z pewnością wniósłby wiele do ceremonii otwarcia pod względem kreatywności”. Chińskie media państwowe nazwały komentarze reżysera „niesprawiedliwymi”.
W 2001 roku złożył rezygnację z członkostwa w amerykańskiej organizacji skautów (ang.: "Boy Scouts of America") ze względu na jej homofobiczne nastawienie. We wrześniu 2008 roku Spielberg wraz z żoną zamanifestowali silne poparcie dla idei małżeństw osób tej samej płci wyrażając głośny sprzeciw wobec propozycji poprawki konstytucyjnej w amerykańskim stanie Kalifornia, która precyzując obowiązującą w Kalifornii definicję związku małżeńskiego jako związku „między mężczyzną i kobietą”, eliminowała prawo par tej samej płci do zawierania małżeństw (tzw. Propozycja 8). W 2018 r. Spielberg i jego żona przekazali 500 000 dolarów na demonstrację studencką March for Our Lives na rzecz kontroli broni w Stanach Zjednoczonych.
Uznanie.
Steven Spielberg jest jedną z najważniejszych postaci ery Nowego Hollywoodu, a także jednym z najbardziej sukcesywnych komercyjnie reżyserów w historii kina. W 1996 magazyn "Life" nazwał Spielberga najbardziej wpływową osobą swojego pokolenia. W 2003 roku magazyn "Premiere" umieścił go na 1. miejscu na liście 100 najpotężniejszych ludzi w przemyśle filmowym, w 2005 "Empire" – na 1. miejscu listy najlepszych reżyserów filmowych wszech czasów, z kolei w 2013 magazyn "Time" wymienił go jako jednego ze 100 najważniejszych ludzi stulecia. W zestawieniu najbardziej wpływowych gwiazd 2014 opublikowanego przez "Forbes", Spielberg zajął 1. miejsce. Począwszy od 2020 roku "Forbes" szacuje jego majątek na 3,7 miliarda dolarów. 
Jego twórczość podziwiana jest przez wielu innych reżyserów, jak: Robert Aldrich, Ingmar Bergman, Werner Herzog, Stanley Kubrick, David Lean, Sidney Lumet, Roman Polański, Martin Scorsese, François Truffaut, Jean Renoir i David Lynch. Filmy Spielberga także wywarły wpływ na innych twórców, wśród nich są: J.J. Abrams, Paul Thomas Anderson, Neill Blomkamp, Guillermo del Toro, Gareth Edwards, Roland Emmerich, Peter Jackson, Kal Ng, Robert Rodriguez, John Sayles, Ridley Scott, John Singleton i Kevin Smith.
Krytyk filmowy Tom Shone powiedział o Spielbergu: „Jeśli trzeba wskazać jednego reżysera z ostatnich 25 lat, w którego twórczości sedno filmowe było najbardziej samo w sobie – gdzie odkryliśmy, co robi najlepiej, gdy jest pozostawiony sam sobie, to musi być nim ten facet. „Jess Cagle, były redaktor "Entertainment Weekly", nazwał Spielberga „prawdopodobnie (cóż, kto by się spierał?) największym filmowcem w historii”. Stephen Rowley, pisząc dla "Senses of Cinema", omówił mocne strony Spielberga jako filmowca, mówiąc, że „w tych późniejszych filmach istnieje mile widziana złożoność tonu i podejścia, która przeciwstawia się leniwym stereotypom, często zarzucanym jego filmom” i że „Spielberg nadal podejmuje ryzyko, a jego praca staje się coraz bardziej imponująca i ambitna”. Doszedł także do wniosku, że twórca otrzymywał jedynie „ograniczone i niechętne” uznanie ze strony krytyków. W przeprowadzonej wśród brytyjskich fanów kina ankiecie „Millennium Movies” przez kanał Sky Premier w 1999 r, znalazło się aż siedem filmów Spielberga, co uczyniło go najczęściej przewijającym się reżyserem na liście.
Przeciwnicy Spielberga argumentowali, że jego filmy są zbyt sentymentalne i banalne. W książce "Easy Riders, Raging Bulls", Peter Biskind napisał, że reżyser „infantylizuje publiczność, odzwierciedla widza jako dziecko, a następnie przytłacza owych odbiorców dźwiękiem i spektaklem, zaciera ironię, estetyczną samoświadomość i krytyczną refleksję”. Krytyk Ray Carney i aktor Crispin Glover zarzucali filmom Spielberga brak głębi i podejmowania ryzyka. Krytyczka Pauline Kael, która ceniła jego twórczość z lat 70., wyraziła rozczarowanie późniejszą pracą, stwierdzając: „Stał się, jak sądzę, bardzo złym reżyserem… I trochę się za niego wstydzę, bo kocham jego wczesną twórczość... Zwrócił się ku cnotliwym filmom. A teraz stał się taki nieciekawy... Myślę, że miał w sobie coś z tego, by stać się bardziej płynnym, daleko idącym twórcą. Ale zamiast tego stał się melodramatykiem”. Francuski filmowiec Jean-Luc Godard był zdania, że Spielberg jest częściowo odpowiedzialny za brak wartości artystycznej w kinie głównego nurtu i oskarżył go o wykorzystanie "Listy Schindlera" do czerpania zysków z tragedii. W obronie Spielberga krytyk Roger Ebert odpowiedział: „Czy Godard lub jakikolwiek inny żywy lub martwy reżyser zrobił więcej niż Spielberg w swojej wizji Holocaustu, aby uhonorować i zachować wspomnienia ocalałych?”
Siedem jego filmów zostało wpisanych do National Film Registy przez Bibliotekę Kongresu jako dzieła „znaczące kulturowo, historycznie lub estetycznie”. Należą do nich: "Szczęki", "Bliskie spotkania trzeciego stopnia", "Poszukiwacze zaginionej arki", "E.T.", "Park jurajski", "Lista Schindlera" i "Szeregowiec Ryan".
Nagrody i wyróżnienia.
Spielberg jest laureatem trzech Oscarów. Siedmiokrotnie nominowany był za najlepszą reżyserię, z czego wygrał dwa razy (za "Listę Schindlera" i "Szeregowca Ryana"). Trzeci z Oscarów został zdobyty za najlepszy film za "Listę Schindlera". W 1987 roku otrzymał Nagrodę im. Irvinga G. Thalberga za swoją działalność w postaci producenta wykonawczego. Czerpiąc z własnych doświadczeń w skautingu, Spielberg pomógł organizacji Boy Scouts of America opracować odznakę za zasługi w kinematografii, aby promować tworzenie filmów jako umiejętność rynkową; odznaka została wypuszczona na National Scout Jamboree w 1989 roku. W tym samym roku otrzymał za nią nagrodę Distinguished Eagle Scout Award. W 1995 roku uhonorowano go nagrodą AFI za życiowe osiągnięcia. W 1993 roku w studiu telewizyjnym w Łęgu odebrał Order Uśmiechu. 
W 1998 odznaczono go Orderem Zasługi Republiki Federalnej Niemiec. Nagrodę wręczył mu prezydent Niemiec Roman Herzog w uznaniu za "Listę Schindlera" i zaangażowanie w Fundację Shoah. W 1999 roku przyznano Spielbergowi medal za Wybitną Służbę Publiczną za "Szeregowca Ryana". Za ten sam film otrzymał także nagrodę za reżyserię od Amerykańskiej Gildii Reżyserów. W kolejnym roku Gildia uhonorowała go wyróżnieniem za życiowe osiągnięcia.
Spielberg otrzymał swoją gwiazdę na Alei gwiazd w Hollywood. Znajduje się ona na 6801 Hollywood Boulevard. 15 lipca 2006 został nagrodzony nagrodą Gold Hugo za życiowe osiągnięcia na Międzynarodowym Festiwalu Filmowym w Chicago, z kolei 3 grudnia przyznano mu Kennedy Center Honor. Uroczystość zawierała krótkometrażowy dokument o życiu reżysera z narracją Liama Neesona oraz wykonanie przez Johna Williamsa finału operetki "Candide" Leonarda Bernsteina. Museum of Pop Culture w Seattle umieściło Spielberga w swoim Science Fiction Hall of Fame w 2005 roku. W lutym 2008 otrzymał nagrodę Visual Effects Society Lifetime Achievement Award, przyznawaną za „znaczący i trwały wkład w sztukę i naukę branży efektów wizualnych”. W 2009 roku Spielberg otrzymał Nagrodę im. Cecila B. DeMille’a od Hollywoodzkiego Stowarzyszenia Prasy Zagranicznej za „wybitny wkład w świat rozrywki”.
W 2001 roku został mianowany przez królową Elżbietę II honorowym dowódcą kawalerskim Orderu Imperium Brytyjskiego (KBE) za zasługi dla przemysłu filmowego, z kolei w 2004 roku został odznaczony przez prezydenta Jacquesa Chiraca najwyższym odznaczeniem cywilnym Francji, Legią Honorową. W czerwcu 2008 roku Uniwersytet Stanu Arizona przyznał mu nagrodę Hugh Downsa za doskonałość w komunikacji. W październiku 2009 roku Spielberg otrzymał Medal Wolności w Filadelfii; nagrodę wręczył były prezydent USA Bill Clinton. W październiku 2011 został Komandorem Orderu Korony Belgijskiej, jednego z najwyższych odznaczeń w Belgii.
19 listopada 2013 roku Spielberg został uhonorowany przez Narodową Administrację Archiwów i Akt nagrodą za życiowe osiągnięcia. Spielberg otrzymał dwie kopie 13. poprawki; pierwsza, która minęła w 1861, ale nie została ratyfikowana, a druga podpisana przez Abrahama Lincolna w 1865 w celu zniesienia niewolnictwa. Nowelizacja i proces jej przekazywania były tematem jego filmu "Lincoln". 24 listopada 2015 Spielberg został odznaczony Prezydenckim Medalem Wolności przez prezydenta Baracka Obamę w Białym Domu. W lipcu 2016 roku otrzymał Złotą Odznakę przyznawaną przez program telewizyjny dla dzieci stacji BBC "Blue Peter". Spielberg posiada także honorowe stopnie od uniwersytetów: Południowej Kalifornii (1994), Browna (1999), Yale (2002), Bostońskiego (2009) i Harvarda (2016).

</doc>
<doc id="87599" url="https://pl.wikipedia.org/wiki?curid=87599" title="Kotwicowisko">
Kotwicowisko

Kotwicowisko – wyznaczony akwen znajdujący się w bezpiecznej odległości zarówno od lądu, jak i budowli hydrotechnicznych, przeznaczony dla jednostek pływających na miejsce postoju na kotwicy. Jest to akwen o dnie dostatecznie płytkim, trzymającym kotwicę (odpowiednio zwartym), a jednocześnie nie blokującym jej (np. oczyszczony z wraków). Kotwicowisko jest zwykle osłonięte z jednej lub kilku stron od fali i wiatru przez naturalne przeszkody, takie jak wyspy i półwyspy, lub tworzone przez człowieka budowle, np. falochrony.
Kotwicowisko może służyć czasowemu postojowi jednostek, np. przed wejściem do portu, stoczni, śluzy, kanału itp. i znajduje się wtedy na redzie, a czasem wręcz w obrębie awanportu, ale może również służyć stałemu postojowi jednostek czasowo wycofanych z użytkowania, przeznaczonych na sprzedaż, oczekujących na złomowanie itp.

</doc>
<doc id="87600" url="https://pl.wikipedia.org/wiki?curid=87600" title="Panzerkampfwagen II">
Panzerkampfwagen II

PzKpfw II (Panzerkampfwagen II) – niemiecki czołg lekki, wykorzystywany w pierwszych latach II wojny światowej. Aż do 1941 roku był podstawowym czołgiem w dywizjach pancernych III Rzeszy. Słabe opancerzenie, dochodzące do 35 mm od frontu i wynoszące zaledwie 14,5 mm z boku i z tyłu, czyniło go niezwykle wrażliwym na ogień nieprzyjacielskich czołgów i dział. Także uzbrojenie, które stanowiło działo kalibru 20 mm, było niewystarczające by zniszczyć większość wrogich wozów pancernych. Czołg ten nie był jednak przeznaczony do walki z innymi czołgami, ale do wspierania piechoty. W 1942 roku zdegradowano go do działań rozpoznawczych i przeciwpartyzanckich i starano się go zastąpić czołgami średnimi PzKpfw III i PzKpfw IV.
W toku wojny powstało kilkanaście wersji PzKpfw II. Ostatecznie produkcję zakończono w styczniu 1944 roku. Czołgi tego typu brały jednak udział w walkach na wszystkich frontach, aż do końca wojny. Na bazie podwozi PzKpfw II skonstruowano również kilka typów innych pojazdów, m.in. dział samobieżnych, niszczycieli czołgów, wozów dowodzenia, transporterów amunicyjnych i czołgów pływających.
Historia rozwoju.
PzKpfw II Ausf. a1/a2/a3.
Na początku 1934 roku niemiecki Urząd Uzbrojenia Armii Lądowej ogłosił konkurs na projekt czołgu lekkiego uzbrojonego w działo kalibru 20 mm, jako uzupełnienie lekkich czołgów PzKpfw I uzbrojonych tylko w karabiny maszynowe. Projekt otrzymał dla celów maskowania kodowe oznaczenie La.S.100, oznaczające ciągnik rolniczy o mocy 100 KM, stosowane następnie jako fabryczne oznaczenie tych czołgów. Początkowo zamierzano powierzyć konstrukcję firmie Krupp, lecz następnie do konkursu zaproszono też firmy MAN i Henschel. Firma MAN opracowała własną konstrukcję podwozia, która została zatwierdzona do produkcji. Zaprojektowanie nadbudówki i wieży powierzono od początku zakładom Daimler-Benz. Podwozie pojazdu składało się w pierwszej wersji małoseryjnej z sześciu kół nośnych i trzech kół podtrzymujących gąsienice po każdej stronie. Koła nośne połączone były parami, tworząc z każdej strony po trzy wózki, zawieszone wahliwie, połączone na zewnątrz wspólną ramą. Każdy wózek posiadał odrębny układ resorujący. Napęd wozu stanowił silnik Maybach HL 57 TR o mocy 130 KM, pozwalający na rozwinięcie prędkości do 40 km/h, i skrzynia biegów ZF SSG45 (6 biegów do przodu i 1 wstecz). Czołg był ochraniany płytami pancernymi, które w pierwszym modelu wykonane były ze stali niklowej o grubości do 13 mm i chroniły przed przeciwpancerną amunicją karabinową. W obrotowej wieży zamontowano działo 20 mm KwK 30 L/55, oraz karabin maszynowy MG34 kalibru 7,92 mm. Całkowita masa czołgu wynosiła 7600 kg, a jego załogę stanowiło trzech ludzi: dowódca/celowniczy, radiotelegrafista/ładowniczy, oraz kierowca/mechanik. Radiotelegrafista zajmował miejsce w lewej tylnej części przedziału bojowego, normalnie siedząc tyłem do kierunku jazdy. Pojazd otrzymał początkowo oznaczenie 2 cm MG Panzerwagen, które w 1936 roku zmieniono na Panzerkampfwagen II (2 cm). Pierwszy wariant małoseryjny, zamówiony w liczbie 75 sztuk, otrzymał oznaczenie Ausf. a (mała litera). Według najnowszej literatury, zbudowano po 25 czołgów odmian a/1, a/2 i a/3, różniących się drobnymi ulepszeniami. Pierwsze pięć czołgów Ausf. a/1 zostało dostarczonych wojskom do 1 października 1936 roku. W wersji a/2 wprowadzono między innymi możliwość demontażu ściany ogniowej oddzielającą załogę od silnika, a w wersji a/3 powiększoną chłodnicę silnika. Wyróżnikiem wszystkich czołgów Ausf. a był krótszy kadłub z okrągłą osłoną wentylatora wydmuchującego powietrze chłodzące na płycie po lewej stronie przedziału napędowego (długość czołgu tej wersji wynosiła 438 cm).
PzKpfw II Ausf. b.
W czołgach drugiej małoseryjnej odmiany PzKpfw II Ausf. b dokonano zmiany przekładni napędowych i systemu chłodzenia silnika, z którego powietrze było teraz usuwane przez prostokątny otwór z opancerzoną żaluzją po prawej stronie płyty nasilnikowej. Pociągnęło to za sobą konieczność wydłużenia kadłuba o 38 cm. Zwiększono szerokość kół jezdnych i podtrzymujących, natomiast zmniejszono średnicę tych ostatnich. Od tej wersji wprowadzono tańszą stal pancerną bez dodatku niklu, co pociągnęło konieczność zwiększenia grubości pancerza do 14,5 mm. Spowodowało to wzrost masy czołgu do 7900 kg. Na początku 1937 roku wyprodukowano 25 pojazdów tego typu. Ogółem powstało 100 czołgów Ausf. b, w ramach 2. serii La.S.100.
PzKpfw II Ausf. c.
W roku 1937 dokonano zasadniczych zmian w konstrukcji podwozia czołgu PzKpfw II. Zrezygnowano mianowicie z wózków, na rzecz pięciu par niezależnych kół nośnych o większej średnicy. Każde z nich było zawieszone na własnym pół resorze eliptycznym, co poprawiło właściwości jezdne, oraz zdolność pojazdu do pokonywania przeszkód. Zwiększono także liczbę kół podtrzymujących, z trzech do czterech par, oraz zmieniono kształt kół napędowych i napinających. Silnik zmieniono na Maybach HL 62 TR o mocy 140 KM. Modyfikacje te skutkowały wzrostem masy czołgu do 8900 kg. Wyprodukowano 75 sztuk tej wersji.
PzKpfw II Ausf. A/B/C.
W połowie 1937 roku rozpoczęto wielkoseryjną produkcję czołgu PzKpfw II ze zmodyfikowanym silnikiem Maybach HL 62 TRM o mocy 103 kW/140 KM. Czołgi budowano jednocześnie w trzech wersjach: A, B i C. Wersje A i B różniły się jedynie technologią produkcji. Natomiast wersja C posiadała poprawiony układ chłodzenia silnika, zwiększono grubość szyb pancernych w szczelinach obserwacyjnych z 12 do 50 mm, pogrubiono pancerz płyty czołowej kadłuba o 20 mm, a jarzmo broni wzmocniono płytami pancernymi o grubości 14,5 mm i 20 mm. Przód kadłuba tworzyły dwie spawane płyty o grubości 14,5 i 20 mm połączone pod kątem 70°, w niektórych pojazdach zmodyfikowano właz główny (dwudzielny właz na wierzchu wieży zastąpiono wieżyczką obserwacyjną dowódcy, pozwalającą na obserwację terenu wokół czołgu w zakresie 360°). Po kampanii wrześniowej zaczęto mocować do kadłuba wokół podstawy wieży kątownik, który chronił mechanizm obrotowy wieży przed zaklinowaniem na skutek ostrzału nieprzyjaciela. Do 1938 roku zbudowano 1113 pojazdów Ausf.c/A/B/C.
PzKpfw II Ausf. D/E.
Już w roku 1938, zdano sobie sprawę z faktu, iż czołg PzKpfw II jest zbyt wolny, by być dobrym czołgiem rozpoznawczym. Rozpoczęto więc prace nad nowym podwoziem typu Christie. Posiadało ono cztery pary dużych, samonośnych kół jezdnych. Dzięki temu, można było zrezygnować z kół podtrzymujących. Przeprojektowano również cały kadłub i wymieniono skrzynie biegów na nową "Variorex VG102128H" (7 biegów do przodu i 3 wstecz). Reszta pozostała bez zmian. Dzięki tym innowacjom, wóz mógł rozwijać prędkość do 55 km/h. Masa całkowita wynosiła 10 000 kg. Tak powstały modele PzKpfw II Ausf D i E. Model E posiadał wzmocnione zawieszenie i inny typ kół napinających. Łącznie zbudowano 143 czołgi obu typów (inne źródła mówią, że powstały 43 czołgi obu wersji).
PzKpfw II Ausf. F.
Ponieważ liczba czołgów średnich PzKpfw III i IV nadal była niewystarczająca, pod koniec 1940 roku wznowiono produkcję PzKpfw II. Nowa seria, oznaczona PzKpfw II Ausf. F, posiadała wszystkie usprawnienia wprowadzone we wcześniejszych modelach i nowe. Między innymi zastosowano płytę czołową biegnącą przez całą szerokość kadłuba, zwiększono grubość pancerza, usunięto płyty "apligue," dokonano modyfikacji otworów obserwacyjnych umieszczonych w jarzmie broni, poprawiono mechanizm obrotowy wieży. Niektóre czołgi miały nowe działko typu 20 mm KwK 38 L/55. Do 1943 roku wyprodukowano 524 wozy tej serii.
PzKpfw II Ausf. G.
W czerwcu 1938 roku, zakłady MAN opracowały zupełnie nowe podwozie typu "Schachtellaufwerk", składające się z pięciu niezależnych kół jezdnych, zamontowanych na osiach o różnej długości. Dzięki temu, koła wzajemnie na siebie zachodziły. Ten sam układ kół, wykorzystano także w wozach serii PzKpfw I Ausf. C i F. Na tym podwoziu osadzono kadłub czołgu PzKpfw II Ausf F z nowym silnikiem typu Maybach HL 45 P o mocy 150 KM. Dzięki temu, pojazd osiągał prędkość 50 km/h. Pomiędzy kwietniem 1941 a lutym 1942 roku, zbudowano jednakże tylko 12 egzemplarzy w trzech seriach, oznaczonych PzKpfw II Ausf. G1, G3 i G4.
PzKpfw II Ausf. H/M.
W 1940 roku w zakładach MAN rozpoczęto budowę ulepszonej wersji czołgu PzKpfw II Ausf. G – oznaczonej VK 903 – PzKpfw II Ausf.H napędzanej silnikiem gaźnikowym chłodzonym cieczą Maybach HL 66 P. Czołg miał rozwijać prędkość maksymalną 60 km/h i być wykorzystywany do rozpoznania oraz jako ruchomy opancerzony punkty obserwacyjny artylerii z odkrytą wieżą – VK 1301 – PzKpfw II Ausf.M. W 1941 roku zakłady MAN wyprodukowały jedno podwozie, lecz w związku ze standaryzacją sprzętu zaniechano ich produkcji.
PzKpfw II Ausf. J.
Podobnie jak w wypadku czołgu PzKpfw I, w grudniu 1939 roku podjęto próbę zwiększenia opancerzenia czołgu PzKpfw II Ausf. G, w celu uczynienia z niego dobrego wozu bezpośredniego wsparcia piechoty. Nowy model – oznaczony VK 1601 – PzKpfw II Ausf. J otrzymał pancerz boczny i tylny grubości 50 mm, natomiast czołowy zwiększono aż do 80 mm. Skutkowało to wzrostem całkowitej masy czołgu, aż do 18 000 kg, oraz spadkiem prędkości do 28 km/h. W okresie od kwietnia do grudnia 1942 roku wyprodukowano 22 sztuki tego pojazdu.
PzKpfw II Ausf L. „Luchs”.
Czołg PzKpfw II Ausf. L nazwany „Luchs” (ryś) był ostatnim stadium rozwoju linii czołgów PzKpfw II Ausf. G/H/M. Na etapie projektu nosił oznaczenie VK 13.03. Był wozem na podwoziu typu "Schachtellaufwerk", wyposażonym w silnik Maybach HL 66 P o mocy 180 KM, dzięki któremu mógł rozwijać prędkość do 60 km/h. Był opancerzony płytami o grubości 20 mm (z boku i z tyłu) oraz 30 mm (od czoła). Produkowano je tylko w wersji uzbrojonej w armatę 2 cm KwK 38 L/55 sprzężoną w wieży z karabinem maszynowym MG34 kalibru 7,92 mm. Do lutego 1944 powstało jedynie 140 czołgów w tej wersji. Masa całkowita wozu wynosiła 11 800 kg. W przeciwieństwie do poprzednich modeli, załogę Luchsa stanowiło czterech ludzi: dowódca, ładowniczy, celowniczy/radiotelegrafista, oraz kierowca/mechanik. Nie zmuszało to dowódcy do bezpośredniego angażowania się w obsługę czołgu i pozwalało na skuteczniejsze dowodzenie. Planowano, że dalsze czołgi z 800 zamówionych będą uzbrojone w armatę 5 cm KwK 39 L/60, jednakże po zakończeniu serii czołgów z armatą 2 cm, na przełomie listopada 1943 i stycznia 1944 anulowano dalsze zamówienia. Wbrew starszym publikacjom, wersja Luchs 5 cm miała mieć zakrytą wieżę (podobną do samochodu pancernego Sd.Kfz.234/2 Puma), lecz ostatecznie nie weszła do produkcji.
Użycie.
Na dzień 1 maja 1937 roku w wojsku niemieckim było 115 czołgów PzKpfw II, w październiku tego roku − 238, w październiku kolejnego roku – 823. Podobnie jak czołgi PzKpfw I, kilka czołgów PzKpfw II zostało w 1936 roku wysłanych do Hiszpanii w ramach pomocy dla nacjonalistycznej armii generała Franco. Już wtedy okazało się, że niemieckie czołgi nie mogą nawiązać równorzędnej walki z pojazdami służącymi w wojskach republikańskich, np. radzieckim T-26. Powodem było przede wszystkim zbyt słabe opancerzenie. Dlatego też wkrótce rozpoczęto przebudowę większości czołgów PzKpfw II Ausf. A/B/C.
W lecie 1939 roku, Wehrmacht posiadał na stanie 1223 czołgi PzKpfw II różnych wersji (35% ogółu czołgów), które obok PzKpfw I, stanowiły rdzeń dywizji pancernych. Według etatu, w każdej z nich formowano 9 lekkich kompanii czołgów i cztery ciężkie. Wozy PzKpfw II wchodziły w skład zarówno kompanii lekkich, jak i kompanii ciężkich (w plutonach dowódców). Znaczna ich liczba trafiła także do dywizji lekkich, wspólnie z PzKpfw 35(t) i PzKpfw 38(t). Były to głównie szybsze modele D i E. W kampanii wrześniowej, czołgi PzKpfw II poniosły spore straty spowodowane min. zastosowaniem cienkiego pancerza o grubości 15 mm. Czołgi te stanowiły łatwy cel dla polskiej broni przeciwpancernej jak armaty Bofors, czy karabinu przeciwpancernego wz. 35, który mógł je skutecznie niszczyć z odległości 300 metrów. Czołgi Panzer II mogły być także skutecznie zwalczane przez dozbrojone w nkm 20 mm polskie tankietki TKS czy czołgi 7TP. Znaczna liczba czołgów PzKpfw II została uszkodzona i wyeliminowana z walki, aczkolwiek ostatecznie straty bezpowrotne wyniosły 83 czołgi nie nadające się do remontu.
Po kampanii wrześniowej czołgi te jednak nadal stanowiły większość w dywizjach pancernych, choć po doświadczeniach wojny w Polsce zadbano o zwiększenie grubości pancerza. Nie dość, że zastępowano nimi wycofywane PzKpfw I, to ciągle brakowało czołgów średnich, które mogłyby przejąć ich zadania. Dlatego też w kampanii na zachodzie Europy, wozy te stanowiły najliczniejszy typ pojazdów pancernych. Było ich 955 sztuk, co stanowiło ok. 37%. 18 z nich trafiło też w kwietniu 1940 roku do Norwegii, w ramach 40. Batalionu Specjalnego Przeznaczenia. Mimo iż czołgi PzKpfw II były słabsze od alianckich maszyn, przyczyniły się do niemieckiego sukcesu dzięki doktrynie Blitzkriegu, zapewniającej ruchliwość związków pancernych i ścisłą współpracę z lotnictwem. Działko 2 cm było praktycznie nieskuteczne przeciw pancerzom francuskich czołgów (ewentualnie tylko z małej odległości), a z kolei dodatkowe opancerzenie, którego nie otrzymały wszystkie czołgi, nie zabezpieczało całkowicie przed francuskimi działkami przeciwpancernymi kalibru 25 mm. Na skutek uszkodzeń bojowych, spisano ze stanu 194 PzKpfw II w maju 1940 roku i 46 w czerwcu (26% stanu wyjściowego).
W związku z powolnym napływem czołgów średnich do dywizji pancernych, pod koniec roku 1940 wznowiono produkcję czołgów PzKpfw II. Tym razem były to czołgi w wersji F, z dodatkowym opancerzeniem. Jednocześnie wycofywano z jednostek liniowych starsze modele, oraz czołgi PzKpfw I. Wozy PzKpfw II wzięły udział w walkach na Bałkanach, na Krecie, oraz w Afryce. W marcu 1941 r. 5. Dywizja Lekka DAK (Deutsche Afrika Korps) otrzymała 45 czołgów PzKpfw II, głównie wersji C. W momencie rozpoczęcia inwazji na Związek Radziecki służyło ich 746 sztuk. Z powodu słabości uzbrojenia i opancerzenia nie mogły się równać z większością czołgów radzieckich. Ich rolę ograniczono więc do służby w plutonach dowodzenia oraz rozpoznania. Z czasem liczebność wozów PzKpfw II malała, gdyż z początkiem roku 1944 zaprzestano ich produkcji. Dopiero w drugiej połowie tego roku rozpoczęto produkcję czołgów rozpoznawczych "Luchs". Były one użytkowane zarówno na froncie wschodnim, jak i zachodnim, do końca wojny.
Czołgi PzKpfw II walczyły również w armii słowackiej. W 1942 roku Niemcy przekazali Słowakom 10 egzemplarzy. Po wojnie widziano je również na uzbrojeniu armii Libanu.
Opis.
Opis podstawowego modelu od Ausf. a1 do C
Czołg dzielił się konstrukcyjnie na podwozie, obejmujące kadłub, układ jezdny i układ napędowy, oraz nadbudówkę z wieżą, przykręcaną do podwozia. Kadłub był spawany z blach pancernych. W jego przedniej górnej płycie po lewej stronie był otwierany na bok właz dla kierowcy, a w tylnej górnej płycie był awaryjny wyłaz dla radiotelegrafisty. Przedział napędowy z tyłu czołgu oddzielony był od przedziału załogi ścianą ogniową. Silnik zamontowany był podłużnie, po prawej stronie przedziału napędowego. 
Silnik uruchamiany był rozrusznikiem elektrycznym lub korbą rozruchową z zewnątrz.
Dane techniczne.
Opancerzenie czołgu PzKpfw II
"grubość pancerza (mm) / nachylenie pancerza (stopnie)"
Skuteczność działa 20 mm KwK 30 L/55 lub 20 mm KwK 38 L/55
"grubość pancerza przebijanego pod kątem 30º (mm)"
Inne pojazdy na podwoziu PzKpfw II.
W styczniu 1939 roku przystąpiono do prac nad czołgiem wyposażonym w miotacz ognia. Konstrukcję opracowano na podstawie wozu PzKpfw II Ausf. D i nazwano Flammpanzer II Ausf A. Później rozpoczęto także przebudowę czołgów PzKpfw II Ausf. E i oznaczano je Flammpanzer II Ausf B. Ogółem do kwietnia 1942 roku powstało 155 pojazdów obu typów. Przed planowaną inwazją na Wielką Brytanię, 52 wozy PzKpfw II Ausf. A/B/C przebudowano na czołgi-amfibie (Schwimmpanzer II). Podczas ataku na Związek Radziecki, wzięły one udział w forsowaniu Bugu.
Na bazie podwozia PzKpfw II powstało kilka dobrych konstrukcji dział samobieżnych. W listopadzie i grudniu 1941 roku, na specjalnie przebudowanych podwoziach, zamontowano ciężkie działa 150 mm sIG 33 L/12. Powstało w ten sposób 12 wozów Sturmpanzer II "Bison". W 1942 roku rozpoczęto prace nad samobieżną haubicą. Na podwoziu czołgowym zabudowano lekką haubicę polową 105 mm leFH 18/2 L/26. Pojazd, nazwany "Wespe" ("Osa"), okazał się na tyle dobrą konstrukcją, że wybudowano aż 840 egzemplarzy, z czego 682 uzbrojono. Resztę przebudowano na transportery amunicyjne (Munitionsschlepper II).
W początkach wojny ze Związkiem Radzieckim zdobyto mnóstwo armat polowych F-22 kalibru 76,2 mm (niemieckie oznaczenie: 7,62 cm PaK 36(r) L/51). Zaczęto montować je na podwoziach czołgów serii PzKpfw II Ausf. D/E tworząc bardzo skuteczne niszczyciele czołgów "Marder II" ("Kuna"), w liczbie 202 sztuk. W lipcu 1942 roku na podwoziach PzKpfw II Ausf. A/B/C/F zaczęto montować nowe niemieckie działo przeciwpancerne 75 mm PaK 40/2 L/46. Wyprodukowano 576 sztuk tej wersji "Mardera II". Znane są także przypadki zabudowywania na podwoziach czołgów PzKpfw II armat przeciwpancernych 50 mm PaK 38 L/60.
Oprócz konstrukcji typowo bojowych, podwozi PzKpfw II używano też do budowy wozów saperskich (Landungsleger II), wozów pogotowia technicznego (Bergepanzer II), czołgów mostowych (Brückenleger II) i kilku innych.

</doc>
<doc id="87601" url="https://pl.wikipedia.org/wiki?curid=87601" title="Samuel Harrison">
Samuel Harrison

Samuel Bealey Harrison (ur. 4 marca 1802, zm. 23 lutego 1867 w Toronto) – angielski prawnik, następnie polityk i sędzia w Kanadzie. Premier tytularny rządu Prowincji Kanady.
Życiorys.
Harrison urodził się w Berkshire w Anglii Po ukończeniu szkoły średniej rozpoczął studia prawnicze. W 1832 stał się członkiem londyńskiej palestry. Oprócz regularnej praktyki sądowej Harrison zajął się pracą analityczną. Jej wynikiem był tzw. "Harisson’s Digests", czterotomowy zbiór analiz spraw sądowych z zakresu prawa cywilnego i gospodarczego rozstrzyganych przez Izbę Lordów w latach 1758–1834. Dzieło to stało się podstawą kodyfikacji prawodawstwa w tym zakresie. Harrison pracował także nad uaktualnieniem zbioru praw o najmie nieruchomości ("The Law of Lanordand Tenant"). Tę, tak znakomicie rozpoczętą karierę prawniczą, zakończyła ciężka choroba. Harrison, aby zmienić klimat i środowisko życia, zdecydował się na emigrację do Kanady. Osiadł w Górnej Kanadzie, zakupując posiadłość ziemską w Bronte (współcześnie dzielnica miasta Oakville), kilkadziesiąt kilometrów na zachód od Toronto. Harrison zbudował tam młyn i rozpoczął życie wiejskiego dżentelmena – młynarza i obywatela ziemskiego. Jednak jego wcześniejsza sława i reputacja dotarły za ocean. Nieoczekiwanie dla niego samego został poproszony przez ówczesnego gubernatora porucznika Górnej Kanady sir George Arthura, by został kierownikiem jego sekretariatu. Wraz z tą funkcją przyjął także zadania sędziego pokoju prowincji oraz został powołany do palestry, powracając w ten sposób wbrew wcześniejszym intencjom, do czynnego życia zawodowego.
Czteroletni okres urzędowania Harrisona przypadł na burzliwy okres w historii Kanady i zbiegł się z rebelią. Do zakresu obowiązków Harrisona należało przeanalizowanie przyczyn wydarzeń. Stworzył on szereg raportów dających znakomitą analizę historyczną, społeczną, polityczną i gospodarczą sytuacji w Kanadzie lat trzydziestych XIX w. Raporty te, jak i wnioski z nich płynące posłużyły Lordowi Durham, specjalnemu wysłannikowi z Metropolii, w jego historycznym raporcie do władz brytyjskich, rekomendującym zmiany w konstytucji Kanady. Po przeprowadzaniu unii obu części Kanady i powołaniu rządu Prowincji Kanady, Harrison stał się „prawą ręką” jej gubernatora generalnego, Lorda Sydenhama. Stał się także naturalnym kandydatem na premiera świeżo powołanego rządu prowincji. W rządzie Harrison reprezentował umiarkowanych reformistów, podczas gdy wyznaczony mu do pomocy jako ko-premier William Draper reprezentował umiarkowanych konserwatystów. W ten oto sposób rząd, choć nie było to konstytucyjnie wymagane, uzyskał parlamentarne poparcie. Rozpoczęło to też zwyczaj podwójnego premierostwa w Prowincji Kanady, który się utrzymał aż do końca jej istnienia do roku 1867.
Mimo że kadencja rządu Harissona-Drapera trwała zaledwie 13 miesięcy, wprowadzono w tym czasie wiele istotnych ustaw, z których najważniejszymi były "The Common School Bill" – ustawa o powszechnym nauczaniu i "The District Councils Bill" – prawo o samorządzie terytorialnym. Obie ustawy były autorstwa Harrisona. Brał on także czynny udział w planowaniu ulepszeń, ze szczególnym zwróceniem uwagi na żeglowne kanały i trakty komunikacyjne.
Koniec kariery Harrisona związany był ze wzrostem tendencji reformatorskich wśród liberałów. Utracił on w ten sposób kontrolę nad reformistami na rzecz Roberta Baldwina. Nastąpiła także zmiana na stanowisku gubernatora. Po śmierci Lorda Sydenham, funkcję tę przejął Charles Bagot, który sam reprezentujący radykalnie reformistyczne tendencje, zezwolił na utworzenie reformistycznego rządu Baldwina-La Fontaine’a. Odwołanie Bagota w 1843 i zastąpienie go konserwatywnym gubernatorem Charlesem Metcalfe dało początek pięcioletnich rządów konserwatystów. Harrison w tym czasie zrezygnował z udziału w życiu politycznym i już nie powrócił do niego, gdy po roku 1848 nastąpiły bardziej sprzyjające czasy dla liberałów. Rezygnując z udziału w polityce pozostał aktywnym działaczem społecznym, między innymi sprawując funkcję przewodniczącego senatu Uniwersytetu Toronto. Ostatnie lata życia spędził w swym domu w Toronto – "Foxley Grove", który nazwę swą wziął od angielskiej posiadłości ojca Harrisona. Na swej posiadłości Harrison utworzył ogród botaniczny, w którym można było znaleźć unikalne dla Ameryki Północnej okazy flory.

</doc>
<doc id="87602" url="https://pl.wikipedia.org/wiki?curid=87602" title="Wspinaczka">
Wspinaczka

Wspinaczka – przemieszczanie się w terenie na tyle stromym oraz trudnym, że wymaga on użycia rąk co najmniej do utrzymania równowagi.
W powyższej definicji mieszczą się tak różne działalności, jak wspinanie na kilkumetrowe kamienie (bouldering) i wchodzenie na ponad ośmiokilometrowe góry.
Historia.
Wspinaczka niegdyś uważana była za sport przestrzenny, taki jak żeglarstwo czy szybownictwo. Upowszechnienie i popularyzacja sztucznych ścian wspinaczkowych i zawodów wspinaczkowych przesunęło nieco akcenty w stronę „boiskowości”. W dalszym ciągu jednak dla znacznej części wspinających się działalność ta, to co najmniej pasja lub nawet sposób na życie.
Teren działania.
Wspinacze najczęściej wspinają się na kamienie, skałki, czy góry zbudowane z różnego rodzaju skały: piaskowca, zlepieńca, wapienia, łupka czy granitu.
Alternatywą dla naturalnych form skalnych są sztuczne obiekty wspinaczkowe, służące jako miejsce treningu, a także – coraz częściej – areny zawodów. Z braku takich miejsc, zainteresowanie wspinaczy wzbudzają również murki, ściany budynków, pomniki, mosty – ten rodzaj wspinania znany jest jako urban climbing lub buildering.
Ze względu na kąt nachylenia (nastromienie), teren wspinaczkowy może być połogi, pionowy, przewieszony, a nawet stanowić sufit (przez wspinaczy określany mianem dachu).
Trudności pokonywanego terenu opisuje się skalą trudności, a przebieg drogi wspinaczkowej za pomocą opisu drogi (tzw. topo).
Wspinaczka odbywa się w górę, przemieszczanie się w poziomie nazywamy trawersowaniem.
Rodzaje wspinaczki.
Działalność wspinaczkową można uprawiać w bardzo zróżnicowany sposób w zależności od terenu, pory roku i własnych preferencji.
Najbardziej podstawowym jest podział na:
Rodzaje wspinania w zależności od terenu działania:
Jeśli chodzi o liczbę osób biorących udział w danym przedsięwzięciu, to wspinacze najczęściej prowadzą działalność w zespole dwuosobowym, czasami w trójkę. Na szczególną uwagę zasługuje wspinaczka samotna (zwana także solową), jako że wymaga ona posiadania specyficznych predyspozycji psychicznych oraz dużych umiejętności technicznych.
Biorąc pod uwagę asekurację, wspinanie dzielimy na:
Z uwagi na szczególnie trudne warunki wyróżniamy:
Styl.
Wyróżnia się następujące style pokonania drogi:
Skale trudności.
Skala trudności drogi wspinaczkowej jest pojęciem bardzo względnym, co wynika z ogromnego zróżnicowania predyspozycji fizycznych i psychicznych, warunków wspinaczki i wielu innych. Droga o trudności VI.4+ może subiektywnie wydawać się łatwiejsza niż droga o trudności V.
We wspinaczce skalnej istnieje wiele skal. Do najczęściej używanych należą:
Liczbowe czy znakowe określenia trudności służą głównie nakreśleniu wspinaczowi, z czym może się przy danym przejściu spotkać, i pozwalają mu ocenić ewentualne trudności podczas wspinaczki.
Etyka.
Podczas wspinaczki, zwłaszcza górskiej, łatwo osiągnąć granice wydolności organizmu. Pomocna wtedy jest obecność partnera, wspierającego choćby tylko psychicznie. Opuszczenie członka zespołu (poza udaniem się po pomoc) jest najpoważniejszym wykroczeniem przeciwko etyce wspinaczkowej.
Poważnym uchybieniem etyce wspinaczkowej jest kłamanie o dokonanych przejściach. Specyfika działalności sprawia, że czasami nie ma świadków wejścia na szczyt czy pokonania drogi. Zasadą jest wtedy ufanie relacji autora dokonania.
Wspinacze powszechnie akceptują zasadę minimalizacji wpływu na środowisko naturalne.
Zwyczaje.
Przyjęte jest, że w środowisku wspinaczkowym wszyscy są na „ty”, niezależnie od różnicy wieku i doświadczenia.
Sprzęt.
Do tradycyjnych, szeroko rozpoznawanych atrybutów wspinacza należą: lina i czekan.
W rzeczywistości wspinacze używają bogatej gamy wyspecjalizowanego wyposażenia służącego do wspinania, asekuracji, ubierania się i biwakowania.
Zawody.
Zawody wspinaczkowe najczęściej odbywają się w obiektach zamkniętych na sztucznych ścianach, aby zmiany pogody nie wpływały na wyniki.
Najpopularniejsze konkurencje to:
W każdej z tych konkurencji rozgrywa się mistrzostwa, cykliczne zawody pucharowe i rozliczne zawody lokalne.
Ryzyko.
W powszechnym (chociaż błędnym) mniemaniu, największe ryzyko we wspinaczce związane jest z ekspozycją. W rzeczywistości, ekspozycja sama w sobie nie stanowi zagrożenia, gdyż wspinacze zabezpieczają się przed skutkami potencjalnego odpadnięcia za pomocą asekuracji (o ile nie zdecydują się na wspinanie bez jej użycia).
Faktyczny poziom ryzyka zależy głównie od rodzaju uprawianej działalności oraz umiejętności wspinacza. Ryzyko wypadku na sztucznej ścianie czy w skałkach jest niewielkie, o ile nie popełni się jakiegoś poważnego błędu. W górach, zwłaszcza wyższych, zagrożenia obiektywne w postaci nagłych zmian pogody, lawin kamiennych, śnieżnych czy lodowych sprawiają, że ryzyko wypadku jest większe.
Ponadto, ryzyko przy wspinaniu z asekuracją zależne jest też od jej charakteru – użycie stałych punktów asekuracyjnych, takich jak spity i ringi – znacznie je zmniejsza, gdyż wytrzymałość każdego prawidłowo utworzonego punktu wynosi ponad 20 kN (~2t). Natomiast wspinanie się na własnej asekuracji, z użyciem m.in. haków i kości, jest znacznie bardziej niebezpieczne, gdyż nie wszędzie daje się odpowiednio osadzić asekurację i ryzyko wypadnięcia punktu asekuracyjnego jest znaczne.
Najistotniejsza różnica w niebezpieczeństwie pomiędzy wspinaczką a innymi dziedzinami działalności ludzkiej leży nie w wielkości zagrożenia wypadkiem, ale w jego najczęściej bardzo poważnych, często terminalnych, konsekwencjach. Co więcej, w razie wypadku lub załamania pogody w górach zarówno zespół, jak i samotny wspinacz, jest w większym stopniu zdany sam na siebie – względnie na długotrwałe oczekiwanie na akcję ratowniczą, najbliżsi ludzie mogą się bowiem znajdować w znacznym oddaleniu.
Ratownictwo.
Udzielanie pomocy i ewakuowanie poszkodowanych wspinaczy z terenu wspinaczkowego wymaga specjalnych kwalifikacji i wyspecjalizowanego sprzętu. Na terenie Tatr ratownictwem zajmuje się Tatrzańskie Ochotnicze Pogotowie Ratunkowe (TOPR), a w pozostałych rejonach górskich w Polsce – Górskie Ochotnicze Pogotowie Ratunkowe (GOPR).
Organizacje.
Organizacją zrzeszającą w Polsce wspinaczy i grotołazów jest Polski Związek Alpinizmu. Dokładniej rzecz ujmując, nie zrzesza on wspinaczy (osoby fizyczne), tylko zrzeszające ich organizacje (osoby prawne). Należą do nich m.in. Uczniowskie Kluby Sportowe, Kluby Wysokogórskie, Kluby Akademickie, Speleokluby i inne.
PZA jest członkiem UIAA – Union Internationale des Associations d’Alpinisme – Międzynarodowej Federacji Związków Alpinistycznych oraz UIS – International Union of Speleology.
Podstawy prawne.
Poniżej wyjątki z kilku obowiązujących w Polsce aktów prawnych dotyczących wspinaczki.
Sport.
Rozporządzenie Ministra Edukacji Narodowej z dnia 18 stycznia 2001 r. w sprawie wykazu dyscyplin i dziedzin sportu, w załączniku nr 2 zamieszcza wykaz dziedzin sportu. Jedną z nich jest "alpinizm". W jej skład, według rozporządzenia, wchodzą następujące dyscypliny sportu:
Kwalifikacje.
Ustawa o sporcie, która weszła w życie z dniem 1 stycznia 2006, nie narzuca (jak poprzednia) na wspinaczy powierzchniowych obowiązku posiadania dokumentu potwierdzającego posiadanie specjalistycznych przeszkoleń. Zgodnie z postulatami środowiska, w taternictwie jaskiniowym wciąż będzie wymagane potwierdzenia kwalifikacji za pomocą odpowiedniej karty.

</doc>
<doc id="87605" url="https://pl.wikipedia.org/wiki?curid=87605" title="Marian Straszak">
Marian Straszak

Marian Straszak (ur. 9 kwietnia 1863, zm. 31 lipca 1927) – polski architekt i budowniczy.
Życiorys.
Szkołę średnią ukończył w Warszawie. Uprawnienia inżyniera cywilnego nabył w Petersburgu (1904). Praktykował najpierw w Moskwie a od 1905 r. w Warszawie.
Po opuszczeniu przez Rosjan Warszawy w 1915 r. był kuratorem kilku gmachów publicznych z ramienia Towarzystwa Opieki nad Zabytkami, m.in. Banku Polskiego. W 1919 r. został kierownikiem wydziału budowlanego w Kaliszu. W czasie wojny sowiecko-polskiej pracował w zarządzie budownictwa wojskowego w Modlinie, fortyfikując linie bojowe. Przez krótki czas był zastępcą naczelnego inżyniera rejonu budownictwa w Białymstoku, a od 1921 r. objął stanowisko budowniczego powiatów grójeckiego i rawskiego. Tam zajmował się między innymi remontem uszkodzonego w czasie pierwszej wojny światowej kościoła pw. św. Idziego w Inowłodzu z XII w.
Marian Straszak zaprojektował gmach Liceum Ogólnokształcącego w Ostrowi Mazowieckiej oraz kościół w Łyszkowicach (projekt niewykonany). Zajmował się architekturą przemysłową, pracami nad pawilonem garbarni braci Pfeiffer i Temler w Warszawie, słodownią "Lubicha" w Jędrzejowie, młynami spółki akcyjnej zakładów rolniczo-przemysłowych Ziemi Grójeckiej w Grójcu.

</doc>
<doc id="87606" url="https://pl.wikipedia.org/wiki?curid=87606" title="Górowanie Słońca">
Górowanie Słońca

Górowanie Słońca – moment doby słonecznej, w którym Słońce znajduje się na największej wysokości kątowej nad horyzontem, czyli góruje. Inaczej mówiąc, jest to moment przejścia Słońca przez południk niebieski. Wysokość tej kulminacji jest inna dla każdego dnia w roku, co jest spowodowane pochyleniem osi ziemskiej do płaszczyzny jej orbity (a więc i ekliptyki).
Znając wysokość kulminacji i dzień w roku, można obliczyć szerokość geograficzną miejsca obserwacji, a znając czas górowania i posiadając dokładny zegar, można obliczyć długość geograficzną. Ze względu na duże różnice w określaniu momentu lokalnego południa, spowodowanego eliptycznością orbity Ziemi, konieczne jest uwzględnianie równania czasu (które może przesuwać czas lokalnego południa nawet o 16 minut).

</doc>
<doc id="87607" url="https://pl.wikipedia.org/wiki?curid=87607" title="EduCD">
EduCD



</doc>
<doc id="87608" url="https://pl.wikipedia.org/wiki?curid=87608" title="Naktuz">
Naktuz

Naktuz – podstawa kompasu okrętowego w postaci wąskiej szafki. Naktuz posiada szereg urządzeń pomagających w korzystaniu z kompasu, takich jak: korektory magnetyczne (dodatkowe przestawne magnesy niwelujące dewiację (wpływ pola magnetycznego statku), mechanizm zawieszenia kompasu utrzymujący go w poziomie oraz oświetlenie.
Naktuz był instalowany przed stanowiskiem sternika (kompas sterowy) oraz w miejscu, umożliwiającym użycie kompasu do namierzania. Obecnie, gdy na statkach kompas magnetyczny jest urządzeniem zapasowym, instaluje się najczęściej tylko jeden, na pokładzie namiarowym. Wskazania dla sternika przekazywane są przez układ luster (peryskop) lub elektronicznie.

</doc>
<doc id="87609" url="https://pl.wikipedia.org/wiki?curid=87609" title="Slip (żeglarstwo)">
Slip (żeglarstwo)

Slip, wyciąg stoczniowy - mała pochylnia, budowla hydrotechniczna w postaci równi pochyłej schodzącej z lądu w głąb wody, służąca do wodowania lub wyciągania na brzeg niewielkich jednostek pływających poprzez przewożenie ich na wózku kołowym, którym można wjechać do wody na głębokość większą niż zanurzenie jednostki. Niezbędnym wyposażeniem slipu jest wyciągarka, ponadto większe slipy mogą mieć własne tory i dostosowane do nich wózki, a także urządzenia dźwigowe. Natomiast na mniejszych slipach wjeżdża się do wody np. bezpośrednio przyczepą samochodową służącą do transportu jachtu na lądzie.
Slipy stosuje się na przystaniach, oraz w małych portach i niewielkich stoczniach.
Mianem slipu określa się też pochylnię służącą do wodowania łodzi stosowaną w konstrukcji statków, zwłaszcza ratowniczych lub patrolowych. Slip umieszczony jest na rufie i umożliwia łatwe wodowanie szybkich łodzi przeznaczonych do celów ratunkowych lub interwencyjnych. Slipy takie mogą być wyposażone w rolki, po których porusza się łódź.

</doc>
<doc id="87610" url="https://pl.wikipedia.org/wiki?curid=87610" title="Robert Maxwell">
Robert Maxwell

Robert Maxwell, właśc. Jan Ludvik Hoch (ur. 10 czerwca 1923 w miejscowości Slatinské Doly, Czechosłowacja (obecnie Sołotwyno, Ukraina, obwód zakarpacki), zm. 5 listopada 1991) – brytyjski wydawca i przedsiębiorca prasowy, polityk.
Życiorys.
Urodzony w ortodoksyjnej rodzinie żydowskiej Mechela Hocha i Hany Szlomowicz. Językiem używanym w rodzinie był jidysz. Większość członków jego najbliższej rodziny (dziadek, ojciec, matka i trzy siostry) oraz krewni zostali zamordowani w Auschwitz.
W czasie II wojny światowej był oficerem armii brytyjskiej, służbę zakończył w stopniu kapitana, odznaczony Military Cross.
W 1951 zakupił wydawnictwo naukowe Pergamon Press. W latach 1964–1970 był członkiem parlamentu z ramienia Partii Pracy.
Od 1981 właściciel Maxwell Communication Corporation, od 1986 wydawnictw Media Press, European Satellite TV Broadcasting Consortium; współudziałowiec Agencji Reutera, Agence Centrale De Presse, TF 1; wydawca m.in. „Daily Mirror” i „The European”. Jego metody prowadzenia biznesu w sferze mediów były niejednokrotnie publicznie krytykowane.
Zmarł w niejasnych okolicznościach na morzu, prawdopodobnie po wypadnięciu z jachtu do Oceanu Atlantyckiego w pobliżu Wysp Kanaryjskich. Został pochowany na Górze Oliwnej w Jerozolimie.
30 grudnia 1988 roku Uniwersytet im. Adama Mickiewicza nadał mu tytuł doktora "honoris causa".

</doc>
<doc id="87612" url="https://pl.wikipedia.org/wiki?curid=87612" title="New Statesman">
New Statesman

New Statesman – lewicowy, polityczno-literacki tygodnik brytyjski założony w 1913 roku w Londynie, związany z Towarzystwem Fabiańskim. Nakład ok. 40 tys. egz. 
Od 1988 przez 8 lat wychodził pod tytułem "New Statesman and Society".

</doc>
<doc id="87613" url="https://pl.wikipedia.org/wiki?curid=87613" title="Obłoki Magellana">
Obłoki Magellana

Obłoki Magellana – dwie nieregularne, karłowate galaktyki orbitujące wokół Drogi Mlecznej, należące do Grupy Lokalnej Galaktyk.
Wielki Obłok Magellana i sąsiedni (mniejszy, jak wskazuje nazwa) Mały Obłok Magellana są łatwo widoczne na niebie dla obserwatorów na południowej półkuli. Wyglądają jak oderwane małe kawałki Drogi Mlecznej, choć w rzeczywistości łączy je z naszą galaktyką grawitacja – będąc galaktykami satelitarnymi, krążą wokół niej. Oba obłoki Magellana łączy Strumień Magellaniczny.
Były znane mieszkańcom południowej półkuli od starożytności. Mieszkańcy Europy dowiedzieli się o nich od portugalskich żeglarzy. Nazwę zawdzięczają Ferdynandowi Magellanowi.

</doc>
<doc id="87614" url="https://pl.wikipedia.org/wiki?curid=87614" title="Obłok Magellana">
Obłok Magellana



</doc>
<doc id="87615" url="https://pl.wikipedia.org/wiki?curid=87615" title="Zabytki w Pabianicach">
Zabytki w Pabianicach

Zabytki Pabianic:
Renesansowy kościół św. Mateusza.
Niezbyt daleko od zachodniej pierzei Starego Rynku, przy ulicy Grobelnej 2 w Pabianicach znajduje się nieduży, lecz bardzo interesujący kościół noszący wezwanie św. Mateusza Apostoła i Ewangelisty i św. Wawrzyńca Męczennika. Drewniana budowla sakralna musiała stanąć w tym miejscu już w połowie XIV stulecia, z chwilą erygowania parafii. Kościół ten był dosyć ciasny i skromny, jak zauważył 100 lat później Jan Długosz. Gościł jednak kilkakrotnie przejeżdżających przez Pabianice królów Polski – Władysława Jagiełłę i Kazimierza Jagiellończyka, np. w 1432 roku Jagiełło zawarł tu przymierze z przedstawicielami czeskich husytów. Przy kościele już w końcu XIV wieku funkcjonowała szkoła oraz najstarszy pabianicki cmentarz. Dopiero w 1583 roku kapituła krakowska postanowiła zafundować dla swego miasteczka – centrum kwitnących dóbr, murowany kościół z prawdziwego zdarzenia. Wzniesiono go w ciągu 5 lat z cegieł z dodatkiem kamienia w stylu późnorenesansowym. Architektem był Ambroży Włoch, rodem z Płocka, a wzorem – tamtejsza katedra. Kościół św. Mateusza jest bazylikowy, trójnawowy, zorientowany w kierunku wschodnim. Prostokątne prezbiterium zakończone jest półkolistą apsydą. Kościół ten posiada od zachodu charakterystyczną wyniosłą wieżę, ośmioboczną na podstawie czworobocznej. Do 1865 roku była ona zakończona baniastym barokowym hełmem, zastąpionym później piramidalnym nakryciem neogotyckim z krzyżem na szczycie. Ozdobą kościoła jest 6 portali. Renesansowy portal przy głównym wejściu do kościoła, znajdującym się w wieży, zdobi herb kapituły krakowskiej i miasta Pabianic – Trzy Korony. Przy innym wejściu, na północnej ścianie kościoła, odnajdziemy obok łacińskiej sentencji religijnej podpis: "Jakub Fusski, muliarz krakowski rękami własnemi wykonał (...) 1585". Jakże to dalekie od średniowiecznej skromności budowniczych gotyckich katedr! Niestety wskutek częstych pożarów kościół ten był kilkakrotnie przebudowywany w XVIII wieku i XIX wieku Po jednym z tych pożarów na placu przykościelnym ustawiono figurę św. Floriana – patrona strażaków. Interesujące jest wnętrze kościoła św. Mateusza. Możemy tu zobaczyć np. barokowy ołtarz główny z końca XVII wieku z rzeźbami świętych Bartłomieja, Wawrzyńca i Mateusza oraz obrazami Ukrzyżowania i Wniebowzięcia Marii, równie stare organy, gotycką jeszcze chrzcielnicę, barokowe krucyfiksy, obrazy, relikwiarz. Interesujące są dwie tablice pamiątkowe z kamienia ku czci kanoników – fundatorów kościoła (z 1588 roku) oraz księżnej Judyty (z XVII wieku). Spośród płyt nagrobnych w tym kościele najciekawszy jest nagrobek wykonany z czerwonego marmuru poświęcony zmarłej w 1613 roku córeczce dzierżawcy dóbr pabianickich – Annie Sułowskiej. Polski napis wzorowany jest na trenach Jana Kochanowskiego.
Więcej: Kościół św. Mateusza Apostoła i Ewangelisty i św. Wawrzyńca Męczennika w Pabianicach
Renesansowy dwór obronny kapituły krakowskiej w Pabianicach.
Opuszczając kościół św. Mateusza, po drugiej stronie ulicy Zamkowej stoi najcenniejszy z pabianickich zabytków – dawny dwór obronny kapituły krakowskiej, gdzie rezydowali tenutariusze i starostowie pabianiccy. Swą siedzibę ma tu od lat pabianickie Muzeum Regionalne ze zbiorami historycznymi i archeologicznymi. Na zapleczu zamku, nad rzeczką Dobrzynką, rozciąga się obecnie park im. Juliusza Słowackiego, założony na początku XX wieku. To nieduże prywatne miasteczko funkcjonowało długo w cieniu rezydencji właścicieli. Drewniany dwór kapituły musiał stać gdzieś w pobliżu dzisiejszego zamku już przynajmniej w pierwszej połowie XIV wieku, gdy ustanowiono tu ośrodek zarządu dóbr. Na przełomie XIV i XV wieku znajdował się tu dom – rezydencja, zwany potem "starym", w którym znajdowało się 7 komór, świetlica dla czeladzi i komnata z kominem. Być może to tu kanonicy gościli króla Jagiełłę a potem jego syna? Budynek ten spłonął w pożarze z 1532 roku. Stary dom szybko przestał wystarczać kanonikom, bo już w latach 1510-1513 zbudowano nowy, zwany "wielkim". Budulcem i tu było drewno. Dwór posiadał 4 wieżyczki obronne, obszerną salę z 2 alkierzami po bokach, dużą i małą izbę, dużą i małą komnatę, obszerną piwnicę, a nawet szyby w oknach i wygódki z bieżącą wodą. Budynek ten także nie przetrwał próby czasu, gdyż strop wielkiej sali trzeba było podeprzeć filarem a dom, zbudowany na grząskim gruncie, zaczął się pochylać. Żaden z tych budynków nie doczekał naszych czasów. Zachowała się za to renesansowa rezydencja wzniesiona z cegieł w latach 1565-1571 przez architekta Wawrzyńca Lorka. Pabianicki dwór to prawdziwa perełka renesansu w wydaniu prowincjonalnym. Stanął on na wyższym i suchym miejscu. Nadano mu formę zbliżoną do najlepszych krajowych wzorów – krakowskich Sukiennic, ratusza w Sandomierzu i Szydłowcu. Dwór jest jednopiętrowy i podpiwniczony, frontem zwrócony na południe. Wzniesiony na planie kwadratu, posiada na narożu północno-wschodnim i południowo-zachodnim baszty z okienkami. Od strony zachodniej znajduje się XIX-wieczna przybudówka z okrągłą wieżyczką. Dach, składający się z 4 płaszczyzn, ukryty jest za wysoką, renesansową attyką. Od północy i południa posiada ona wnęki arkadowe, zaś z pozostałych stron – falisty wykrój. Budynek jest częściowo oszkarpowany, jak dawniejsze budowle średniowieczne o charakterze obronnym. Otwory w attyce to jednak wcale nie okienka strzelnicze, lecz pozostałość po drewnianych rynnach odprowadzających wodę z dachu, zwanych rzygaczami. Nad jednym z okien na piętrze widzimy inskrypcję głoszącą po łacinie: "Tak przemija chwała świata". Z dawnego wyposażenia zachował się w jednej z sal rokokowy kominek z XVIII wieku. Przed głównym wejściem do dworu znajdowały się niegdyś 2 fontanny w formie łabędzi. Wraz z sąsiednimi zabudowaniami był on otoczony obronną palisadą dębową z ceglaną wieżą od strony rzeczki. Na wieży zamontowano zegar, który pokazywał czas także mieszkańcom Pabianic. Dodatkowo obronność obiektu wzmacniały 2 baszty – jedna ulokowana od strony Dobrzynki i połączona z wieżą mostem zwodzonym oraz druga, przy bramie od strony miasta. Dwór otaczała ponadto fosa wypełniona wodą z rzeczki. Dla obrony budynku utrzymywano tu zaciężną załogę i armatki. Do chwili obecnej nie pozostało już nic z tych umocnień, a zachowany dwór sprawia wrażenie obszernej miejskiej kamienicy, podobnie jak np. zamek królewski w Piotrkowie Trybunalskim. W obrębie palisady funkcjonowały jeszcze, oprócz rezydencji, m.in. osobna kuchnia, stajnie dla koni i powozów, browar, tzw. "pszczelnik" z ulami, więzienie oraz łaźnia. W latach 20. XIX wieku, za czasów Królestwa Kongresowego, władze oddały bezpłatnie pomieszczenia w zamku na warsztaty napływającym tu niemieckim tkaczom. Nieco później, w 1833 roku, dwór stał się ratuszem – siedzibą władz miasta. Furkot warsztatów tkackich w dawnych komnatach symbolizował już początek nowej epoki – epoki uprzemysłowienia.
Pabianickie domy tkaczy.
Przy ulicy św. Jana 20 w Pabianicach możemy zobaczyć, niedawno odnowiony, okazały, drewniany dom wzniesiony w stylu łużyckim w początkach XIX wieku. Dziś stanowi własność prywatną. Jest to budynek piętrowy z wysokim, dwuspadowym dachem, o konstrukcji przysłupowej, z arkadowymi wnękami wokół ścian, w środku których umieszczono okna. Dom ten określa się "domem tkacza", choć bardzo różni się od, tak samo nazywanych, skromnych, parterowych domków znanych z wielu okolicznych miasteczek. To ślad innych nieco tradycji budowlanych przyniesionych tu z zachodu przez dawnych, XIX-wiecznych kolonistów. Tkacze pabianiccy z 1 połowy XIX wieku żyli i pracowali jednak najczęściej w standardowych, niskich, długich, parterowych domach z wejściem i obszerną sienią pośrodku i trzema oknami po każdej stronie od ulicy, a czterema od podwórza. Mieściły się w nich cztery lub dwie izby – warsztaty tkackie od strony ulicy i mieszkanie rodziny z tyłu. Dachy kryte były gontem, a ściany szczytowe często budowano w tzw. pruski mur. Większość z nich była drewniana, choć obowiązywały tu od początku przepisy przeciwpożarowe nakazujące stawiać w centrum Nowego Miasta i przy ulicy Zamkowej wyłącznie domy murowane. Kilka takich XIX-wiecznych parterowych domków możemy spotkać np. przy ulicy św. Rocha. W Pabianicach powstawały wtedy także nieco inne ciągi jednopiętrowych murowanych domków z mieszkalnym poddaszem. Wznosili je właściciele największych manufaktur dla swych robotników. Domy takie można zobaczyć np. przy ul. Zamkowej 21 i 23.
Zabudowania fabryczne zakładów bawełnianych "Krusche-Ender".
Po lewej stronie ulicy Zamkowej, tuż za kościołem św. Mateusza, natkniemy się na największe w mieście zabudowania fabryczne, z surowej cegły, pozostałość po włościach "królów bawełny pabianickiej" – Kruschego i Endera. Znajduje się tu monumentalna przędzalnia cienkoprzędna wybudowana w 1891 roku, a w głębi – tkalnia, farbiarnia, bielnik, drukarnia, apretura. Warto skręcić w uliczkę Lipową i dojść do Grobelnej, aby w surowej scenerii fabrycznej odetchnąć na chwilę atmosferą "Ziemi Obiecanej". 
Zakłady te w 1913 roku były czwartą firmą branży bawełnianej w Królestwie Polskim.
Jej wyroby słynęły z bardzo dobrej jakości, wielokrotnie nagradzanej na różnych wystawach od Petersburga po Wiedeń i Paryż.
Dawne biuro zakładów "Krusche-Ender" z Prządkami.
Po II wojnie światowej zakłady "Krusche i Ender" zostały upaństwowione i otrzymały nazwę: Pabianickie Zakłady Przemysłu Bawełnianego im. Rewolucji 1905 r. Niedawno usłyszeliśmy o ostatecznym bankructwie firmy "Pamotex S.A.", ostatniego spadkobiercy słynnej "pabianickiej bawełny". Na tej samej wysokości, co dawne budynki fabryczne Kruschego i Endera, lecz po przeciwnej stronie ulicy Zamkowej, możemy podziwiać dawne biuro główne oraz kantor tych zakładów. Jest to okazały dwupiętrowy budynek wzniesiony w 1865 roku w stylu neorenesansowym. Szczyt fasady środkowej części gmachu zdobi oryginalna rzeźba trzech prządek, jeden z symboli nowoczesnych Pabianic. 
Budynek ten, do niedawna bardzo zaniedbany, przeszedł w prywatne ręce i doczekał się konserwacji.
Pałac rodziny Enderów.
Tuż obok "prządek", po przeciwnej stronie skrzyżowania z ulicą Józefa Piłsudskiego, znajduje się najwspanialsza rezydencja fabrykancka Pabianich – dawny pałac rodziny Enderów wzniesiony w stylu eklektycznym w 1883 roku Właściciele zgromadzili tu bogatą kolekcję dzieł sztuki – zabytkowe meble, obrazy, drzeworyty, miedzioryty, przedmioty sztuki orientalnej. Przebogate wnętrza, które posłużyły Wajdzie dla ukazania bogactwa i pychy XIX-wiecznych łódzkich fabrykantów – dorobkiewiczów, stanowią dziś siedzibę władzy samorządowej – pabianickiego starostwa powiatowego. Nad pałacem powiewa chorągiew ze świeżo zaprojektowanym herbem powiatu pabianickiego. Obok trzech koron z herbu miejskiego widzimy tu połówki orła i lwa z dawnego godła ziemi sieradzkiej. Dzięki funkcjom urzędowym wnętrza pałacu zachowane są w dobrym stanie i częściowo dostępne dla zwiedzających. 
Pałac Kruschego.
Nieco wcześniej niż Pałac Enderów zbudowano neoklasycystyczny Pałac Kruschego, który znajduje się przy ulicy św. Jana 4. 
W chwili obecnej mieści się w nim Urząd Stanu Cywilnego. Dzięki funkcjom urzędowym wnętrza pałacu zachowane są w dobrym stanie i częściowo dostępne dla zwiedzających. 
Pałac Kindlerów.
Rezydencja rodziny Kindlerów znajdowała się po przeciwnej stronie ulicy Zamkowej. Dziś pałac ten zajmuje Urząd Skarbowy.
Kościół ewangelicki św. Piotra i Pawła.
Stoi on w dzisiejszym centrum miasta, przy skrzyżowaniu ulic Zamkowej i Kilińskiego, naprzeciw SDH "Trzy Korony". To niedawno odnowiony kościół św. Piotra i św. Pawła, przeznaczony od samego początku swego istnienia dla pabianickich ewangelików, zwolenników Reformacji zapoczątkowanej przez ks. dr. Marcina Lutra. Niemcy – ewangelicy, głównie tkacze, zaczęli licznie napływać do Pabianic w latach 20. XIX w. W 1 połowie XIX w. odsetek protestantów wśród ludności Pabianic bardzo wzrósł, osiągając w 1848 roku 34%. W okresie uprzemysłowienia napływ polskich robotników do pracy w pabianickich fabrykach zmienił te proporcje. Przed wybuchem II wojny światowej Niemcy byli trzecią po Polakach i Żydach grupą narodowościową w Pabianicach i stanowili niespełna 10% ludności. Początkowo nabożeństwa luterańskie odprawiano w jednej z sal pabianickiego zamku. Z chwilą wytyczenia Nowego Miasta oddano gminie ewangelickiej obszerny plac sąsiadujący z Nowym Rynkiem. Murowany kościół zbudowano tu w latach 1827-1831. Został on następnie znacznie powiększony i przebudowany w latach 1875-1876. Dodano wtedy neorenesansową wieżę. Poszczególni fabrykanci fundowali to witraż, to balustradę. Pabianicki kościół ewangelicki ma klasycystyczną fasadę i nietypowy kształt – rotundowy na planie krzyża. Wieńczy go stożkowy dach z tzw. latarnią na szczycie.
Warto zwiedzić kościół pod wezwaniem Najświętszej Marii Panny Różańcowej, który stoi na sztucznie usypanym wyniesieniu, nieco w głębi ulicy Zamkowej, pod numerem 39 w Pabianicach. Wyglądem przypomina on świątynię pod tym samym wezwaniem wybudowaną w Łodzi przy Placu Kościelnym. Kościół NMP w Pabianicach powstał nieco później. Był budowany stopniowo od 1898 roku do lat 20. XX w. Wyświęcono go w 1903 roku. Budowla ta reprezentuje, lansowany w tych latach, sztuczny, historyzujący styl zwany "gotykiem nadwiślańskim". Mimo że to tylko neogotyk, kościół robi jednak wrażenie swą wyniosłością i strzelistością. W środku można obejrzeć utrzymane w tym samym stylu ołtarze poświęcone Matce Boskiej Różańcowej, Sercu Jezusowemu i św. Józefowi, piękne witraże oraz malowidła autorstwa S. Dyzmańskiego. Najstarszym elementem wyposażenia jest XVIII-wieczny krucyfiks. Kościół ten wzniesiono na potrzeby polskich robotników pabianickich fabryk w okresie apogeum uprzemysłowienia. Dużą część kosztów jego budowy pokryły firmy "Krusche i Ender" oraz "R. Kindler", kierowane przez stuprocentowych protestantów. Po przeciwnej stronie ulicy Zamkowej, na zachód od obecnej ulicy kardynała Stefana Wyszyńskiego, znajdowało się osiedle domów robotniczych dla robotników zakładów "Krusche i Ender", wybudowane z inicjatywy Augusty z Kruschów Enderowej w latach 80. XIX w. Domki te, zwane famułami, były murowane, parterowe, do każdego z nich przylegał nieduży ogródek. Fabrykanci pabianiccy zbudowali dla swych robotników także szpitale, szkoły, biblioteki, ochronkę dla dzieci, stadion sportowy oraz zakład kąpielowy. Większość tych budynków stoi po dziś dzień, często pełniąc nadal swe pierwotne funkcje. W miejscu dawnego osiedla "famułów" stoją dziś wieżowce.
Kościół Najświętszej Maryi Panny Różańcowej.
Kościół w stylu neogotyckim z 1900 roku. Wieże dobudowano w 1904 roku. Kościół poświęcił 20 grudnia 1903 r. ks. prałat Jan Śliwiński. Zbudowany został na planie krzyża łacińskiego. Zarówno wysokość, jak i długość kościoła, wynoszą tyle samo - 49,8 m. Obie wieże mają po 67 m wysokości, dzięki czemu jest to najwyższy budynek w mieście. Autor planu budowy kościoła, inż. Tadeusz Markiewicz, wzorował się na kościele NMP w Łodzi. Wyposażenie kościoła to trzy ołtarze neogotyckie: NMP Różańcowej (w prezbiterium) i św. Józefa oraz Najśw. Serca Jezusowego (w nawach bocznych), neogotycka ambona i 6 konfesjonałów w tym samym stylu; na ścianach umieszczono 14 płaskorzeźb – stacji Drogi Krzyżowej, w prezbiterium – neogotyckie stalle (wyposażanie wnętrza zakończono w 1928 roku). W 1934 r. zbudowano organy.
Zespół cmentarzy chrześcijańskich w Pabianicach.
W 1810 roku mieszczanie wykupili grunty pod nowy cmentarz grzebalny na wschód od miasta. Dziś w tym miejscu, przy ulicy Warszawskiej 34, znajduje się neogotycki kościółek św. Floriana. W latach 20. XIX w. postanowiono przenieść ten cmentarz w inne miejsce i połączyć go z nowo utworzonym cmentarzem ewangelickim. Na ten cel wybrano grunty kościelne położone przy lokalnej drodze do Jutrzkowic, na południe od Nowego Miasta. W chwili obecnej zespół pabianickich cmentarzy przy ulicy Kilińskiego obejmuje już bardzo znaczny obszar. Szczególnie warto zwiedzić ewangelicką część cmentarza. Przed wejściem do niej można podziwiać mauzoleum w stylu mauretańskim, zbudowane przez Zofię Kindler i oddane w 1911 roku do dyspozycji zboru. Do dziś pełni ono rolę kaplicy cmentarnej tego wyznania. Na samym cmentarzu warto zwrócić uwagę na monumentalne grobowce rodzinne pabianickich przemysłowców wyznania luterańskiego, np. rodzin Krusche, Enderów, Kindlerów. Napis na nagrobku tej ostatniej rodziny głosił: "Błogosławione życie w pracy i trudzie". Także niektóre skromniejsze nagrobki z okresu przełomu wieków XIX i XX są bardzo oryginalne i pełne wyrazu. W części katolickiej cmentarza, znacznie dziś powiększonej w stosunku do pierwotnych założeń, można, czytając nazwiska pochowanych tu pabianiczan, zaobserwować różne stadia przemieszania nacji i polonizacji potomków niemieckich osadników w tym przemysłowym mieście. To dobre miejsce dla rozważań nad trójnarodowymi tradycjami tego miasta i regionu.
Kościół św. Maksymiliana Marii Kolbe.
Przy ulicy Jana Pawła II wzniosi się, górujący nad południowo-zachodnią częścią Pabianic, gigantyczny nowy kościół pod wezwaniem św. Maksymiliana Marii Kolbego. Kamień węgielny pod tę świątynię poświęcił papież Jan Paweł II na placu św. Piotra w Rzymie w dniu zamachu na swe życie – 13 maja 1981 roku. Konsekrowano ją stosunkowo niedawno – 25 września 1994 roku przy udziale najwyższych władz kościelnych i państwowych, z księdzem prymasem Józefem Glempem i ówczesnym prezydentem RP Lechem Wałęsą na czele. Kościół ten wzniesiono staraniem proboszcza – ks. prałata Ryszarda Olszewskiego, będącego także duszpasterzem "Solidarności". Przed kościołem od 2001 roku możemy ponadto podziwiać pomnik Jana Pawła II, dzieło Krystyny Fałdygi-Solskiej. Z dziejami Pabianic nierozerwalnie łączy się postać patrona – św. Maksymiliana Kolbego, którego relikwie jako pierwszy w Polsce przyjął właśnie ten pabianicki kościół. Późniejszy twórca i gwardian Niepokalanowa, męczennik oświęcimski, wyniesiony w 1982 roku na ołtarze, przyszedł na świat w niedalekiej Zduńskiej Woli w 1894 roku jako Rajmund Kolbe, syn tkacza Juliusza i Marianny z Dąbrowskich. W latach 1897-1906 późniejszy św. Maksymilian mieszkał wraz z rodziną w Pabianicach, gdzie jego ojciec miał sklepik spożywczy i cztery warsztaty tkackie. W pabianickim kościele św. Mateusza w 1906 roku przyszły święty przystąpił do pierwszej komunii św., co upamiętnia specjalna tablica oraz poświęcony mu niewielki pomnik przed kościołem.
Cmentarz żydowski w Pabianicach.
Niemal naprzeciwko kościoła św. Maksymiliana, na rogu ulic Jana Pawła II i J. Śniadeckiego, za wysokim betonowym parkanem, znajduje się pabianicki cmentarz żydowski. Jest on dosyć obszerny i dobrze zachowany. Spoczywa tu wielu zasłużonych pabianiczan wyznania mojżeszowego, np. rodzina wspomnianego już Maksymiliana Barucha. Średniowieczne miasteczko Pabianice, jako własność instytucji kościelnej, miało przywilej zakazujący Żydom osiedlania się w ich granicach. Pojawili się tu więc dopiero w końcu XVIII w., za czasów pruskich. Starozakonni zaczęli napływać liczniej od początku uprzemysłowienia. W 1836 roku powstała w Pabianicach gmina żydowska. Formalnie jednak aż do 1862 roku obowiązywał zakaz osiedlania się Żydów przy Starym Rynku, ulicach sąsiadujących z kościołem oraz na Nowym Mieście. W praktyce był on omijany. W 1849 roku Żydzi stanowili już 15% ludności miasteczka, a potem liczba ta jeszcze wzrosła. Zajmowali się drobnym i wielkim handlem, niektórymi rzemiosłami oraz finansami, nakładem i przemysłem. Kilka kupieckich i rzemieślniczych rodzin żydowskich, np. Baruchowie, Poznańscy, Lewiccy, dołączyło w XIX w. do elity przemysłowców pabianickich.
Pabianicka synagoga.
Podobnie jak wyznania chrześcijańskie, także starozakonni posiadali w Pabianicach swój dom modlitwy. Synagoga ta, wzniesiona w 1847 roku i przebudowana 33 lata później, od początku była murowana, gdyż władze nie wyraziły zgody na wzniesienie drewnianej. Znajdowała się ona na Starym Mieście, przy uliczce do dziś zwanej Bóżniczną. Był to budynek w stylu klasycystycznym, ściany zewnętrzne miał podzielone pilastrami z wnękami, a szczyt ściany frontowej – trójkątny. Została zburzona przez Niemców w okresie II wojny światowej. O jej istnieniu przypomina dziś tylko specjalna tablica pamiątkowa.
Dworzec kolejowy PKP.
Pabianicki dworzec to budowla z nieotynkowanej cegły, wzniesiona na początku XX w. i typowa dla mniejszych stacji kolejowych ówczesnego zaboru rosyjskiego. Niemal identyczne budynki dworcowe znajdują się w Zduńskiej Woli i Łasku. Niektóre detale wyposażenia dworca (np. piec kaflowy, okienka kas) pamiętają początki kolei warszawsko-kaliskiej – 1903 rok. W roku 2005 dworzec został odnowiony.
Więcej: Pabianice (stacja kolejowa)

</doc>
<doc id="87616" url="https://pl.wikipedia.org/wiki?curid=87616" title="George Clinton (wiceprezydent)">
George Clinton (wiceprezydent)

George Clinton (ur. 26 lipca 1739 w New Windsor, zm. 20 kwietnia 1812 w Waszyngtonie) – amerykański polityk i wojskowy, wiceprezydent Stanów Zjednoczonych.
Syn irlandzkiego emigranta, w młodości służył w armii brytyjskiej. Studiował prawo i pracował jako urzędnik. Został wybrany do Kongresu Kontynentalnego, głosował za przyjęciem Deklaracji Niepodległości; przed jej podpisaniem wrócił jednak do służby wojskowej (generał brygadier w armii Waszyngtona). Opowiedział się za konstytucją amerykańską dopiero po przyjęciu pierwszych poprawek (Bill of Rights).
Zaprzyjaźniony z George’em Washingtonem; w latach 1777–1795 był pierwszym gubernatorem stanu Nowy Jork, ponownie na tym stanowisku 1801–1804. Od 1805 wiceprezydent USA, początkowo przy osobie Thomasa Jeffersona, następnie (od 1809) przy osobie Jamesa Madisona. Był pierwszym wiceprezydentem zmarłym w trakcie kadencji (jako wiceprezydent zmarł także jego następca, Elbridge Gerry).
Jego bratankiem był dwukrotny gubernator stanu Nowy Jork, DeWitt Clinton.

</doc>
<doc id="87620" url="https://pl.wikipedia.org/wiki?curid=87620" title="Pływanie (sport)">
Pływanie (sport)

Pływanie – pływanie jako dyscyplina sportu.
Historia pływania.
Umiejętność pływania człowiek wykorzystywał w czasach starożytnych, o czym świadczą rysunki sprzed czterech tysięcy lat z Asyrii, Libii i Egiptu. Pierwszy oficjalny konkurs pływacki zorganizowano w Japonii w 1 wieku p.n.e. (w 35 r. p.n.e.).
W 1796 powstał klub pływacki Upsala Simsällskap w Uppsali w Szwecji, który wciąż istnieje i szczyci się tytułem najstarszego klubu pływackiego na świecie.
W 1869 powstało w Londynie towarzystwo pływackie i rozegrano pierwsze zawody. Pływanie jest w programie igrzysk olimpijskich od samego początku (pływanie na Letnich Igrzyskach Olimpijskich 1896). Do igrzysk olimpijskich w Londynie (1908) olimpijczycy pływali na otwartych akwenach – od tej pory zaczęto organizować zawody w krytych pływalniach. Na igrzyskach olimpijskich w Atenach (2004) zawody zostały rozegrane na pływalni otwartej – bez dachu, ponieważ organizatorzy nie zdążyli wybudować go na czas. W 1973 zaczęto organizować mistrzostwa świata w pływaniu. Do konkurencji pływackich należą: pływanie w basenie, pływanie w płetwach, pływanie długodystansowe, rozgrywane na otwartych akwenach, pływanie synchroniczne uprawiane przez kobiety, skoki do wody, które dzielą się na skoki z trampoliny oraz z wieży, podczas których zawodnicy wykonują punktowane figury podczas lotu, oraz piłka wodna.
Zawody pływackie.
Zawody pływackie odbywają się na pływalniach 50-metrowych (tzw. olimpijskich, "ang. long course") i 25-metrowych ("ang. short course"). Na długich basenach rozgrywa się najważniejsze imprezy pływackie, takie jak: Igrzyska olimpijskie, Mistrzostwa Świata, Mistrzostwa Europy, Igrzyska Wspólnoty Brytyjskiej, Mistrzostwa Pacyfiku i inne tego typu zawody. Mistrzostwa Świata i Mistrzostwa Europy rozgrywane są także na krótkiej pływalni, jednak są to zawody mniej prestiżowe.
Pływalnia olimpijska, na której rozgrywane są zawody, ma wymiary 50×25 m, a jej głębokość wynosi minimum 2 m. Ma 10 torów (każdy o szerokości 2,5 m). Temperatura wody podczas zawodów wynosi od 25 °C do 28 °C. Po obu stronach basenu, na ścianach, znajdują się tablice elektroniczne podłączone do automatycznej aparatury pomiaru czasu. Ich dotknięcie skutkuje zarejestrowaniem wyniku końcowego lub międzyczasu. 
Jeśli jakieś miasto chciałoby się ubiegać o organizację zawodów rangi globalnej, powinno dysponować kompleksem, na terenie którego m.in. znajdują się przynajmniej dwa baseny o wymiarach olimpijskich (jeden do rywalizacji, drugi do rozgrzewki), a także spełniającym inne warunki narzucone przez międzynarodową organizację pływacką – FINA.
Style pływackie.
W pływaniu sportowym wyróżnia się cztery style:
Konkurencje pływackie.
Pływacy rywalizują obecnie w następujących indywidualnych konkurencjach olimpijskich:
A także w wyścigach sztafetowych:
Do konkurencji nieolimpijskich zaliczane są dystanse:
Oraz rozgrywane na pływalniach 25-metrowych:
Pływanie niepełnosprawnych.
Pływanie jest również dyscypliną paraolimpijską, uprawianą przez osoby niepełnosprawne. W związku z tym, że pływanie jest uprawiane przez zawodników o różnym stopniu niepełnosprawności, zawodnicy przed udziałem w zawodach przechodzą proces klasyfikacji. Podczas klasyfikacji, na podstawie m.in. siły mięśni i ruchomości stawów, zawodnikom przydzielana jest klasa startowa. Na najważniejszych zawodach międzynarodowych, takich jak igrzyska paraolimpijskie czy mistrzostwa świata w pływaniu osób niepełnosprawnych, pływacy poszczególnych klas startowych rywalizują między sobą w oddzielnych konkurencjach, np. 100 metrów stylem dowolnym mężczyzn klasa S7. W niektórych zawodach stosowane są systemy punktowe (podobne do punktów FINA), w celu porównania wyników uzyskanych przez zawodników z różnych klas.
Przepisy pływania osób niepełnosprawnych oparte są na przepisach pływania FINA. Różnica polega na dodaniu szeregu wyjątków od przepisów ogólnych, które umożliwiają osobom niepełnosprawnym rywalizację w zawodach. Na przykład, w stylu klasycznym przepisy pływania FINA (dla zawodników pełnosprawnych) wymagają dotknięcia ściany obiema dłońmi równocześnie przy nawrocie i na zakończenie wyścigu. Natomiast przepisy pływania osób niepełnosprawnych zezwalają na dotknięcie ściany jedną dłonią zawodnikom używającym do pływania tylko jednego ramienia. W pływaniu niepełnosprawnych dozwolonych jest również wiele pozycji startowych. Między innymi, wszyscy zawodnicy niepełnosprawni mogą startować z wody, a zawodnicy klas S1-3 (z największym stopniem niepełnosprawności) mogą uzyskać pomoc od swojego asystenta w celu utrzymania kontaktu stóp ze ścianą końcową pływalni przed rozpoczęciem wyścigu.
Organizacją międzynarodową zarządzającą pływaniem niepełnosprawnych jest oddział Międzynarodowego Komitetu Paraolimpijskiego - IPC Swimming. IPC Swimming ustala przepisy techniczne pływania niepełnosprawnych i organizuje zawody międzynarodowe, m.in.: zawody pływackie w trakcie letnich igrzysk paraolimpijskich, mistrzostwa świata i mistrzostwa kontynentalne (np. mistrzostwa Europy).
Znani pływacy.
W pływaniu światowym wybitną postacią był Johnny Weissmuller (USA), zdobywca 4 złotych medali na Igrzyskach Olimpijskich w latach 1924 i 1928, który pierwszy przepłynął 100 m w czasie poniżej minuty. Z kolei w skokach do wody gwiazdami w latach 70. i 80. XX w. byli Włoch Klaus Dibiasi i Amerykanin Greg Louganis. Amerykanin Mark Spitz na igrzyskach w Monachium zdobył aż 7 złotych medali. Bardzo blisko pobicia jego rekordu był inny Amerykanin Michael Phelps, który zdobył na igrzyskach olimpijskich w 2004 sześć złotych krążków i dwa brązowe, a cztery lata później w Pekinie zdobył 8 złotych medali i pobił rekord Spitza. Na kolejnych igrzyskach w Londynie Phelps zdobył kolejne sześć medali: cztery złote i dwa srebrne, a na kolejnych w Rio de Janeiro: pięć złotych i jeden srebrny, dzięki czemu został najbardziej utytułowanym sportowcem w historii nowożytnych igrzysk olimpijskich, zdobywając w sumie 28 medali: 23 złote, trzy srebrne i dwa brązowe. Ośmiokrotnym mistrzem olimpijskim był w latach 80. i 90. inny Amerykanin – Matt Biondi. W latach 90. wielką gwiazdą światowego pływania był rosyjski sprinter, Aleksander Popow, nazywany carem pływania oraz Australijczyk Ian Thorpe.

</doc>
<doc id="87626" url="https://pl.wikipedia.org/wiki?curid=87626" title="Kazimierz Mijal">
Kazimierz Mijal

Kazimierz Romuald Mijal (ur. 15 września 1910 w Wilkowie Pierwszym, zm. 28 stycznia 2010 w Warszawie) – polski ekonomista i polityk komunistyczny, podczas wojny współpracownik Pawła Findera i Marcelego Nowotki, a następnie Bolesława Bieruta; sekretarz i poseł do Krajowej Rady Narodowej, poseł na Sejm Ustawodawczy oraz na Sejm PRL I kadencji. W czasach stalinowskich należał do grupy najbardziej wpływowych polskich polityków. Odsuwany stopniowo od władzy po 1956, powołał konspiracyjną Komunistyczną Partię Polski, stał się zwolennikiem maoizmu i wyemigrował do Albanii, skąd prowadził agitację na rzecz komunizmu. Prezydent Łodzi (1945–1947), minister gospodarki komunalnej (1950–1952), minister-szef Urzędu Rady Ministrów (1952–1956) oraz minister gospodarki komunalnej (1956–1957).
Życiorys.
Urodzony jako osiemnaste dziecko Karola i Antoniny w skrajnie biednej rodzinie. Jako dziecko oddany krewnym, musiał pracować na swoje utrzymanie. Choć rodzice byli analfabetami, sam ukończył szkołę powszechną i średnią, po czym podjął wieczorowe studia w Szkole Nauk Politycznych. Po odbyciu służby wojskowej otrzymał pracę w Komunalnej Kasie Oszczędności w Warszawie, pracował tam również w czasie okupacji. W pracy poznał Jadwigę Gniewkowską, komunizującą malarkę, z którą się ożenił. Dzięki żonie wszedł w środowisko polskich komunistów.
Działalność polityczną rozpoczął w czasie wojny, w 1941, w tajnej organizacji „Proletariusz”, potem od 1942 był członkiem Polskiej Partii Robotniczej (w 1943 II sekretarz komitetu warszawskiego). Był współorganizatorem akcji ekspropriacyjnej Gwardii Ludowej, w wyniku której przejęto z KKO ponad 1 mln złotych. Był sekretarzem i posłem Krajowej Rady Narodowej, ponadto pełnił mandat na Sejm Ustawodawczy oraz na Sejm PRL I kadencji.
W okresie od 21 stycznia do 6 marca 1945 pełnomocnik Rządu Tymczasowego na Łódź i okręg łódzki. Od 7 marca 1945 do 17 lutego 1947 prezydent Łodzi. W latach 1945–1946 był też prezesem Łódzkiego Klubu Sportowego. Od 1945 do 1948 zastępca członka Komitetu Centralnego PPR. W 1946 był w stopniu podpułkownika. Od 1947 do 1948 dyrektor Biura Rady Narodowych Rady Państwa, w latach 1947–1950 szef kancelarii cywilnej prezydenta RP Bolesława Bieruta (od 1948 również szef Kancelarii Rady Państwa). Od grudnia 1948 członek Polskiej Zjednoczonej Partii Robotniczej, do marca 1959 był członkiem jej Komitetu Centralnego.
Następnie od 28 kwietnia 1950 do 21 listopada 1952 minister gospodarki komunalnej, po czym od 21 listopada 1952 do 1 lutego 1956 minister-szef Urzędu Rady Ministrów, a następnie – do 27 lutego 1957 – ponownie minister gospodarki komunalnej.
Po dojściu do władzy Władysława Gomułki odsunięty od istotnych funkcji w aparacie. Został szefem Banku Inwestycyjnego, a funkcję pełnił do 1965, po czym do 1966 był dyrektorem ds. ekonomicznych Zjednoczenia Przemysłu Budowy Maszyn Ciężkich „Zemak”. Uznawany za zwolennika frakcji natolińczyków. Gomułkę krytykował za kompromis z Kościołem katolickim i zaniechanie kolektywizacji. Członkiem PZPR przestał być w 1966.
W 1965 założył nielegalną Komunistyczną Partię Polski, w której pełnił funkcję przewodniczącego Tymczasowego Komitetu Centralnego. Skłaniał się ku poglądom Mao Zedonga. 14 lutego 1966 wyjechał nielegalnie z Polski (posługując się paszportem wydanym przez Ambasadę Albanii na nazwisko Servet Mehmetka) przez Berlin do Albanii. Za pośrednictwem Radia Tirana nadawano wówczas audycje w języku polskim, przeznaczone dla słuchaczy w kraju, w których odczytywano odezwy propagujące koncepcje socjalizmu maoistycznego. Po latach Mijal umniejszał swój wkład w pracę Radia Tirana, choć treść audycji wykazuje jednoznaczne podobieństwo do jego własnych poglądów. Dzięki protekcji Envera Hoxhy w 1966 roku udał się w podróż do Chin. Na emigracji jako „sekretarz generalny KPP” kierował partią poprzez ambasady wspomnianych państw – z tego powodu Służba Bezpieczeństwa monitorowała w pewnym okresie budynek ambasady chińskiej w celu zdekonspirowania jego współpracowników w kraju. Po śmierci Mao stosunki Hoxhy z Chinami uległy pogorszeniu i w 1977 roku Mijal musiał opuścić Albanię. Osiadł w Chinach, jednak nie mógł się pogodzić z reformami Denga Xiaopinga i w 1983 roku powrócił potajemnie do kraju. Próbował, bezskutecznie, reaktywować KPP – partia istniała do 1996, ale nie miała znaczenia politycznego.
Aresztowany 16 listopada 1984 roku, po ujęciu w trakcie kolportażu ulotek. Zwolniony po 3 miesiącach. W tym samym czasie ówczesne władze bezskutecznie próbowały przypisać mu śmierć ks. Jerzego Popiełuszki. Ostro krytykował ówczesne kierownictwo PZPR i ruch „Solidarności”, uznając je za organizacje dążące do obalenia socjalizmu i przywrócenia kapitalizmu. Wspierał w swojej publicystyce działania Zjednoczenia Patriotycznego „Grunwald” i inne środowiska nacjonalistyczne, ale nie odegrał już żadnej roli w polityce.
W 2001 w „Nowym Państwie” ukazał się jego duży wywiad udzielony Robertowi Mazurkowi, w którym opowiedział o swej działalności politycznej. W 2007 Kazimierz Mijal otrzymał honorowe członkostwo Frontu Narodowo-Robotniczego. Przeciwnik Unii Europejskiej, oskarżany o antysemityzm.
Zmarł 28 stycznia 2010. 3 lutego 2010 został pochowany w Warszawie na Cmentarzu Ewangelicko-Reformowanym (kwatera K1-2-16).

</doc>
<doc id="87630" url="https://pl.wikipedia.org/wiki?curid=87630" title="Serwer baz danych">
Serwer baz danych



</doc>
<doc id="87631" url="https://pl.wikipedia.org/wiki?curid=87631" title="Veríssimo Correia Seabra">
Veríssimo Correia Seabra

Veríssimo Correia Seabra (ur. 16 lutego 1947, zm. 6 października 2004) – dowódca wojskowy Gwinei Bissau, p.o. prezydenta we wrześniu 2003.
Generał; 14 września 2003 kierował przewrotem wojskowym, który odsunął od władzy prezydenta Kumbę Iala. Objął urząd tymczasowego prezydenta, 28 września 2003 przekazał władzę kolejnemu tymczasowemu szefowi państwa, Henrique Rosie. Pełnił funkcję przewodniczącego Rady Odrodzenia Narodowego (tymczasowego parlamentu).
Zginął w czasie rewolty wojskowej, wznieconej przez żołnierzy wracających z misji pokojowej ONZ, którym zalegano z wypłatą żołdu.

</doc>
<doc id="87633" url="https://pl.wikipedia.org/wiki?curid=87633" title="Bogumił i Beniamin Krusche">
Bogumił i Beniamin Krusche

Bogumił (Gottlieb) (ur. 1769, zm. 1851) i Beniamin (ur. 1807, zm. 1882) Krusche – twórcy największej fabryki włókienniczej w Pabianicach. Założycielem przedsiębiorstwa był tkacz Gottlieb Krusche, urodzony w 1769 r. w Reichenau w Saksonii, który osiadł w Pabianicach we wrześniu 1825 r. i rok później założył tu ręczną manufakturę tkacką liczącą początkowo 9 warsztatów do wyrobów bawełnianych. Był członkiem zboru herrnhutów mającego kaplicę w Pabianicach.
Jego dzieło kontynuował syn – Beniamin i spadkobiercy. Dzięki talentom tych przedsiębiorców, zyskom z produkcji i sprzedaży własnych produktów, pożyczkom rządowym i kredytom bankowym, niezwykle korzystnej koniunkturze, oraz przychylnemu ustosunkowaniu się władz miasta, ich niewielka manufaktura stała się w szybkim czasie wielkim i nowoczesnym zakładem przemysłowym, która w końcu XIX wieku zatrudniała 4000–4400 robotników. Sprowadzono mechaniczne warsztaty tkackie i inne maszyny, a do ich napędu zastosowano od 1850 r. maszyny parowe, od 1896 r. zaś – silniki elektryczne.
Przedsiębiorstwo Kruschego przejęło też pabianicką przędzalnię bawełny i z czasem opanowało cały cykl produkcyjny tkanin bawełnianych. Kiedy w zarządzanie przedsiębiorstwem włączył się w 1872 r. zięć Beniamina Krusche – Karol Ender, po dwóch latach, w 1874 r., fabryka zmieniła nazwę na „Krusche i Ender”. Jej wyroby słynęły z bardzo dobrej jakości, wielokrotnie nagradzanej na różnych wystawach od Petersburga po Wiedeń i Paryż. Po II wojnie światowej zakłady „Krusche i Ender” zostały upaństwowione i otrzymały nazwę: Pabianickie Zakłady Przemysłu Bawełnianego im. Rewolucji 1905 r.
Do dzisiaj zachował się szpital przy ul. Rocha 8, który został ufundowany przez firmę Krusche&amp;Ender.

</doc>
<doc id="87634" url="https://pl.wikipedia.org/wiki?curid=87634" title="Leoš Janáček">
Leoš Janáček

Leoš Janáček (ur. 3 lipca 1854 w Hukvaldach, zm. 12 sierpnia 1928 w Ostrawie) – czeski kompozytor.
Urodził się w Hukwaldach w rodzinie miejscowego nauczyciela. Od młodości wykazywał zdolności muzyczne. Dla jego twórczości duże znaczenie miały kontakty z muzyką ludową, której słuchał w czasie wiejskich zabaw. Jako kilkunastoletni chłopiec opanował grę na organach i grywał na tym instrumencie w miejscowym kościele.
Studiował w Pradze, w Lipsku i w Wiedniu. Od 1880 r. uczył muzyki w Brnie, gdzie w 1881 r. założył szkołę organistów. Później został dyrygentem tamtejszej filharmonii. Napisał wtedy kilka prac z zakresu teorii muzyki.
Opery zaczął pisać w Brnie, ale praski teatr nie chciał ich początkowo wystawiać. Po dwunastu latach wystawiono w Pradze w 1916 r. operę "Její pastorkyňa" (czyli "Jenůfę"), która odniosła sukces. Rozpoczęła się kariera kompozytora. Prawykonania wszystkich jego oper były w Brnie, potem wystawiano je w Pradze. Dzięki temu, że libretta na niemiecki tłumaczył zaprzyjaźniony z kompozytorem pisarz Max Brod, były one wystawianie w operach austriackich i niemieckich. W Polsce przed II wojną światową wystawiono tylko "Jenůfę".
W swych kompozycjach, m.in. w operach "Szarka" i "Jenůfa" oraz w utworach na fortepian i orkiestrę, nawiązywał do muzyki ludowej Ziemi Laskiej. Był kolekcjonerem piosenek ludowych – Janáček i jego współpracownicy wędrowali po morawskich i słowackich wioskach i zapisywali lub nagrywali na fonografie autentyczny śpiew mieszkańców. Niektóre nagrania dochowały się do XXI wieku.
Pamięć Świata.
W 2017 r. archiwum pozostałe po Janáčku, składające się z rękopisów jego kompozycji, librett, tekstów naukowych i literackich, notatników i książek z jego biblioteki (część z odręcznymi adnotacjami) oraz jego korespondencji zostało wpisane na listę Pamięci Świata jako pokazujące historię muzyki oraz sylwetkę artysty wyprzedzającego swoje czasy.

</doc>
<doc id="87635" url="https://pl.wikipedia.org/wiki?curid=87635" title="Leos Janacek">
Leos Janacek



</doc>
<doc id="87637" url="https://pl.wikipedia.org/wiki?curid=87637" title="Karol Ender">
Karol Ender

Karol Ender (ur. 16 maja 1840 w Althornitz, zm. 27 grudnia 1914 w Dreźnie) – przemysłowiec pabianicki, jeden z najważniejszych twórców przemysłu włókienniczego w Pabianicach i całym regionie łódzkim. Luteranin.
Urodził się w Althornitz koło Zittau w Saksonii. Od 1858 pracował jako majster tkacki w fabryce Beniamina Krusche, a rok później został jego zięciem, mężem jego najstarszej córki – Marii Augusty. W 1872 stał się współwłaścicielem świetnie prosperującej firmy bawełnianej rodziny Krusche; dwa lata później, w 1874, firma zmieniła nazwę na „Krusche i Ender”, a w 1899 przekształciła się w spółkę akcyjną o charakterze rodzinnym, której siedziba znajdowała się w okazałym budynku przy ul. Zamkowej 3 mającą na frontonie jako ozdobę rzeźbę zatytułowaną „Prządki”. Dzięki Karolowi Enderowi firma rozwijała się pomyślnie i stała się wkrótce czwartą fabryką w branży bawełnianej w całym Królestwie Polskim.
Zmarł 1914 w Dreźnie, a pochowany został w Zittau.

</doc>
<doc id="87638" url="https://pl.wikipedia.org/wiki?curid=87638" title="Rupert Murdoch">
Rupert Murdoch

Rupert Murdoch, właśc. Keith Rupert Murdoch (ur. 11 marca 1931 w Melbourne) – australijsko-amerykański wydawca, właściciel istniejącej do 2013 korporacji prasowej, telewizyjnej i wydawniczej – News Corporation. Od 2005 Murdoch był właścicielem serwisu MySpace.com (kupił go za 580 milionów dolarów). W czerwcu 2011 doszło do sprzedaży portalu przedsiębiorstwu Specific Media za 35 milionów dolarów.
Życiorys.
Pochodzenie.
Jego ojciec, Keith Murdoch, był dziennikarzem i doradcą premiera Australii w okresie II wojny światowej.
Od 1985 jest obywatelem amerykańskim.
Kariera.
Początek kariery.
Początkiem działalności Murdocha było przejęcie po ojcu udziałów w News Limited, przedsiębiorstwie związanym z mediami. Pierwsze kroki w biznesie pomagał mu stawiać dziennikarz Rohan Rivett, przyjaciel ojca. Po śmierci ojca rodzina Murdocha musiała sprzedać udziały w niektórych spółkach, pozostawiając pakiety w News Limited, a także w przedsiębiorstwie z Melbourne Southdown Press oraz gazecie „Barier Miner”.
Rozwój mediów.
Australia.
Rupert w 1953 powrócił z Oxfordu, aby podjąć pracę dyrektora zarządzającego News Limited. Od razu był widoczny jego entuzjazm związany z pracą w mediach. Szybko nabył upadający „Sunday Newspaper” w Perth w zachodniej Australii. Technikami należącymi dopiero dziś do arsenału współczesnych tabloidów i bulwarówek, wypracowanymi przez lorda Northcliffe’a, osiągnął głośny sukces, stawiając gazetę na nogi. W 1956 Murdoch rozpoczął wydawanie tygodniowego magazynu telewizyjnego „TV Week” w Southdown Press w Melbourne, a także gazety dla starszych kobiet „New Idea”. Rozwijające się interesy i poprawiająca się stabilność finansowa spowodowała, że Rupert otrzymał pomoc finansową na dalszy rozwój od Commonwealth Bank of Australia – banku rządowego wspierającego młodych przedsiębiorców.
Jednym z ważniejszych punktów w życiu Murdocha była tzw. Sprawa Stuarta. „The News” zaczął swoją kampanię na rzecz wyzwolenia młodego aborygena Maxa Stuarta. Chłopak ten był oskarżony o zabójstwo małej dziewczynki, a sędzia skazał go na karę śmierci przez powieszenie. Sprawę rozpatrywała nawet powołana Komisja Królewska. Ostatecznie karę śmierci złagodzono na dożywotnie więzienie. Żeby zneutralizować emocje opinii publicznej wyrok był potwierdzeniem winy Stuarta, a także rekomendacji aby „The News”, jego wydawcę, a także dyrektora zarządzającego postawić również przed sądem w akcji wywrotnej, na podstawie zaprzedania, prawa obowiązującego w angielskim prawie średniowiecznym. Gazeta, wydawca, a także Murdoch zostali oskarżeni w trzech sprawach każdy co w sumie dawało dziewięć procesów. Murdoch wiedział, że walka w takiej liczbie procesów spowodowałaby bankructwo News Limited. Jedyną szansą Ruperta Murdocha było wstawiennictwo zaaranżowane przez Kena Maya, reportera politycznego w „The News”.
Premier Australii – Thomas Playford zgodził się na spotkanie w cztery oczy. Murdoch podawał jako usprawiedliwienie swój młody wiek i brak doświadczenia oraz to, że Rohan Rivett wywierał na nim nacisk. Playford zgodził się na zamianę oskarżeń pod dwoma warunkami: wyrzucenie z gazety Rivetta, a także pokrycie kosztów Komisji Królewskiej przez „The News”. Murdoch przystał na warunki.
Przez kilka następnych lat Rupert ugruntował swoją pozycję w Australii jako dynamiczny businessman, rozszerzając swoje udziały w nabyciu podmiejskich gazet w Nowej Południowej Walii, Queensland, Victorii i północnego terytorium, w tym tabloid z Sydney „Daily Mirror”. Nabycie udziałów w „Daily Mirror” pozwoliło mu na rywalizację z dwoma największymi oponentami, a w efekcie przechytrzenie ich w długiej „wojnie”. W 1964 Murdoch uruchomił „The Australian”, który był pierwszym narodowym dziennikiem. Murdoch dzięki dziennikowi zdobył szacunek jako wydawca dobrej jakościowo gazety z dużym politycznym autorytetem. W 1972 Rupert nabył tabloid z Sydney „The Daily Telegraph”. W tym samym roku odbywały się wybory. Murdoch swoją wzrastającą potęgą medialną wsparł Gougha Whitlama, jednak obrócił się przeciwko niemu podczas reelekcji 2 lata później ze względu na spadek poparcia ze strony opinii publicznej dla Whitlama. Murdoch przykuł wtedy swoją uwagę również ludzi z innych kontynentów.
Wielka Brytania.
Spłata dotychczasowych pożyczek spowodowała, że Commonwealth Bank of Australia wyłożył finanse na jego najnowszy projekt – rodzinne przedsiębiorstwo, które miało w posiadaniu „News of the World” – niedzielną gazetę z największą liczbą czytelników w Wielkiej Brytanii. Rupert Murdoch wkroczył na rynek brytyjski w wielkim stylu. W 1950 „The News of the World” było najpoczytniejszą gazetą na świecie. Nabycie gazety to również jedno z najbardziej ryzykownych posunięć Ruperta, gdyż postawił w hipotekę cały swój australijski majątek w celu zakupu medium. W 1981 baron stał się właścicielem wydawanej od końca XVII wieku „The Times” – gazety, która kiedyś należała do mentora jego ojca – Viscounta Northcliffe’a. W 1989 powstało założone przez magnata urodzonego w Australii „Sky Television”, które początkowo nie miało ogromnej rzeszy fanów wśród brytyjskiej populacji. W 1990 z połączenia „Sky TV” i „British Satellite Broadcasting” powstało „British Sky Broadcasting”.
Stany Zjednoczone.
Pierwsze kroki w Stanach Zjednoczonych stawiał w 1973, kiedy nabył „San Antonio Express – News”. W niedługim czasie stworzył „Star” – nowy tabloid. Rok 1976 przyniósł w jego życiu kupno kolejnego medium – „New York Post”. W 1985 Murdoch przyjął obywatelstwo amerykańskie. W 1986 otworzył Fox Broadcasting Company sieć telewizyjną w USA, która urosła do rangi najwyżej ocenianej sieci przez dorosłych. W 1996 Rupert Murdoch wkroczył w świat telewizji całodobowej, otwierając kanał Fox News – konkurenta CNN. Business Ruperta rósł w siłę. Jego sieć telewizji kablowej nadawała dziewięć z dziesięciu najbardziej popularnych programów telewizyjnych.
W 1997 zasiadał w zarządzie Cato Institute.
Przejęcia na początku XXI wieku.
W 2003 nabył za 6 miliardów dolarów Hughes Electronics, operatora największego systemu satelitarnego telewizji w Stanach. W 2004 Murdoch ogłosił, iż przenosi siedzibę swojego przedsiębiorstwa News Corporation z Australii do USA, w tym celu zakupił ogromny biurowiec w samym centrum Nowego Jorku. Rok później Rupert Murdoch stał się właścicielem znanego na całym świecie serwisu internetowego MySpace.com (kupionego za 580 milionów dolarów), który następnie został odsprzedany w czerwcu 2011 przedsiębiorstwu Specific Media Inc. za kwotę 35 milionów dolarów.
Jego korporacja wykupiła udział mniejszościowy (35% akcji) w TV Puls, który w listopadzie 2008 został sprzedany pozostałym wspólnikom – Prowincji Zakonu Braci Mniejszych Konwentualnych (oo. Franciszkanie) i Dariuszowi Dąbskiemu.
Afera podsłuchowa.
W związku z aferą podsłuchową został przesłuchany przez Izbę Gmin. Murdoch swoją niewiedzę o przestępczych praktykach w redakcji tabloidu News of the World tłumaczył w następujący sposób: 
Życie prywatne.
Rupert Murdoch ślub zawarł cztery razy. W 1956 poślubił Patrycję Booker, z którą miał pierwszą córkę, narodzoną w 1958 Prudence. W 1967 doszło jednak do rozwodu Ruperta, który jeszcze w tym samym roku poślubił urodzoną w Estonii, a pracującą dla jego gazety w Australii Anne Tõrv. Z tego związku pochodzi trójka dzieci barona medialnego – Elizabeth (1968), Lachlan (1971) oraz James (1972). Kolejne małżeństwo jednak nie przetrwało, mimo długiego okresu wspólnego związku, i w 1999 doszło do rozwodu, w wyniku czego Anne Murdoch uzyskała majątek 1,7 miliarda dolarów. Siedemnaście dni po rozwodzie Rupert poślubił urodzoną w Chinach Wendi Deng, wówczas trzydziestoletnią, niedawną absolwentkę Yale School of Management (Uniwersytet Yale). Z tego związku pochodzi dwójka dzieci Murdocha: Grace (2001) i Chloe (2003). W 2013 82-letni Rupert Murdoch wniósł pozew o rozwód z 44-letnią Wendi Deng, obwieszczając, że jest to „bezpowrotny rozpad związku”. 4 marca 2016 wziął ślub z Jerry Hall, amerykańską aktorką i modelką, z którą wcześniej przez 22 lata związany był Mick Jagger.
Określa siebie jako libertarianina.

</doc>
<doc id="87640" url="https://pl.wikipedia.org/wiki?curid=87640" title="Kopia (informatyka)">
Kopia (informatyka)



</doc>
<doc id="87641" url="https://pl.wikipedia.org/wiki?curid=87641" title="Kopia bezpieczeństwa">
Kopia bezpieczeństwa

Kopia bezpieczeństwa, kopia zapasowa () – dane, które mają służyć do odtworzenia oryginalnych danych w przypadku ich utraty lub uszkodzenia.
Kopia bezpieczeństwa to nie to samo co archiwizacja danych. Nie jest to też alternatywa, a uzupełnienie dla redundantnych systemów przechowywania danych w pamięci masowej, np. RAID. Systemy redundantne nie chronią przed awarią innych podzespołów komputera albo przed przypadkowym nadpisaniem danych, np. z powodu błędu osoby pracującej z takimi danymi. W takich sytuacjach użyć należy kopii bezpieczeństwa danych sprzed zmian (zamierzonych lub niezamierzonych).
Niektóre edytory i procesory tekstu wykonują kopię bezpieczeństwa automatycznie, aby umożliwić odtworzenie zawartości pliku w razie awarii komputera lub samego programu, a także aby umożliwić odtworzenie poprzedniej wersji pliku po stwierdzeniu dokonania niepożądanych zmian. W obu przypadkach kopia dokonywana jest samoczynnie: w pierwszym wypadku jest wykonywana co pewien czas, a w drugim podczas zapisu. Taka krótkotrwała kopia jest najczęściej automatycznie nadpisywana przy wykonywaniu następnej kopii.
Mechanizm kopii bezpieczeństwa spotykany jest najczęściej w środowiskach serwerowych, gdzie regularne i automatyczne tworzenie kopii ważnych danych jest podstawowym mechanizmem ochrony tych danych. W zadanych odstępach czasu specjalne dedykowane oprogramowanie serwera samoczynnie tworzy kopie chronionych danych na zewnętrznych nośnikach, np. taśmach magnetycznych, płytach CD/DVD lub zewnętrznych dyskach twardych i RDX. Istnieją również specjalistyczne systemy, pozwalające na zdalne wykonywanie kopii bezpieczeństwa, np. przez sieć lokalną lub Internet (kopia bezpieczeństwa online); chronione w ten sposób dane umieszczane są na dyskach serwerów w odległych centrach przetwarzania danych. Taka metoda pozwala skutecznie chronić dane przed większością zdarzeń losowych jak: kradzieże sprzętu, pożary, powodzie, reinstalacja czy ludzki błąd.
Backup a archiwizacja.
W języku polskim określenia: „backup” i „archiwizacja danych” są (często mylnie) stosowane zamiennie. Jednak w języku angielskim „backup” i „data archiving” określają różne działania. Podobnie w języku polskim kopia bezpieczeństwa i archiwizacja danych. „Backup” dotyczy tworzenia kopii bezpieczeństwa danych w celu ich odtworzenia po utracie lub uszkodzeniu, natomiast „data archiving” oznacza proces tzw. warstwowania danych, czyli ich dzielenia na dane aktywne, nieaktywne i referencyjne, a następnie zapisywania w odpowiednich obszarach zapisu. Dostęp do tak podzielonych danych można zróżnicować, np. dane transakcyjne będą miały krótki, a dane historyczne długi czas dostępu, co ma swoje uzasadnienie np. w przypadku prowadzenia działalności gospodarczej. Proces archiwizacji danych od kopii bezpieczeństwa odróżnia to, iż dane archiwizowane są przenoszone (np. na inny nośnik), ale przeważnie są nadal dostępne dla użytkowników w postaci referencji do tych danych. W procesie tworzenia kopii bezpieczeństwa dane są kopiowane w inne miejsce i nie są one bezpośrednio dostępne dla użytkowników, ale pierwotne dane nadal pozostają w oryginalnym miejscu. Dane zarchiwizowane nadal muszą podlegać procesom kopii bezpieczeństwa. W zależności od tego, czy archiwum jest tworzone jako tylko do odczytu, czy również do zapisu, kopię bezpieczeństwa wykonuje się raz lub z mniejszą częstotliwością niż dla danych niezarchiwizowanych.

</doc>
<doc id="87644" url="https://pl.wikipedia.org/wiki?curid=87644" title="Rudolf Kindler">
Rudolf Kindler

Rudolf Karol Kindler (ur. 5 czerwca 1819 w Stawiszynie, zm. 9 sierpnia 1891 w Pabianicach) – polski fabrykant niemieckiego pochodzenia, założyciel drugiej co do wielkości fabryki włókienniczej w Pabianicach .
Życiorys.
Był synem majstra piekarskiego, z zawodu tkaczem, mechanikiem i farbiarzem, długoletnim pracownikiem różnych fabryk w Kaliszu, Zgierzu, wreszcie od 1848 r. – pabianickich zakładów Kruschego. Własną fabrykę uruchomił w 1854 r., szybko ją zmechanizował i rozbudował. W 1861 roku założył nad Dobrzynką ręczną tkalnię wyrobów wełnianych i półwełnianych, składającą się z 68 warsztatów tkackich i farbiarni. Otrzymał złoty medal na Wystawie Rolno-Przemysłowej w Paryżu. W 1879 roku firma była drugą co do ilości zatrudnionych robotników w Królestwie Polskim. W 1889 r. stała się ona spółką akcyjną "Towarzystwo Akcyjne Wyrobów Półwełnianych R.Kindler". W 1896 firma otrzymała pozwolenie znakowania swoich wyrobów godłem państwowym. Zakłady te, w przeciwieństwie do bawełnianych fabryk "Krusche i Ender", specjalizowały się w produkcji wyrobów wełnianych i półwełnianych, będąc w 1913 r. pierwszą firmą tej branży w całym Królestwie Polskim. W 1925 r. jednak zbankrutowały .
Był członkiem zboru herrnhutów mającego kaplicę w Pabianicach.
Pod koniec lat 90. XX wieku większość budynków dawnej fabryki Kindlera wyburzono, w ich miejscu powstał hipermarket Hypernova z parkingami.
Życie prywatne.
Rudolf Kindler ożenił się w 1842 z Ernestyną Ludwiką Gűnther, córką zgierskiego tkacza, z którą miał 8 dzieci:

</doc>
<doc id="87645" url="https://pl.wikipedia.org/wiki?curid=87645" title="Gang Olsena">
Gang Olsena



</doc>
<doc id="87648" url="https://pl.wikipedia.org/wiki?curid=87648" title="Hermafrodyta">
Hermafrodyta

 
Hermafrodyt (także Hermafrodyta; gr. Hermaphróditos, łac. Hermaphroditus ‘obupłciowy’) – w mitologii greckiej dwupłciowe bóstwo związane z bliżej nieznanym obrzędem weselnym. 
Według "Metamorfoz" Owidiusza był pięknym i nieśmiałym młodzieńcem – synem Hermesa i Afrodyty, w którym zakochana bez wzajemności nimfa Salmakis uprosiła bogów, aby połączyli ich na zawsze w jedną istotę. W ten sposób miało powstać ciało o cechach obu płci.
Kult Hermafrodyta znany był przede wszystkim na wyspie Rodos, a od początku IV wieku p.n.e. jest także poświadczony w Attyce. Temat jego często podejmowany był przez sztukę hellenistyczną.
Angielski poeta i dramaturg Francis Beaumont napisał oparty na wersji Owidiusza poemat "Salmacis and Hermaphroditus".

</doc>
<doc id="87649" url="https://pl.wikipedia.org/wiki?curid=87649" title="Obojnak">
Obojnak



</doc>
<doc id="87652" url="https://pl.wikipedia.org/wiki?curid=87652" title="Aldrich Ames">
Aldrich Ames

Aldrich Hazen Ames (ur. 26 maja 1941 w River Falls) – analityk Centralnej Agencji Wywiadowczej (CIA), aresztowany w 1994 roku za szpiegostwo na rzecz Związku Radzieckiego (oraz Rosji).
Młodość i rodzina.
Aldrich Ames, ps. „Rick”, urodził się w River Falls w stanie Wisconsin, w tzw. szpiegowskiej rodzinie. Jego ojciec, Carleton Ames, był pracownikiem CIA (Aldrich Ames ożenił się także z pracownicą CIA w 1969 roku). Po przeprowadzce do północnej Wirginii, matka Amesa podjęła pracę jako nauczycielka angielskiego w szkole publicznej. Ojciec pracował w centrali CIA do 1967 roku, zmarł na raka w 1972 roku.
Po zakończeniu nauki podstawowej Ames przeszedł do szkoły średniej. W 1957 roku po skończeniu roku szkolnego, Ames rozpoczął pracę wakacyjną w centrali CIA ("General Schedule" – Schemat ogólny, który określa skalę dla pracowników państwowych w większości urzędów federalnych). Ames pracował tam w każde wakacje do 1959 roku.
W 1959 roku dostał się na uniwersytet w Chicago.
Początek kariery w CIA.
Aldrich Ames swą pracę w Centralnej Agencji Wywiadowczej jako pełnoetatowy pracownik rozpoczął w 1962 roku w Zarządzie Operacyjnym. Pracował tam w sumie przez 5 lat, w tym samym czasie studiując na Uniwersytecie im. George’a Washingtona. Piastował stanowisko średniego szczebla, równe pozycji GS-14 w państwowej służbie cywilnej lub podpułkownika w wojsku i zarabiał ok. 70 tysięcy dolarów rocznie. W skali ocen pracowników zajmował 197. miejsce na 200 pracowników tego samego poziomu.
Ames był rozgoryczony, że jego kariera stanęła w miejscu, znajdował się na progu alkoholizmu (w 1962 i 1965 roku został aresztowany za jazdę po pijanemu). Spożywał alkohol w godzinach pracy, został też przyłapany na używaniu specjalnie wynajętego pokoju w hotelu (wykorzystywanym przez CIA na spotkania z informatorami i agentami) na schadzki z prostytutkami.
Ożeniony z pracownicą CIA w 1969 roku, dostał pierwsze zadanie za granicą. W 1969 roku wyjechał jako agent operacyjny CIA do Ankary, stolicy Turcji, wraz z żoną, która zaprzestała pracy dla CIA. W Turcji przebywał do 1972 roku.
Po powrocie do Stanów Zjednoczonych w 1972 roku Ames rozpoczął pracę w Wydziale Sowieckim i Wschodnioeuropejskim (obecnie wydział Środkowej Eurazji). W 1973 roku rozpoczął naukę języka rosyjskiego i został przyłączony do grupy planującej operacje przeciwko przedstawicielom ZSRR w Stanach Zjednoczonych. Mimo dalszych incydentów związanych z nadużywaniem alkoholu, z powodu sympatii, jaką darzyli go przełożeni, nie został zwolniony.
W 1976 roku Ames został przeniesiony do Nowego Jorku. Tam, jako agent prowadzący, zajmował się dwoma bardzo ważnymi sowieckimi informatorami, zwerbowanymi przez CIA. Podczas pobytu w Nowym Jorku Amesowi wydarzył się przypadek, który o mało nie zakończył się jego zwolnieniem z CIA. Podczas powrotu ze spotkania z agentem w nowojorskim metrze Ames zostawił walizkę ze ściśle tajnymi dokumentami, które właśnie przekazał mu Rosjanin. Federalne Biuro Śledcze po szybkim śledztwie odzyskało walizkę, którą znalazł polski imigrant, lecz do tej pory nie wiadomo, czy jakiekolwiek materiały zostały skopiowane lub sfotografowane. Praca Amesa w Nowym Jorku dobiegła końca. We wrześniu 1981 roku otrzymał propozycję wyjazdu na placówkę CIA do Meksyku, którą przyjął.
Przebywając w Meksyku (1981-1982) Ames nadal zajmował się sprawami radzieckimi. Prowadził agenta bułgarskiego wywiadu, współpracującego z CIA. Przedsięwzięcie zakończyło się pełnym sukcesem. W 1982 roku centrala CIA rozważała wysłanie Amesa jako szefa do jednej z placówek CIA w krajach latynoskich. Pod koniec 1982 roku Ames poznał Marie del Rosario, pełniącą obowiązki attaché kulturalnego kolumbijskiej ambasady w Meksyku. W owym czasie Rosario pracowała jako płatny informator dla CIA. Podczas pobytu na placówce w Meksyku Ames spowodował wypadek drogowy po pijanemu. W raporcie policji meksykańskiej napisano, że: "Ames był tak pijany, że nie potrafił rozmawiać z policjantami, którzy przyjechali na miejsce wypadku". Jego przełożony w ambasadzie wysłał prośbę do centrali w Langley o skierowanie Amesa po przyjeździe na odwyk alkoholowy.
Po przyjeździe Amesa z Meksyku do USA we wrześniu 1983 roku zostało wszczęte specjalne śledztwo w sprawie jego zamiłowania do alkoholu. Raport wykazał, że Ames popija jedynie towarzysko i nie ma problemu z alkoholem. W tym samym czasie Ames został awansowany na szefa kontrwywiadu Wydziału Radzieckiego i Wschodnioeuropejskiego. Na tym stanowisku Ames miał dostęp do najtajniejszych materiałów CIA o oficerach KGB i wywiadu wojskowego GRU, których CIA miało zamiar zwerbować w przyszłości. W 1984 roku Ames także zaczął brać udział w spotkaniach z oficerami KGB i GRU oraz dyplomatami radzieckimi (i nie tylko), którzy od jakiegoś czasu byli informatorami CIA. W 1985 roku osobiście przesłuchiwał radzieckiego dezertera Witalija Jurczenkę i był głównym agentem prowadzącym Arkadija Szewczenkę, zastępcę sekretarza ONZ do spraw publicznych.
W październiku 1983 roku Ames wziął rozwód z żoną i z polecenia sądu musiał płacić jej 3 tysiące dolarów co miesiąc przez 40 miesięcy, poczynając od czerwca 1985 roku aż do 1989 roku. Ames zgodził się też na zapłacenie całego długu kredytowego w wysokości prawie 34 tysięcy dolarów. Rozwód pozostawił go w trudnej sytuacji finansowej. W rozmowie z kolegami z agencji narzekał na finansowe obciążenia związane z kosztownym rozwodem. Szykował się do ślubu z poznaną podczas pobytu na placówce CIA w Meksyku Kolumbijką Rosario.
Współpraca z KGB.
Ames pod presją finansowych kłopotów wywołanych rozwodem myślał nawet o napadzie na bank. Do obowiązków Amesa jako szefa biura kontrwywiadu ds. Związku Radzieckiego należały rutynowe spotkania z urzędnikami ambasady radzieckiej, podczas których miał ich ocenić pod kątem ewentualnego zwerbowania. Skorzystał z tego, by zrealizować swój plan pozyskania pieniędzy od Rosjan. 16 kwietnia 1985 roku udał się do ambasady ZSRR i przekazał oficerowi dyżurnemu zaklejoną kopertę. Znajdowały się w niej dwa nazwiska oficerów KGB współpracujących z CIA oraz strona wyrwana z książki telefonicznej z jego własnym nazwiskiem zaznaczonym żółtym flamastrem, wraz z żądaniem 50 tysięcy dolarów (jednym z dwóch nazwisk było nazwisko Olega Gordijewskiego, rezydenta KGB w Wielkiej Brytanii). Następnie 13 czerwca 1985 roku Ames przekazał KGB nazwiska wszystkich oficerów KGB, GRU oraz innych wschodnich agencji wywiadowczych współpracujących z CIA, jakie były mu znane. W ten sposób siatka agentów budowana przez CIA od trzydziestu lat została zdemontowana.
Aldrich Ames rozpoczął zupełnie nowe życie. Wkrótce dostawał od Rosjan tak duże sumy pieniędzy, że zakupił nowy dom za 550 tysięcy dolarów gotówką, natychmiast po kupnie domu wydał następne 100 tysięcy na jego remont oraz kupił jaguara XJ-6 za ok. 49 tysięcy dolarów. Korzystając ze swych kart kredytowych wydawał miesięcznie po 30-40 tysięcy dolarów, kupił także farmę i apartament nadmorski w Kolumbii. Wstawił sobie koronki na zęby i nosił garnitury za tysiąc dolarów. Pytany przez kolegów z agencji o nagłe bogactwo, Ames wspominał niejasno o majątku rodzinnym nowej żony. Pobieżne choćby sprawdzenie tej informacji ujawniłoby, że choć mieli wielu krewnych w Kolumbii, żaden z nich nie był zamożny. Ze względu jednak na nieudolność i biurokratyczną opieszałość urzędników, Ames nie wzbudził swym nagłym majątkiem zainteresowania Wydziału Operacyjnego.
Śledztwo.
Dopiero rok po zniknięciu agentów współpracujących z CIA utworzono specjalną grupę śledczą, która miała wyjaśnić straty z 1985 roku. W tym samym czasie Ames zgłosił się na test z wykrywaczem kłamstw pierwszy raz od czasu kiedy zaczął współpracować z KGB. Podczas pytania o kontakt z obcokrajowcami aparat zanotował kłamstwo. Ames wytłumaczył się, że często podróżuje do Kolumbii wraz z żoną i tam wszedł w kontakt z obcokrajowcami. Wytłumaczenie przyjęto bez sprawdzania i Ames mógł dalej prowadzić swą działalność. Śledztwo prowadzone w sprawie utraty agentów wskazało na ambasadę USA w Moskwie, gdzie wykryto strażnika Piechoty Morskiej z ochrony ambasady Claytona Lonetree, który zwerbowany przez KGB za pomocą tzw. jaskółki, umożliwiał dostęp do niektórych gabinetów w amerykańskiej ambasadzie w Moskwie. Drugim szpiegiem zdemaskowanym podczas śledztwa był Harold Nicholson, kierownik wydziału CIA w centrum antyterrorystycznym. Dopiero w 1989 roku po raz pierwszy postanowiono zbadać działalność Amesa. Diana Worthen, która niegdyś z nim pracowała, zaczęła podejrzliwie przyglądać się jego rozrzutności i doszła do wniosku, że Aldrich Ames przestał przejmować się pieniędzmi zaraz po zniknięciu agentów w 1985 roku. Powiadomiła o tym Biuro Bezpieczeństwa Agencji. Nic w tej sprawie nie uczyniono. Agencja bała się powtórzenia śledztwa przeprowadzonego wcześniej przez Jamesa Jesusa Angletona, które załamało wiele karier, a nie doprowadziło do wykrycia ani jednego szpiega.
Aldrich Ames wytropiony został przez własnych kolegów z pionu kontrwywiadu CIA, którzy byli członkami specjalnej ściśle tajnej grupy, mającej wyjaśnić nagły wzrost majątkowy Amesa, następnie cała sprawa została przekazana do FBI.
Dopiero w 1991 roku Federalne Biuro Śledcze rozpoczęło ściśle tajne śledztwo oznaczone kryptonimem "Nightmover", polegające na weryfikacji 20 podejrzanych osób, w tym Amesa. Następnie przeprowadzono operację o kryptonimie "Anlace", mającą na celu zebranie dowodów przeciwko niemu. W marcu 1993 roku agenci z kontrwywiadu FBI podczas przeglądania swoich akt, które zawierały fotografie ludzi wchodzących do ambasady radzieckiej, odkryli, że Ames chodził tam bez wiedzy i zgody przełożonych. Później ustalono, że po tych wizytach na jego konto bankowe wpływały duże sumy pieniędzy.
Amesa wzięto pod całodobową obserwację, jego dom i biuro przeszukano i założono tam podsłuch, monitorowano także jego komputer osobisty. Włamano się do systemu służącego mu do kontaktowania się z rosyjskimi zwierzchnikami, a także wytropiono miejsca skrzynek kontaktowych, gdzie były wymieniane wiadomości, instrukcje i pieniądze. Nagrania rozmów Amesa z Rosario potwierdziły fakt, że była ona dobrowolną i chętną współuczestniczką jego działań szpiegowskich.
Bez podejmowania jakichkolwiek czynności, jakie mogłyby wzbudzić podejrzenia Amesa, przeniesiono go do nowego centrum antynarkotykowego w CIA. W lutym 1994 roku Ames miał lecieć z ramienia nowego wydziału CIA do Moskwy. FBI podejrzewając jednak, że Ames może już stamtąd nie wrócić, postanowiło go aresztować, co nastąpiło 21 lutego 1994 roku.
Aldrich Ames przyznał się do szpiegostwa i oszustw podatkowych, ale nie okazał żadnych wyrzutów sumienia z powodu śmierci ludzi, których wydał. Został skazany na dożywotnie więzienie bez możliwości wcześniejszego zwolnienia.
Maria Rosario, w zamian za obietnicę współpracy z FBI, dostała wyrok jedynie pięciu lat więzienia.
Następstwa działalności Amesa.
Aresztowanie Aldricha H. Amesa wstrząsnęło agencją i doprowadziło do dużych zmian w CIA. Kongres zażądał przeprowadzenia porządków w CIA, doszło do odejścia ówczesnego dyrektora, Roberta Woolseya, a kilku wysokich rangą urzędników odeszło na wcześniejszą emeryturę. Dostęp do utajnionych dokumentów został zaostrzony, zmieniono także procedurę posługiwania się informacją o tożsamości nowo zwerbowanych agentów. Stan materialny pracowników agencji jest od tej pory dokładniej badany – przed zakupieniem domu czy samochodu pracownik CIA musi wcześniej rozliczyć się z biurem bezpieczeństwa agencji.
W okresie 10 lat szpiegowania dla radzieckiego KGB i jego następczyni – rosyjskiej Służby Wywiadu Zagranicznego, Ames przez jakiś czas piastował stanowisko szefa kontrwywiadu w wydziale radzieckim i wschodnioeuropejskim (obecnie wydział Środkowej Eurazji). Ames ujawnił ponad sto tajnych operacji, wydał Rosjanom ponad 30 osób współpracujących z CIA i innymi zachodnimi agencjami (z których dziesięć zostało skazanych na karę śmierci i rozstrzelanych), m.in.:
Aldrich Ames był niewątpliwie najcenniejszym człowiekiem zachodniego wywiadu, jaki kiedykolwiek pracował dla Rosjan z ramienia CIA. W zamian za 2,7 miliona dolarów i obietnicę kolejnej zapłaty w wysokości 1,9 mln dol. zniszczył cały potencjał CIA umożliwiający jej gromadzenie materiałów wywiadowczych na terenie ZSRR.

</doc>
<doc id="87653" url="https://pl.wikipedia.org/wiki?curid=87653" title="Aldrich Hazen Ames">
Aldrich Hazen Ames



</doc>
<doc id="87654" url="https://pl.wikipedia.org/wiki?curid=87654" title="Trójkąt Bermudzki (ujednoznacznienie)">
Trójkąt Bermudzki (ujednoznacznienie)



</doc>
<doc id="87655" url="https://pl.wikipedia.org/wiki?curid=87655" title="Elfriede Jelinek">
Elfriede Jelinek

Elfriede Jelinek (ur. 20 października 1946 w Mürzzuschlag) – austriacka pisarka i feministka, laureatka Literackiej Nagrody Nobla w roku 2004.
Życiorys.
Jej ojciec, Friedrich Jelinek, z wykształcenia chemik, był czeskim Żydem, któremu udało się przeżyć II wojnę światową, ponieważ pracował dla III Rzeszy. Zajmował się badaniem metod użycia gazu, którego Niemcy używali w obozach koncentracyjnych.  Matka Olga Ilona Buchner, pochodzenia rumuńsko-niemieckiego, córka rzeźnika, mieszkała w Wiedniu. Urodziła córkę w wieku 43 lat.
Pierwsze próby literackie Elfriede Jelinek podejmowała w wieku 6 lat. W 1966 wysłała swoje wiersze do Austriackiego Towarzystwa Literackiego, które zaprosiło ją w 1967 na spotkanie młodych twórców w Innsbrucku. W tym samym roku wydany został tomik jej wierszy pt. "Lisas Schatten" ("Cień Lizy").
Od wczesnych lat uczyła się gry na fortepianie. Mimo poważnych problemów zdrowotnych ukończyła Konserwatorium w Wiedniu (dyplom w 1971). Na Uniwersytecie w Wiedniu ukończyła historię sztuki.
Jest związana z lewicą – przez lata utrzymywała bliskie kontakty ze środowiskami komunistycznymi (w latach 1974−1991 była członkiem Komunistycznej Partii Austrii).
Jelinek żyje z dala od mediów, cierpi na agorafobię oraz fobię społeczną (dlatego też nie odebrała osobiście Nagrody Nobla), prawie wcale nie udziela wywiadów. Zabiera jednak głos w wielu kwestiach (np. w głośnej sprawie Josefa Fritzla), wypowiadając się na swej stronie internetowej. Tutaj też umieściła w 2009 r. tekst swej ostatniej powieści, pt. "Zazdrość" ("Neid"), rezygnując z druku.
Twórczość.
Głównymi tematami jej feministycznej prozy są kobieca seksualność i walka płci. W ostatnich utworach bardziej skupiła się na satyrycznym i demaskatorskim opisie problemów społecznych, które jej zdaniem występują współcześnie. Między innymi pisze o antysemityzmie, odradzającym się nazizmie i istniejącym, jej zdaniem, związkiem nazizmu z katolicyzmem. Dotyka też w swej twórczości tematyki ekologicznej.
W środowisku literackim jest uważana za pisarkę kontrowersyjną i skandalizującą. Także przyznanie Jelinek Nagrody Nobla nie obyło się bez kontrowersji. Jeden z członków Akademii Szwedzkiej zrezygnował z dalszego uczestnictwa w jej pracach, zaznaczając, iż ta decyzja „rujnuje nagrodę”. Jak brzmi uzasadnienie werdyktu, nagrodę przyznano za „demaskowanie absurdalności stereotypów społecznych w powieściach i dramatach”. Akademia wyeksponowała też „nadzwyczajną lingwistyczną pasję” w twórczości Jelinek.
Powieść "Pianistka" została zekranizowana w 2001 przez austriackiego reżysera Michaela Hanekego. Główną rolę w tym filmie zagrała francuska aktorka Isabelle Huppert.

</doc>
<doc id="87656" url="https://pl.wikipedia.org/wiki?curid=87656" title="Gang Olsena (zespół muzyczny)">
Gang Olsena (zespół muzyczny)

Gang Olsena – polski rhythmandbluesowy zespół muzyczny.
Zespół powstał w klubie "Pulsar" w Rudzie Śląskiej w 1988 roku, a oficjalnie zadebiutował zdobywając pierwsze miejsce na "Młodzieżowych Spotkaniach Muzycznych" w Chojnowie. W następnych latach zespół występował m.in. na festiwalach "Rawa Blues" w Katowicach, w Jarocinie, na koncercie "Rock Noc" w Opolu. Jest stałym gościem "Przystanku Woodstock" organizowanego przez Jurka Owsiaka.
Skład.
Obecny skład:
Byli członkowie (wybrani):
Dyskografia.
"Opracowano na podstawie materiału źródłowego:" 

</doc>
<doc id="87658" url="https://pl.wikipedia.org/wiki?curid=87658" title="Jorge Luis Borges">
Jorge Luis Borges

Jorge Francisco Isidoro Luis Borges Acevedo (ur. 24 sierpnia 1899 w Buenos Aires, zm. 14 czerwca 1986 w Genewie) – argentyński pisarz, poeta i eseista. Publikował krótkie eseje, opowiadania i poezję. Jego dzieła stały się obiektem wnikliwych analiz i wieloznacznych interpretacji.
Życiorys.
Borges utrzymywał, że jest dziedzicem dwóch tradycji swoich przodków: wojskowej i literackiej. Jego drzewo genealogiczne łączy się ze znanymi rodzinami argentyńskimi, anglosaskimi i portugalskimi. Powiązany był z niektórymi wojskowymi, którzy brali aktywny udział w walkach wyzwoleńczych w Argentynie, jak Francisco Narciso de Laprida, który przewodził Zgromadzeniu w Tucuman i podpisał Akt Niepodległości Argentyny; Francisco Borges Lafinur – dziadek ze strony ojca – był urugwajskim pułkownikiem; Edward Young Haslam – pradziadek ze strony ojca – był poetą romantycznym, który wydawał jeden z pierwszych anglojęzycznych tytułów w Río de Plata, "Krzyż Południa"; Manuel Isidoro Suárez – pradziadek ze strony matki – był pułkownikiem walczącym w wojnach o niepodległość; Juan Crisóstomo Lafinur – wuj dziadka od strony ojca – był argentyńskim poetą, autorem licznych utworów romantycznych i patriotycznych oraz profesorem filozofii; Isidoro de Acevedo Laprida – dziadek od strony matki – był wojskowym walczącym przeciwko Juanowi Manueleowi de Rosas.
Ojciec pisarza, Jorge Guillermo Borges, adwokat, postanowił również rozwijać się w dziedzinie psychologii. Był zapalonym czytelnikiem i miał aspiracje literackie, które skonkretyzował w noweli "El caudillo" i kilku wierszach; ponadto przełożył na angielski Omara Chajjama. Borges przytaczał często słowa ojca: „On mi pokazał moc poezji: fakt, że słowa są nie tylko środkiem komunikacji, ale też symbolami magicznymi i muzyką”. Jego matka, Leonor Acevedo Suárez, była Urugwajką. Nauczyła się języka angielskiego od swego męża i przetłumaczyła kilka dzieł w tym języku na hiszpański. Rodzina pisarza miała korzenie hiszpańskie, portugalskie i angielskie; natomiast rodzina matki hiszpańskie i być może portugalskie. W domu rodzinnym Borgesów mówiono nie tylko po hiszpańsku, ale również po angielsku.
Borges urodził się 24 sierpnia 1899 roku w ósmym miesiącu ciąży, w typowym domu porteño z końca XIX wieku, z dziedzińcem i zbiornikiem na wodę. Dom znajdował się przy ulicy Tucumán 840, jednak dzieciństwo artysty upłynęło bardziej na północ, przy ulicy Serrano 2135 w dzielnicy Palermo. Czytał i pisał od czwartego roku życia. W związku z tym, że w jego domu mówiono zarówno po hiszpańsku, jak i po angielsku, Borges od początku był dwujęzyczny.
W 1905 rozpoczął naukę w domu, z brytyjską guwernantką. Rok później napisał swoje pierwsze opowiadanie, "La visera fatal" ("Fatalna przyłbica"), wzorując się na Don Kichocie. Naszkicował również krótki esej o mitologii greckiej. W wieku dziewięciu lat przetłumaczył z angielskiego opowiadanie Oscara Wilde’a "Szczęśliwy książę", tekst, który został opublikowany w gazecie "El País" i podpisany imieniem ojca Borgesa. W dzielnicy Palermo, będącej w tamtych czasach dzielnicą biedną, zamieszkaną przez imigrantów i awanturników, poznał losy swoich współmieszkańców, którzy później zaludnili jego opowiadania.
Borges rozpoczął edukację szkolną bezpośrednio od czwartej klasy. Edukację obowiązkową rozpoczął mając dziewięć lat. Szkoła publiczna była dla Borgesa traumatycznym przeżyciem: koledzy drwili sobie z przemądrzałego, noszącego okulary i ubieranego jak paniczyk chłopca, który na dodatek nie interesował się sportem i jąkał się. Przez cztery lata uczęszczania do tej placówki Borges nauczył się niewiele więcej nad żargon z przedmieść Buenos Aires i różnych strategii jak przejść niezauważonym.
W 1914 ojciec Borgesa został zmuszony do zakończenia kariery zawodowej i przejścia na emeryturę z powodu postępującej ślepoty, która paręnaście lat później dotknęła również syna. Wraz z rodziną przeniósł się do Europy, by poddać się specjalistycznemu zabiegowi okulistycznemu. Uciekając przed I wojną światową zamieszkali w Genewie, gdzie młody Borges i jego siostra Norah (ur. 1902) uczęszczali do szkoły. Borges przygotowywał się do matury we francuskojęzycznym Liceum Jean Calvin. Nowe środowisko, działające w duchu protestanckim, było zupełnie odmienne od tego we wcześniejszej szkole w Palermo; nowi koledzy, często również obcokrajowcy, doceniali jego doświadczenie i inteligencję oraz nie szydzili z jego wady wymowy.
W tamtych czasach Borges czytał głównie prozaików realizmu francuskiego i poetów ekspresjonistycznych oraz symbolików, szczególnie Rimbauda. W końcu odkrył Schopenhauera, Nietzschego, Carlyle’a i Chestertona. Korzystając jedynie ze słownika nauczył się języka niemieckiego i napisał swoje pierwsze zdania po francusku.
Dzięki zakończeniu działań wojennych i już po śmierci babki ze strony matki, Leonor Suárez, rodzina Borgesów w 1919 roku przeprowadziła się do Hiszpanii. Początkowo mieszkali w Barcelonie, jednak ostatecznie osiedlili się w Palma de Mallorca. W tym ostatnim mieście Borges napisał dwie książki, których nie opublikował: "Los ritmos rojos", poemat pochwalny na cześć Rewolucji Październikowej, i "Los naipes del tahúr", zbiór opowiadań. W Madrycie i Sewilli uczestniczył w ruchu literackim ultraistów, któremu później przewodził w Argentynie i który znacząco wpłynął na jego pierwsze dzieła liryczne. Współpracował w dziale poezji i krytyki literatury w czasopismach: "Ultra", "Grecia", "Cervantes", "Hélices" i "Cosmópolis". Swój pierwszy wiersz, "Himno al mar", napisany w stylu Walta Whitmana, opublikował w "Grecia" 31 grudnia 1919 roku.
W tym czasie poznał swojego przyszłego szwagra, Guillermo de Torre, i kilku najważniejszych pisarzy hiszpańskich tamtej epoki, jak Rafael Cansinos-Assens, który był stałym bywalcem znanej Café Colonial i którego mistrzostwo zawsze podziwiał, Ramona Gómeza de la Serna, Ramona del Valle-Inclán i Gerardo Diego.
Początki kariery literackiej.
4 marca 1921 roku, razem ze swoją babką od strony ojca – Frances Haslam Arnett, która dołączyła do rodziny w Genewie w 1916 roku, z rodzicami i siostrą, Borges powrócił do Buenos Aires na pokładzie statku "Reina Victoria Eugenia". W porcie oczekiwał na nich pisarz, filozof paradoksu i komik-surrealista Macedonio Fernández, stary przyjaciel rodziny. Ponowny kontakt z Buenos Aires obudził w poecie pełną szczerej pasji chęć kolejnego „odkrycia” miasta rodzinnego. W ten sposób rozpoczęła się mityzacja podmiejskich dzielnic, na której zasadza się niezmiennie jego idealizacja rzeczywistości. Już w Buenos Aires publikował w hiszpańskim czasopiśmie "Cosmópolis", założył pismo ścienne "Prisma" (wydano tylko dwa numery) oraz pisywał dla "Nosotros", kierowanego przez Alfredo Bianchi. Wówczas poznał też szesnastoletnią Concepción Guerrero, w której się zakochał. W 1922 roku wraz z Eduardo González Lanuza odwiedził Leopoldo Lugonesa by dostarczyć mu aktualny numer "Prisma". W sierpniu 1924 roku, z pomocą Ricardo Güiraldesa, autora "Don Segundo Sombra", Alfredo Brandán Caraffa i Pablo Rojas Paz (chociaż powoli odchodzili oni od tej estetyki), założył czasopismo ultraistyczne 'Proa'.
W 1923 roku, w przeddzień drugiej podróży do Europy, Borges opublikował swój pierwszy zbiór poezji, "Fervor de Buenos Aires", w którym, jak utrzymywał sam autor, została nakreślona cała jego późniejsza twórczość. Edycja ta była przygotowywana naprędce: wkradło się do niej mnóstwo błędów drukarskich i co więcej – zabrakło prologu. Okładkę stworzyła jego siostra, Norah. Wydano ją w nakładzie około trzystu egzemplarzy; tych kilka sztuk, które dotrwały do dzisiaj są uważane przez bibliofilów za skarb, tym bardziej że w niektórych egzemplarzach widnieją odręczne poprawki naniesione przez samego Borgesa. To w "Fervor de Buenos Aires" pisarz emocjonalnie wyznaje, że w końcu «"las calles de Buenos Aires/ya son mi entraña [ulice Buenos Aires/już są mą duszą]"». Zbiór ten składa się z 33 niezwykle niejednorodnych wierszy, nawiązujących do gry w karty ("el truco"), do tyrana Juana Manuela de Rosas czy egzotycznego miasta Benares; nie oszczędzał też miejsca na relaksujące wycieczki po anonimowych uliczkach Buenos Aires, «"en la amistad oscura/ de un zaguán, de una parra y de un aljibe (w mrocznej przyjaźni/ z sienią, pnączami winogron i cysterną)"». Po latach Borges pisał o duchu tej książki: «"en aquel tiempo buscaba los atardeceres, los arrabales y la desdicha (w tamtym okresie szukałem zmierzchów, przedmieść i niedoli)"».
Po kolejnym roku w Hiszpanii, w 1924 roku Borges osiadł w rodzinnym mieście, gdzie współpracował z różnymi pismami literackimi oraz pracował nad dwoma uzupełnieniami do książek "Luna de enfrente" i "Inquisiciones" (których nigdy ponownie nie wydano), by już w 1925 roku zasłużyć na swą opinię przywódcy najmłodszej awangardy. W ciągu kolejnych trzydziestu lat Borges stał się uznanym i zarazem jednym z najczęściej polemizujących pisarzy Ameryki Południowej. Zmęczony ultraizmem, postanowił stworzyć nowy typ partykularyzmu, zakorzenionego w metafizycznej perspektywie rzeczywistości. Napisał opowiadania i wiersze o "porteños" z przedmieść Buenos Aires, o gorącym tango, o fatalnych w skutkach bójkach między awanturnikami, jak np. "Człowiek z przedmieścia" ("Hombre de la esquina rosada") i "El puñal". Szybko się tym zmęczył także i zaczął rozważać możliwość napisania czegoś fantastycznego bądź „magicznego”, aż do momentu, gdy na przełomie dekad (1930–1950) stworzył jedne z ze swoich najbardziej znanych: "Powszechną historię nikczemności" ("Historia universal de la infamia", 1935), "Fikcje" ("Ficciones", 1944), "Alef" ("El Aleph", 1949).
Później współpracował również z "Martín Fierro" – jednym z najważniejszych czasopism dla literatury argentyńskiej pierwszej połowy XX wieku. Uparcie dochodził swoich argentyńskich korzeni, w szczególności tych "porteños", w poematach takich jak "Fervor de Buenos Aires" (1923), "Luna de enfrente" (1925) czy "Cuaderno de San Martín" (1929). Stworzył słowa do licznych melodii tanga i milongi, jednak wstydził się . W swych pismach i niektórych nowelach Borges opowiada o wątpliwych „bohaterskich” czynach awanturników i ich towarzyszy, często ukazując ich prymitywną brutalność w tragicznym klimacie, jeśli nie wręcz epicznym.
W 1930 roku Borges opublikował esej "Evaristo Carriego" i otworzył wystawę urugwajskiego malarza Pedro Figari. Poznał również młodego, zaledwie siedemnastoletniego pisarza, Adolfo Bioy Casaresa, który wkrótce został jego serdecznym przyjacielem, i wspólnie z którym opublikował liczne prace.
W pierwszym numerze pisma „Sur”, redagowanego przez Victorię Ocampo, Borges umieścił artykuł poświęcony „pułkownikowi” Ascasubiemu. Poza nim w pierwszym numerze, wydanym w 1931 roku, swoje prace opublikowali również sama Victoria Ocampo, Waldo Frank, Alfonso Reyes Ochoa, Jules Supervielle, Ernest Ansermet, Walter Gropius, Ricardo Güiraldes i Pierre Drieu la Rochelle.
Dwa lata później Borges opublikował zbiór esejów i krytycznych szkiców literackich "Discusión", w którym podejmował zagadnienia tak różne jak la poesía gauchesca, Kabała, tematy filozoficzne, dotyczące sztuki narracji czy nawet zamieścił własne impresje dotyczące klasyków kina. 12 sierpnia 1933 roku, wraz z Ulysesem Petit de Murat, rozpoczął działalność wydawniczą pisma „Revista Multicolor de los Sábados” – kolorowego dodatku do populistycznego dziennika „Crítica”, która trwała do października 1934 roku.
W 1935 roku wydał "Powszechną historię nikczemności", serię krótkich opowieści, a wśród nich "Hombre de la esquina rosada". Książka ta jest kontynuacją zainteresowania Borgesa mityczną stroną Buenos Aires, które rozpoczęło się w "Evaristo Carriego". Rok później opublikowano kolejny zbiór esejów – "Historia wieczności" ("Historia de la eternidad"), poruszający temat metafory. Do 1939 roku prowadził w dwutygodniku "El Hogar" własną kolumnę dotyczącą krytyki literackiej, przede wszystkim zagranicznych pisarzy. Co dwa tygodnie umieszczał tam recenzje książek, biografie pisarzy i eseje dotyczące twórczości. Współpracował również z pismem "Destiempo", wydawanym przez Adolfo Bioy Casaresa i Manuela Peyrou, ilustrowanym przez Xul Solar. Przetłumaczył dla wydawnictwa Sur "Własny pokój" Virginii Woolf oraz, rok później, "Orlando" tej samej autorki. W 1937 roku opublikował "Antología clásica de la literatura argentina".
Borges-awangardysta, a następnie "terruñero" („pełny miłości do własnej ziemi”), ustąpił w latach 30. miejsca Borgesowi z "Sur" – wraz z jego kosmopolityzmem; Borgesowi-metafizykowi, który snuł rozważania o czasie, przestrzeni, nieskończoności, życiu i śmierci oraz ludzkim przeznaczeniu. Można również zauważyć zmianę stylu: długie i prozaiczne prace zmniejszył do rozmiarów bardziej klasycznych.
Ostatnie lata tej dekady były dla Borgesa złe: najpierw umarła babka, później, po ciężkiej chorobie, jego ojciec (1938). Borges uważał się za odważnego, jednak nie na tyle, by od razu wejść w świat odpowiedzialności dorosłych. Nagle musiał zacząć robić to, co inni robią już w zdecydowanie wcześniejszym wieku: pracować, zarabiać na rodzinę. Borges miał dużo szczęścia: z pomocą poety Francisco Luisa Bernárdeza otrzymał w 1938 posadę w bibliotece miejskiej Miguel Cané w dzielnicy Almagro w Buenos Aires. W tej mało uczęszczanej bibliotece mógł robić to, do czego przywykł – spędzać całe dni wśród książek, pisząc i czytając. Później sam Borges ucierpiał w wypadku (uderzył się głową w okno), który omal nie doprowadził go do śmierci w wyniku posocznicy. Swoje przeżycia opisał w opowiadaniu „Południe”. Podczas rekonwalescencji napisał nowelę "Pierre Menard, autor „Don Kichota”". Doświadczenia te pomogły mu przy pisaniu kolejnych stron. Krytyczny moment Borges przetrwał dzięki pytaniom, nad którymi rozmyślał od jakiegoś czasu: Czy rzeczywistość empiryczna jest równie iluzoryczna co świat fantazji?
W 1940 roku opublikował "Antología de literatura fantástica", napisaną we współpracy z Bioy Casares i Silvina Ocampo, którzy tego samego roku pobrali się, wybierając Borgesa na swego świadka. Napisał również prolog do książki Bioya Casaresa "La invención de Morel". W 1941 wydał "Antología Poética Argentina" oraz opracował tom opowiadań "" ("El jardín de los senderos que se bifurcan"), dzięki któremu zasłużył na Krajową Nagrodę Literacką. Rok później ukazała się "Seis problemas para don Isidro Parodi", książka z opowiadaniami napisanymi wraz z Bioyem Casaresem. Podpisali ją pseudonimem «H. Bustos Domecq», składającym się z «Bustos» – nazwisko pradziadka Borgesa, oraz «Domecq» – nazwisko pradziadka Casaresa. Pod tytułem "Poemas (1923-1943)" wydano w 1943 pracę poetycką o trzech wcześniejszych książkach Borgesa wzbogaconą o wiersze, które wcześniej ukazywały się w dzienniku "La Nación" i piśmie "Sur". Ponownie wraz z Bioyem Casaresem opublikował zbiór "Los mejores cuentos policiales". W tamtym okresie Borges już odnalazł przynależne mu miejsce wśród zmniejszającego się kręgu literackiej awangardy argentyńskiej. Za dzieło „Fikcje” otrzymał honorowe wyróżnienie Argentyńskiego Towarzystwa Pisarzy (SADE).
Podczas spotkania w sierpniu 1944 roku w domu Bioy Casaresa i Silviny Ocampo, Borges poznał Estelę Canto, młodą, atrakcyjną dziewczynę, która swą inteligencją, pochodzeniem (z rodziny rolniczej) oraz niekonwencjonalnością zwróciła na siebie uwagę pisarza, przyzwyczajonego do kobiet z wyższej klasy średniej. Borges, mimo niestosowności sytuacji, zakochał się. Estela była kobietą próżną i zarozumiałą – aż do śmierci chełpiła się tym, że zdobyła miłość, a później przyjaźń pisarza, m.in. chwaląc się kolekcją listów miłosnych. Listy te doskonale ukazywały jak bardzo emocjonalny w życiu może być człowiek nienawidzący sentymentalizmu w literaturze.
Postać Esteli miała wpływ na pewne aspekty utworu "Alef", jednego z najlepszych opowiadań Borgesa. To właśnie jej zadedykował to opowiadanie, a nawet podarował oryginalny manuskrypt, który czterdzieści lat później Estela sprzedała na licytacji w Sotheby za 25 tys. dolarów Hiszpańskiej Bibliotece Narodowej. Sprawiając zawód swojej matce, dla której Estela była kimś z niższej klasy, Borges zaproponował jej małżeństwo. Spotkał się z odmową. Para rozstała się 1952 roku.
We współpracy z Silviną Bullrich opublikował w 1945 "El compadrito", a rok później, z Bioy Casaresem, "Un modelo para la muerte" używając pseudonimu «B. Suárez Lynch» oraz, jako H. Bustos Domecq, "Dos fantasías memorables" – zbiór opowiadań kryminalnych. Borges później wytłumaczył, że «Suárez» pochodziło od nazwiska dziadka a «Lynch» reprezentowało irlandzką gałąź rodziny Bioy. Założył i kierował pismem "Los Anales de Buenos Aires" (które zakończyło swoją działalność w grudniu 1948, wraz z wydaniem 23 numeru). Borges i Bioy kontynuowali współpracę pod nowym pseudonimem: «B. Lynch Davis». Między 1947 i 1948 napisał esej "Nowa refutacja czasu" i opublikował "Obras Escogidas". W 1949 ukończył zbiór opowiadań "Alef", książkę fantastyczną, .
W 1946 roku Juan Domingo Perón został wybrany na prezydenta, pokonując Unię Demokratyczną. Borges, który popierał tę drugą opcję, otwarcie krytykował nowy rząd. Sława antyperonisty towarzyszyła mu przez całe życie. Swój stosunek do tego rządu, który uznawał za dyktaturę, manifestował m.in. tymi słowami:
Borges został zmuszony do porzucenia swej pracy w bibliotece i mianowany przez rząd Inspektorem rynków ptactwa domowego. Jego matka i siostra, również antyperonistki, zostały zatrzymane przez policję. W związku z zaistniałą sytuacją Borges rozpoczął podróż po Argentynie i Urugwaju, wygłaszając w różnych miejscach odczyty. Z tego powodu musiał pokonać swoją nieśmiałość i jąkanie się, korzystając przy tym z pomocy medycznej. Konieczność zmusiła go również do podjęcia się ciężkiej pracy nauczyciela literatury angielskiej w Instituto Libre de Segunda Enseñanza (odpowiednik liceum), a później także na Uniwersytecie Katolickim.
Dojrzałość.
Początek lat 50. znaczyła coraz większa rozpoznawalność Borgesa w Argentynie i poza jej granicami. Stowarzyszenie Pisarzy Argentyńskich wybrało go na prezydenta w 1950 roku, z której to funkcji zrezygnował trzy lata później. Prowadził wykłady na Uniwersytecie Republiki w Urugwaju, gdzie również ukazał się esej "Aspectos de la literatura gauchesca". W Meksyku wydał "Antiguas literaturas germánicas", napisaną z Delią Ingenieros. W tym samym roku w Paryżu opublikowano pierwsze francuskie tłumaczenie opowiadań Borgesa ("Fictions"), a w Buenos Aires serię historii "Śmierć i busola" ("La muerte y la brújula"). W 1952 roku napisane zostały eseje ze zbioru "Otras inquisiciones" oraz wydana została poprawiona wersja eseju o języku porteños, zatytułowanego "El idioma de los argentinos", wraz z "El idioma de Buenos Aires" José Edmundo Clemente’a. Pojawiło się również drugie wydanie "Alefa", wzbogacone o nowe opowiadania oraz esej "El Martín Fierro", który jeszcze w tym samym roku doczekał się reedycji. Pod opieką José Edmundo Clemente’a, wydawnictwo Emecé rozpoczęło publikować dzieła zebrane ("Obras Completas"). W 1954 reżyser Leopoldo Torre Nilsson nakręcił film "Dni nienawiści", oparty na opowiadaniu Borgesa "Emma Zunz".
Po przewrocie wojskowym – nazwanym Rewolucją Wolnościową – który obalił rząd peronistów, Borges został w 1955 roku mianowany dyrektorem Biblioteki Narodowej, którą to funkcję sprawował przez 18 lat. W grudniu tego samego roku wybrano go na członka Argentyńskiej Akademii Literatury. Wydał "Los orilleros", "El paraíso de los creyentes", "Cuentos breves y extraordinarios", "Poesía gauchesca", "La hermana Eloísa" i "Leopoldo Lugones". Został wykładowcą w Katedrze Literatury Niemieckiej, a później także dyrektorem Instytutu Literatury Niemieckiej na Wydziale Filozofii i Literatury Uniwersytetu Buenos Aires. Pismo "Ciudad" zadedykowało Borgesowi numer poświęcony jego twórczości. Ukazały się "Fikcje" po włosku, pod tytułem "La Biblioteca di Babele", zawierające opis nieskończenie wielkiej heksagonalnej biblioteki. Przez różne wypadki i kilka operacji, okulista zabronił pisarzowi czytać i pisać. Borges powoli tracił wzrok w następstwie choroby dziedzicznej, która wcześniej dosięgnęła jego ojca. Nie było to jednak gwałtowne zdarzenie, lecz proces. Nie przeszkodziło mu to jednak w kontynuowaniu kariery pisarza, eseisty i wykładowcy, również nie zmusiło do porzucenia lektury czy nauki języków obcych – czytano mu na głos. Swoją nominację na dyrektora Biblioteki Narodowej oraz rozpoznanie choroby oczu w tym samym roku Borges uznał za ironię losu.
W 1956 roku Borges przeprowadził na Uniwersytecie Buenos Aires zajęcia dotyczące literatury angielskiej – został mianowany profesorem tej uczelni oraz otrzymał tytuł doktora "Honoris Causa" na Uniwersytecie w Cuyo. Wybrano go również na prezesa Stowarzyszenia Pisarzy Argentyńskich. Z Montevideo surowo krytykował zdymisjonowany rząd peronistów i bronił Wolnościowej Rewolucji. Przez swoje poparcie dla nowego rządu został potępiony m.in. przez Ernesto Sábato i Ezequiela Martíneza Estrada. Sabato i Borges aż do 1973 roku trwali w swej polemice, chociaż nie przez wzajemną wrogość, lecz z uwagi na motywy polityczne. Dzięki przypadkowemu spotkaniu w bibliotece Orlando Barone zorganizował serię spotkań, podczas których obaj pisarze dyskutowali o literaturze, filozofii, kinie, lingwistyce i podobnych tematach. W rezultacie powstała książka "Diálogos: Borges-Sabato".
Między 1957 a 1960 rokiem Borges publikuje "Manual de zoología fantástica" i "Twórcę" ("El Hacedor"), zbiory krótkich tekstów i wierszy zadedykowanych Leopoldo Lugonesowi. Zaktualizował również tom "Poemas" i wydał dziennik "La Nación". We współpracy z Bioyem Casaresem opracował antologię "Libro del cielo y del infierno". Pod jego przewodnictwem rozpoczyna się nowy rozdział w historii pisma "La Biblioteca". Dzieła Borgesa nadal tłumaczone były na różne języki. W 1976 roku Borges udzielił wywiadu Joaquínowi Soler Sorrano, w którym opowiedział o wpływie jaki wywarły na całe jego życie języki obce; wychowany w języku hiszpańskim i angielskim postanowił zgłębić również język francuski, niemiecki czy języki skandynawskie. W tym okresie przetłumaczono na francuski "Otras inquisiciones" (jako "Enquétes"), "Alef" na niemiecki jako "Labyrinthe" oraz wybór opowiadań ze zbiorów "Alef" i "Fikcje" na włoski jako "L’Aleph". Wówczas pojawiły się również tomy od 6 do 9 "Obras Completas". Do 1960 roku Borges wiąże się z Partą Konserwatywną.
W 1961 roku, wraz z Samuelem Beckettem, otrzymał Międzynarodową Nagrodę Literacką (w wysokości 10 tys. dolarów), przyznawaną przez Międzynarodowy Kongres Wydawców w Formentor na Majorce. To ważne wyróżnienie pomogło Borgesowi zaistnieć w świadomości międzynarodowej, dzięki czemu otrzymał możliwość przetłumaczenia swych dzieł na liczne języki (angielski, francuski, niemiecki, szwedzki, norweski, duński, włoski, polski, portugalski, hebrajski, grecki, słowacki czy arabski). Pojawiła się również jego "Antología personal", wydana przez Sur. Wspólnie z matką wyjechał do Stanów Zjednoczonych, do Austin na zaproszenie Uniwersytetu Teksańskiego i Fundacji Tinkera. W ciągu pół roku wygłosił tam serię wykładów o literaturze argentyńskiej. W Nowym Jorku wydano zbiór opowiadań zatytułowany "Labyrinths" i przetłumaczono na niemiecki "Historia universal de la infamia". W 1962 roku na podstawie opowiadania "Człowiek z przedmieścia" nakręcono film pod tym samym tytułem. Wyreżyserował go René Mugica. Borges zakończył również prace nad biografią poety Almafuerte. W 1963 roku, ponownie ze swoją matką, udał się do Europy, również w celu wygłoszenia licznych odczytów. Po powrocie do Buenos Aires zakończył pracę nad antologią poety Evaristo Carriego.
We współpracy z Maríą Esther Vázquez opublikował w 1965 roku "Introducción a la literatura inglesa" oraz, w 1966, "Literaturas germánicas medievales". Rok później wydał "Introducción a la literatura norteamericana", napisany wraz z Esther Zemborain oraz "Kroniki Bustosa Domecqa" ("Crónicas de Bustos Domecq"), z Bioyem Casaresem. Ponadto w wersji książkowej ukazały się teksty Borgesa napisane na melodie milongi i tanga. Tom zatytułowano "Para las seis cuerdas", a ilustracje wykonał Héctor Basaldúa. Opublikowano również opowiadanie "Kość niezgody" ("La intrusa").
21 września 1967 roku, w wieku 68 lat, Borges wziął ślub z 57-letnią wdową, Elsą Astete Millán. Przez pierwszych kilka lat para mieszkała w domu pisarza, razem z jego matką, Leonor Acevedo. We wspomnieniach Elsy matka męża jawi się jako osoba spokojna, która nigdy nie interweniowała w związek syna, nie chciała mu zaszkodzić. Mimo to przyjaciele Borgesa utrzymują, że zazdrość pani Leonory była nie do zniesienia. Parę miesięcy po ślubie para przeprowadziła się do własnego mieszkania, w którym po raz pierwszy mogli zakosztować wspólnego życia bez stałego dozoru. Wtedy też rywalizacja między matką i żoną pisarza stała się bardziej zaciekła, przepełniona jadem, przez co Borges musiał potajemnie odwiedzać Leonorę. Właśnie te doświadczenia zmusiły parę do konfrontacji z rzeczywistością: dalsze współżycie było niemożliwe. W wywiadzie udzielonym w 1993 roku Elsa przyznała, że nie była szczęśliwa z Borgesem: «Był introwertykiem, małomówny i mało romantyczny. Był eteryczny, nieprzewidywalny. Nie żył w realnym świecie». W październiku 1970 roku małżeństwo ostatecznie się rozpadło.
W 1968 roku, wspólnie z Margaritą Guerrero, opublikował uzupełnienie "Manual de zoología fantástica" pod tytułem "Księga istot zmyślonych" ("El libro de los seres imaginarios"). W tym roku ukazał również swą "Nową antologię osobistą" ("Nueva antología personal"). Udał się do Santiago, by uczestniczyć w Kongresie Antyrasistowskich Intelektualistów, oraz do Europy i Izraela, gdzie wziął udział w kilku konferencjach. Reżyser Hugo Santiago nakręcił film "Invasión" na podstawie utworu Bioy i Borgesa. W 1969 zebrał i opracował dwa tomy poezji: "El otro, el mismo" i "Pochwała cienia" ("Elogio de la sombra"), który doczekał się dwóch edycji jednego roku. Wydał również antologię Walta Whitmana własnego tłumaczenia, opatrzoną tytułem "Hojas de hierba" i ilustracjami malarza Antonio Berni. Po kilku latach bez publikowania opowiadań zebrał je w tom "Raport Brodiego" ("El informe de Brodie"), opublikowany w sierpniu 1970.
Ostatnie lata.
W 1971 roku, w Buenos Aires, Borges opublikował długie opowiadanie zatytułowane "Kongres" ("El congreso"). Rok później udał się w podróż do Stanów Zjednoczonych, gdzie otrzymał liczne wyróżnienia oraz wygłaszał odczyty na różnych amerykańskich uniwersytetach. Po powrocie do Buenos Aires opublikował tom poezji "Złoto tygrysów" ("El oro de los tigres"), a 24 sierpnia, w dzień swoich urodzin, otrzymał szczególny wyraz szacunku – jedno z jego opowiadań, "Tamten" ("El otro"), zostało wydane w dokładnie takiej formie, jak życzył sobie tego pisarz. W 1973 roku został wybrany "Ciudadano Ilustre de la Ciudad de Buenos Aires" (Honorowym Obywatelem Buenos Aires), równocześnie poprosił o przeniesienie na emeryturę ze stanowiska dyrektora Biblioteki Narodowej. Jeszcze tego samego roku po raz pierwszy zostały wydane w jednym tomie zebrane dzieła Borgesa, nakładem wydawnictwa Emecé.
W Mediolanie Franco Maria Ricci wydał luksusową edycję opowiadania "Kongres", drukując je złotymi literami. Tom poezji "La rosa profunda" i zbiór opowieści "Księga piasku" opublikowano w 1975 roku, wraz z kompilacją "Prólogos". Odbyła się również premiera filmu "El muerto", wyreżyserowanego przez Héctora Olivera i opartego na opowiadaniu Borgesa pod tym samym tytułem (w wersji polskiej "Nieboszczyk").
W 1975 roku zmarła, w wieku 99 lat, matka pisarza. Od tego momentu Borges postanowił zrealizować podróżnicze plany. Towarzyszyła mu w tym jego była uczennica, następnie sekretarka, a ostatecznie druga żona – María Kodama.
W 1986 roku przeniósł się do Genewy – miasta, które obdarzyło go głębokim uczuciem i które Borges uznał za "jedną ze swych ojczyzn". 26 kwietnia ożenił się z Maríą Kodama. Ślub odbył się przez pełnomocnika na mocy odpowiedniego Aktu wydanego w Colonia Rojas Silva w Paragwaju. Zmarł 14 czerwca 1986 roku w wyniku raka wątroby. Zgodnie z ostatnią wolą Borgesa jego doczesne szczątki spoczęły na cmentarzu Plain Palais. Nagrobek, stworzony przez argentyńskiego rzeźbiarza Eduardo Longato, wykonany został z surowego, białego kamienia. U góry można przeczytać "Jorge Luis Borges", a poniżej «And ne forhtedon na», wraz z wygrawerowanym okręgiem, w którym znajduje się siedmiu żołnierzy, mały krzyż galijski oraz daty „1899/1986”. Inskrypcję «And ne forhtedon na», napisana w języku staroangielskim, można przetłumaczyć jako „I żeśmy się nie bali”. Z tyłu nagłówka znajduje się tekst "Hann tekr sverthit Gram okk / legger i methal theira bert", który odnosi się do dwóch wersów 27 rozdziału "Sagi rodu Wölsungów" (norweskiej sagi z XIII wieku). Tłumaczy się go jako «Wziął swój miecz, Gram, i umieścił nagi metal pomiędzy dwoma». Właśnie te dwa wersy Borges użył jako motto do opowiadania "Ulrica", jedynego traktującego o miłości, wydanego w zbiorze "Księga piasku". Główny bohater tego opowiadania nazywa się Javier Otárola. Poniżej tej drugiej inskrypcji wyryty jest okręt wikingów, a pod nim znajduje się trzecia inskrypcja: «De Ulrica a Javier Otárola (Od Urliki dla Javiera Otárola)», którą się czasami interpretuje jako dedykację dla Jorge Luisa Borgesa od Maríi Kodama.
W lutym 2009 roku planowano przenieść szczątki Borgesa na cmentarz Cementerio de la Recoleta w Buenos Aires, co wzbudziło liczne kontrowersje. Szczególnie przeciwna temu pomysłowi była wdowa po pisarzu, María Kodama. Ostatecznie pomysł zarzucono i Borges nadal spoczywa w Genewie.
Borges jako inspiracja.
Umberto Eco nie ukrywa, że zarówno osoba Borgesa, jak i jego twórczość była jednym ze źródeł inspiracji w czasie pisania "Imienia róży". Koncepcja labiryntu i biblioteki zarazem jest wzięta bezpośrednio z pisarstwa Borgesa. Postać posępnego mnicha Jorge w sposób jawny odnosi się do argentyńskiego pisarza (podobnie jak Borges jest on niewidomym bibliotekarzem).
W "Trans-Atlantyku" ma miejsce pojedynek na słowa między literacką postacią Witoldem Gombrowiczem a „Najwybitniejszym pisarzem Argentyny”. Gombrowicz doceniał talent Borgesa, ale zarzucał mu, że opiera się na tradycji europejskiej, która w wyniku II wojny światowej popadła w bankructwo.
Jorge Luis Borges był jednym z ulubionych pisarzy holenderskiego pisarza żydowskiego pochodzenia Harry’ego Mulischa.

</doc>
<doc id="87659" url="https://pl.wikipedia.org/wiki?curid=87659" title="Trójkąt Bermudzki (Wrocław)">
Trójkąt Bermudzki (Wrocław)

Trójkąt Bermudzki – potoczna nazwa części Przedmieścia Oławskiego we Wrocławiu. „Trójkąt Bermudzki” ogranicza od północy rzeka Oława, a od południa linia kolejowa. Zachodnią granicę stanowi ul. gen. Kazimierza Pułaskiego. Czasami „Trójkąt Bermudzki” zawęża się do mniejszego obszaru (zawierającego się w powyższym i rzeczywiście trójkątnego) zamkniętego ulicami gen. Kazimierza Pułaskiego, gen. Romualda Traugutta i Tadeusza Kościuszki. Charakterystyczna zabudowa „Trójkąta” to wielopiętrowe czynszowe kamienice i obiekty postindustrialne z przełomu XIX i XX wieku.
Po II wojnie światowej w rejonie tym osiedlili się przesiedleńcy ze Lwowa, głównie z Łyczakowa oraz Zamarstynowa, co miało wpłynąć na charakter tej dzielnicy, chociaż mieszkańcy wspominają także o kryjących się w „Trójkącie” bandach szabrowników.
Wśród mieszkańców Wrocławia region „Trójkąta Bermudzkiego” słynie jako zamieszkane przez lumpenproletariat, szczególnie niebezpieczne miejsce (i synonim takiego), o dużym wskaźniku przestępczości. Nawiązuje do tego wywodząca się z lat stanu wojennego w Polsce nazwa „Trójkąt Bermudzki”, która pojawiła się ok. 1982 w prasie podziemnej. „Trójkąt Bermudzki” i jego kryminogenny charakter były inspiracją do słów piosenki Lecha Janerki i jego zespołu Klaus Mitffoch: „Strzeż się tych miejsc” (z albumu "Klaus Mitffoch"). Obecnie rejon ten nie cechuje się już ponadprzeciętną przestępczością, a jego zła sława jest stereotypowa.
Obszar „Trójkąta Bermudzkiego” znacznie ucierpiał podczas powodzi tysiąclecia w 1997 roku. Domy były zalane do wysokości pierwszego piętra, a wiele budynków zostało nieodwracalnie uszkodzonych, a w następnych latach wyburzonych i sukcesywnie zastępowanych nowymi. W roku 2009 obszar „trójkąta” wciąż był jednym z najbardziej zaniedbanych obszarów miasta, jednak, w przeciwieństwie do Nadodrza, nie został objęty dotowanym ze środków Unii Europejskiej programem rewitalizacji.
Na ul. Mierniczej (dawna Lützowstraße) znajdującej się w centrum „Trójkąta” kręcono m.in. "Kobieta na wojnie" ("A Woman at War", 1991), "Charakter" (1997) i "Most szpiegów" (2015).

</doc>
<doc id="87662" url="https://pl.wikipedia.org/wiki?curid=87662" title="Kim Dae Jung">
Kim Dae Jung



</doc>
<doc id="87664" url="https://pl.wikipedia.org/wiki?curid=87664" title="Slip">
Slip



</doc>
<doc id="87666" url="https://pl.wikipedia.org/wiki?curid=87666" title="Slip (kwit)">
Slip (kwit)

Slip – rodzaj kwitu poświadczającego dokonanie operacji kartą bankową w terminalu POS. Po dokonaniu transakcji urządzenie drukuje dwa egzemlarze slipa:

</doc>
<doc id="87668" url="https://pl.wikipedia.org/wiki?curid=87668" title="Egon Olsen">
Egon Olsen



</doc>
<doc id="87670" url="https://pl.wikipedia.org/wiki?curid=87670" title="Lewi Eszkol">
Lewi Eszkol

 hebr. לוי אשכול; właśc. Lewi Skolnik (ur. 25 października 1895 w Oratowie pod Kijowem, zm. 26 lutego 1969 w Jerozolimie) – izraelski polityk, poseł do Knesetu od 1951 do 1969, minister, premier Izraela w latach 1963–1969. Stał na czele jedenastego, dwunastego i trzynastego rządu Izraela.
Życiorys.
W wieku 16 lat przystąpił do syjonistycznej grupy "Tzeirei Tzion". Otrzymał tradycyjne żydowskie wykształcenie na wyższej uczelni w Wilnie. W 1913 wyemigrował do Palestyny, będącej wówczas częścią Imperium Osmańskiego.
Podczas I wojny światowej jako ochotnik zaciągnął się do brytyjskiej armii i służył w Żydowskim Legionie. Po wojnie przyłączył się do grupy, która założyła kibuc Deganja Bet. W 1921 był jednym z założycieli Powszechnej Organizacji Robotników Żydowskich w Ziemi Izraela (Histadrut).
W 1937 odegrał centralną rolę w założeniu "Kompanii Wodnej Mekorot". Zajmował ważne stanowisko w żydowskiej podziemnej organizacji wojskowej Hagana i brał udział w walkach wojny o niepodległość.
W 1948 został szefem Światowej Organizacji Syjonistycznej. W latach 1950–1951 zajmował kierownicze stanowisko w Ministerstwie Obrony. Działał na rzecz stworzenia izraelskiego przemysłu obronnego.
W 1951 został wybrany do izraelskiego parlamentu Knesetu z ramienia Mapai. Został ministrem rolnictwa i przemysłu. Współpracował z Agencją Żydowską, pozyskując środki dla rozwoju państwa Izrael. Po kampanii synajskiej (1956) został ministrem finansów.
26 czerwca 1963 objął obowiązki premiera rządu izraelskiego i jednocześnie ministra obrony.
W 1964 odbył pierwszą państwową wizytę premiera Izraela w Stanach Zjednoczonych. Doprowadził do zbliżenia pomiędzy oboma państwami i ułatwił podpisanie licznych umów gospodarczych.
Za jego kadencji w Izraelu w 1964 zbudowano narodowy system nawadniający połacie kraju wodami z Jeziora Tyberiadzkiego.
Nawiązał stosunki dyplomatyczne z Niemcami w 1965 i więzi kulturalne z ZSRR. W 1966 odwiedził sześć afrykańskich państw.
W 1967 przeprowadził wojnę sześciodniową z krajami arabskimi. Dzięki sprawnym manewrom taktycznym w ciągu zaledwie sześciu dni izraelska armia zajęła Judeę, Samarię, Gazę, Wzgórza Golan oraz zajęła jordańską dotychczas część Jerozolimy. W odpowiedzi na terroryzm palestyński, w grudniu 1968 roku zaaprobował odwetowy rajd na lotnisko w Bejrucie.
Zmarł na atak serca 26 lutego 1969.
Po jego śmierci mandat poselski objął po nim Ari Ankorjon.

</doc>
<doc id="87671" url="https://pl.wikipedia.org/wiki?curid=87671" title="Ehud Barak">
Ehud Barak

, ur. jako Ehud Borg (ur. 12 lutego 1942 w kibucu Miszmar ha-Szaron) – izraelski polityk i wojskowy, premier w latach 1999–2001, wicepremier, minister i poseł, w latach 2007–2011 lider Izraelskiej Partii Pracy. Stał na czele dwudziestego ósmego rządu Izraela.
Przed rozpoczęciem kariery politycznej przez wiele lat służył w Siłach Obronnych Izraela. W latach 1991–1995 był szefem Sztabu Generalnego Sił Obronnych Izraela.
Życie prywatne.
Urodził się jako Ehud Borg w kibucu Miszmar ha-Szaron, położonym na równinie Szaron w centralnym regionie mandatowej Palestyny. Był najstarszym z czterech synów Estery i Israela Borg. Jego dziadkowie ze strony ojca, Frieda i Reuwen Borg, zostali zamordowani w 1912 w Puszołatach na Litwie (wówczas Imperium Rosyjskie). Dziadkowie ze strony matki, Elka i Szmuel Godin zginęli obozie zagłady Żydów w Treblince podczas Holocaustu.
Ehud zmienił nazwisko w 1959. Podczas służby wojskowej poznał swoją przyszłą żonę, Nawę z domu Kohen. Rozwiedli się w sierpniu 2003. Następnie, 30 lipca 2007 Ehud poślubił Nili Priel.
Kariera zawodowa.
Służba wojskowa.
Ehud Barak w dniu 8 listopada 1959 wstąpił do Sił Obronnych Izraela. Po przejściu podstawowego szkolenia wojskowego rozpoczął służbę w 9 Batalionie Piechoty. Bardzo szybko został dostrzeżony przez dowódców i zakwalifikowany do elitarnej jednostki Sajjeret Matkal. Z tego okresu służby niewiele informacji zostało odtajnionych. Wiadomo, że w latach 1963–1964 uczestniczył jako dowódca grupy rekonesansowej w operacjach „Haluc” i „Szrakrak” w Egipcie, podczas których izraelscy komandosi zdobyli informacje wywiadowcze o dyslokacji egipskich wojsk. Operacje te zostały uznane za kluczowe do osiągnięcia zwycięstwa w wojnie sześciodniowej w 1967. W maju 1972 w przebraniu technika uczestniczył w akcji uwolnienia zakładników z porwanego samolotu „Sabena”. W kwietniu 1973 w przebraniu kobiety osobiście uczestniczył w operacji „Źródło Młodości” w centrum Bejrutu (Liban). W jej trakcie zabito najważniejszych członków palestyńskiej organizacji terrorystycznej Czarny Wrzesień, którzy odpowiadali za zamach na izraelskich olimpijczyków w Monachium. Pierwsze wyróżnienie Medalem za Wybitną Służbę otrzymał w 1963 za przeprowadzenie tajnej operacji wywiadowczej na terytorium Syrii. Okoliczności przyznania pozostałych odznaczeń są utajnione. W latach 1971–1973 Ehud Barak dowodził jednostką Sajjeret Matkal.
W trakcie trwania służby wojskowej, w 1968 zdobył licencjat z fizyki i matematyki na Uniwersytecie Hebrajskim w Jerozolimie. W 1973 Barak rozpoczął studia inżynierskie na Uniwersytecie Stanforda (w Stanach Zjednoczonych). Na wieść o wybuchu wojny Jom Kipur pośpiesznie powrócił do Izraela i objął dowództwo nad 100. Batalionem Pancernym. Był to pośpiesznie zebrany batalion czołgów, utworzony z żołnierzy rezerwy. Mimo to Barak brawurowym manewrem na Synaju uratował batalion spadochroniarzy dowodzony przez Icchaka Mordechaja. Po wojnie objął dowództwo 401. Brygady Pancernej, a następnie dowodził rezerwową dywizją pancerną. W 1978 zdobył tytuł magistra w inżynierii systemów gospodarczych na Uniwersytecie Stanforda w Palo Alto w Kalifornii.
W 1982 awansował na pułkownika ("alluf miszne") i został mianowany szefem Dyrekcji Planowania Sił Obronnych Izraela. Podczas wojny libańskiej był zastępcą dowódcy wschodniej kolumny. W 1983 został szefem wywiadu wojskowego Aman, a następnie w 1986 został powołany do Północnego Dowództwa. W latach 1987–1991 był zastępcą szefa sztabu generalnego. W okresie tym odpowiadał za działania jednostek specjalnych na Zachodnim Brzegu.
Szef Sztabu Generalnego.
W dniu 1 kwietnia 1991 otrzymał awans na generała porucznika (raw alluf) został 14. szefem Sztabu Generalnego Sił Obronnych Izraela.
Jako szef sztabu był odpowiedzialny za bezpieczne realizowanie uzgodnień dotyczących wycofania izraelskich wojsk z Gazy i Jerycha w ramach zawartego w 1993 porozumienia z Oslo. Następnie brał udział w sformowaniu wojskowej części traktatu pokojowego z Jordanią, który został podpisany w 1994. W tym samym roku uczestniczył także w rozmowach z Syrią i Libanem. W dniu 1 stycznia 1995 ustąpił z urzędu szefa Sztabu Generalnego.
Kariera polityczna.
Po zakończeniu kariery wojskowej Ehud Barak zaangażował się w życie polityczne w Izraelskiej Partii Pracy. W dniu 7 lipca 1995 premier Icchak Rabin mianował Baraka ministrem spraw wewnętrznych. Rabin został jednak zamordowany 4 listopada 1995. Gdy Szimon Peres tworzył nowy rząd, Barak ponownie został ministrem spraw wewnętrznych. Pełnił swoje obowiązki do 1996, kiedy to został wybrany do XIV Knesetu i zaangażował się w działalność parlamentarnego komitetu spraw zagranicznych i obrony. Po wewnętrznych wyborach w Izraelskiej Partii Pracy w czerwcu 1997 został jej przywódcą. Na konwencji partii we wrześniu 1997 przeprosił jej członków za błędy popełnione w przeszłości.
Premier.
W 1999 Ehud Barak w wyborach parlamentarnych poprowadził do zwycięstwa blok partii lewicowych Jeden Izrael. Wybory były wielkim zwycięstwem lewicy, która jednak nie zdołała uzyskać samodzielnej większości w XV Knesecie. Wiele kontrowersji wywołała decyzja o utworzeniu koalicji z religijną partią Szas, która zgodziła się na warunki Baraka. Szas postawił warunek, że ich lider Arje Deri zajmie się przeprowadzeniem reformy antykorupcyjnej w izraelskich partiach politycznych. Kontrowersje rodziły się z faktu, że Arje Deri był skazanym za korupcję przestępcą. Było to o tyle dziwne, iż w czasie kampanii wyborczej Barak obiecywał, że po objęciu władzy skończy z „korupcyjnym” sponsorowaniem instytucji religijnych pod naciskiem partii religijnych pokroju Szas, pełniących najczęściej w stabilności koalicyjnych rządów rolę „języczka u wagi”. Wkrótce potem, na skutek oddania członkowi Szas stanowiska wiceministra edukacji, członkowie liberalnego ugrupowania Merec na znak protestu wyszli z rządu. Nie oznaczało to końca ustępstw na rzecz ortodoksów. Podczas kadencji Baraka weszło w życie tzw. "prawo Tal", zwalniające ze służby wojskowej część religijnych mężczyzn i kobiet.
6 lipca 1999 Ehud Barak został zaprzysiężony na 10. premiera Izraela. W skład koalicji rządowej wchodziły: blok Jeden Izrael, Szas, Merec, Narodowa Partia Religijna, Zjednoczony Judaizm Tory i Jisra’el ba-Alijja. Barak poza funkcją premiera pełnił równocześnie obowiązki Ministra Obrony. Ministrem finansów był Awraham Szochat, a ministrem spraw zagranicznych Dawid Lewi.
Bardzo szybko pojawiły się trudności w utrzymaniu koalicji rządzącej. 5 września 1999 religijna partia Zjednoczony Judaizm Tory wystąpiła z koalicji na znak protestu przeciwko przeniesieniu turbiny przez przedsiębiorstwo energetyczne w szabat. Jeszcze większe kłopoty pojawiły się w marcu 2000, kiedy rzeczywiście koalicja rozpadła się, a wielu jej członków łamało dyscyplinę partyjnego głosowania w parlamencie. Przyczyną rozpadu koalicji było zmuszenie wicepremiera i ministra transportu Icchaka Mordechaja do ustąpienia z urzędów na skutek oskarżenia o przestępstwa na tle seksualnym. Pod koniec swojej kadencji Ehud Barak przygotowywał szereg ustaw mających na celu przeprowadzenie rozdzielenia państwa od synagogi, jednak z powodu braku wystarczającego poparcia politycznego, wycofał się z tych planów.
Ehud Barak zaangażował się również w proces pokojowy, dążąc do osiągnięcia porozumień pokojowych z arabskimi sąsiadami. 3 stycznia 2000 rozpoczął się maraton rozmów izraelsko-syryjskich w Shepherdstown. Na czele izraelskiej delegacji stał Barak, a na czele syryjskiej delegacji Faruk asz-Szara. W rozmowach uczestniczyli amerykański prezydent Bill Clinton i sekretarz stanu Madeleine Albright. Rozmowy zakończyły się niepowodzeniem 11 stycznia.
Impas w rozmowach z Syrią odbił się niekorzystnie na sytuacji w strefie bezpieczeństwa w południowym Libanie. Siły Obronne Izraela planowały zakończenie operacji wycofywania się ze strefy bezpieczeństwa na 6 lipca 2000. W tym momencie Armia Południowego Libanu miała stać się częścią libańskiej armii. W momencie załamania się rozmów izraelsko-syryjskich, dowództwo Armii Południowej Libanu uznało, że po wycofaniu się izraelskiej armii nie zdołają przetrwać w Libanie. Nastąpił więc rozpad tej armii, a jej żołnierze zaczęli masowo opuszczać swoje jednostki. Niektórzy z nich uciekali do Izraela. W takiej sytuacji Siły Obronne Izraela przyspieszyły wycofywanie z południowego Libanu, które ukończono 24 maja.
W lipcu 2000 Ehud Barak rozpoczął negocjacje z przewodniczącym Autonomii Palestyńskiej Jasirem Arafatem. Rozmowy prowadzono w Camp David, z udziałem amerykańskiego prezydenta Billa Clintona. Barak złożył Arafatowi propozycję zakończenia konfliktu izraelsko-palestyńskiego, idąc na największe ustępstwa w dziejach (m.in. uznając podział Jerozolimy na części żydowską i arabską, w której miałaby powstać stolica przyszłego państwa palestyńskiego). Arafat jednak odrzucił te propozycje. W konsekwencji, 28 września 2000 wybuchło palestyńskie powstanie intifada Al-Aksa. Wobec fiaska wysiłków pokojowych i rozpadu koalicji rządowej, Ehud Barak ogłosił 10 grudnia przyspieszone wybory. Swoje obowiązki pełnił do 7 marca 2001, kiedy to przegrał w bezpośrednie wybory premiera z liderem opozycyjnego Likudu, Arielem Szaronem. Po klęsce wyborczej Barak zrezygnował z funkcji przewodniczącego Partii Pracy i wycofał się z życia politycznego.
Praca w biznesie.
Po odejściu z polityki Ehud Barak zaangażował się w biznesie. Pracował jako doradca i partner kilku amerykańskich spółek zajmujących się między innymi sprawami bezpieczeństwa. Włączył się w rozwój jednego z funduszy inwestycyjnych, oraz był prezesem firmy SCP Gilat Satcom, która oferowała usługi komunikacyjne przy wykorzystaniu satelitów telekomunikacyjnych. Był także powiązany z amerykańską firmą informatyczną Electronic Data Systems (EDS) i Ofer Glazer, która próbowała wykorzystać łupki bitumiczne w Jordanii i na pustyni Negew.
Powrót do polityki.
W dniu 5 listopada 2004 Ehud Barak ogłosił swój powrót do życia politycznego. W 2005 zgłosił chęć startu w wewnątrzpartyjnych wyborach na szefa Izraelskiej Partii Pracy w listopadzie. Jednakże z powodu niskich szans dawanych mu sondażach przedwyborczych wycofał się z planów kandydowania i poparł Szimona Peresa. Gdy ten ostatni przegrał na rzecz Amira Pereca i opuścił partię, Barak ogłosił, iż pozostanie w jej szeregach, pomimo nie najlepszych stosunków z nowym liderem. Zadeklarował także, iż nie będzie ubiegał się o miejsce w parlamencie.
12 czerwca 2007 zwyciężył w wewnątrzpartyjnych wyborach Izraelskiej Partii Pracy i został jej przewodniczącym. Jednocześnie został wicepremierem i ministrem obrony w rządzie Ehuda Olmerta, zastępując na tych stanowiskach byłego lidera ugrupowania, Amira Pereca. Po utworzeniu rządu Binjamina Netanjahu 31 marca 2009 ponownie otrzymał tekę ministra obrony. Został również wicepremierem.
W 2011 dokonał rozłamu w Partii Pracy i założył ugrupowanie Niepodległość (Azmaut).
26 czerwca 2019 roku zapowiedział, że utworzy nową partię i weźmie udział w kampanii do wrześniowych wyborów. Uznał, że Niebiesko-Biali nie mają siły, żeby zmobilizować elektorat przeciw Likudowi. Na konferencji prasowej towarzyszył mu m.in. Ja’ir Golan – były zastępca Szefa Sztabu Sił Obronnych Izraela. Nowa partia będzie się nazywać Demokratyczny Izrael. Pod koniec lipca ogłoszono, że ugrupowanie weszło w skład lewicowej koalicji wyborczej Obóz Demokratyczny współtworzonej przez Merec z nowym przewodniczącym Niccanem Horowicem oraz Ruch Zielonych pod przywództwem Setaw Szafir.
Odznaczenia.
Medal za Wybitną Służbę, 4 razy Medal Szefa Sztabu, Legion of Merit

</doc>
<doc id="87673" url="https://pl.wikipedia.org/wiki?curid=87673" title="Hermafrodyt">
Hermafrodyt



</doc>
<doc id="87683" url="https://pl.wikipedia.org/wiki?curid=87683" title="Nizina Orinoko">
Nizina Orinoko

Nizina Orinoko – nizina w północnej części Ameryki Południowej nad Morzem Karaibskim w obniżeniach prekambryjskiego podłoża. Nazwa pochodzi od rzeki Orinoko. Nizina Orinoko znajduje się w strefie klimatu równikowego. 

</doc>
<doc id="87684" url="https://pl.wikipedia.org/wiki?curid=87684" title="Gramocząsteczka">
Gramocząsteczka



</doc>
<doc id="87685" url="https://pl.wikipedia.org/wiki?curid=87685" title="Kosiarz">
Kosiarz

Kosiarz (ang. "Reaper Man") – humorystyczna powieść fantasy Terry'ego Pratchetta, wydana w 1991 r. (tłumaczenie wydania polskiego: Piotr W. Cholewa). Jest to jedenasta część długiego cyklu "Świat Dysku". W Polsce wydana w 15 stycznia 2001 roku przez Prószyński i S-ka ().
Śmierć naraził się Audytorom Wszechświata. Dostaje Czas, co znaczy, że będzie żył, ale również to że umrze. Chce go prawidłowo wykorzystać i porzuca swoje obowiązki przysparzając tym nieco problemów ludziom na Dysku – wszak nikt nie umiera. Chce sprawdzić, jak żyją ludzie, więc zatrudnia się u staruszki na wsi jako pomoc. Powoli powstaje nowy Śmierć – bardziej dramatyczny (przybycia o północy, objawianie się na odległym wzgórzu oświetlony błyskawicą itp.). W cieniu wielkich wydarzeń spokojnie powstaje i wykonuje swoje obowiązki Śmierć Szczurów. Natomiast w Ankh-Morpork magowie z Niewidocznego Uniwersytetu muszą poradzić sobie z żyjącym supermarketem, stworzonym przez nadmiar energii życiowej i zombie.

</doc>
<doc id="87686" url="https://pl.wikipedia.org/wiki?curid=87686" title="Wyprawa czarownic">
Wyprawa czarownic

Wyprawa czarownic (ang. "Witches Abroad") – humorystyczna powieść fantasy Terry’ego Pratchetta, wydana w 1991 r. (tłumaczenie wydania polskiego: Piotr W. Cholewa). Jest to dwunasta część cyklu "Świat Dysku".
Jest to książka o sile opowieści i o tym, jak świat i ludzie zmieniają się pod ich wpływem. Ponownie czarownice z Lancre mają do wypełnienia misję i w tym celu wyruszają na pełną przygód wyprawę – do odległej Genoi. Magrat Garlick zostaje Wróżką Chrzestną, Babcia Weatherwax spotyka siostrę Lily, a Niania Ogg zaprzyjaźnia się z krasnoludem Casanundą.

</doc>
<doc id="87687" url="https://pl.wikipedia.org/wiki?curid=87687" title="Panowie i damy">
Panowie i damy

Panowie i damy (ang. "Lords and Ladies") – humorystyczna powieść fantasy Terry’ego Pratchetta, wydana w 1992 r. (tłumaczenie wydania polskiego: Piotr W. Cholewa). Jest to czternasta część długiego cyklu "Świat Dysku".
Kolejna po Wyprawie Czarownic powieść o trzech wiedźmach z małego, zagubionego w Ramtopach królestwa Lancre.
Magrat Garlick szykuje się do ślubu z nowo intronizowanym królem Lancre, Verence’em. Z tego powodu do Lancre przybywa mnóstwo dostojnych gości – w tym reprezentacja Niewidocznego Uniwersytetu (Mustrum Ridcully, Bibliotekarz, Kwestor, Myślak Stibbons i zabrany po drodze hrabia Casanunda – Drugi Największy Kochanek Świata). Tymczasem zbliża się Noc Letnia, gdy granice między światami stają się cieńsze, przez co te pierwsze nawzajem się przenikają.
Wskutek szeregu niefortunnych zdarzeń (związanych m.in. z grupą niemądrych dziewcząt, które chcą zostać czarownicami oraz z Lancrańskim Zespołem Tańca Morris) do Lancre przedostają się Elfy, istoty piękne, ale wyniosłe, lubujące się w wymyślnym i okrutnym zabijaniu ludzi, porywaniu dzieci i niszczeniu rozmaitych rzeczy.
W rezultacie Magrat, babcia Weatherwax i niania Ogg mają na głowie ratowanie Lancre i mnóstwo związanych z tym nieprzyjemności.

</doc>
<doc id="87688" url="https://pl.wikipedia.org/wiki?curid=87688" title="Pomniejsze bóstwa">
Pomniejsze bóstwa

Pomniejsze bóstwa (ang. "Small Gods") – humorystyczna powieść fantasy Terry’ego Pratchetta, wydana w 1992 r. (tłumaczenie wydania polskiego: Piotr W. Cholewa). Jest to trzynasta część długiego cyklu "Świat Dysku".
Młody i nie całkiem bystry nowicjusz Brutha podczas codziennych obowiązków, do jakich należy głównie okopywanie melonów, staje w obliczu swego boga Oma... w postaci malutkiego jednookiego żółwia. Om nie jest w stanie przybrać innej formy, gdyż źródłem jego mocy jest wiara ludzi, a pozostał mu jedynie jeden, ale za to szczery, sługa. Od tej pory Brutha zostaje wciągnięty w machinę polityki, religii i wiedzy – a na jego drodze stanie Kwizycja ze straszliwym ekskwizytorem Vorbisem, filozofowie Efebu, a także św. Ungulant, pustynny pustelnik, przyjaciel wszystkich pomniejszych bóstw...

</doc>
<doc id="87689" url="https://pl.wikipedia.org/wiki?curid=87689" title="Zbrojni">
Zbrojni

Zbrojni (ang. "Men at Arms") – humorystyczna powieść fantasy Terry’ego Pratchetta, wydana w 1993 (tłumaczeniem zajął się Piotr W. Cholewa). Jest to piętnasta część długiego cyklu "Świat Dysku". W Polsce wydana w roku 2002 przez wydawnictwo Prószyński i S-ka ().
Fabuła.
Edward d’Eath, potomek zubożałego rodu szlacheckiego, postanawia odnaleźć potomka dawnych królów Ankh-Morpork i doprowadzić do jego koronacji, niezależnie od tego, ile trudów i ofiar by to wymagało.
Jakiś czas potem z muzeum Gildii Skrytobójców ginie wyjątkowo niebezpieczne urządzenie i dochodzi do szeregu, jak się zdaje, przypadkowych morderstw.
Kapitan Samuel Vimes, dowódca Straży Nocnej Ankh-Morpork, podejmuje śledztwo – pomimo że rządzący miastem Patrycjusz mu tego zabronił. Ma niewiele czasu, bo za trzy dni zamierza poślubić Sybil Ramkin, najbogatszą kobietę w Ankh-Morpork. W związku z tym będzie zmuszony stać się statecznym dżentelmenem, a także opuścić straż miejską i zostać cywilem. W śledztwo miesza się także Straż Dzienna.
A w Straży Nocnej robi się naprawdę ciekawie po tym, jak zostają do niej przyjęci nowi rekruci: troll Detrytus, krasnolud Cuddy i Angua, która jako wilkołak, na kilka nocy w miesiącu staje się wilkiem.
Tłumaczenie nazw własnych.
Nazwy własne trzech głównych bohaterów w oryginale pełnią funkcję ekspresywną. Tracą ją jednak w polskim tłumaczeniu. Ponadto pięć onimów, w oryginale pełniących funkcję poetycką, także tracą ją tekście polskim brzmiąc po prostu jak nazwiska obcojęzyczne, np. Lord d’Eath oraz Mr d’Eath.

</doc>
<doc id="87690" url="https://pl.wikipedia.org/wiki?curid=87690" title="Muzyka duszy">
Muzyka duszy

Muzyka duszy (ang. "Soul music") – humorystyczna powieść fantasy Terry’ego Pratchetta, wydana w 1994 r. (tłumaczenie wydania polskiego: Piotr W. Cholewa). Jest to szesnasta część cyklu "Świat Dysku".
Książka opowiada o konsekwencjach znalezienia pewnego instrumentu muzycznego w sklepie, „którego jeszcze wczoraj tutaj nie było”. Tytułowa "Muzyka duszy" to muzyka "wykrokowa". W książce tej pojawia się również Śmierć oraz Susan Sto Helit – „wnuczka” Śmierci, która odziedziczyła po dziadku wiele zdolności.
Głównym bohaterem jest Imp Y Celyn (znany także pod pseudonimem artystycznym „Buddy”), bard z Llamedos. Imp wspólnie z trollem Liasem i krasnoludem Buogiem utworzył pierwszy na Dysku zespół „wykrokowy” (dyskowy odpowiednik rocka).

</doc>
<doc id="87691" url="https://pl.wikipedia.org/wiki?curid=87691" title="Na glinianych nogach">
Na glinianych nogach

Na glinianych nogach (ang. "Feet of Clay") – humorystyczna powieść fantasy Terry’ego Pratchetta, wydana w 1996 r. (wydanie polskie Prószyński i S-ka 2004, ). Jest to dziewiętnasta część cyklu "Świat Dysku", zaliczana do podcyklu o Straży Miejskiej.
Bohaterami powieści po raz trzeci z rzędu w cyklu Świata Dysku będą strażnicy miejscy z Ankh-Morpork (grodzie tysięcy niespodzianek, zgodnie z przewodnikiem gildii kupców). Tym razem komendant Samuel Vimes (aktualnie dżentelmen, ale wolałby o tym nie mówić) wraz z całą brygadą będzie musiał uporać się z wieloma zagadkami – otruciem patrycjusza, tajemniczymi morderstwami staruszków oraz spiskowaniem golemów. Jakby było tego mało, Nobby dowiaduje się o swoim rzekomo szlachetnym pochodzeniu, do straży dochodzi krasnoludka imieniem Cudo Tyłeczek, a pewien Smok Herbowy Królewski miesza w historii za pomocą pióra i odrobiny inkaustu...

</doc>
<doc id="87692" url="https://pl.wikipedia.org/wiki?curid=87692" title="Ostatni bohater">
Ostatni bohater

Ostatni bohater (ang. "Last Hero") – humorystyczna powieść fantasy Terry’ego Pratchetta, wydana w 2001 r. Jest to dwudziesta siódma część długiego cyklu "Świat Dysku". Tom ten wydany został, tak jak wcześniej "Eryk", w większym niż zwykle formacie i z wieloma ilustracjami Paula Kidby’ego (który został głównym ilustratorem książek Pratchetta po śmierci Josha Kirby’ego). W Polsce książka ta ukazała się w 2003, z pominięciem oryginalnej chronologii cyklu (po "Maskaradzie" zamiast po "Złodzieju czasu"), w tłumaczeniu Piotra W. Cholewy. Jest to siódma część podcyklu o przygodach Rincewinda, maga-nieudacznika.
W roku 2010 książka była niedostępna w polskich księgarniach, a na rynku wtórnym egzemplarze używane osiągały cenę kilkuset złotych.
Książka opowiada o tym, jak sześciu podstarzałych bohaterów (tzw. "Srebrna Orda"), postępujących według specyficznego bohaterskiego kodeksu, chciało zniszczyć bogów – odwrotnie niż Mazda, dyskowy odpowiednik Prometeusza, oddając im ogień (w postaci bomby). Nie wiedzą, że mogą w ten sposób doprowadzić do zagłady całego świata. Specjalnie wybrani ludzie – Rincewind, kapral Marchewa i znany geniusz Leonard z Quirmu zostają wysłani z misją powstrzymania Srebrnej Ordy w „kosmicznym” statku. Na pokładzie w podróż dookoła Dysku wyrusza z nimi pasażer na gapę – Bibliotekarz. Występuje tu wiele nawiązań do pierwszych lotów na Księżyc.

</doc>
<doc id="87693" url="https://pl.wikipedia.org/wiki?curid=87693" title="Zadziwiający Maurycy i jego edukowane gryzonie">
Zadziwiający Maurycy i jego edukowane gryzonie

Zadziwiający Maurycy i jego edukowane gryzonie (ang. "The Amazing Maurice and his Educated Rodents") – humorystyczna powieść fantasy Terry’ego Pratchetta, wydana w 2001 r.
Pierwsze polskie wydanie ukazało się w lutym 2004, w tłumaczeniu Doroty Malinowskiej-Grupińskiej (pod tytułem "Zadziwiający Maurycy i jego uczone szczury"), z pominięciem oryginalnej chronologii cyklu (przed "Na glinianych nogach"). Jest to dwudziesta ósma część cyklu "Świat Dysku". Powieść jest ponadto pierwszą książką z tej serii skierowaną do młodszych czytelników, a także pierwszą w cyklu nie tłumaczoną w Polsce przez Piotra W. Cholewę. W lutym 2011 ukazało się tłumaczenie Piotra W. Cholewy, pod zmienionym, bliższym oryginału tytułem, "Zadziwiający Maurycy i jego edukowane gryzonie".
Opowiada ona o losach kota Maurycego i grupy szczurów, przemienionych przez odpadki z Niewidocznego Uniwersytetu w inteligentne zwierzęta, myślące jak ludzie, oraz chłopca Keitha. Za pomysłem Maurycego chodzą oni od miasta do miasta, powodując „plagę szczurów”, a następnie wyprowadzając je za pieniądze niczym grajek z Hamelin. Aż do pewnego miasteczka w Überwaldzie, w którym dzieją się dziwne rzeczy.

</doc>
<doc id="87698" url="https://pl.wikipedia.org/wiki?curid=87698" title="Deluwium">
Deluwium

Deluwium (łac. "deluvium", wymycie), osad deluwialny – luźny lub słabo spojony osad powstający w wyniku akumulacji (osadzania) drobnych cząstek mineralnych z gleb, glin, lessów, pokryw zwietrzelinowych itp., wypłukanych i zmytych ze stoków przez wody opadowe. Deluwia powstają przez przenoszenie produktów wietrzenia z wyższych do niższych części stoku.

</doc>
<doc id="87699" url="https://pl.wikipedia.org/wiki?curid=87699" title="Detrakcja">
Detrakcja

Detrakcja – proces wyrywania, wydzierania przez lodowiec okruchów i bloków skalnych z podłoża poprzez działalność mechaniczną i zamróz.

</doc>
<doc id="87700" url="https://pl.wikipedia.org/wiki?curid=87700" title="Himni i Flamurit">
Himni i Flamurit



</doc>
<doc id="87702" url="https://pl.wikipedia.org/wiki?curid=87702" title="Dezintegracja">
Dezintegracja



</doc>
<doc id="87704" url="https://pl.wikipedia.org/wiki?curid=87704" title="Rozpad skał">
Rozpad skał



</doc>
<doc id="87705" url="https://pl.wikipedia.org/wiki?curid=87705" title="Dolina przełomowa">
Dolina przełomowa



</doc>
<doc id="87706" url="https://pl.wikipedia.org/wiki?curid=87706" title="Dolina przegłębiona">
Dolina przegłębiona

Dolina przegłębiona – dolina lodowcowa ukształtowana w wyniku erozji lodowcowej, której fragment skalnego dna ma nachylenie przeciwne do generalnego spadku doliny. Doliny takie powstają w wyniku intensywnej erozji dna doliny przez lodowiec dolinny. Po ustąpieniu lodowca przegłębienie doliny najczęściej jest wypełniane wodą jezior lub osadami aluwialnymi, morenowymi i jeziornymi.
Największe alpejskie doliny takie jak dolina Innu zostały przegłębione w starszych epokach lodowych (starszych niż Würm – ostatnia epoka lodowa), a obecne płaskie dno o prawie jednostajnym spadku jest efektem wypełnienia skalnego żłobu lodowcowego młodymi osadami o niekiedy kilometrowej miąższości. Skalne dna tych dolin znajdują się nieraz poniżej poziomu morza (kryptodepresja).

</doc>
<doc id="87707" url="https://pl.wikipedia.org/wiki?curid=87707" title="Dolina rzeczna">
Dolina rzeczna



</doc>
<doc id="87709" url="https://pl.wikipedia.org/wiki?curid=87709" title="Dolina lodowcowa">
Dolina lodowcowa



</doc>
<doc id="87710" url="https://pl.wikipedia.org/wiki?curid=87710" title="1 Dywizja Piechoty im. Tadeusza Kościuszki">
1 Dywizja Piechoty im. Tadeusza Kościuszki



</doc>
<doc id="87711" url="https://pl.wikipedia.org/wiki?curid=87711" title="Egzaracja">
Egzaracja

Egzaracja – jeden z trzech procesów erozji glacjalnej (obok detrakcji i detersji), tłumaczony jako zdzieranie. 
Dotyczy utworów nieskonsolidowanych, znajdujących się w podłożu lodowca. Są one deformowane i przesuwane pod wpływem przemieszczającego się lodu, a część przymarza do stopy lodowca i jest włączana w jego obręb. 
Procesy te są obecnie rozpatrywane w ramach glacitektoniki, czyli deformacji podłoża podlodowcowego, które są analogiczne do zjawisk tektonicznych. Do struktur glacitektonicznych należą fałdy, łuski, nasunięcia oraz depresje glacitektoniczne, które są w istocie zagłębieniami egzaracyjnymi.
Efektem kombinacji procesów erozyjnych, detersji, detrakcji i egzaracji (nie tylko samej egzaracji) są m.in. mutony (barańce), misy skalne, rysy lodowcowe i kotły lodowcowe.

</doc>
<doc id="87715" url="https://pl.wikipedia.org/wiki?curid=87715" title="Piotr W. Cholewa">
Piotr W. Cholewa

Piotr Władysław Cholewa, pseud. PWC [czyt. PeWuC] (ur. 23 października 1955 w Sosnowcu) – polski tłumacz literatury anglojęzycznej, głównie fantastycznej, tłumacz serii Świat Dysku oraz działacz polskiego fandomu fantastycznego.
Życiorys.
Jest absolwentem studiów matematycznych na Wydziale Matematyczno-Fizyczno-Chemicznym Uniwersytetu Śląskiego. Po ukończeniu studiów pracował do 2000 na macierzystej uczelni, w Instytucie Matematyki. W 1987 obronił pracę doktorską. Wyznawca teorii, że „każdy powinien skończyć matematykę, bo to uczy dyscypliny myślenia”. Wieloletni członek Śląskiego Klubu Fantastyki, do którego wstąpił 1981, tuż po jego powstaniu. W przeszłości jego wiceprezes, od wielu lat redaktor naczelny Miesięcznika, były prezes i sekretarz Europejskiego Stowarzyszenia Science Fiction; były prezes, i członek zarządu Związku Stowarzyszeń Fandom Polski.
Od 1983 zajmował się tłumaczeniami. Najbardziej znany z przekładów literatury fantastycznej (fantasy i science fiction) oraz komiksów. Tłumaczył książki takich pisarzy jak Terry Pratchett (cykl Świat Dysku), Orson Scott Card, William Gibson, Roger Zelazny czy Ursula K. Le Guin. Przełożył także na polski komiksy o Garfieldzie oraz Calvinie i Hobbesie.
Za tłumaczenie powieści "Kolor magii" otrzymał w 1995 nagrodę Stowarzyszenia Tłumaczy Polskich.
W 1999 otrzymał nagrodę Golema przyznawaną przez Krakowski Klub Miłośników Fantastyki „Dżabbersmok” za działalność dla fandomu polskiego i Nagrodę Elektrybałta, czyli Literacką Nagrodę Online, przyznawaną autorom, których tekst został opublikowany w internecie w danym roku. Przyznaje ją kapituła, w skład której wchodzą pisma internetowe poświęcone fantastyce oraz kluby SF mające swoją reprezentację w Internecie. Należą do niej redakcje serwisów i pism poświęconych sf: Fahrenheit, Framzeta, Miesięcznik, Esensja, Fandom i ja, kluby: ŚKF, Galicyjska Gildia Fanów Fantastyki, Gildia.pl, DKF i Framling.
W 2000 roku został laureatem nagrody Konfederacji Fantastyki Rassun za tłumaczenia i wkład w fantastykę.
Na Euroconie 2010 otrzymał nagrodę Europejskiego Stowarzyszenia Science Fiction (ESFS) "„Hall of Fame”" dla najlepszego tłumacza.
Jego żoną jest Elżbieta Gepfert. Jest ojcem Michała Cholewy, pisarza SF.
Dorobek tłumaczeniowy.
Piotr Cholewa rozpoczął swoją przygodę z tłumaczeniem od opowiadań pojawiających się na łamach fanzinu Klubu Fantastyki. Potem zaczął pracować dla wydawnictw i tłumaczyć opowiadania ukazujące się na łamach magazynu Fantastyka. Z czasem porzucił karierę uniwersytecką w dziedzinie matematyki i zajął się zawodowo tłumaczeniem.
Świat Dysku.
Piotr Cholewa znany jest głównie ze swojego tłumaczenia Świata Dysku Terry’ego Pratchetta, którym zajmował się od polskiego wydania „Koloru Magii”, pierwszej części sagi, do śmierci autora. Zapytany o ocenę serii jako całości, twierdzi, że książki robią się coraz ciekawsze w miarę tworzenia, bo podczas gdy pierwsze części składały się z anegdotek związanych ze sobą bohaterami i głównym wątkiem, to kolejne stają się coraz bardziej spójne. Przytacza też słowa Pratchetta, który na spotkaniu autorskim powiedział kiedyś, że „dopiero przy czwartej książce odkrył, że istnieje coś takiego jak fabuła i bardzo mu się to spodobało”. Mawia też, że te książki powinien tłumaczyć ktoś kogo one bawią, bo najgorsze co mogłoby im się stać to tłumaczenie przez osobę, która nie uważa ich za śmieszne.
Trudności w tłumaczeniu Pratchetta.
W wywiadach Piotr Cholewa zawsze spotyka się z pytaniem jakie trudności pojawiają się w tłumaczeniu fantastyki, a szczególnie w przekładzie książek Terry’ego Pratchetta. Chętnie na nie odpowiada, podając przykłady problematycznych zagadnień. Tłumaczy, dlaczego podjął taką decyzję a nie inną. W większości przypadków pisze coś w konkretny sposób nie z głupoty, tylko dlatego, że taki miał zamysł.
Nazwy własne.
W kwestii nazw własnych, a szczególnie nazwisk, Cholewa wyznaje zasadę pozostawiania oryginału, chyba że imię jest znaczące i ma stanowić element komiczny. Oczywiście, przy serii książek tak długiej jak „Świat Dysku” trudno stwierdzić, czy dana postać epizodyczna za kilka książek nie stanie się kluczowa, a jej imię czy nazwisko nie otrzyma większego znaczenia. Na to jednak tłumacz zajmujący się książkami na bieżąco nie może nic poradzić.
Humor.
„[P]ewne sprawy są trudne do przeniesienia, choćby dlatego, że my w szkole uczyliśmy się na pamięć innych wierszy, uprawialiśmy inne gry na podwórku, co innego jadaliśmy na śniadanie. I rzeczywiście czasami muszę dowcip lekko zaadaptować, żeby był czytelny – choć raczej rzadko.” Wypowiedź ta dobrze opisuje jego podejście do tłumaczenia humoru, który stanowi właściwie nieodłączny element książek Pratchetta. Tłumacz stara się zachować charakterystyczny, prześmiewczy styl pisarza, a jednocześnie uczynić żarty zrozumiałymi dla polskiego czytelnika. Z jego wypowiedzi wynika jednak, że wielokrotnie musi poświęcić część typowych dla Pratchetta nawiązań do kultury powszechnej.
Nawiązania.
W przypadku nawiązań Piotr Cholewa stara się trzymać oryginału, chyba że to uczyniłoby tłumaczenie całkowicie niezrozumiałym dla polskiego odbiorcy. I tak jak sam twierdzi, zmienia dziecięce wyliczanki na takie kojarzone przez Polaków, cytaty literackie przerabia na cytaty z ich polskich tłumaczeń, a niektóre odniesienia po prostu pomija, żeby nie konfundowały czytelnika. Stara się jednak nie robić tego często i uważa, że jeśli ktoś nie zrozumie nawiązania do Szekspira, sam jest sobie winien.
Oczywiście zdarza się i tak, że coś musi zniknąć w tłumaczeniu. Cholewa podaje za przykład Scone of Stone, czyli święty kamień krasnoludów, który jest jednocześnie żartem z rodzaju słodkiego pieczywa, aliteracją i nawiązaniem do Stone of Scone, kamienia, którym musi się koronować król Szkocji. Cholewa zdecydował się na Kajzerkę z Kamienia, oddając aliterację i nawiązanie do pieczywa, ale tracąc jakiekolwiek powiązanie ze Szkocją.
Odmiany językowe.
Zapytany o tłumaczenie odmian językowych, czy to regionalnych czy wynikających z prywatnych manieryzmów bohatera, Cholewa tłumaczy, że stara się czytać sobie wypowiedzi na głos i wyróżnić jedną dominującą cechę, którą próbuje oddać po polsku. Zamiast więc zignorować dialekty, stara się odtworzyć je w możliwie najbliższy sposób w języku polskim, oddając koloryt świata przedstawionego, jaki opisał pisarz i nierzadko bawiąc czytelnika.
Akwila Dokuczliwa vs. Tiffany Obolała.
Jednym z często omawianych na fandomie „Świata Dysku” tematem jest tłumaczenie książki „The Wee Free Men”, czy raczej jej dwóch polskich tłumaczeń, które ukazały się zaledwie kilka lat po sobie. Pierwsze, wydane w Polsce w 2005 roku, dwa lata po wydaniu oryginału zostało przetłumaczone przez Dorotę Malinowską i pojawiło się na rynku pod tytułem "Wolni Ciutludzie". Pięć lat później, w 2010 ukazało się jednak drugie tłumaczenie książki, już zrobione przez Piotra Cholewę. Tytuł drugiego wydania brzmiał „Wolni Ciut Ludzie”. Powodem zmiany tłumacza było, jak twierdzi Cholewa, odejście tłumaczki z wydawnictwa przed trzecią książką z cyklu o Tiffany i zaproponowanie mu zajęcia się kontynuacją. Zgodził się, ale pod warunkiem, że zaakceptują jego słownictwo i dla spójności przetłumaczył też dwa poprzednie tomy.
W ten sposób powstały dwa bardzo się od siebie różniące tłumaczenia, które rozchodzą się już na poziomie tytułu czy imienia i nazwiska bohaterki (u Malinowskiej Akwila Dokuczliwa, a u Cholewy Tiffany Obolała). Przede wszystkim zaś różni się podejście tłumacza. Panuje powszechna opinia, że przy tłumaczeniu pierwszego wydania, kiedy dostępna była tylko pierwsza część cyklu o Tiffany, uważano go za cykl dla dzieci, swego rodzaju odmianę „Świata Dysku” przeznaczoną dla młodszego czytelnika. Dowodzi tego na przykład fakt, że w pierwszym przekładzie znika gwara używana przez pewną grupę bohaterów (stylizowanych w oczywisty sposób na Szkotów), podczas gdy w drugim zostaje ona zamieniona na połączenie gwar z różnych stron Polski, tak by odróżniała się od literackiej polszczyzny narracji. W pierwszym przypadku tekst staje się łatwiejszy do zrozumienia, ale traci na odmienności.
O Terrym Pratchetcie.
Jako wieloletni tłumacz książek Pratchetta, Piotr Cholewa poznał autora osobiście i w wywiadach zawsze wypowiadał się na jego temat bardzo pozytywnie, nazywając go inteligentnym człowiekiem o ogromnym poczuciu humoru. Przytacza liczne anegdoty bazujące często na jego własnych rozmowach z pisarzem i spotkaniach z nim podczas konwentów czy w trakcie wizyt Pratchetta w Polsce. Podkreśla przywiązanie pisarza do czytelników i szacunek do nich.
Wolność tłumacza.
W wywiadzie z Polskim Radiem, zapytany o to czy Pratchett miał duży wpływ na tłumaczenia swoich książek, Cholewa przytoczył anegdotę, według której autor kiedyś powiedział, że tłumaczenie ocenia się je po wynikach sprzedaży. Dobre tłumaczenie będzie skutkowało popytem na książkę, a złe niewielkim zainteresowaniem. To sprawia, że autor zawsze zostawiał swoim tłumaczom względnie wolną rękę co daje się odczuć w polskiej wersji książek.
Fandom.
Fakt, że Piotr Cholewa jest czynnym uczestnikiem fandomu sprawia, że często ma do czynienia z reakcjami fanów Pratchetta na polskie tłumaczenie jego książek.
W wywiadzie dla Polskiego Radia Cholewa zdradził, że fandom często przeprowadza szczegółowe analizy jego tłumaczenia, prawie zdanie po zdaniu porównując je z oryginałem. Swego czasu fani wysnuli nawet skomplikowaną teorię, że zamieniając Dziewięć Praw na Dziesięć tłumacz próbował nawiązać do Dziesięciu Przykazań. Nie wzięli przy tym uwagi, że zmiana wynikała z błędu Cholewy, do którego ten przyznał się w wywiadzie. Fani bez oporów dzielą się z tłumaczem swoimi opiniami, ale na ogół są zadowoleni z jego pracy.

</doc>
<doc id="87716" url="https://pl.wikipedia.org/wiki?curid=87716" title="Piotr Cholewa">
Piotr Cholewa



</doc>
<doc id="87721" url="https://pl.wikipedia.org/wiki?curid=87721" title="Jan Żiżka">
Jan Żiżka



</doc>
<doc id="87725" url="https://pl.wikipedia.org/wiki?curid=87725" title="Jan Vana">
Jan Vana



</doc>
<doc id="87728" url="https://pl.wikipedia.org/wiki?curid=87728" title="Unreal Tournament 2004">
Unreal Tournament 2004

Unreal Tournament 2004 – gra komputerowa typu FPS wydana 16 marca 2004 roku. Jest to wzbogacony o dodatkowe poziomy sequel gry Unreal Tournament 2003, kolejnej części serii gier Unreal.
Redakcja magazynu PC Gamer UK w 2015 roku przyznała grze 67. miejsce na liście najlepszych gier na PC.
Dystrybucja.
11 lutego 2004 opublikowano demo "Unreal Tournament 2004", które zawierało 5 map oraz 4 tryby gry. Wersję demo można było ściągnąć na systemy Windows, Linux i OS X. 5 marca 2004 Unreal Tournament 2004 został udostępniony do sprzedaży, po czym pojawił się w sklepach 16 marca 2004 w USA, a w Polsce 14 maja 2004.
Gra.
Dostępne są następujące typy gry:

</doc>
<doc id="87731" url="https://pl.wikipedia.org/wiki?curid=87731" title="Aaron Burr">
Aaron Burr

Aaron Burr (ur. 6 lutego 1756 w Newark, zm. 14 września 1836 w Staten Island) – amerykański polityk, trzeci wiceprezydent Stanów Zjednoczonych. Jego ojciec, także Aaron, był współzałożycielem Uniwersytetu Princeton. Dziadek ze strony matki Jonathan Edwards był teologiem protestanckim.
Studiował teologię, jednak nie ukończył nauki i podjął studia prawnicze. Brał udział w wojnie o niepodległość, następnie praktykował jako prawnik w Nowym Jorku. Był współzałożycielem Partii Demokratyczno-Republikańskiej i bliskim współpracownikiem gubernatora stanu Nowy Jork George’a Clintona (późniejszego wiceprezydenta). Jako jeden z czołowych polityków stanu Nowy Jork został powołany na prokuratora generalnego stanu (1789–1791), a w latach 1791–1797 zasiadał w Senacie. Po porażce w staraniach o reelekcję do Senatu został członkiem zgromadzenia stanowego Nowego Jorku.
Kandydował na urząd prezydenta Stanów Zjednoczonych w wyborach w 1800 roku. Był bliski pokonania Thomasa Jeffersona, przegrał dopiero po serii dodatkowych głosowań w Izbie Reprezentantów. Objął tym samym stanowisko wiceprezydenta i zyskał uznanie jako obiektywny przewodniczący Senatu (funkcja z urzędu przypisana wiceprezydentom), czym wyznaczył praktykę dla następców. Podczas kadencji pozostawał jednak generalnie na uboczu polityki. Prezydent Jefferson miał mu za złe niedotrzymanie obietnic przedwyborczych (Burr startował w wyborach jako kandydat na wiceprezydenta, ujawniając wyższe ambicje dopiero wobec szansy na zwycięstwo).
Burr nie zdecydował się także rywalizować w kolejnych wyborach prezydenckich, wysuwając swoją kandydaturę na gubernatora stanu Nowy Jork. Kampania zakończyła się niepowodzeniem. Wśród osób, które przyczyniły się do porażki Burra, był jego odwieczny rywal w polityce nowojorskiej (a także w praktyce sądowej), Alexander Hamilton. Burr wyzwał rywala na pojedynek i ranił go śmiertelnie 11 lipca 1804. Był później formalnie oskarżony o morderstwo, ale do procesu nigdy nie doszło. Zdołał także ukończyć bez zakłóceń kadencję na stanowisku wiceprezydenta w marcu 1805.
W 1807 Burr został oskarżony o zdradę państwa. Zarzucono mu przygotowanie separacji kilku stanów i próbę utworzenia nowego państwa na wschodzie (razem z Jonathanem Daytonem i Harmanem Blennerhassettem). Sprawa zakończyła się uniewinnieniem. W 1808 Burr wyjechał na kilka lat do Europy, po powrocie do USA (1812) ponownie pracował jako prawnik. W ostatnich latach życia w spekulacjach handlowych utracił majątek swojej trzeciej żony.
W czasie kampanii prezydenckiej w 1836 przeciwnicy polityczni przyszłego prezydenta, Martina Van Burena, rozgłaszali plotki, że jest dzieckiem nieślubnym.

</doc>
<doc id="87732" url="https://pl.wikipedia.org/wiki?curid=87732" title="Unreal Tournament 2003">
Unreal Tournament 2003

Unreal Tournament 2003 – gra komputerowa typu first-person shooter z serii "Unreal", przeznaczona głównie do grania w trybie wieloosobowym. Granie w trybie pojedynczy gracza jest możliwe – żywych przeciwników zastępują wtedy boty. Niemal równocześnie z "Unreal Tournament 2003" został wydany "", który był przeznaczony dla jednego gracza.

</doc>
<doc id="87733" url="https://pl.wikipedia.org/wiki?curid=87733" title="Partia Pracy">
Partia Pracy

Określeniami Partia Pracy i Laburzyści posługuje się współcześnie wiele partii socjaldemokratycznych i socjalistycznych na całym świecie. Często są to organizacje powstałe na bazie struktur związków zawodowych. Znaczna część tych partii należy do Międzynarodówki Socjalistycznej.

</doc>
<doc id="87734" url="https://pl.wikipedia.org/wiki?curid=87734" title="Lenino">
Lenino



</doc>
<doc id="87739" url="https://pl.wikipedia.org/wiki?curid=87739" title="Labirynt">
Labirynt

Labirynt (gr. "labýrinthos") – budowla odznaczająca się bardzo zawiłym układem dużej liczby pomieszczeń i łączących je krętych ciągów korytarzy, co utrudniało niepowołanym osobom dostęp do usytuowanego zwykle centralnie, strzeżonego pomieszczenia (np. grobowca, skarbca).
Zastosowanie.
Używany jest czasami w matematyce i w logice. Słowo labirynt jest niegreckiego pochodzenia, uważa się, że pochodzi od przedgreckiego (lidyjskiego) słowa "labrys", które oznaczało obusieczny topór.
Labirynt znany jest od czasów starożytnych: stosowano go w starożytnej Mezopotamii i starożytnym Egipcie (stosowany był w królewskich grobowcach). W sztuce greckiej i rzymskiej wyobrażenia labiryntu występowały często w malarstwie wazowym, na mozaikach, monetach jako skomplikowane figury geometryczne o układzie centralnym. Z mitologii znany jest labirynt kreteński. Został zbudowany przez Dedala i znajdował się w pałacu w Knossos, na Krecie. W nim, według greckiego mitu, uwięziony był potwór Minotaur. "Labrysy" (topory) do obrony przed Minotaurem, miały się jakoby znajdować w komnacie króla Minosa – stąd tę komnatę, a także cały pałac, nazwano "labyrinthos".
Jako figura geometryczna o skomplikowanym, najczęściej spiralnym lub meandrowym rysunku, układana była z płyt w posadzce nawy głównej w średniowiecznych gotyckich katedrach. Labirynty z XII i XIII wieku można zobaczyć np. w katedrze w Chartres i katedrze w Amiens – w północnej Francji oraz w Sienie we Włoszech. Przebycie tych labiryntów na kolanach, odmawiając modlitwy, zastępowało odbycie pielgrzymki do odległego kraju.
Labirynty stosowano także w parkach, ogrodach, a także współcześnie stosuje się na polach jako atrakcję turystyczną. Najbardziej znane labirynty polowe tworzone są z kukurydzy. Jest ona wystarczająco wysoka, aby ukryć kręte ścieżki.
Jeżeli wszystkie ściany labiryntu są ze sobą połączone, wystarczy cały czas trzymać się wyłącznie strony lewej lub wyłącznie strony prawej. Wtedy prędzej czy później wyjdzie się z labiryntu.
Labirynt może być unikursalny, tzn. taki który ma tylko jedno wejście i wyjście i jedną drogę między nimi. Drugim rodzajem jest labirynt nieunikursalny, inaczej zawiły – w którym może występować wiele wejść, dróg oraz ślepe uliczki. W języku angielskim określany jako "„maze”" w odróżnieniu od "„labyrinth”" oznaczającego labirynt unikursalny.
Symbolika.
Symbol labiryntu jest archetypem znanym na całym świecie: od Azji, przez Afrykę i Europę aż po Amerykę Płd. Początki powstawania struktury znaczeniowej symbolu sięgają czasów zamieszkiwania ludzi w jaskiniach i wiążą się z wynikającymi z tego tajemnicami, lękami, etc. Symbole labiryntu jako ryty naskalne pojawiają się w jaskiniach w okolicach Pontevedra w Hiszpanii (datowane na okres 900–500 p.n.e.) i w Val Camonica we Włoszech (750–550 p.n.e.).
Znaczenie.
Jego znaczenie jest tak samo skomplikowane jak sam wzór. Konotacje z istniejącymi labiryntami-budowlami, mającymi często charakter obronny, lub utrudniający dostęp spowodowały powstanie symboliki ochronnej – wizerunek labiryntu umieszczano na greckich domach dla zmylenia złych duchów. Najczęściej utożsamiany jest jednak z rytuałem „przejścia” czy inicjacji – symbolicznym powrotem do łona matki, „śmiercią” i odrodzeniem. W tym sensie rozumiany może być jako symbol poszukiwania duchowego centrum, dążenia do samopoznania. Do celów rytualnej inicjacji symbol labiryntu wprowadzano do wczesnych świątyń. Umieszczany na posadzce wizerunek labiryntu był częstokroć miejscem rytualnych tańców, naśladujących trasę Słońca na niebie. W symbolice katolickiej umieszczany na posadzkach średniowiecznych kościołów labirynt symbolizował „drogi prowadzące do Jerozolimy”. Najbardziej znany labirynt tego typu znajduje się w katedrze Chartres we Francji.

</doc>
<doc id="87741" url="https://pl.wikipedia.org/wiki?curid=87741" title="Premierzy Francji">
Premierzy Francji

Chronologiczna lista szefów rządów Francji.
Przed konstytucją V Republiki Francuskiej w 1959 nie było formalnej pozycji premiera, lecz przewodniczący rady ministrów ("Président du Conseil de Ministres").

</doc>
<doc id="87743" url="https://pl.wikipedia.org/wiki?curid=87743" title="Mecenas">
Mecenas



</doc>
<doc id="87745" url="https://pl.wikipedia.org/wiki?curid=87745" title="Rammstein">
Rammstein

Rammstein (często zapisywane skrótowo jako R+) – niemiecki zespół industrial metalowy, nurtu Neue Deutsche Härte, powstały w 1994 roku.
Członkami zespołu od początku jego istnienia są: Till Lindemann (wokal), Richard Z. Kruspe (gitara) i Paul Landers (gitara), Oliver Riedel (gitara basowa), Christoph Schneider (perkusja) oraz Christian Lorenz (instrumenty klawiszowe).
Zespół wielokrotnie przyznawał się do czerpania inspiracji zespołem Laibach, pod którego wpływem powstało logo zespołu – krzyż autorstwa Kazimierza Malewicza (będący również logiem Laibacha) z literą „R”. Oba elementy tworzą skrót zespołu („R+”).
Większość tekstów jest wykonywana w języku niemieckim, lecz niektóre także w języku angielskim, rosyjskim, hiszpańskim i francuskim.
Formacja debiutowała w 1995 roku albumem "Herzeleid", jednakże prawdziwy rozgłos zyskała dopiero po wydaniu albumu "Sehnsucht" z 1997 roku, który do chwili obecnej jest najlepiej sprzedającym się wydawnictwem zespołu. W samych Stanach Zjednoczonych płyta ta sprzedała się w rekordowym nakładzie miliona egzemplarzy, otrzymując certyfikat platynowej płyty, według Recording Industry Association of America, amerykańskiego zrzeszenia wydawców fonografii, przyznającego wyróżnienia za nakład płyt. Oprócz tego, grupa wystąpiła w nowojorskiej hali Madison Square Garden, goszczącej największych artystów światowej sceny muzycznej.
Nazwa.
Nazwa zespołu pochodzi od amerykańskiej bazy lotniczej (Ramstein Air Base) w Niemczech, położonej obok miasta Ramstein-Miesenbach, w której miał miejsce wypadek lotniczy, o którym grupa nagrała utwór o tej samej nazwie. Początkowo nazwa zespołu brzmiała „Rammstein Flugschau”, która jednak wkrótce została skrócona do Rammstein. Paul Landers, jeden z ówczesnych twórców nowej nazwy, w późniejszym czasie wyjaśnił, iż nowa nazwa zespołu była wymyślona prześmiewczo i ze względu na niewiedzę omyłkowo zapisana przez dwa M. Pomimo innych pomysłów na nazwę zespołu (m.in. Milch, Erde oraz Mutter) grupa pozostawiła ówczesne nazewnictwo.
Historia.
Założenie i "Herzeleid" (1989–1996).
Zespół Rammstein został założony przez gitarzystę Richarda Kruspe. W 1989 r., po ucieczce z NRD do Berlina Zachodniego, założył tam zespół Orgasm Death Gimmicks. W tym czasie był pod silnym wpływem amerykańskiej muzyki, szczególnie zespołu Kiss. Po upadku Muru Berlińskiego przeprowadził się do Schwerina, gdzie Till Lindemann (późniejszy wokalista zespołu) pracował jako wyplatacz koszów wiklinowych i grał na perkusji w zespole First Arsch. W tym czasie Oliver Riedel z zespołu The Inchtabokatables i Richard mieszkali razem w wynajmowanym mieszkaniu, natomiast Christoph Schneider grał w zespole Die Firma. Richard wkrótce uświadomił sobie, że muzyka, którą dotąd tworzył, nie odzwierciedla jego rzeczywistych sympatii, i że się z nią nie utożsamia. Stwierdził, że chciałby stworzyć coś nowego, co łączyłoby w sobie industrialne dźwięki z muzyką gitarową. Richard, Olivier oraz Christoph rozpoczęli prace nad urzeczywistnieniem swojego pomysłu. Wkrótce Kruspe uświadomił sobie, że nie potrafi jednocześnie pracować nad tworzeniem tekstów piosenek i komponowaniem muzyki, namówił więc Tilla Lindemanna do dołączenia do zespołu. Pierwsze „przesłuchanie” przyszłego wokalisty zespołu odbyło się przypadkowo, gdy Richard podsłuchał Lindemanna podczas wyplatania koszyków.
W 1994 odbył się konkurs dla amatorskich zespołów w Berlinie, którego zwycięzca miał otrzymać możliwość nagrania czterech utworów na płycie demo w profesjonalnym studio nagraniowym. Kruspe, Schneider, Riedel i Lindemann wzięli udział w tym turnieju, wygrali go i tym samym przyciągnęli uwagę Paula Landersa, który chciał wziąć udział w ich muzycznym projekcie już po przesłuchaniu nagranego demo. Aby skompletować sekstet, Rammstein zaprosił do współpracy Christiana „Flake” Lorenza, który grał z Paulem H. Landersem w zespole Feeling B. Na początku Lorenz nie był przekonany do współpracy z zespołem, ale ostatecznie się zgodził.
Rammstein rozpoczął nagrywanie pierwszego studyjnego albumu "Herzeleid" („Cierpienia serca”) w marcu 1995 z producentem Jacobem Hellnerem. Ich pierwszy singiel "Du riechst so gut" („Pachniesz tak dobrze”) został opublikowany 17 sierpnia i umieszczony na albumie wydanym 24 września 1995. W tym samym roku zespół odbył trasę koncertową z zespołem Clawfinger. Był w Warszawie i Pradze oraz zorganizował drugą trasę od 2 do 22 grudnia, podczas której odbyło się 17 koncertów, co znacznie zwiększyło popularność zespołu w Niemczech. Na początku 1996 odbyło się kilka kolejnych koncertów zespołu i 8 stycznia 1996 ukazał się drugi singiel grupy – Seemann.
27 marca 1996 Rammstein wystąpił w stacji telewizyjnej MTV w programie "Hanging Out" w Londynie. Był to ich pierwszy koncert w Wielkiej Brytanii. Pierwsze poważniejsze zainteresowanie zespołem poza ojczyzną miało miejsce, gdy dyrektor dźwiękowy Trent Reznor wybrał dwie piosenki Rammsteina „Heirate Mich” i „Rammstein” do filmu "Zagubiona autostrada", którego reżyserem był David Lynch. Ścieżka dźwiękowa do filmu została wydana na płycie w Stanach Zjednoczonych pod koniec 1996, natomiast w Europie w kwietniu 1997.
Od września do października 1996, Rammstein odbył trasę koncertową po Niemczech, Austrii i Szwajcarii, wykonując rocznicowy koncert nazwany „100 lat Rammstein”. Gośćmi podczas tej trasy byli Moby, Bobo i Berlińska Orkiestra Sesyjna.
28 marca 2019 w serwisie YouTube został opublikowany teledysk do singla pt. „Deutschland”, który zapowiadał nowy album. 18 kwietnia zespół oficjalnie przedstawił "tracklistę" i okładkę nowego, siódmego albumu. Wydanie albumu było planowane na 17 maja 2019.
Muzyka i teksty.
Styl grupy ewoluował, początkowo był mocno przesiąknięty elektroniką i industrialnymi dźwiękami, na ostatnich płytach brzmienie zespołu stało się bardziej naturalne, pojawiły się partie wykonywane przez chór i orkiestrę.
Muzykę grupy często określa się mianem Neue Deutsche Härte. Teksty piosenek poruszają tematy często uznawane za mroczne lub kontrowersyjne (jak np. utwór „Mein Teil” zainspirowany historią kanibala z Rotenburga czy „Wiener Blut” zainspirowany sprawą Josefa Fritzla). Obracają się wokół miłości, samotności, perwersji i seksu („Rein raus”, „Bück dich”, „Pussy”, „Sehnsucht”, „Du riechst so gut”). Dotyczą także innych tematów – narkotyków („Adios”), polityki („Amerika”), nekrofilii („Heirate mich”), homoseksualizmu („Mann gegen Mann”), prostytucji („Te quiero puta!”), kazirodztwa i pedofilii („Laichzeit”, „Tier”, „Spiel mit mir”, „Halleluja”).
Autorem większości oryginalnych tekstów Rammsteina jest Till Lindemann.
Koncerty i teledyski.
Koncerty Rammsteina pełne są efektów pirotechnicznych. Zespół przygotowuje stroje i zachowanie na scenie (odgrywa sceny, obrazujące teksty piosenek). Stałym elementem podczas wykonywania utworu „Rammstein” był płonący płaszcz, noszony przez wokalistę, który nawiązuje do katastrofy, o której opowiada ów utwór, jednak w czasie trasy promującej album "Reise, Reise" został on zastąpiony miotaczami ognia, przymocowanymi do rąk wokalisty. Częstym motywem jest także członek zespołu „odpływający” na pontonie niesionym przez widownię podczas wykonywania piosenki „Seemann” i „Stripped” oraz na „Haifisch” lub podczas wykonywania utworu „Feuer frei!” – płonące maski, za pomocą których muzycy plują kolumnami ognia.
Rammstein przykłada dużą wagę do teledysków. W „Ich will” zespół „napada” na bank i bierze zakładników; w „Ohne dich” wspinają się na najwyższy szczyt Alp Ötztalskich – Wildspitze; w „Sonne” przedstawiona jest w krzywym zwierciadle bajka o królewnie Śnieżce i siedmiu krasnoludkach; miłosna ballada „Seemann” jest grana na wysypisku śmieci czy prześmiewczy teledysk z „Amerika”.
Inspirację dla swoich teledysków czerpią czasem z filmów, np. teledysk do utworu „Engel” (nagrodzony niemiecką nagrodą Echo), zainspirowany został przez film "Od zmierzchu do świtu", a do „Du hast” przez "Wściekłe psy" Quentina Tarantino.
Zespół był oskarżany o fascynację nazizmem, zwłaszcza po wykorzystaniu fragmentów filmu "Olympia" Leni Riefenstahl w teledysku „Stripped”, po czym nagrał utwór „Links 2-3-4”, w którym odpowiedział na oskarżenia stwierdzając, że zespół ma poglądy lewicowe.
Dyskografia.
Albumy studyjne

</doc>
<doc id="87747" url="https://pl.wikipedia.org/wiki?curid=87747" title="Rodał">
Rodał

Rodał (niem. "Rodel": zwój dokumentów) – ręcznie spisany na pergaminie w języku hebrajskim tekst Pięcioksięgu Mojżeszowego (Tory) w formie zwoju. 
Rodał nawinięty jest na wykonane z drewna i metalu wałki. Przechowywany jest w aron ha-kodesz. Od zewnątrz osłaniany jest pokrowcem (koszulką), nazywanym "meil". Pergamin według tradycji musiał pochodzić ze skóry koszernego zwierzęcia. Spisywany był trzciną, później ptasim, najczęściej indyczym piórem przez sofera, który przed rozpoczęciem prac musiał poddać się kąpieli rytualnej w mykwie.

</doc>
<doc id="87748" url="https://pl.wikipedia.org/wiki?curid=87748" title="Dane geograficzne">
Dane geograficzne

Dane geograficzne to dane przestrzenne lub dane opisowe o obiektach i zjawiskach występujących na powierzchni Ziemi i w jej bliskim sąsiedztwie - zarówno pod jak i nad tą powierzchnią. Przykładem obiektów lub zjawisk sąsiadujących z powierzchnią Ziemi mogą być: poziom wód gruntowych, zachmurzenie. Dane geograficzne mogą opisywać obiekty i zjawiska naturalne oraz stworzone przez człowieka.
Dane geograficzne są pozyskiwane, gromadzone, analizowane i przetwarzane w oprogramowaniu Systemów Informacji Geograficznej.

</doc>
<doc id="87750" url="https://pl.wikipedia.org/wiki?curid=87750" title="Kod DX">
Kod DX

Kod DX (Kod Digital indeX) – nazwa systemu kodowania informacji o właściwościach filmu fotograficznego. Kod DX służy do automatycznego ustawienia czułości, długości filmu oraz tolerancji na naświetlanie w małoobrazkowych aparatach fotograficznych.
Kod jest zapisany w postaci 12 pól, znajdujących się na powierzchni kasetki. Pola te mogą przewodzić prąd elektryczny lub być zamalowane (nie przewodzić prądu).
Numeracja pól jest następująca:

</doc>
<doc id="87751" url="https://pl.wikipedia.org/wiki?curid=87751" title="Herb województwa łódzkiego">
Herb województwa łódzkiego

Herb województwa łódzkiego – symbol województwa łódzkiego. Herb województwa łódzkiego to tarcza trójdzielna w słup. W polu pierwszym złotym od głowicy umieszczony jest połulew czerwony, w polu drugim czerwonym od głowicy zwrócone ku sobie: połuorzeł srebrny i połuorzeł czarny, od podstawy – orzeł czarny niekoronowany z majuskułową złotą literą R na piersi, w polu trzecim złotym od głowicy: połulew czerwony. Na głowy hybryd heraldycznych nałożone są złote korony. Szpony i dzioby orłów złote, języki lwów czerwone.
Herb został ustanowiony uchwałą sejmiku w dniu 25 czerwca 2002 r..
Przed ustanowieniem obecnego herbu województwo posługiwało się bezprawnie wizerunkiem herbu powiatu łęczyckiego.
Symbolika.
Autorem projektu jest dr Marek Adamczewski z Uniwersytetu Łódzkiego. Projekt ten nawiązuje do historycznej przynależności ziem składowych województwa. W nietypowym układzie heraldycznym (pasy barwne zamiast podziału tarczy) przedstawia aż 2 hybrydy kujawskie (herb Piastów z linii kujawskiej – połuorzeł-połulew). Wystąpiły one tu w dwóch odmianach barwnych, nawiązujących do dawnych herbów ziemskich województw sieradzkiego i łęczyckiego oraz dodatkowo czarnego nieukoronowanego orła z literą R na piersi (XVI-wieczne godło województwa rawskiego na Mazowszu, w znacznej części należącej dziś do województwa łódzkiego).
Autor projektu celowo ograniczył się do najważniejszych historycznych elementów składowych obecnego województwa łódzkiego, wyraźnie je różnicując (herb rawski jest w mniej zaszczytnym miejscu niż 2 hybrydy kujawskie – sieradzka i łęczycka). Uniknął klasycznego podziału tarczy, obcego polskiej heraldyce ziemskiej, oprócz ziemi sandomierskiej. Pominięte zostały mniej znaczące terytorialnie składniki obecnego województwa, np. herb wieluński i sandomierski. Zastosowany barwny pas nawiązuje do staropolskiej tradycji różnicowania barw hybryd kujawskich dla 4 województw kujawskich i środkowopolskich. Chodziło oczywiście o zachowanie czytelności tej nowej kreacji heraldycznej.
Nie ma tu także bezpośredniego nawiązania do godła miejskiego Łodzi. Tylko żółto-czerwone barwy pasów oraz nowoczesna, XX-wieczna stylizacja zwierząt heraldycznych wskazują na rolę miasta Łodzi oraz czasy jej największej świetności jako ośrodka przemysłowego i stolicy województwa (od 1919 r.).
Projekt herbu w II Rzeczypospolitej.
Projekt herbu województwa łódzkiego z 1928 r. zawierał na tarczy czwórdzielnej w krzyż historyczne herby województw łęczyckiego, sieradzkiego, kaliskiego i ziemi wieluńskiej. "Tarcza dwudzielna – w polu górnym prawym dwudzielnym, ze strony prawej, pół lwa czerwonego na białym polu, ze strony lewej, pół orła białego na czerwonym polu, korona złota obydwie głowy tych zwierząt opasuje. W polu górnym lewym żubrza głowa, między której rogami korona, pierścień przez nozdrza jej, pole wszystko szachowane białe i czerwone. W polu dolnym prawym baranek z chorągiewką i z kielichem w czerwonym polu. W polu dolnym lewym dwudzielnym ze strony prawej pół lwa czerwonego w polu złotym, ze strony lewej pół orła czarnego w polu czerwonym, korona złota obydwie głowy tych zwierząt opasuje."

</doc>
<doc id="87752" url="https://pl.wikipedia.org/wiki?curid=87752" title="Jednostka Wojskowa GROM">
Jednostka Wojskowa GROM

Jednostka Wojskowa GROM im. Cichociemnych Spadochroniarzy Armii Krajowej – jednostka wojskowa Wojsk Specjalnych (Jednostka Wojskowa 2305), sformowana 13 lipca 1990 w odpowiedzi na postrzelenie przez terrorystów 30 marca 1990 w Bejrucie dwojga Polaków w odwecie za pomoc polskiego rządu w emigracji Żydów z ZSRR do Izraela. Tworzenie JW GROM rozpoczęto w 1990, przy wsparciu m.in. Stanów Zjednoczonych, Wielkiej Brytanii oraz Niemiec.
Od 1 października 1999 JW GROM jest elementem Sił Zbrojnych Rzeczypospolitej Polskiej, wchodzi w skład Wojsk Specjalnych, podlega Dowództwu Generalnemu Rodzajów Sił Zbrojnych. Decyzją Ministra Obrony Narodowej z 4 sierpnia 1995 nr 199/MON, podjętą w porozumieniu z Ministrem Spraw Wewnętrznych, jednostka otrzymała zaszczytne imię Cichociemnych Spadochroniarzy Armii Krajowej, została też zobowiązana do kontynuowania ich tradycji.
Zadania.
Żołnierze JW GROM są przygotowani do prowadzenia operacji specjalnych, w tym: działań ratunkowych, akcji bezpośrednich, działań antyterrorystycznych zwłaszcza na terytoriach wrogich państw oraz innych objętych wojną, kryzysem itd. Jednostka jest polskim odpowiednikiem jednostek specjalnych: amerykańskich 1st Special Forces Operational Detachment „Delta” (tzw. Delta Force), SEALs DEVGRU – Naval Special Warfare Development Group, brytyjskiej SAS, izraelskiego Sajjeret Matkal. 
Jednostka może wykonywać zadania: 
Główne zadania JW GROM:
Organizacja jednostki.
Organizacja, liczba żołnierzy, szczegółowe dane dotyczące uzbrojenia i wyposażenia są ściśle tajne. Prasa zachodnia informowała, że w 2012 w jednostce służyło prawdopodobnie ok. 450 żołnierzy, w dwóch pododdziałach bojowych, a także komórkach sztabowych, logistycznych, informacyjnych, transportowych itp. Pierwsi dowódcy deklarowali, że jednostka samodzielnie pozyskuje niezbędne dane, posiada własny bank informacji na temat m.in. potencjalnych przeciwników. 
Dowództwo, sztab i większość struktur zlokalizowane są w Warszawie w dzielnicy Rembertów. Jednostka składa się z pododdziałów, w tym: stołeczny Zespół Bojowy A realizujący działania lądowe, Zespół Bojowy B w Gdańsku, działający na akwenach i Zespół Bojowy C. Organizacja jednostki wojskowej wzorowana jest na strukturze brytyjskiego "22nd SAS Regiment" oraz tzw. "1st Special Forces Operational Detachment Delta" (w mass mediach – "Delta Force", w Departamencie Obrony USA – dawniej "Combat Applications Group" [CAG], obecnie "Army Compartmented Elements" [ACE]). Organizacja przypomina australijski SAS Regiment, są w niej pododdziały specjalistyczne zamiast plutonów poszczególnych specjalności, jak np. w brytyjskim 22 pułku SAS.
Wśród żołnierzy jednostki znajdują się tzw. operatorzy, czyli dowódcy zespołów (pododdziałów) bojowych. Każdy z nich ma co najmniej dwie specjalności, np. operatora radiostacji, strzelca wyborowego, sapera, chemika, ratownika medycznego, kierowcy. Ponadto żołnierze pododdziałów zabezpieczenia: analitycy, elektronicy, informatycy, specjaliści od materiałów wybuchowych ("Explosive Ordnance Disposal – EOD" (saperzy). W składzie zespołów bojowych są specjaliści m.in. od wybuchowego wdzierania się do szturmowanych pomieszczeń) ("Method of Entry, MoE") oraz technicy różnych specjalności. Najmniejszą komórką organizacyjną jest zazwyczaj sześcioosobowa sekcja, wchodzi w skład grupy, ta w skład zespołów. Jednostka posiada dwa własne śmigłowce Black Hawk, a także tzw. Wysuniętych Nawigatorów Naprowadzania Lotnictwa (ang. JTAC). W jednostce wykorzystuje się psy służbowe rasy owczarek belgijski. 
Pochodzenie nazwy.
Istnieje kilka wytłumaczeń pochodzenia nazwy jednostki. Oficjalnie wywodzi się ją jako skrótowiec od „Grupa Reagowania Operacyjno-Manewrowego”. Według innej wersji ma ona nawiązywać do imienia gen. Gromosława Czempińskiego, funkcjonariusza SB, UOP, który uczestniczył w operacji wywiadowczej, o filmowej nazwie Operacja Samum (niemającej wspólnego z opisywaną JW, w operacji której uczestnikami było kilku ówczesnych oficerów JW 2305, m.in. ppłk Jacek Bartosiak, będący później szefem wyszkolenia strzeleckiego i snajperem w jednostce) – według tej samej wersji, wdzięczni za jej sukces Amerykanie sfinansowali stworzenie jednostki 2305 lub od "Grupy Realizacyjnej Operacji Most", w skład której wchodzili m.in. funkcjonariusze Departamentu I MSW m.in. Gromosław Czempiński, Sławomir Petelicki, zajmujący się ochroną transportu dużej liczby Żydów z ZSRR przez Polskę do Izraela w latach 90 XX w.
Historia.
Od utworzenia w 1990 do 1999 była to jednostka typu wojskowego w Ministerstwie Spraw Wewnętrznych, jako pododdział ochronny i kontrterrorystyczny. W latach 1990–1992 Grupa Realizacyjna Operacji Most ochraniała transport Żydów z ZSRR do Izraela tranzytem przez Polskę, po zakończeniu tego zadania ówczesny minister SW Antoni Macierewicz zdecydował zachować zdolności, jakie nabyła jednostka. W 1994 uczestniczyła w Operacji Uphold Democracy, wykonując zadania ochronne. Była to pierwsza operacja zagraniczna jednostki. 
1 października 1996 prezydent Aleksander Kwaśniewski przekazał płk Marianowi Sowińskiemu sztandar Jednostki Wojskowej 2305. Rodzicami chrzestnymi sztandaru byli: cichociemny Bronisław Czepczak Górecki oraz Agnieszka Petelicka, żona Sławomira Petelickiego. 1 października 1999 umową między MSWiA a MON jednostkę podporządkowano ministrowi obrony narodowej, służący w niej zostali żołnierzami.
Udział w misjach zagranicznych:
Fundacje.
W 1997 powstała Fundacja Byłych Żołnierzy Jednostek Specjalnych G.R.O.M., a jej pomysłodawcą był Sławomir Petelicki. Należą do niej byli członkowie elitarnych jednostek specjalnych, którzy oferują szersze wykorzystanie swoich umiejętności i doświadczenia. Prezesem fundacji jest ppłk rez. Adam Lizoń, a w składzie zasiadają m.in. Romuald Szeremietiew i Janusz Cisek.
24 stycznia 2011 powstała Fundacja „Sprzymierzeni z GROM”, której podstawowym celem jest pomoc weteranom i żołnierzom głownie sił specjalnych oraz funkcjonariuszom innych służb mundurowych, a także wspieranie edukacji historycznej młodzieży. W Radzie Fundacji zasiada m.in. Piotr Gąstał, były dowódca JW GROM.

</doc>
<doc id="87755" url="https://pl.wikipedia.org/wiki?curid=87755" title="DX">
DX



</doc>
<doc id="87757" url="https://pl.wikipedia.org/wiki?curid=87757" title="Dane przestrzenne">
Dane przestrzenne

Dane przestrzenne – dane odnoszące się bezpośrednio lub pośrednio odniesione do określonego położenia lub obszaru geograficznego.
Dane te określają położenie, wielkość, kształt oraz związki topologiczne zachodzące między tymi obiektami, zjawiskami lub procesami. Dane przestrzenne, w formie cyfrowej, mogą występować jako dane rastrowe lub dane wektorowe. Obraz tych danych składa się na treść mapy numerycznej.

</doc>
<doc id="87758" url="https://pl.wikipedia.org/wiki?curid=87758" title="Premier Francji">
Premier Francji



</doc>
<doc id="87762" url="https://pl.wikipedia.org/wiki?curid=87762" title="Łęg">
Łęg



</doc>
<doc id="87763" url="https://pl.wikipedia.org/wiki?curid=87763" title="Metadane infrastruktury informacji przestrzennej">
Metadane infrastruktury informacji przestrzennej

Metadane infrastruktury informacji przestrzennej – metadane opisujące zbiory danych przestrzennych oraz usługi danych przestrzennych i umożliwiają odnalezienie, inwentaryzację i używanie tych danych i usług.
W odróżnieniu od danych przestrzennych metadane nie dotyczą geometrii, kształtu ani zależności topologicznych między obiektami geograficznymi. Na przykładzie budynku pokazać można różnicę między danymi przestrzennymi a metadanymi. Rzut przyziemia budynku jest daną przestrzenną, bo określa kształt i rozmiary budynku. Natomiast liczba kondygnacji lub materiał ścian tegoż budynku stanowi metadane. Często metadane to wartości jakie przyjmują atrybuty obiektów geograficznych na mapie numerycznej.

</doc>
<doc id="87767" url="https://pl.wikipedia.org/wiki?curid=87767" title="Osad rzeczny">
Osad rzeczny



</doc>
<doc id="87768" url="https://pl.wikipedia.org/wiki?curid=87768" title="Wody mineralne">
Wody mineralne



</doc>
<doc id="87771" url="https://pl.wikipedia.org/wiki?curid=87771" title="Allegro (muzyka)">
Allegro (muzyka)

Allegro (wł. „żwawy”, „wesoły”) – umowne określenie wykonawcze szybkiego tempa w muzyce, typowo odpowiadające 100 uderzeniom na minutę. Może sugerować radosną i energiczną interpretację dzieła.
Allegro sytuuje się pomiędzy wolniejszym allegretto a szybszym vivace.
Także tytuł utworu muzycznego w tym tempie, np. pierwszej części sonaty.

</doc>
<doc id="87773" url="https://pl.wikipedia.org/wiki?curid=87773" title="Allegro (portal internetowy)">
Allegro (portal internetowy)

Allegro, Allegro.pl – największa platforma e-handlu w Polsce. Portal należy do przedsiębiorstwa Allegro Sp. z o.o., którego właścicielami są trzy fundusze inwestycyjne – Cinven, Permira, Mid Europa Partners. Serwis był notowany w rankingu Alexa na miejscu 259 (30 sierpnia 2016).
Działanie.
Allegro to internetowa platforma handlowa umożliwiająca przeprowadzanie transakcji. Umożliwia przede wszystkim wystawianie na sprzedaż przedmiotów posiadanych przez użytkowników. Dzięki szerokiemu dostępowi do Internetu serwis na początku działalności stał się popularny wśród kolekcjonerów, a z czasem również zawodowych handlarzy. Oprócz aukcji możliwe jest również wystawienie na sprzedaż przedmiotu za ustaloną z góry cenę ("Kup Teraz"). Istnieje również możliwość połączenia licytacji i opcji "Kup Teraz". Zdecydowana większość (około 90%) ofert dostępnych w serwisie Allegro to oferty jedynie z opcją "Kup Teraz."
Weryfikację potencjalnego kontrahenta umożliwia system komentarzy. Są one publikowane dobrowolnie przez strony transakcji i zawierają subiektywne opinie dotyczące jej przebiegu.
Za wystawienie przedmiotów na sprzedaż, a także za dokonanie sprzedaży za pośrednictwem Allegro, przedsiębiorstwo pobiera prowizję.
Historia.
Allegro powstało w związku z sukcesem amerykańskiego serwisu aukcyjnego eBay. Założone w 1999 roku przez poznańską spółkę Surf Stop Shop sp. z o.o., w marcu 2000 roku zostało przejęte przez QXL.com PLC i tym samym stało się polskim oddziałem tego brytyjskiego przedsiębiorstwa specjalizującego się w budowie serwisów aukcyjnych. Na skutek działań finansowych (podniesienie kapitału zakładowego) władzę w spółce QXL Poland przejęła spółka NIAA, co spowodowało roszczenia QXL Ricardo.
Na mocy podpisanego 29 czerwca 2006 porozumienia dotychczasowi właściciele "92"% spornych akcji QXL Poland objęli 18% akcji nowej emisji QXL ricardo plc. Jednocześnie strony zobowiązały się zakończyć ugodą wszelkie cywilne postępowania sądowe. Obecne kierownictwo spółki w dalszym ciągu zarządza spółką QXL Poland. Zmiany nie wpłynęły na funkcjonowanie serwisu. W marcu 2008 r. koncern mediowy Naspers złożył ofertę kupna akcji spółki Tradus, w skład której wchodzi QXL Ricardo. Oferowana cena to 18 £ za akcję, co daje łączną sumę 946 mln £.
Od 17 listopada 2007 roku serwis Allegro umożliwia swoim użytkownikom możliwość zakładania sklepów. Główne różnice pomiędzy sklepem a aukcją to:
16 lipca 2009 roku serwis Allegro zezwolił na rejestrację użytkownikom, którzy skończyli 13 lat, ale nie skończyli 18. Przy nicku osoby niepełnoletniej występuje znaczek z napisem „Junior”.
23 listopada 2010 roku w serwisie udostępniono możliwość dokonywania zakupów osobom niezarejestrowanym.
Od 26 stycznia 2011 roku spółki QXL Poland, OtoMoto, Ceneo, Bankier i Internet Service stanowią jedną spółkę o nazwie Grupa Allegro. Właścicielem połączonej grupy do 18 stycznia 2017 pozostaje MIH Allegro B.V. (Naspers).
11 kwietnia 2013 roku wprowadzona została znaczna zmiana wyglądu oraz funkcjonalności serwisu. Spotkała się ona z masową krytyką dotychczasowych użytkowników Allegro, z których większość zażądała przywrócenia jego poprzedniej wersji.
11 lipca 2014 roku wprowadzono domyślne sortowanie wyników według „trafności”. Zmiana ta spotkała się z krytyką użytkowników, czego efektem była m.in. petycja.
Przeciwnicy zarzucają Allegro m.in. faworyzowanie ofert ze „Strefy marek Allegro” i przedsiębiorstw z Grupy Allegro oraz zależnych, a także brak przejrzystych zasad działania nowego mechanizmu. Efektem tego zdaniem oponentów jest znaczny spadek wyświetleń aukcji, a w konsekwencji zmniejszenie się sprzedaży wielu użytkowników portalu.
W październiku 2016 roku Grupa Allegro zmieniła właściciela, którymi są fundusze inwestycyjne Cinven, Permira i Mid Europa Partners. W skład Grupy Allegro obecnie wchodzi Ceneo.
W październiku 2020 roku Allegro przejęło pozostałe 20% akcji serwisu sprzedającego bilety na różnego rodzaju imprezy kulturalne – eBilet, pozostałe 80% akcji miała od wiosny 2019 roku. W grudniu 2022 pojawiła się nowa identyfikacja portalu, która jednoznacznie identyfikuje go z Allegro.
W czerwcu 2021 roku Allegro zaczęło ustawianie automatów paczkowych One Box by Allegro w ramach własnej sieci punktów odbioru Allegro One, do których należą także saloniki Kolporter oraz punkty epaka.pl. Dostawą przesyłek zajmuje się United Parcel Service, a miejsca pod nowe lokalizacje udostępniają m.in. stacje paliw Shell i sieć sklepów Stokrotka.

</doc>
<doc id="87774" url="https://pl.wikipedia.org/wiki?curid=87774" title="Joe Haldeman">
Joe Haldeman

Joseph William Haldeman (ur. 9 czerwca 1943 w Oklahoma City) – amerykański pisarz science-fiction.
Biografia.
Jako dziecko mieszkał w Portoryko, Nowym Orleanie, Waszyngtonie, Bethesdzie, Maryland i Anchorage na Alasce. W roku 1965 ożenił się z Mary Gay Potter. W roku 1967 ukończył astronomię na University of Maryland ze stopniem bakałarza. W tym samym roku został wcielony do armii i służył w Wietnamie jako inżynier wojskowy. Odniósł rany podczas walk i jego doświadczenia wojenne były inspiracją dla pierwszej powieści, "War Year", a także jego kolejnych utworów. Obecnie mieszka w Gainesville na Florydzie i w Cambridge w stanie Massachusetts i wykłada na MIT.
Joe Haldeman jest młodszym bratem zmarłego Jacka C. Haldemana II, również pisarza science fiction.
Najbardziej znaną powieścią Haldemana jest "Wieczna wojna", zainspirowana doświadczeniami z Wietnamu, za którą dostał nagrody Hugo oraz Nebula. Później napisał jej kontynuację, "Wieczną wolność". "Wieczny pokój", inna książka Haldemana, poza tytułem i tematyką wojenną nie jest z nimi powiązana. Powieści zostały także wydane w formie komiksu, autorem rysunków był Marvano.

</doc>
<doc id="87775" url="https://pl.wikipedia.org/wiki?curid=87775" title="Allegro (radioodbiornik)">
Allegro (radioodbiornik)

Allegro − seria radioodbiorników produkcji firmy Elektrit z Wilna, produkowanych w sezonie 1938/1939 i stanowiący rozwinięcie odbiornika Presto. Produkowany był w trzech wersjach:
Elektrit Allegro to prosty odbiornik superheterodynowy w układzie refleksowym, czyli takim, w którym jedna i ta sama lampa jest użyta w tym samym odbiorniku do wzmacniania różnych sygnałów. Odbiornik ten może pracować w trzech zakresach: fale długie (800-2000 m), średnich (200-500 m) i krótkich (18-50 m). Jedynie wersja bateryjna nie posiadała układu refleksowego, ze względu na mniejsze wzmocnienie uzyskiwane w lampach bateryjnych i możliwość wykorzystania miejsca na chassis po lampie prostowniczej (niepotrzebnej przy zasilaniu bateryjnym). Wszystkie wersje odbiornika były umieszczone w takiej samej skrzynce, jedynie wersja bateryjna lekko się różniła - nie posiadała oka magicznego, więc skrzynka nie miała w tym miejscu otworu i była wyposażona w inną skalę, z czarnymi napisami na żółtym tle (analogiczną jak w odbiornik Kordial), w odróżnieniu od pozostałych wersji, które miały skalę przeźroczystą z kolorowymi napisami. Wynikało to z zastosowanej techniki podświetlenia skali - w obu wersjach sieciowych uzyskano efekt świecących napisów, w przypadku wersji bateryjnej, ze względu na oszczędność baterii żarzeniowej zastosowano skale czytelną bez dodatkowego oświetlenia

</doc>
<doc id="87776" url="https://pl.wikipedia.org/wiki?curid=87776" title="DXF">
DXF

DXF () – rozszerzenie nazwy pliku służącego wymianie danych wektorowych.
 formatów wektorowych, w którym można zapisywać zarówno rysunki 2D, jak i zawierające elementy 3D. Specyfikacja tego formatu została opracowana przez firmę Autodesk i służyła początkowo głównie do wymiany danych pomiędzy programami AutoCAD i 3D Studio. Z czasem format ten rozpowszechnił się i zaczął być wykorzystywany przez inne firmy. Jego popularność związana jest z prostotą tworzenia plików w tym formacie i udostępnieniem jego pełnej dokumentacji. DXF jest plikiem tekstowym w formacie ASCII, dzięki czemu jego poprawny odczyt i zapis jest możliwy na każdej platformie sprzętowej i systemowej. Wadą takiego rozwiązania jest jednak stosunkowo duża wielkość pliku w porównaniu z jego binarnym odpowiednikiem DWG, jak również znacznie większy czas odczytu i zapisu pliku.
Wewnętrzna organizacja pliku DXF jest bardzo prosta. Składa się on z par linii, w których nieparzysta zawiera zawsze „kod” definiujący znaczenie „wartości”, występującej w kolejnej linii parzystej. „Kod” jest zawsze stringiem, który daje się zamienić na liczbę całkowitą. „Wartość” jest stringiem, którego znaczenie interpretuje się odpowiednio do poprzedzającego „kodu”.
Struktura typowego pliku DXF składa się z następujących sekcji:
Powyższe elementy są charakterystyczne dla rysunków utworzonych przez programy firmy Autodesk. W plikach zapisanych przez aplikacje innych producentów często występuje jedynie sekcja "ENTITIES", co jest w pełni dopuszczalne.
Pliki DXF zapisywane przez AutoCADa zawierają czasem dane w postaci zakodowanej. Dotyczy to opisu brył i powierzchni utworzonych w oparciu o system modelowania ACIS firmy Spatial, który jest częścią składową AutoCADa. Jest to wyraźny wyłom w dotychczasowej polityce „otwartości” formatu DXF, a jego skutkiem jest ograniczony dostęp do rysunku przez programy innych producentów.
Linki zewnętrzne.
Kilka wybranych dokumentacji DXF:

</doc>
<doc id="87777" url="https://pl.wikipedia.org/wiki?curid=87777" title="Allegro (biblioteka)">
Allegro (biblioteka)

Allegro − otwarta i wieloplatformowa biblioteka do tworzenia gier 2D oraz 3D. Projekt został założony w 1996 przez Shawna Hargreavesa, który po pewnym czasie udostępnił źródła biblioteki wszystkim zainteresowanym. Początkowo biblioteka była rozpowszechniana na licencji gift-ware, jednak od wersji 5.0 jest udostępniana na licencji zlib.
Możliwości.
Biblioteka zawiera (między innymi) funkcje do obsługi:
Biblioteka obsługuje tryby graficzne o głębi koloru 8 (z paletą), 15, 16 lub 24 bity. Tryby o mniejszej głębi koloru (16 i 4 kolorowe oraz monochromatyczne) nie są obsługiwane. Głębia 32 bitów dostępna jest tylko dla bitmap i umożliwia zastosowanie przezroczystości z użyciem kanału alfa.

</doc>
<doc id="87779" url="https://pl.wikipedia.org/wiki?curid=87779" title="Tektonika (geologia)">
Tektonika (geologia)

Tektonika (gr. "tektonikề" „sztuka budowy”) – nauka o budowie skorupy ziemskiej oraz o procesach wpływających na nią. 
Uwzględniając przedmiot i metody badań, tektonikę można podzielić na:

</doc>
<doc id="87780" url="https://pl.wikipedia.org/wiki?curid=87780" title="Podział administracyjny Wrocławia">
Podział administracyjny Wrocławia

Podział administracyjny Wrocławia – podział terytorialny miasta Wrocławia na jednostki pomocnicze gminy. Od 1991 roku są to osiedla, których obecnie jest 48.
Aktualny podział administracyjny (od 1991).
Podział na osiedla.
W 1991 roku Rada Miejska Wrocławia zlikwidowała istniejące w czasach PRL urzędy dzielnicowe i rozpoczęła trwający cały okres lat 90. proces łączenia byłych instytucji dzielnicowych w ogólnomiejskie. Jednakże instytucje państwowe są często nadal właściwe dla obszarów byłych dzielnic, jak np. sądy rejonowe, jednostki ZUS czy urzędy skarbowe. Ich nazwy używane są też w wielu innych sytuacjach, na przykład w przypadku zapomnienia przedwojennych nazw miejscowych (w szczególności na obszarze byłej dzielnicy Śródmieście), co często doprowadza do pomyłek, jak na przykład w przypadku dzielnicy Krzyki i osiedla o tej samej nazwie.
Utworzenie dzielnic samorządowych, na wzór warszawskich lub krakowskich było dyskutowane, podobnie jak utworzenie samorządowych organizacji byłych miast: Psiego Pola i Leśnicy, jednak dyskusje nie doprowadziły do wypracowania konkretnych rozwiązań. Uchwałą Rady Miejskiej Wrocławia utworzono w zamian osiedla, które posiadają rady osiedlowe i zarządy, spełniające ograniczone funkcje samorządowe. Obecne granice osiedli zostały ustalone uchwałą Rady Miejskiej Wrocławia z 21 stycznia 2016 roku, w której zmieniono granice niektórych osiedli. 
Podział według Studium.
W Studium uwarunkowań i kierunków zagospodarowania przestrzennego Wrocławia użyty został zupełnie inny podział miasta, odpowiadający stosunkom urbanistycznym miasta, na zespoły dzielnicowe oraz tych zespołów na tereny planowania: zespoły urbanistyczne i obszary rozwoju.
Historyczne podziały administracyjne Wrocławia.
Podział administracyjny do 1945.
Do 1945 roku Wrocław (wówczas Breslau) podzielony był dwustopniowo: na "Stadteile" (części miasta) odpowiadające dawnym przedmieściom, zaś te dzieliły się na "Viertel" (dzielnice), czasem administracyjnie łączone ze sobą, wywodzące się z pierwotnego podziału średniowiecznego miasta na cztery części, czyli "Viertel" (stan na lata 1904–1911)
Podział administracyjny 1945-1952.
Przejęcie władzy w mieście przez polską administrację w roku 1945 spowodowało także zmiany w podziale administracyjnym Wrocławia. Dotychczasowy podział stosowany przez Niemców przestał obowiązywać, w jego miejsce zarząd miasta wprowadził podział na 12 nowych jednostek – obwodów, ale już w roku 1946 ich liczba zmniejszyła się do ośmiu. Instytucją zarządzającą każdym z ośmiu obwodów był Miejski Urząd Obwodowy – jednostka pomocnicza Zarządu Miasta. W roku 1951 cztery obwody zwiększyły swoją powierzchnię o przyłączone do miasta osiedla. Podział Wrocławia na osiem obwodów przestał obowiązywać w roku 1952, kiedy to zastąpiono je pięcioma dzielnicami, których granice częściowo pokrywały się z granicami dawnych obwodów. Poszczególne obwody obejmowały następujące osiedla:
Podział administracyjny 1952-1990.
Po reformie administracyjnej w roku 1950 podzielono Wrocław na pięć dzielnic, z dzielnicowymi radami narodowymi jako organami jednolitej władzy państwowej.
W nawiasie podano datę przyłączenia do Wrocławia; brak takiej daty oznacza, iż osiedle jest częścią średniowiecznego jądra miasta.

</doc>
<doc id="87783" url="https://pl.wikipedia.org/wiki?curid=87783" title="Ciasto drożdżowe">
Ciasto drożdżowe

Ciasto drożdżowe – ciasto, w którym zastosowano biologiczne metody spulchniania, wykorzystując właściwości drożdży piekarniczych. W porównaniu do innych rodzajów ciast, podstawowe ciasto drożdżowe nie zawiera dużo cukru oraz tłuszczu. Jego podstawowymi składnikami jest mąka, płyn, drożdże i sól.
Mechanizm spulchniania.
Drożdże użyte do wyrabiania ciasta drożdżowego, uczestnicząc w procesie fermentacji alkoholowej, zamieniają cukry zawarte w cieście na alkohol i dwutlenek węgla, który tworzy w cieście pęcherze gazu, powodując tzw. wyrastanie. Podczas wypieku gazy zawarte w cieście zwiększają swą objętość, część alkoholu też zamienia się w gaz.
Wyrabianie.
Ciasto drożdżowe powinno być bardzo elastyczne. Jego plastyczność umożliwia nawet kilkakrotne zwiększenie objętości w stosunku do objętości ciasta nie poddanej procesowi wyrastania. Tę plastyczność uzyskuje się podczas długiego wyrabiania ciasta, tj. mąki pszennej lub żytniej z płynem w postaci wody lub mleka. Dwa białka: gliadyna i gluteina zawarte w mące, podczas procesu wyrabiania tworzą gluten, który umożliwia wytworzenie plastycznej masy.
Trzy metody.
Ciasto drożdżowe można sporządzać wieloma metodami. Wśród nich można wyróżnić: metodę jedno-, dwu- i trójfazową.
Zastosowanie.
Ciasto drożdżowe jest podstawą do wyrobu zarówno potraw słodkich jak i wytrawnych, takich jak: baby drożdżowe (np. baba wielkanocna), ciasta i ciastka z owocami lub makiem (np. kołocz śląski, strucla z makiem), kulebiaki oraz paszteciki, słodkie bułeczki drożdżowe (np. buchty, drożdżówki), pyzy drożdżowe, pączki, racuchy, bliny, naleśniki. Spód do pizzy sporządzany jest z ciasta drożdżowego bez dodatku jaj.

</doc>
<doc id="87785" url="https://pl.wikipedia.org/wiki?curid=87785" title="LWS-6 Żubr">
LWS-6 Żubr

LWS-6 Żubr (PZL.30 Żubr) – dwusilnikowy średni bombowiec, wyprodukowany w niewielkiej liczbie w Lubelskiej Wytwórni Samolotów przed wybuchem II wojny światowej, wykorzystywany do celów szkoleniowych.
Historia.
Projekt samolotu powstał w wyniku złożonego w 1933 roku, przez Ministerstwo Komunikacji, zamówienia na samolot pasażerski dla PLL LOT. Gdy projekt samolotu był już na ukończeniu i rozpoczęto budowę prototypu, Polskie Linie Lotnicze zakupiły samoloty Douglas DC-2. Zamówienie zostało anulowane, koszty prac pokrył Skarb Państwa, zaś na bazie projektu postanowiono opracować bombowiec mogący zabrać do 1200 kg bomb. W tym samym czasie opracowywano projekt nowoczesnego bombowca PZL.37 Łoś. Samolot PZL.30 miał stanowić zabezpieczenie na wypadek porażki projektu. Z tego powodu, w przeciwieństwie do nowatorskiego „Łosia”, miał on mieć bardziej tradycyjną konstrukcję, opartą na koncepcji francuskiego Poteza-54.
Pierwszy prototyp oznaczony jako PZL.30B, numer 71.1, został oblatany w marcu 1936 roku. Miało to miejsce tylko na trzy miesiące przed pierwszym lotem PZL.37. Prototyp samolotu został następnie poważnie zmodyfikowany, z uwagi na słabe osiągi. Zastosowano mocniejsze silniki (Bristol Pegasus VIII 680 KM zamiast Wasp Junior TB 400 KM). Nie wzmocniono przy tym struktury wytrzymałościowej maszyny. Zamierzano zastąpić podwozie konstrukcji inż. Ciołkosza, wciągane do boków kadłuba za pomocą mechanizmu śrubowego, przez klasyczne, wciągane do gondoli silnikowych, lecz pozostawiono to do realizacji w egzemplarzach seryjnych. Tak zmieniony prototyp otrzymał oznaczenie PZL-30BII.
Samolot został zaakceptowany i postanowiono o produkcji nielicznej serii w fabrykach lubelskiej wytwórni LWS, pod oznaczeniem LWS-6 (spotykane w starszej literaturze oznaczenie LWS-4 nie występuje w dokumentach).
Została nadana mu nazwa Żubr i rozpoczęto przygotowania do produkcji 16 maszyn dla polskiego lotnictwa wojskowego. Zainteresowanie bombowcem wyraziła Rumunia, planując zakup 24 egzemplarzy. 
7 listopada 1936 prototyp PZL-30BII, demonstrowany w Warszawie Rumuńskiej Misji Wojskowej, stracił w powietrzu silnik wraz z elementami płata, grzebiąc w swych szczątkach pilota Jerzego Rzewnickiego, technika Jerzego Bolesława Szrajera (starszy brat Kazimierza) oraz dwóch oficerów armii rumuńskiej: mjr. pil. Michała Pantazi i kpt. inż. Romana Popescu. W Michałowicach koło Warszawy, w miejscu upadku maszyny do dnia dzisiejszego stoi obelisk wzniesiony w latach 30. Katastrofa spowodowała rezygnację Rumunii z zamówienia i wstrzymanie produkcji LWS-6.
Nowy prototyp otrzymał wzmocnioną konstrukcję płata oraz dwie wersje usterzenia pionowego - podwójną i pojedynczą. Pierwszy egzemplarz nowej wersji ukończono 7 grudnia 1937 roku. Loty próbne w Instytucie Technicznym Lotnictwa rozpoczęto w styczniu 1938 roku. Modernizacja (głównie wzmocnienie konstrukcji płata poprzez pogrubienie użytej do budowy sklejki) spowodowała wzrost masy własnej samolotu, a co za tym idzie, zmniejszenie udźwigu maszyny. Ograniczyło to drastycznie ładunek zabieranych bomb. Z pełnym obciążeniem, nie mógł on operować z lotnisk polowych. Na miękkiej nawierzchni, nie był w stanie osiągnąć odpowiedniej do startu prędkości. Po zwiększeniu masy, nie był w stanie zabrać niemal żadnego ładunku bomb. Te cechy ostatecznie zdyskwalifikowały go jako samolot bojowy. Mimo to kontynuowano produkcję zamówionej serii. Początkowo samoloty seryjne posiadały pojedyncze usterzenie pionowe wzorowane na PZL-30BII, które później zostało zmienione poprzez zwiększenie powierzchni i zmianę obrysu. Seria produkcyjna liczyła 16 samolotów, o pierwotnie przewidzianych numerach od 71.2 do 71.17 (ostatecznie zastosowano rozproszone numery seryjne, dla zachowania tajemnicy wojskowej). Została ona zbudowana w 1938 roku. 
Planowano także budowę wodnosamolotu LWS-5, jako wariantu „Żubra” dla lotnictwa morskiego. Jednak projekt został zaniechany wobec zbyt dużej masy samolotu w stosunku do jego zbyt małego udźwigu bomb.
Służba.
Dostawy nowych samolotów do jednostek lotniczych rozpoczęły się jesienią 1938. Przestarzałe już w momencie rozpoczęcia produkcji i gorsze pod każdym względem od konkurencyjnego „Łosia”, od razu powędrowały do jednostek szkoleniowych jako maszyny treningowe. Tutaj na jaw wyszły kolejne usterki. Należała do nich zła konstrukcja podwozia (nieodpowiednie silniki elektryczne). Powodowała ona kłopoty z jego chowaniem. Ostatecznie we wszystkich samolotach podwozie zostało na stałe zablokowane w pozycji „wypuszczone”. 
Będąc używane w roli samolotów szkolnych, nie wzięły udziału w walkach kampanii wrześniowej. Kilka maszyn uległo zniszczeniu podczas niemieckich nalotów na polskie bazy lotnicze. Kilka egzemplarzy trafiło jednak w ręce Niemców. Paradoksalnie jednostki szkoleniowe Luftwaffe korzystały z „Żubrów” dłużej niż lotnictwo polskie, bo do 1942 roku, między innymi w szkole pilotażu bez widoczności w Schleissheim. 
Opis techniczny.
Wolnonośny górnopłat o konstrukcji mieszanej metalowo-drewnianej. Podwozie samolotu klasyczne, dwukołowe, chowane. Załogę stanowiły cztery osoby: pilot, dowódca-bombardier, radiotelegrafista i tylny strzelec. Stanowisko bombardiera znajdowało się w przeszklonym „nosie”, uzbrojonym w strzelający do przodu karabin maszynowy.
Stosowano silniki gwiazdowe Bristol Pegasus VIII (normalna moc: 670 KM, maksymalna: 700 KM) lub (tylko pierwszy prototyp) słabszy Pratt Whitney Wasp Junior. Uzbrojenie strzeleckie stanowiło pięć karabinów maszynowych Vickers kaliber 7,9 mm. W wersji seryjnej mógł przenosić do 660 kg bomb.

</doc>
<doc id="87786" url="https://pl.wikipedia.org/wiki?curid=87786" title="Karabinek">
Karabinek



</doc>
<doc id="87788" url="https://pl.wikipedia.org/wiki?curid=87788" title="Warstwica">
Warstwica

Warstwica (nazwa używana w geodezji) lub poziomica (nazwa używana w kartografii), izohipsa – izolinia krzywa na mapie łącząca punkty o takiej samej wysokości względem przyjętego poziomu odniesienia, najczęściej nad poziomem morza. Powstaje poprzez przecięcie powierzchni terenu płaszczyznami poziomymi, równoległymi i oddalonymi od siebie o stałą wartość (np. co 10 m) cięcia poziomicowego. Rysunek na mapie odtwarza ukształtowanie terenu, a mapa z poziomicami nazywana jest mapą poziomicową (warstwicową).

</doc>
<doc id="87789" url="https://pl.wikipedia.org/wiki?curid=87789" title="Czajka stepowa">
Czajka stepowa

Czajka stepowa ("Vanellus leucurus") – gatunek średniej wielkości ptaka wędrownego z rodziny sieweczkowatych (Charadriidae). Nie jest zagrożony wyginięciem. Nie wyróżnia się podgatunków.
Zasięg występowania.
Czajka stepowa zamieszkuje środkową i południowo-wschodnią Azję Mniejszą oraz przez wschodnią Syrię, Azerbejdżan po Azję Środkową, osiągając brzegi Bałchaszu. Na południu osiąga Irak, Iran po zachodni Pakistan. Zimuje od Sudanu, przez Iran, Irak po Pakistan i Indie na wschodzie. W Polsce pojawia się sporadycznie (do 2015 odnotowano 7 stwierdzeń tego gatunku).
Status i ochrona.
Międzynarodowa Unia Ochrony Przyrody (IUCN) uznaje czajkę stepową za gatunek najmniejszej troski (LC – "Least Concern") nieprzerwanie od 1988 roku. Liczebność populacji, według szacunków organizacji Wetlands International z 2015 roku, mieści się w przedziale 20–130 tysięcy osobników. Ogólny trend liczebności populacji nie jest znany.
W Polsce podlega ścisłej ochronie gatunkowej.

</doc>
<doc id="87791" url="https://pl.wikipedia.org/wiki?curid=87791" title="Wulkan tarczowy">
Wulkan tarczowy

Wulkan tarczowy – typ wulkanu o szerokim i spłaszczonym stożku o kącie nachylenia nie większym niż 8°.
Wulkany tarczowe tworzą kolejne erupcje wylewne lawy o niskiej zawartości krzemionki. Ich charakterystyczną cechą jest brak gwałtownych erupcji, z wnętrza wydobywa się rzadka i bardzo gorąca lawa zasadowa. Ten typ wulkanu można skontrastować ze stratowulkanem.
Nazwa wywodzi się od nazwy islandzkiego wulkanu tarczowego Skjaldbreiður, którego nazwa w języku islandzkim znaczy „szeroka tarcza”. Przykładem wulkanu tarczowego może być Mauna Loa na Hawajach. Największy wulkan tarczowy na Ziemi znajduje się na dnie Oceanu Spokojnego, jego jedyną wynurzoną pozostałością są skały Gardner Pinnacles.
Wiele wulkanów tego typu odkryto na Wenus i Marsie, niektóre z nich osiągają rozmiary większe niż na Ziemi. Najwyższy dotychczas odkryty wulkan tarczowy to Olympus Mons znajdujący się na Marsie.

</doc>
<doc id="87792" url="https://pl.wikipedia.org/wiki?curid=87792" title="Pistolet Glock 18">
Pistolet Glock 18

Glock 18 – austriacki pistolet automatyczny.
Jest to jedyna broń samoczynno-samopowtarzalna wśród wersji pistoletu Glock. Zasilana jest nabojem 9 mm Parabellum. Ma szybkostrzelność teoretyczną 1200 strz./min. Wyposażony (w przeciwieństwie do Glocków samopowtarzalnych) w bezpiecznik nastawny będący jednocześnie przełącznikiem rodzaju ognia. Przełącznik znajduje się na lewej stronie zamka, a pozycja „zabezpieczony” znajduje się pomiędzy pozycjami ognia pojedynczego/ciągłego. Pistolet Glock 18 wykonano na bazie modelu 17, jednak główne części nie są zamienne. Miało to utrudnić przeróbki Glocka 17 na broń automatyczną. Pistolety te różnią się wymiarami. Produkowana była również wersja Glock 18C. „C” oznacza tu kompensator podrzutu wykonany w formie dwóch owalnych wycięć na górnej powierzchni lufy i zamka.

</doc>
<doc id="87793" url="https://pl.wikipedia.org/wiki?curid=87793" title="Kislew">
Kislew

Kislew (hebr. כסלו) – miesiąc w kalendarzu żydowskim, trwa 29 dni w roku Haser lub 30 dni w latach Kesidrach i Szelemach. Gregoriańskim odpowiednikiem Kislew jest listopad-grudzień.

</doc>
<doc id="87795" url="https://pl.wikipedia.org/wiki?curid=87795" title="Garota">
Garota

 
Garota (hiszp. "garrote") – broń wykorzystywana od czasów starożytności przez zabójców do szybkiego duszenia ofiar. Jest to kawałek dość cienkiego, lecz wytrzymałego materiału, do uchwycenia oburącz i zaciskania na szyi ofiary.
Garota może być użyta do samoobrony, mimo iż w założeniu służy do nagłego ataku od tyłu. Jest bardzo łatwa do ukrycia.
Jako garota może posłużyć wiele przedmiotów domowego użytku, takich jak szalik lub przewód telefoniczny.
Broń współcześnie rzadko używana, jednak w XIX wieku budziła grozę, czego dowodem jest fakt, iż policja w wielu krajach wówczas nosiła specjalne kołnierze uniemożliwiające uduszenie.
Tym samym terminem określa się urządzenie do przeprowadzania egzekucji używane m.in. od XIX wieku do lat 70. XX wieku w Hiszpanii i Portugalii. Zasada działania była podobna do opisanej wyżej garoty i szubienicy. Skazany siedział na krześle, podczas gdy pętla powoli (do 25 minut) w wyniku kręcenia korby zaciskała mu się na szyi.
Typy garot.
Garota tnąca, wykonana z metalowego, elastycznego drutu, uważana za najskuteczniejszą, śmiertelnie niebezpieczną broń. W wyniku jej
działania zwykle dochodzi do poderżnięcia gardła.
Garota miażdżąca, wykonana z grubej, szorstkiej liny. Stosowana do skręcania karku (uduszenie za jej pomocą jest trudniejsze).
W ten sposób zginął Atahualpa („Ustawiono go tyłem do słupa, przeciągnięto sznur wokół pala i jego szyi, zakręcono na kiju i dokręcano kij, który stopniowo zaciskał sznur wokół jego szyi”.).
Garota klasyczna zrobiona z wytrzymałej, nieostrej żyłki, np. struny fortepianowej. Używali jej gangsterzy w filmach „Ojciec chrzestny” oraz „Chłopcy z Ferajny” tytułowy bohater filmu Leon zawodowiec, a także Agent 47 w serii gier Hitman.

</doc>
<doc id="87798" url="https://pl.wikipedia.org/wiki?curid=87798" title="John Adelbert Kelley">
John Adelbert Kelley

John Adelbert Kelley (ur. 6 września 1907, zm. 6 października 2004 w South Yarmouth) – lekkoatleta amerykański, biegacz maratończyk.
Był legendą najstarszego amerykańskiego maratonu - w Bostonie. Dwukrotny zwycięzca (1935, 1945), siedmiokrotnie kończył bieg na drugim miejscu (m.in. 1934, [1943, 1944); startował łącznie 61 razy, z czego 58 maratonów ukończył. Łącznie 18 razy sklasyfikowano go w czołowej dziesiątce. Od 1957 nosił przydomek "starszy" (John Kelley "The Elder"), dla odróżnienia od innego Johna Kelleya, zwycięzcy maratonu bostońskiego w 1957. Po raz ostatni startował jako 84-latek w 1992, w kolejnych latach był mistrzem ceremonii maratonu.
Dwukrotnie startował w igrzyskach olimpijskich; w Berlinie 1936 zajął 18. miejsce, w Londynie 1948 - 21. miejsce. Był w kadrze także na anulowane igrzyska w 1940. Podczas II wojny światowej służył w armii amerykańskiej.
Zadedykowano mu statuę "Young at Heart" na wzgórzu Newton w Bostonie. Został uhonorowany miejscem w kilku amerykańskich Hall of Fame, a magazyn "Runner's World" nazwał go "Biegaczem Stulecia".

</doc>
<doc id="87801" url="https://pl.wikipedia.org/wiki?curid=87801" title="Międzynarodowa Kampania na rzecz Zakazu Min Przeciwpiechotnych">
Międzynarodowa Kampania na rzecz Zakazu Min Przeciwpiechotnych

Międzynarodowa Kampania na rzecz Zakazu Min Przeciwpiechotnych, (en: "International Campaign to Ban Landmines"; ICBL) – organizacja międzynarodowa walcząca o wyeliminowanie min przeciwpiechotnych. Została założona w 1992.
Wraz z założycielką i koordynatorką prac Kampanii, Jody Williams, organizacja została uhonorowana Pokojową Nagrodą Nobla w 1997.
Jednym z sukcesów organizacji jest wprowadzenie w życie traktatu ottawskiego w roku 1997.

</doc>
<doc id="87809" url="https://pl.wikipedia.org/wiki?curid=87809" title="Szczecin Dąbie (ujednoznacznienie)">
Szczecin Dąbie (ujednoznacznienie)



</doc>
<doc id="87810" url="https://pl.wikipedia.org/wiki?curid=87810" title="Światowy Związek Pocztowy">
Światowy Związek Pocztowy

Światowy Związek Pocztowy lub Powszechny Związek Pocztowy (fr. "Union postale universelle", ang. "Universal Postal Union", UPU) – organizacja wyspecjalizowana ONZ, z siedzibą w stolicy Szwajcarii – Bernie.
Historia.
W wieku XVII i XVIII międzynarodowa wymiana korespondencji była regulowana umowami dwustronnymi, pomiędzy poszczególnymi krajami. W XIX wieku, wraz z rozwojem handlu międzynarodowego, system ten uznano za zbyt skomplikowany, pojawiły się też pierwsze regulacje w poszczególnych krajach. Jako pierwszy zaproponował konkretne regulacje Sir Rowland Hill w 1837, mówiące o konieczności przedpłacania przesyłki, w zależności od masy listu bez uwzględniania dystansu na terenie kraju, podając pomysł zastosowania systemu oznaczania w postaci znaczka pocztowego.
Pierwszą próbę ustanowienia regulacji międzynarodowych przesyłek korespondencji podjął zarządzający pocztą USA, gen. Montgomery Blair w 1863 zwołując w Paryżu konferencję, w której uczestniczyło 15 krajów. Na konferencji wypracowano pewne zasadnicze reguły, choć nie osiągnięto porozumienia. Zadania opracowania projektu takiego porozumienia podjął się jeden z wyższych niemieckich urzędników pocztowych, Heinrich von Stephan. Na podstawie przygotowanego przez Stephan’a projektu i na jego wniosek, rząd Szwajcarii zwołał na dzień 15 września 1874 konferencję w Bernie, w której wzięły udział 22 kraje. W dniu 9 października 1874 został podpisany na konferencji Traktat Berneński, powołujący do życia związek pocztowy pod nazwą "l’Union générale des postes" (fr.) / "General Postal Union" (ang.), jako jedną z najstarszych organizacji międzynarodowych. Dzień ten obecnie obchodzony jest jako Światowy Dzień Poczty. Związek szybko się rozrastał i w 1878 przemianowany został na "Union postale universelle" (fr.) / "Universal Postal Union" (ang.). Organizacją wyspecjalizowaną ONZ związek stał się w 1948.
Czasy współczesne.
Główne zadania UPU to promowanie współpracy międzynarodowej w zakresie usług pocztowych, dbanie o rozwój usług pocztowych oraz pomoc techniczna dla państw, które są jej członkami. UPU ustala również standardy przesyłek pocztowych.
Zgodnie z konwencją podpisaną w 1964 w Wiedniu siedzibą Związku jest Berno. Urzędowym językiem jest język francuski. Język angielski został dodany w roku 1994. Depozytariuszem jest Szwajcarska Rada Związkowa.
Członkami UPU są 192 państwa. Bieżącą działalnością UPU kieruje Rada Administracyjna, w skład której wchodzi 41 przedstawicieli państw członkowskich, wybieranych na organizowanym co 4 lata kongresie. Polska jest członkiem UPU od 1 maja 1919 roku, a członkiem Rady Administracyjnej była w latach 1984–1994 i 1999–2004 i jest obecnie.

</doc>
<doc id="87817" url="https://pl.wikipedia.org/wiki?curid=87817" title="Parnassius">
Parnassius

Parnassius – rodzaj motyli należących do rodziny paziowatych, w stosunku do gatunków posiadających polską nazwę stosuje się też polską nazwę rodzaju niepylak. Podstawową cechą tego rodzaju, od której pochodzi ich nazwa, jest rzadkie ułożenie łusek na skrzydle, dające wrażenie przezroczystości. Inne cechy wspólne wszystkim niepylakom:
Wymienione cechy łącznie z przezroczystością skrzydeł, która prawdopodobnie również ma znaczenie w rozgrzewaniu się przed lotem, predysponują ten rodzaj lepiej niż inne motyle do życia w surowszych warunkach.
O poranku słońcolubne niepylaki wdrapują się na rośliny i z rozpostartymi skrzydłami czekają aż ogrzeją je promienie słoneczne. Uaktywnią się dopiero wtedy, gdy temperatura ich ciała podniesie się w wystarczającym stopniu.
W Polsce do tego rodzaju należą niepylak mnemozyna i niepylak apollo.
Lista gatunków:
Zobacz też.
owady Polski

</doc>
<doc id="87821" url="https://pl.wikipedia.org/wiki?curid=87821" title="Geofity">
Geofity

Geofity, rośliny ziemnopączkowe – jedna z form życiowych roślin. Obejmuje byliny posiadające pączki odnawiające, które spędzają niekorzystny dla wegetacji okres roku w organach podziemnych – bulwach, kłączach i cebulach. Geofity są jedną z grup kryptofitów.
Geofity mają znaczący udział we florze formacji kształtujących się w strefach występowania długotrwałych okresów suchych. Geofitami są np. efemeroidy rozwijające pędy nadziemne po opadach deszczy na terenach pustynnych, odgrywają istotną rolę w roślinności obszaru śródziemnomorskiego i na stepach. W klimacie umiarkowanym podziemne organy trwałe służą przetrwaniu zimy. W Europie środkowej geofity rosną głównie w lasach liściastych zrzucających liście na zimę.
Geofity rosnące w runie leśnym kwitną i owocują wiosną przed pojawieniem się liści na drzewach, a gdy warunki świetlne na dnie lasu pogarszają się, z chwilą pojawiania się liści w koronach drzew, ich pędy nadziemne giną. Są to rośliny samożywne, których cykl życiowy przebiega na ziemi.
W obrębie geofitów wyróżnia się pasożyty korzeniowe i geofity właściwe (eugeofity). Pasożyty (np. zaraza, bukietnica), poza wytworzeniem pędu nadziemnego z organami generatywnymi, posiadają organy podziemne żyjące na podziemnych pędach lub korzeniach żywiciela.
Geofity właściwe dzielą się ze względu na rodzaj organów podziemnych:
Niektóre źródła do geofitów zaliczają także grzyby (tzw. geofity grzybowe), których grzybnia rozwija się pod powierzchnią ziemi, a owocniki tworzone są albo pod powierzchnią, albo nad nią.

</doc>
<doc id="87822" url="https://pl.wikipedia.org/wiki?curid=87822" title="Diario 16">
Diario 16

Diario 16 – centrowy dziennik hiszpański wydawany od 1976 do 2001 w Madrycie, mający też osiem edycji regionalnych w całej Hiszpanii. Nakład sięgał 180 tysięcy egzemplarzy. Ostatnie wydanie dziennika pojawiło się 7 listopada 2001 roku.

</doc>
<doc id="87823" url="https://pl.wikipedia.org/wiki?curid=87823" title="Adam Myjak">
Adam Myjak

Adam Myjak (ur. 3 stycznia 1947 w Starym Sączu) – polski rzeźbiarz i pedagog, profesor i rektor Akademii Sztuk Pięknych w Warszawie.
Życiorys.
Dzieciństwo spędził w Częstochowie, gdzie rozpoczął edukację szkolną. W 1958 rodzice wraz z piątką dzieci przenieśli się do Sandomierza. Tu ukończył szkołę podstawową, a następnie w 1965 I Liceum Ogólnokształcące – Collegium Gostomianum. Zgodnie z zainteresowaniami plastycznymi rozpoczął w tym samym roku studia na wydziale rzeźby Akademii Sztuk Pięknych w Warszawie pod kierunkiem Stanisława Słoniny, Stanisława Kulona i Mariana Wnuka. Studia ukończył z wyróżnieniem w 1971. Po obronie pracy dyplomowej u Jana Bohdana Chmielewskiego związał się na stałe z macierzystą uczelnią. W latach 1979–1981 przebywał na stypendium twórczym w Duisburgu w RFN, gdzie na tamtejszym Uniwersytecie na Wydziale Sztuk Pięknych wykładał rzeźbę.
W ASP przeszedł wszystkie szczeble kariery akademickiej od asystenta do profesora zwyczajnego. Był wielokrotnie wybierany na rektora tej uczelni (1990–1996, 1999–2006, 2012–2020). Prowadził też na ASP własną pracownię rzeźby.
W 2009 został członkiem czynnym Polskiej Akademii Umiejętności.
Myjak był redaktorem graficznym pisma „Orientacja” oraz miesięcznika literackiego młodych „Nowy Wyraz”, był związany nie tylko formalnie z poetyckim pokoleniem 68 roku. Był stypendystą Ministerstwa Kultury i Sztuki w 1971 i 1974. Został wyróżniony Nagrodą II stopnia Prezesa Rady Ministrów w 1979.
Pierwsze sukcesy artystyczne zaczął odnosić już w czasach studenckich: zdobył I nagrodę za „Najlepszą pracę roku 1967 studentów Warszawy” – rzeźba; w 1968 dwie II nagrody – za rzeźbę i III nagrodę oraz wyróżnienie za rysunek w ogólnopolskim konkursie o tematyce wojskowej; w 1970 – uhonorowany został III nagrodą w ogólnopolskim konkursie na dzieło plastyczne o tematyce kopernikowskiej; w 1971 – II nagrodą w ogólnopolskim konkursie „Człowiek, praca, środowisko”, II nagrodą za rzeźbę „Stary aktor”; 1972 zdobył I i II nagrodę w konkursie na medal kopernikowski, I nagrodę i wyróżnienie w ogólnopolskim konkursie medalierskim z okazji XXX- lecia LWP; brązowy medal na III Festiwalu Sztuk Pięknych; w 1973 przyznano mu srebrny medal na IV Festiwalu Sztuk Pięknych; w 1979 – nagrodę Hiszpańskiej Federacji Żeglarskiej za rzeźbę „Żagiel” na VII Międzynarodowym Biennale „Sport w sztukach pięknych” w Barcelonie; w 1983 roku uzyskał wyróżnienie w ogólnopolskim konkursie na pomnik powstania warszawskiego; w 1987 – nagrodę honorową X Międzynarodowej Sztuki Krajów Nadbałtyckich (Rostock); w 1990 otrzymał Nagrodę Projektu za ubiegły rok. Laureat Nagrody im. Witolda Hulewicza. W 1997 został odznaczony Krzyżem Oficerskim Orderu Odrodzenia Polski (1997). W 2005 został odznaczony przez ministra kultury Waldemara Dąbrowskiego Złotym Medalem „Zasłużony Kulturze Gloria Artis”. W 2020 otrzymał Nagrodę Ministra Kultury i Dziedzictwa Narodowego za osiągnięcia organizacyjne.
Twórczość.
Jest autorem 50 wystaw indywidualnych krajowych i zagranicznych, m.in. w 1981 roku w Muzeum im. W. Lehmbrucka w Duisburgu, 1989 w Muzeum Bochum, w 1991 w Instytucie Kultury Polskiej w Pradze, w 1993 w Zachęcie w Warszawie, w Centrum Rzeźby Polskiej w Orońsku, w 1994 w Muzeum Rzeźby w Białymstoku, w 1999 w Galerii Studio w Warszawie. Brał udział w wystawach zbiorowych sztuki polskiej w kraju i za granicą.
Jest także autorem realizacji:

</doc>
<doc id="87824" url="https://pl.wikipedia.org/wiki?curid=87824" title="Berserkowie">
Berserkowie



</doc>
<doc id="87825" url="https://pl.wikipedia.org/wiki?curid=87825" title="El País">
El País

El País (hiszp. "kraj") – hiszpański dziennik poranny, wydawany od 4 maja 1976 w Madrycie, od 1982 także w Barcelonie. Jest własnością konglomeratu Grupo Prisa. Sam siebie określa jako „Niezależna gazeta codzienna” (). Ma oddziały w głównych miastach Hiszpanii, które tworzą lokalne edycje. Jest to obecnie największy dziennik w Hiszpanii, o nakładzie ok. 400 tys. egz. (niedzielne wydanie osiąga ponad 1 mln).
Został założony zaraz po śmierci Francisco Franco, jako organ sił reformatorskich, propagujących idee demokracji i parlamentaryzmu. W 1989 roku podjął współpracę z włoską gazetą „La Repubblica” i francuską „Le Monde”. Politycznie jest związany z socjaldemokratyczną Hiszpańską Socjalistyczną Partią Robotniczą.
Znany jest z licznych publikacji na temat nastrojów w Europie, znacznej ilości wiadomości ze świata, kultury i ekonomii. „El País” charakteryzuje się również wyważoną proporcją estetyki do treści. Strony są podzielone na 5 kolumn, zaś w gazecie istnieje jasny podział gatunków prasowych.
Historia.
„El País” został założony przez José Ortegę Spottorno i wyszedł na światło dzienne 4 maja 1976 roku, 6 miesięcy po śmierci dyktatora Francisco Franco, na początku przemian w Hiszpanii. Pojawienie się nowego dziennika na rynku spowodowało rewolucję na krajowym rynku mediowym. Gazeta stała się głównym orędownikiem przemian demokratycznych i proeuropejskiej orientacji polityki hiszpańskiej, podczas gdy pozostałe dzienniki ciągle zmieniały swoje poglądy. „El País” zajął swoistą niszę na rynku – stał się dziennikiem Hiszpanii demokratycznej i antyfrankistowskiej. Jego pierwszym redaktorem naczelnym był sprawujący tę funkcję do 1988 roku Juan Luis Cebrián.
Za projekt szaty graficznej pierwszego numeru odpowiadali hiszpański dziennikarz Julio Alonso i niemiecki projektant Reinhard Gäde. Reklama głosiła: "Gazeta dla ludzi, którzy myślą". Pod nagłówkiem widniał napis: "Diario independiente de la mañana" (niezależna gazeta codzienna). Miała wygląd, którego Hiszpania dotąd nie znała. Była pierwszym w tym kraju tabloidem, wzorowanym na czasopismach z Wielkiej Brytanii i Stanów Zjednoczonych. José Ortega Spottorno napisał program, według którego „El País” i jego dziennikarze mieli pracować. Te zasady obowiązują po dziś dzień i są zapisane w statucie gazety. Jego głównym założeniem było: “Stworzyć demokratyczną, tolerancyjną, otwartą i europejską gazetę, która byłaby zgodna z dobrą tradycją „El Imparcial” i „El Sol”, z którymi związani byli jego przodkowie”.
W czasie wojskowego zamachu stanu 23 lutego 1981, nazywanego często 23-F, którego inicjatorem był Antonio Tejero, a którego przyczyną była legalizacja w Hiszpanii partii komunistycznej, „El País” wypuścił na ulice specjalną edycje swego pisma, zatytułowaną "El País z Konstytucją" (hiszp. "El País, con la Constitución"). Było to pierwsze źródło pisane, które poinformowało o tych wydarzeniach.
W połowie lat dziewięćdziesiątych dwudziestego wieku, „El País” był drugim czasopismem w Hiszpanii, które zaoferowało swym czytelnikom edycję elektroniczną, dostępną w sieci Internet.
W obronie Dąbrowszczaków.
9 marca 2007 roku gazeta wydrukowała artykuł "Polska odrzuca Brygady Międzynarodowe", w którym oskarżyła Polskę o zamiar odebrania emerytur ochotnikom z Brygad Międzynarodowych (chodziło o polską ustawę dezubekizacyjną). Dotyczył on Dąbrowszczaków, którzy brali udział w hiszpańskiej wojnie domowej po stronie przeciwników generała Franco. Artykuł ten spowodował napływ listów protestacyjnych do ambasady RP w Madrycie. 15 marca ukazało się w gazecie wyjaśnienie attaché Moniki Domańskiej, w którym zdementowała, że świadczenia są odbierane za przynależność do Brygad, a jedynie dla osób, które pracowały dla UB i zajmowały się zwalczaniem polskiego podziemia niepodległościowego.

</doc>
<doc id="87826" url="https://pl.wikipedia.org/wiki?curid=87826" title="Wiesław Myśliwski">
Wiesław Myśliwski

Wiesław Myśliwski (ur. 25 marca 1932 w Dwikozach) – polski pisarz, dwukrotny laureat Nagrody Literackiej „Nike” (1997, 2007). Opisywany jako „twórca, który czerpiąc ze źródeł chłopskiego doświadczenia i chłopskiej mowy żywej, wpisuje swoje kreacje w krąg uniwersalnych praw i prawd o świecie i ludzkiej egzystencji”.
Życiorys.
Jego ojciec, Julian, wywodził się z rodziny mieszczańskiej z Ćmielowa; był oficerem, brał udział w wojnie polsko-bolszewickiej w 1920 roku, a po demobilizacji został urzędnikiem. Natomiast matka Myśliwskiego, Marianna, była wychowanką Uniwersytetu Ludowego Zofii i Ignacego Solarzów w Szycach; w młodości działała w ZMW „Wici”.
Po wojnie Wiesław Myśliwski uczęszczał do gimnazjum i liceum ogólnokształcącego w Sandomierzu, maturę zdał w 1951 roku. Studiował filologię polską na Katolickim Uniwersytecie Lubelskim, którą ukończył w 1956 roku.
Debiutował w 1955 roku recenzją powieści E. de Greff „Noc jest moim światłem”. Pracował w latach 1955–1976 w Ludowej Spółdzielni Wydawniczej w Warszawie jako asystent redaktora, redaktor, kierownik redakcji literatury współczesnej, zastępca redaktora naczelnego.
W latach 1975–1999 był redaktorem naczelnym kwartalnika „Regiony”, w latach 1993–1999 także dwutygodnika kulturalnego „Sycyna”. Od 1997 roku jest przewodniczącym jury konkursu – Ogólnopolskiej Nagrody im. Aleksandra Patkowskiego w Sandomierzu. W latach 1971–1983 był członkiem Związku Literatów Polskich. Obecnie mieszka w Warszawie.
Ekranizacji i realizacji teatralnych jego utworów podejmowali się tacy twórcy jak: Ryszard Ber, Wojciech Marczewski, Stefan Szlachtycz, Tadeusz Junak, Kazimierz Dejmek, Izabella Cywińska, Bogdan Tosza. Książki Myśliwskiego przetłumaczono na języki: angielski (w Anglii i USA), niemiecki, francuski, holenderski, hiszpański, hebrajski, włoski, rosyjski, węgierski, czeski, słowacki, serbski, chorwacki, słoweński, rumuński, bułgarski, łotewski, litewski, estoński, ukraiński, gruziński i turecki.
Uhonorowany został tytułami doctor honoris causa na Akademii Świętokrzyskiej im. Jana Kochanowskiego 17 maja 2007, Uniwersytecie Opolskim 10 marca 2009, Uniwersytecie Rzeszowskim 14 maja 2012 i na Uniwersytecie Jagiellońskim 12 maja 2022 roku.
Twórczość.
Powieści
Dramaty
Eseje, wywiady, rozmowy

</doc>
<doc id="87827" url="https://pl.wikipedia.org/wiki?curid=87827" title="Rudolf Giuliani">
Rudolf Giuliani



</doc>
<doc id="87828" url="https://pl.wikipedia.org/wiki?curid=87828" title="Podaż zagregowana">
Podaż zagregowana

Podaż zagregowana (agregatowa) − suma podaży dóbr i usług w gospodarce narodowej.
Funkcja podaży zagregowanej pokazuje zależność między ilością produktów, jaką wszyscy producenci w gospodarce chcą zaoferować na sprzedaż, a poziomem cen. W tym ujęciu poziom dochodu narodowego jest wyznaczany przez przecięcie funkcji podaży zagregowanej z funkcją zagregowanego popytu.

</doc>
<doc id="87829" url="https://pl.wikipedia.org/wiki?curid=87829" title="Wojna Zimowa">
Wojna Zimowa



</doc>
<doc id="87831" url="https://pl.wikipedia.org/wiki?curid=87831" title="Fabian (papież)">
Fabian (papież)

Fabian (; ur. w Rzymie, zm. 20 stycznia 250 tamże) – 20. papież w okresie od 10 stycznia 236 do 20 stycznia 250 roku, męczennik, święty Kościoła katolickiego i Cerkwi prawosławnej.
Życiorys.
Był Rzymianinem; następcą papieża Antera. Euzebiusz relacjonuje, jak to chrześcijanie, zgromadzeni w Rzymie by wybrać nowego biskupa Rzymu, widzieli gołębicę jaśniejącą nad głową Fabiana, obcego w mieście, który właśnie w ten sposób został wyznaczony do tej godności. Od razu został ogłoszony biskupem, chociaż wśród zebranych było wielu znanych kandydatów na papieża.
Św. Fabian zginął śmiercią męczeńską podczas prześladowań za panowania cesarza Trajana Decjusza, miało to miejsce 20 stycznia 250, a pochowany został w katakumbach świętego Kaliksta, gdzie w 1854 archeolog Giovanni De Rossi znalazł jego pomnik, a w 1915 odkryto jego sarkofag w bazylice św. Sebastiana, na którym znajdował się napis z X wieku.
Według "Liber Pontificalis" podzielił Rzym na diakonie i ustanowił 7 subdiakonów, którym nakazał spisywać czyny męczenników i dane o nich. Zadbał także o porządki na cmentarzach kościelnych i wprowadził do nich zarządców. Zwołał synod biskupów, na którym uchwalono potrzebne dekrety.
Pontyfikat św. Fabiana był bardzo ważny w historii młodego Kościoła. Był doceniany przez Cypriana, biskupa Kartaginy.
Podczas jego pontyfikatu, na skutek prześladowań ze strony Decjusza, rozpoczęła się wielka emigracja z Rzymu, dając początek pustelniczemu życiu.
Wspomnienie liturgiczne w Kościele katolickim obchodzone jest 20 stycznia, natomiast w Cerkwi prawosławnej – 5/18 sierpnia, tj. 18 sierpnia według kalendarza gregoriańskiego.

</doc>
<doc id="87833" url="https://pl.wikipedia.org/wiki?curid=87833" title="Świeca">
Świeca

Świeca – źródło światła, zazwyczaj wykonane z paliwa stałego uformowanego w walec, wewnątrz którego, przez całą długość, umieszczony jest knot. Dawniej świece wykonywane były głównie z wosku pszczelego, przez co w tej formie były dostępne dla wyższych sfer. Biedniejsi używali źródeł oświetlenia wykonanych z tańszego tłuszczu zwierzęcego. Obecnie świece najczęściej produkowane są z parafiny lub stearyny.
Najprawdopodobniej wywodzi się od półpochodni.
Wykorzystanie.
Przed wprowadzeniem elektryczności świece były powszechnym źródłem światła; szczególnie w północnej Europie aż do XIX wieku były częściej używane niż lampki oliwne.
Obecnie świece wykorzystywane są głównie ze względu na walory estetyczne (np. dla wytworzenia romantycznego nastroju) lub w nagłych przypadkach, w razie przerw w dopływie energii elektrycznej.
Świec używano już co najmniej 3000 lat temu. Wspomina o nich "Stary Testament", a Rzymianie wytwarzali je z lnu oblewanego woskiem i smołą. Często stosowano też wosk pszczeli i tłuszcz zwierzęcy.
Są również używane w różnego rodzaju ceremoniach religijnych.
W religii chrześcijańskiej światło świecy symbolizuje Jezusa Chrystusa, świece zawsze płoną na ołtarzu w trakcie sprawowania liturgii. Używa się ich często przy innych okazjach, takich jak np. chrzest.
Żydowskie święto Chanuka, zwane również "świętem światła", celebrowane jest zapalaniem świec w specjalnym świeczniku – chanukii.
Świece (obecnie częściej lampki elektryczne) używane są również tradycyjnie do dekoracji choinki bożonarodzeniowej. Ze względów bezpieczeństwa, odchodzi się od tej tradycji.
Świece produkowane są w różnych kolorach, kształtach, rozmiarach i zapachach. Niektóre świece zapachowe wykorzystywane są w aromaterapii. Te wykonane z pszczelego wosku pachną miodem.
Działanie świec.
Zjawiska zachodzące podczas spalania świecy, pomimo niezbyt skomplikowanej jej budowy, są stosunkowo złożone:
Knot w świecy spala się dopiero wtedy gdy jest zbyt długi by nasiąknąć do końca paliwem. Niżej opary nie dopuszczają płomienia do knota.
Rozdziały opracowane na podstawie encyklopedii Orgelbranda t. XIV, s. 363 i następne, rok 1903.
Technologia produkcji.
Świece stearynowe (ściślej: stearowe, gdyż wyrabiane są z kwasu stearowego: stearyna); ze stearyny, jako zawierającej glicerynę, świece zbliżają się do łojowych. Surowcem do wyrobu kwasu stearowego jest łój barani lub wołowy, albo też olej palmowy, do przerabiania których służy kilka metod. Najczęściej używana polega na dodaniu wapna do stopionego łoju, przy czym gliceryna się wydziela, a utworzone mydło wapienne rozkłada się kwasem siarkowym, który z wapnem wydaje gips. Do masy tej, która już zawiera oswobodzone kwasy tłuszczowe, dopuszcza się parę wodną, pod wpływem której kwasy tłuszczowe się stapiają i spływają na powierzchnię, skąd zebrane, zlewane są do płytkich form blaszanych, gdzie krzepną w miękką masę, która poddaje się silnemu wyciskaniu w workach, najpierw na zimno, następnie na ciepło, przez co kwasy ciekłe zostają wydalone, a pozostaje twarda masa, używana do wyrobu świec. Kwasy ciekłe, odpływające przy tym, używane są do produkcji mydła lub do odtłuszczania wełny.
Postępowanie to znacznie ulepszył Milly przez wystawienie mieszaniny tłuszczu i wapna na wysoką temperaturę, przez co ilość potrzebnego wapna i kwasu siarkowego znacznie się zmniejsza. Inne metody rozszczepiania tłuszczów obojętnych na glicerynę i kwasy tłuszczowe polegają na użyciu kwasu siarkowego, albo też wody ogrzanej pod dużym ciśnieniem do temperatury wyższej od normalnego punktu wrzenia; w miejsce tak silnie ogrzanej wody użyć też można silnie rozgrzanej pary wodnej. Tak otrzymane kwasy tłuszczowe topione są jeszcze i oczyszczane działaniem kwasu siarkowego, pary wodnej i białka, a potem odlewane są do formy.
Przy wolnym stygnięciu kwas stearowy ma skłonność do krystalizowania w wielkie listki, jeżeli oziębianie odbywa się powoli, przez co otrzymuje się niejednostajnie przezroczyste, łatwo się łamiące świece. Niedogodność tę usuwa dodatek kwasu arsenowego (co jednak ze względów higienicznych jest szkodliwe), wosku lub parafiny; należy nadto kwas stearowy odlewać niezbyt gorący, ale w chwili, gdy jest oziębiony prawie do punktu krzepnięcia. Formy do świec stearynowych składają się ze stopu cyny i ołowiu. Knot naciąga się w osi formy, gdzie u dołu przytwierdzony jest w małej dziurce, u góry zaś w lejku osadzonym w formie, przez który wlewa się stopiony kwas stearowy. Obecnie używa się prawie wszędzie maszyn do odlewania świec, które pozwalają proces odlewania świec prowadzić w sposób ciągły; w maszynach tych sznur przeznaczony na knoty przeciąga się przez formy i dopiero po wydobyciu świecy z formy odcina. W niektórych technologiach stosuje się dodatkowo wystawianie świec na działanie czynników atmosferycznych; działanie promieni słonecznych i wilgoci powoduje, że świece zyskują na białości i gładkości.
Sznury do produkcji knotów do świec dawniej były skręcane, obecnie są plecione i napawane kwasem bornym i kwasem fosforowym. Te chemiczne dodatki do knota powodują niemal doszczętne wypalanie się knota. Niepalna resztka mineralna knota odpada pod wpływem ciężaru, dzięki czemu świece wyprodukowane w ten sposób nie wymagają tzw. „objaśniania”, czyli odcinania resztek zwęglonego knota.
Inne rodzaje świec.
Dodanie 10% wosku powoduje, że świece stearynowe nabierają większej przezroczystości (świece "cerofanowe"). Wytwarzane są także świece "kompozytowe", z oleju kokosowego i kwasu stearowego, a także świece "palmowe", z oleju palmowego.
Używane niegdyś świece "łojowe" produkowane były przez kilkakrotne zanurzanie knotów w łoju najpierw gorącym, później w schłodzonym do temperatury bliskiej temperaturze krzepnięcia. Proces powtarzany jest kilkakrotnie, tak długo, aby uzyskać świece oczekiwanej grubości. Ostatnia krótka kąpiel odbywa się w gorącym łoju w celu nadania świecy odpowiedniej gładkości.
Świece "parafinowe" wyrabiane są z rozmaitych gatunków parafiny, a dla podwyższenia ich punktu topliwości dodaje się zwykle nieco kwasu stearowego (świece "melanylowe"). Produkowane są identycznie, jak stearynowe. Świece "belmontynowe" wyrabiane są z belmontyny (oczyszczonej parafiny otrzymanej podczas destylacji ropy naftowej), nie różnią się od nich niemal świece "ozokerytowe", z wosku ziemnego.
Świece woskowe robione są przez owijanie knota zmiękczonymi i spłaszczonymi paskami woskowymi, albo przez oblewanie knota stopionym woskiem, rzadziej przez odlewanie w formach. Z kolei do produkcji świec "olbrotowych" wykorzystywany był niegdyś tłuszcz pozyskiwany z kaszalotów, był to jednak kosztowny surowiec.
Historia wynalazku.
Świece woskowe znane już były w starożytności, świece łojowe powstały prawdopodobnie w czasach prześladowania chrześcijan, początek świec stearynowych datuje się od początku XIX wieku, gdy M.E. Chevreul i J.L. Gay Lussac otrzymali patent na wyrób kwasu stearowego w 1825; knoty plecione wprowadził Jules de Cambacérès w 1834, a świece parafinowe zaczęły wchodzić w użycie około roku 1860.
Współczesność.
W roku 2019 Polska była największym producentem świec w Unii Europejskiej z udziałem 41%. Na drugim miejscu znalazły się Włochy z udziałem 10%, a na trzecim – Niemcy – 9%.

</doc>
<doc id="87835" url="https://pl.wikipedia.org/wiki?curid=87835" title="Estrogeny">
Estrogeny

Estrogeny – grupa hormonów płciowych, do których zalicza się trzy główne postacie estrogenu naturalnie występujące u kobiet estron (E1), estradiol (E2) i estriol (E3), a także estrogen wytwarzany tylko w czasie ciąży estetrol (E4).
Estrogeny nazywane są hormonami żeńskimi i najważniejszą rolę odgrywają w organizmie kobiet, ale są też niezbędne dla mężczyzn – ich niedobór w jądrach może powodować bezpłodność.
Budowa chemiczna.
Estrogeny są hormonami o budowie sterydowej, cechuje je jednak obecność aromatycznego pierścienia A oraz brak charakterystycznej dla innych steroidów grupy metylowej przy C10 (na styku pierścieni A i B) i podstawnika przy C17. Są zaliczane do steroidów pochodnych estranu. Różnią się między sobą liczbą i ustawieniem grup hydroksylowych.
Wydzielanie i wydalanie.
Ich produkcja jest regulowana przez hormon folikulotropowy wydzielany przez przysadkę mózgową. Estrogeny są wytwarzane z cholesterolu jak wszystkie hormony steroidowe, a bezpośrednim substratem do ich syntezy przy użyciu aromatazy jest androstendion i testosteron. Synteza zachodzi w jajnikach oraz w niewielkim stopniu w innych tkankach: łożysku, tkance tłuszczowej, kościach, mózgu. Estron jest wytwarzany przez adipocyty (komórki tkanki tłuszczowej). W osoczu występują w formie związanej z albuminą lub globuliną wiążącą steroidy płciowe (SHBG).
Najniższe stężenie estrogenów występuje podczas miesiączki, w fazie pęcherzykowej cały czas wzrasta aż do momentu owulacji, a spada w fazie ciałka żółtego. W fazie ciałka żółtego estrogeny wydzielane są w bardzo niewielkiej ilości przez ciałko żółte. Po menopauzie czynność wydzielnicza jajników ustaje, co prowadzi do niedoborów estrogenów.
U mężczyzn estrogeny są w niewielkich ilościach produkowane przez jądra i korę nadnerczy.
Estrogeny są hydroksylowane w wątrobie i sprzęgane z kwasem glukuronowym, a następnie wydalane z żółcią i moczem. Część estrogenów wydalanych z żółcią jest następnie eliminowana z kałem, a część powtórnie wchłaniana w jelicie (krążenie wątrobowo-jelitowe).
Działanie.
Estrogeny wpływają na wiele cech i funkcji organizmu, szczególnie kobiecego.
Fizjologiczna rola estrogenów.
W trakcie cyklu miesiączkowego stężenie estradiolu zmienia się, co wywołuje określone efekty fizjologiczne:
W trakcie krwawienia ich stężenie wzrasta, co prowadzi do wzrostu krzepliwości krwi i zakończenia krwawienia.
Nie mają wpływu na syntezę składników mleka.
Estradiol, na zasadzie sprzężenia zwrotnego hamuje wydzielanie FSH.
Mechanizm działania.
Estrogeny mogą wywierać wpływ na komórkę za pomocą trzech głównych
mechanizmów:
Najlepiej zbadany mechanizm działania żeńskich hormonów płciowych polega na regulacji ekspresji określonych genów, przez ich połączenie z jądrowymi receptorami estrogenowymi. Połączenie hormonu z receptorem powoduje jego fosforylację, zmianę
konformacji i łączenie się z określonym rejonem DNA (rejonem ERE – ang. "estrogen response element"). Kompleks estrogen-receptor stanowi zatem czynnik transkrypcyjny i nasila, lub hamuje, ekspresję genów.
Uważa się, że kompleks ten może oddziaływać na komórkę także inaczej, nie
działając bezpośrednio na genom. Badania wskazują, że może stymulować produkcję
innych czynników transkrypcyjnych, np. NF-кB. Tą drogą nasilana jest między innymi
transkrypcja genu IGF-1, którego produkt stanowi czynnik wzrostu, stymulujący rozrost nie tylko zdrowych komórek, ale też guzów nowotworowych.
Ponadto estrogeny mogą wywierać wpływ na komórkę, nie oddziałując ani pośrednio, ani bezpośrednio na ekspresję genów. Tego typu szybki efekt działania (ang. "") przypisuje się receptorom estrogenowym, znajdującym się przy błonie komórkowej. Pod wpływem odpowiednich czynników wzrostu (w tym estrogenów), aktywowane, przybłonowe receptory estrogenowe powodują uruchomienie wewnątrzkomórkowych systemów przekazywania sygnału. Następuje gwałtowny wzrost poziomów przekaźników drugiego rzędu (, cAMP, IP3, i innych), co prowadzi do aktywacji kinaz.
Estrogeny mogą wywierać wpływ tylko na komórki zaopatrzone w receptory estrogenowe. Komórki takie znajdują się głównie w macicy, jajnikach, gruczołach sutkowych i pochwie.
Niedobór.
Niedobór estrogenów jest powszechny u kobiet po menopauzie, ponieważ ich jajniki przestają syntetyzować te hormony. Niedobory występują też u młodych kobiet i są przyczyną licznych chorób metabolicznych.
Nadmiar.
Nadmiar estrogenów występuje w schorzeniach związanych z nadmierną ich produkcją (np. nowotwory jajników) oraz podczas przyjmowania zbyt dużych dawek leków zawierających te hormony.
Zastosowanie w lecznictwie.
Estrogeny naturalne i syntetyczne stosuje się w celu uzupełnienia niedoborów tych hormonów oraz w antykoncepcji hormonalnej.
Działania niepożądane.
Występują przy źle dobranych dawkach leku i odpowiadają objawom nadmiaru estrogenów. Egzogenne estrogeny mogą też przyczyniać się do rozwoju nowotworów hormonozależnych.
Leków zawierających estrogeny nigdy nie wolno stosować w czasie ciąży, gdyż mają udowodnione działanie teratogenne i embriotoksycznie. Nie należy ich również zażywać jeśli występują krwawienia z dróg rodnych, choroby wątroby, nadmierna krzepliwość krwi, nowotwory zależne od estrogenów.
Ksenoestrogeny.
Ksenoestrogeny to związki chemiczne, które wykazują zdolność interakcji z układem hormonalnym i modulowania jego czynności w sposób charakterystyczny dla estrogenów.
Rozwój przemysłu chemicznego (niektóre herbicydy i pestycydy) i upowszechnienie leków opartych o estrogeny (np. tabletka antykoncepcyjna) skutkuje uwalnianiem do środowiska znacznych ilości tych substancji. Podejrzewane są one o wywoływanie skutków ubocznych wśród ssaków – zaburzeń płodności, niewykształcania cech męskich i inne skutki uboczne – zwłaszcza wśród fauny żyjącej w wodach morskich i śródlądowych.
Historia.
Pierwszym odkrytym hormonem był estron – żeński hormon płciowy, odkryty w 1929 przez późniejszego profesora Politechniki Gdańskiej Adolfa Butenandta. Za prace nad hormonami płciowymi Butenandt został uhonorowany w 1939 Nagrodą Nobla.

</doc>
<doc id="87836" url="https://pl.wikipedia.org/wiki?curid=87836" title="Diametralna">
Diametralna

Diametralna – umowna linia łącząca dziób i rufę jednostki pływającej, położona w płaszczyźnie symetrii jednostki. Diametralna nie posiada określonej wysokości w tej płaszczyźnie, za to jest prostopadła do horyzontu. Służy do wyznaczania kierunków względem kadłuba jednostki, np. kierunku wiatru lub położenia kątowego obiektów poza jednostką.

</doc>
<doc id="87837" url="https://pl.wikipedia.org/wiki?curid=87837" title="Archanioł Michał">
Archanioł Michał

Archanioł Michał, hebr. מיכאל ["Mîchā’ēl"], gr. Μιχαήλ ["Michaél"], łac. Míchaël, arab. ميخائيل ["Mika’il"], cs. "Archistratig Michaił" – jeden z archaniołów w judaizmie, chrześcijaństwie i islamie, święty Kościoła katolickiego i prawosławnego.
Etymologia imienia.
Hebrajskie imię "Mika’el" znaczy "któż jak Bóg". Według tradycji chrześcijańskiej i żydowskiej, kiedy Szatan zbuntował się przeciwko Bogu i nakłonił do buntu 1/3 aniołów, Michał miał wystąpić jako pierwszy przeciwko niemu z okrzykiem: "Któż jak Bóg!"
Tradycje religijne.
W religii judaistycznej wymienia się Michała wśród siedmiu aniołów wyższego rzędu. Również w islamie Michał ("Mika’il") jest jednym z ważniejszych aniołów.
W Nowym Testamencie pojawia się jako stojący na czele hufców niebieskich, zwycięsko walczący z szatanem i jego zwolennikami (Jud 9; Ap 12,7). W niektórych pismach wczesnochrześcijańskich, zależnych od apokaliptyki żydowskiej, Michał bywa utożsamiany z Jezusem. U pisarzy kościelnych uchodzi za księcia aniołów, archanioła, któremu Bóg powierza zadania wymagające szczególnej siły. Wstawia się u Boga za ludźmi, jest aniołem stróżem ludu chrześcijańskiego. Stoi u wezgłowia umierających, którym następnie towarzyszy w drodze do wieczności. Łączy się z tym jego patronat nad kaplicami cmentarnymi. Artyści przedstawiają go z wagą do odmierzania dobrych uczynków. Zaś symbolem dobrych uczynków jest złoto i dlatego jest też patronem złotników i rytowników. Kult religijny św. Michała istnieje nieprzerwanie od początku chrześcijaństwa. Innym atrybutem archanioła Michała jest ognisty miecz. Najsławniejszymi budowlami wzniesionymi ku jego czci są miejsca pielgrzymkowe: Opactwo św. Michała Archanioła na Mont Saint-Michel oraz Sanktuarium św. Michała Archanioła w Monte Sant’Angelo.
Patronat.
Michał jest archaniołem, którego wierni przyzywają w walce przeciw siłom zła. Wierzą, że pomaga odnaleźć wewnętrzne światło. Historycznie jest obrońcą zarówno Izraela, jak i Kościoła katolickiego. Jest patronem policjantów, żołnierzy i małych dzieci, a także opiekuje się pielgrzymami i obcymi ludźmi. Archanioł Michał jest ognistym wojownikiem, Księciem Niebiańskiej Armii, która walczy w imię sprawiedliwości i prawa. Daje wsparcie wszystkim, którzy znajdują się w strasznym ucisku. Michał jest też dawcą cierpliwości i szczęścia. Archanioł Michał patronuje również jednostkom powietrznodesantowym (np. 1 Pułk Powietrznodesantowy Huzarów, 1 Pułk Powietrznodesantowy Szaserów).
Przywoływany przez celebransa w obrzędach egzorcyzmu.
Jest patronem:
Wizerunek Archanioła Michała widnieje na herbach szeregu miast: Archangielska, Białej Podlaskiej, Dolska, Głubczyc, Kijowa, Łańcuta, Sanoka, Strzelina, Strzyżowa, Zawidowa. Postać świętego znajduje się także na herbach gminy Ornontowice, gminy Telatyn, powiatu łańcuckiego oraz powiatu wołomińskiego. Archanioł Michał należał również do symboliki wielkich książąt Rusi Kijowskiej, znajdował się na herbach dawnych województw kijowskiego i nowogródzkiego, a także Księstwa Ruskiego.
Występuje również w znakach zawodów (np. policji), kościołów i zgromadzeń zakonnych: michalitów i michalitek.
Dzień obchodów.
Święto ku czci św. Michała Archanioła w kalendarzu rzymskim ustanowił w poł. V wieku papież Leon Wielki, jako rocznicę poświęcenia pierwszej na Zachodzie bazyliki pod jego wezwaniem na przedmieściach Rzymu, przy "via Salaria" w dniu 30 września. Gelazjusz I w 493 roku przeniósł je na dzień 29 września. Święto otrzymało rangę najwyższą: „pierwszej klasy rytu zdwojonego większego”, a zatem uroczystości według obecnej klasyfikacji i nazwę kolejno: "Natale Basilicae Angeli via Salaria" (sakramentarz Leona Wielkiego), "Festum S. Michaelis Archangeli" (sakramentarz Gelazjański), "Dedicatio Basilionis S. Angeli Michaeli" (sakramentarz Grzegorza wielkiego), a potem ostatecznie "Dedicatio Sancti Michaëlis Archangeli" (Poświęcenie świętego Michała Archanioła). Po reformie liturgii w 1961 roku pozostało świętem pierwszej klasy.
Kolejne święto w kalendarzu rzymskim wprowadzono na pamiątkę objawień św. Michała Archanioła na Górze Gargano, które miały miejsce w latach 490–493. Ustanowione zostało na dzień 8 maja, jako „rytu zdwojonego większego” z nazwą "Apparitio Sancti Michaëlis Archangeli" (Objawienie świętego Michała Archanioła).
Święto Objawienia (8 maja) zostało zlikwidowane w obrządku rzymskim wraz z reformą liturgii w roku 1961. Zmiana kalendarza liturgicznego wprowadzona wraz z nowym obrządkiem rzymskim w 1969 roku połączyła uroczystość Poświęcenia (29 września) ze świętami św. Gabriela Archanioła (24 marca) i św. Rafała Archanioła (24 października) w jedno święto Świętych Archaniołów Michała, Gabriela i Rafała obchodzone 29 września. Jest to nawiązanie do tradycji syryjskiej.
W kalendarzu liturgicznym obrządku greckokatolickiego i Cerkwi prawosławnej św. Michał Archanioł wspominany jest dwukrotnie: 6 września (19 września) jako Wspomnienie Cudu św. Michała Archanioła w Kolosach i 8 listopada (21 listopada) jako Sobór Arcystratega Michała i innych bezcielesnych Sił, ustanowiony w IV wieku na synodzie w Laodycei. To święto znajduje się też w kalendarzach liturgicznych: syryjskim, ormiańskim i koptyjskim.
W kalendarzu koptyjskim św. Michałowi poświęcony jest 12 dzień każdego miesiąca, a główna uroczystość obchodzona jest 12 czerwca, gdy Nil zaczyna przybierać. Wiąże się to z tym, że w egipskiej tradycji chrześcijańskiej Archaniołowi powierzone zostały płody rolne, uzyskiwane dzięki mułowi tej rzeki, której jest on też patronem. W Konstantynopolu niektóre kościoły miały także lokalne święta św. Michała: 27 października, 18 czerwca i 10 grudnia.
W liturgicznych kalendarzach luterańskim i anglikańskim obchodzone jest święto Michała Archanioła 29 września, kontynuując tradycję rzymską oraz wywodzące się od średniowiecza obchody tego święta, zwłaszcza w Wielkiej Brytanii i Irlandii, zwane Michaelmas. W dniu tym w brytyjskich uczelniach i szkołach rozpoczyna się semestr noszący nazwę "Michaelmas term". W anglikańskiej diecezji Truro 8 maja obchodzone jest ponadto święto św. Michała Obrońcy Kornwalii. W tradycji angielskiej do XVIII wieku uroczystość 29 września była świętem nakazanym, a wcześniej poprzedzał ją trzydniowy ścisły post, wprowadzony przez króla Ethelreda II w 1014 roku.
Ikonografia.
W ikonografii wczesnochrześcijańskiej i bizantyńskiej archanioł przedstawiany jest przeważnie jako strażnik Królestwa Niebieskiego albo jako postać asystująca (razem z archaniołem Gabrielem) przy tronie Boga. Jest jedną z centralnych postaci na ikonach „Sobór archanioła Michała” i „Sobór archanioła Gabriela”. W odróżnieniu od Gabriela w jego szatach dominuje kolor jasnoczerwony. Michał występuje też na ikonach Sądu ostatecznego, gdzie zajmuje się ważeniem dusz. Do bardziej znanych należą również wizerunki przedstawiające cud archanioła Michała w Chone, gdzie aby uchronić przed zniszczeniem cerkiew, uderzeniem swego żezła (pastorału) o skałę kieruje wody rzeki do innego koryta.
W sztuce zachodniej św. Michał archanioł przedstawiany jest w tunice i paliuszu, w szacie władcy, jako wojownik w zbroi. Często ukazywany jest w scenie strącania nogami do piekła Lucyfera. Skrzydła św. Michała są najczęściej białe, niekiedy pawie. Włosy upięte opaską lub diademem.
Jego atrybutami są: globus, krzyż, laska, lanca, miecz, oszczep, puklerz, szatan w postaci smoka u nóg lub skrępowany, tarcza z napisem: "Quis ut Deus" („Któż jak Bóg”), waga.
Modlitwa do św. Michała Archanioła.
Modlitwa do św. Michała Archanioła była odmawiana po każdej mszy cichej. Reforma liturgiczna zniosła obowiązek jej odmawiania, chociaż jest w dalszym ciągu odmawiana w formie nadzwyczajnej rytu rzymskiego. Obecnie Kościół rozważa jej przywrócenie. Powodem ma być wzrost ignorowania zła, a tym samym wzrost liczby opętań. Od 2009 r. jest odmawiana podczas mszy świętej w świątyniach diecezji włocławskiej.
Modlitwa w tekście papieża Leona XIII brzmi:
Tekst modlitwy do św. Michała Archanioła został umieszczony we wkładce do albumu ॐ (2002) zespołu muzycznego Soulfly, zaś na okładce płyty "Archangel" (2015) tej samej grupy został umieszczony obraz autorstwa Elirana Kantora, przedstawiający Archanioła Michała.

</doc>
<doc id="87839" url="https://pl.wikipedia.org/wiki?curid=87839" title="Św. Michał">
Św. Michał



</doc>
<doc id="87847" url="https://pl.wikipedia.org/wiki?curid=87847" title="Maria Pawlikowska-Jasnorzewska">
Maria Pawlikowska-Jasnorzewska

Maria Teresa Pawlikowska-Jasnorzewska z d. Kossak, "primo voto" Bzowska, "secundo voto" Pawlikowska, "tertio voto" Jasnorzewska (ur. 24 listopada 1891 w Krakowie, zm. 9 lipca 1945 w Manchesterze) – polska poetka i dramatopisarka dwudziestolecia międzywojennego. Luźno związana ze Skamandrem.
Życiorys.
Maria Janina Teresa Kossak, córka malarza Wojciecha Kossaka (syna Juliusza) i Marii z Kisielnickich, urodziła się 24 listopada 1891 r. w Krakowie. W domu i wśród przyjaciół nazywana była Lilką. Jej starszy brat, Jerzy Kossak, był malarzem, a młodsza siostra, Magdalena, znana pod literackim pseudonimem Magdalena Samozwaniec, pisała utwory satyryczne.
Oboje rodzice autorki wywodzili się ze szlachty, ich krakowski dworek Kossakówka był miejscem częstych spotkań osób ze środowiska artystycznego. Gośćmi w domu Kossaków bywali m.in. Henryk Sienkiewicz, Ignacy Jan Paderewski, Wincenty Lutosławski. Maria Pawlikowska-Jasnorzewska nie uczęszczała do szkoły, edukację pobierała w domu, gdzie nauczyła się kilku języków obcych oraz zdobyła wykształcenie humanistyczne. Przez krótki czas była wolną słuchaczką krakowskiej Akademii Sztuk Pięknych.
Trzykrotnie wychodziła za mąż. Pierwszy mąż, Władysław Bzowski, poślubiony przez nią 25 września 1915 r. w Krakowie, był oficerem armii austriackiej. Małżeństwo się rozpadło (zostało uznane za nieważne przez Kościół 12 marca 1919 r.) Jesienią 1916 r. w Zakopanem poznała Jana Henryka Gwalberta Pawlikowskiego, miłośnika Tatr, pisarza i poetę, młodszego syna Jana Gwalberta Pawlikowskiego i zakochała się w nim. 2 czerwca 1919 r. w Krakowie wyszła za mąż za Pawlikowskiego i zamieszkali w zakopiańskiej Willi pod Jedlami. Małżeństwo to nie przetrwało długo (jedną z przyczyn był pozamałżeński związek Pawlikowskiego z tancerką Valérie Konchinsky) i zostało unieważnione przez Sąd Najwyższy 23 grudnia 1929 r.
Poetka sporo podróżowała, czego ślady można odnaleźć w jej twórczości. Przebywała między innymi we Włoszech, Turcji, w Północnej Afryce i we Francji, gdzie w 1927 r. w Paryżu przeżyła wielką miłość z lotnikiem i poetą Sarmento de Beires. 19 czerwca 1931 r. w Poznaniu wyszła za mąż za Stefana Jasnorzewskiego, oficera lotnictwa.
W 1937 została laureatką Literackiej Nagrody Miasta Krakowa.
We wrześniu 1939 r., po wystawieniu sztuki "Baba-Dziwo", będącej ostrym atakiem na hitlerowski totalitaryzm, wyjechała do Francji (szlakiem przez Zaleszczyki), a później do Anglii. Wraz z mężem osiadła w Blackpool, w ośrodku lotnictwa RAF. Poetka zachorowała na raka, nowotwór dawał bardzo szybko przerzuty, najbardziej zaatakowany był kręgosłup. Maria Pawlikowska-Jasnorzewska była dwukrotnie operowana. Zmarła w szpitalu w Manchesterze 9 lipca 1945 i tam została pochowana na Southern Cemetery. Stefan Jasnorzewski po skończonej wojnie całkowicie porzucił lotnictwo i zerwał kontakty z przyjaciółmi i rodziną na około pięć lat.
Maria Pawlikowska-Jasnorzewska przyjaźniła się z wieloma artystami, zwłaszcza ze środowiska Skamandra, z Witkacym oraz z formistami (Leonem Chwistkiem i Andrzejem Pronaszką). We wspomnieniach wielu ówczesnych osobistości artystycznych opisywana była jako uprzejma, czarująca osoba.
Według siostry miała być okresowo wegetarianką, czego dowodem może być wiersz "" z tomiku "Surowy jedwab" (1932) oraz unikała alkoholu.
Twórczość Marii Pawlikowskiej-Jasnorzewskiej.
W roku 1924 zadebiutowała jako pisarka sztuką "Szofer Archibald. Komedia w trzech aktach". Do 1939 roku napisała piętnaście sztuk. Większość z nich to typowe komedie. Z powodu perspektywy, z jakiej ujmowała tematy takie jak aborcja i związki pozamałżeńskie, niektóre z jej sztuk uważane były za skandalizujące. Krytycy wysoko ją cenili, znane są porównania poetki do Moliera, Marivaux, Wilde’a, Shawa i Witkacego.
Oddziaływanie twórczości Marii Pawlikowskiej-Jasnorzewskiej.
Wiersze Pawlikowskiej-Jasnorzewskiej były często wykonywane jako piosenki, śpiewane m.in. przez Ewę Demarczyk do muzyki Zygmunta Koniecznego, Czesława Niemena (do muzyki własnej) czy Krystynę Jandę do muzyki Jerzego Satanowskiego. Jeden z wierszy Jasnorzewskiej pojawia się w Gombrowiczowskiej "Pornografii" wyreżyserowanej przez Jana Jakuba Kolskiego.
Na jej cześć nazwano jedną z planetoid – (4114) Jasnorzewska.
Siostra poetki, Magdalena Samozwaniec, dwukrotnie wydała wspomnienia o niej, w tomach: "Maria i Magdalena" (1956) i "Zalotnica niebieska" (1973).

</doc>
<doc id="87853" url="https://pl.wikipedia.org/wiki?curid=87853" title="Wyspa Wiktorii">
Wyspa Wiktorii

Wyspa Wiktorii (, ) – wyspa wchodząca w skład Archipelagu Arktycznego, jedna z największych wysp świata (8. pozycja)
Wyspa ma powierzchnię 217 291 km², dł. 750 km, szer. 625 km. Najwyższy punkt (655 m n.p.m.) znajduje się w paśmie wzniesień Shaler Mountains. Wyspa leży między Zatoką Coronation, Zatoką Amundsena i Zatoką Królowej Maud. Przylegają do niej Cieśnina Melville’a, Cieśnina Mac Clintocka, Cieśnina Wiktorii, dzieląca ją od Wyspy Króla Williama, Cieśnina Dease, dzieląca ją od stałego lądu i Cieśnina Księcia Walii, dzieląca ją od Wyspy Banksa. Linia brzegowa silnie rozczłonkowana, wielkie półwyspy, m.in. Wollaston, Diamond Jennes, Księcia Alberta. Wyspa należy do Kanady, jej część zachodnia wchodzi w skład Terytoriów Północno-Zachodnich, a wschodnia – terytorium Nunavut.
Według danych z 2006 wyspę zamieszkiwało 1875 osób. Na wyspie znajdują się dwie niewielkie osady: większa, licząca 1477 mieszkańców Cambridge Bay na południowo-wschodnim krańcu oraz mniejsza Holman Island – na zachodnim.
Klimat bardzo surowy (subpolarny), dominuje formacja roślinna bezdrzewna typu tundra.

</doc>
<doc id="87856" url="https://pl.wikipedia.org/wiki?curid=87856" title="Bedrzich Smetana">
Bedrzich Smetana



</doc>
<doc id="87857" url="https://pl.wikipedia.org/wiki?curid=87857" title="Wyspa Banksa">
Wyspa Banksa

Wyspa Banksa (, ) – wyspa wchodząca w skład Archipelagu Arktycznego, jedna z największych wysp świata – jej powierzchnia wynosi 70 028 km². Wchodzi w skład kanadyjskich Terytoriów Północno-Zachodnich.
Od zachodu wyspę oblewa Morze Beauforta. Od stałego lądu oddziela ją Zatoka Amundsena. Na wschód od Wyspy Banksa leży Wyspa Wiktorii, oddziela ją wąska Cieśnina Księcia Walii. Na północ od niej, za Cieśniną McClure’a znajdują się dwie wyspy wchodzące w skład archipelagu Wysp Parry’ego: Wyspa Księcia Patryka oraz Wyspa Melville’a.
Na południowo-zachodnim wybrzeżu wyspy znajduje się osada Sachs Harbour.
W 1961 utworzono na wyspie dwa federalne rezerwaty przyrody, w których ochronie podlegają stanowiska ptaków wędrownych.

</doc>
<doc id="87859" url="https://pl.wikipedia.org/wiki?curid=87859" title="Wyspa Melville’a (Ocean Arktyczny)">
Wyspa Melville’a (Ocean Arktyczny)

Wyspa Melville’a (, ) – niezamieszkana arktyczna wyspa wchodząca w skład archipelagu Wysp Parry’ego (Archipelag Arktyczny). Zajmuje powierzchnię 42 149 km². Należy do Kanady, podzielona jest między Terytoria Północno-Zachodnie (część zachodnia) i Nunavut (część wschodnia).
Pierwszym Europejczykiem, który wylądował w 1819 na Wyspie Melville’a, był brytyjski odkrywca William Parry.

</doc>
<doc id="87860" url="https://pl.wikipedia.org/wiki?curid=87860" title="Roman Herzog">
Roman Herzog

Roman Herzog (ur. 5 kwietnia 1934 w Landshut, zm. 10 stycznia 2017 w Bad Mergentheim) – niemiecki prawnik, nauczyciel akademicki i polityk, działacz Unii Chrześcijańsko-Demokratycznej (CDU), minister w rządzie krajowym Badenii-Wirtembergii, w latach 1987–1994 prezes Federalnego Trybunału Konstytucyjnego, w latach 1994–1999 prezydent Republiki Federalnej Niemiec.
Życiorys.
Wykształcenie i praca zawodowa.
W 1953 ukończył z wyróżnieniem szkołę średnią Hans-Carossa-Gymnasium w Landshut. Podjął następnie studia prawnicze na Uniwersytecie Ludwika i Maksymiliana w Monachium, które ukończył w 1957, zdając państwowy egzamin prawniczy pierwszego stopnia. Doktoryzował się w dziedzinie prawa w 1958, po czym do 1964 był asystentem na wydziale prawa macierzystej uczelni. W międzyczasie w 1961 zdał państwowy egzamin prawniczy drugiego stopnia, a w 1964 obronił rozprawę habilitacyjną. W latach 1964–1965 zajmował stanowisko docenta na monachijskim uniwersytecie. W 1965 przeniósł się na Wolny Uniwersytet Berliński jako profesor prawa państwowego i nauk politycznych. Pełnił na tej uczelni funkcję dziekana (1967–1967) i prodziekana (1968–1969) wydziału prawa. W 1969 objął tożsame stanowisko profesorskie w Hochschule für Verwaltungswissenschaften Speyer, które zajmował do 1973. Jednocześnie od 1971 pełnił funkcję rektora tej szkoły wyższej.
Był współautorem i współwydawcą uważanego za podstawowy komentarza do konstytucji niemieckiej pt. "Kommentar zum Grundgesetz „Maunz-Dürig-Herzog”". Od 1981 do 1994 był współwydawcą tygodnika „Christ und Welt – Rheinischer Merkur”.
Działalność publiczna do 1994.
Od 1971 do 1980 kierował izbą odpowiedzialności publicznej Kościoła Ewangelickiego w Niemczech. W latach 1973–1991 był członkiem zwyczajnym Synodu EKD.
W 1970 wstąpił do Unii Chrześcijańsko-Demokratycznej. Od 1978 do 1983 był federalnym przewodniczącym ewangelickiego zespołu roboczego CDU i CSU. W latach 1979–1983 należał do zarządu federalnego CDU.
W 1973 został powołany do rządu krajowego kierowanego przez premiera Helmuta Kohla na stanowisko sekretarza stanu i pełnomocnika landu Nadrenia-Palatynat przy federacji. Funkcje te pełnił również gdy premierem był Bernhard Vogel. W 1978 przeszedł do rządu Badenii-Wirtembergii. Premier Lothar Späth powierzył mu stanowisko ministra kultury i sportu. W 1980 uzyskał mandat posła do landtagu tego kraju związkowego. Przeszedł wówczas do resortu spraw wewnętrznych Badenii-Wirtembergii, którym kierował do 1983.
W 1983 został powołany na sędziego Federalnego Trybunału Konstytucyjnego, złożył wówczas mandat poselski. W latach 1983–1987 był przewodniczącym pierwszego senatu i wiceprezesem trybunały. W 1987 objął urząd prezesa Federalnego Trybunału Konstytucyjnego, którym kierował do 1994. W międzyczasie był profesorem honorowym w Hochschule für Verwaltungswissenschaften Speyer (1984–1994) oraz na Uniwersytecie w Tybindze (1986–1994).
Prezydent federalny.
W trzecim głosowaniu w wyborach z 23 maja 1994 został przez Zgromadzenie Federalne wybrany na siódmego prezydenta Republiki Federalnej Niemiec. Uzyskał poparcie obu partii chadeckich oraz Wolnej Partii Demokratycznej. W 1999 nie ubiegał się o wybór na drugą kadencję. Urząd prezydenta sprawował od 1 lipca 1994 do 30 czerwca 1999.
W 1994 został zaproszony do Polski przez prezydenta Lecha Wałęsę na uroczyste obchody 50. rocznicy powstania warszawskiego. W swoim przemówieniu w Warszawie jako pierwszy niemiecki prezydent publicznie przeprosił Polaków za zbrodnie dokonane przez Niemców w czasie II wojny światowej. Był też pierwszym niemieckim prezydentem, który złożył wizytę w niemieckim nazistowskim obozie zagłady Auschwitz-Birkenau. W 1996 ustanowił w Niemczech Dzień Pamięci Ofiar Narodowego Socjalizmu. 26 kwietnia 1997 wygłosił w Berlinie głośne przemówienie ("Berliner Rede"), w którym domagał się od obywateli zaangażowania się w odnowę państwa, przyjęcia większej odpowiedzialności i podejmowania ryzyka na rzecz zmian.
Działalność po prezydenturze.
Przewodniczył konwentowi europejskiemu, który między grudniem 1999 a październikiem 2000 przygotował kartę praw podstawowych Unii Europejskiej. W latach 1999–2000 gościnnie wykładał na uczelni technicznej w Karlsruhe. Moderował cykl wywiadów radiowych dla Bayerischer Rundfunk z serii "Herzog spricht mit…" Był członkiem władz Fundacji Konrada Adenauera. W 2002 został patronem instytutu „Roman Herzog Institut”. W 2003 został przewodniczącym jednej z komisji programowych CDU, która na zlecenie Angeli Merkel opracowała projekt reformy zabezpieczenia społecznego.
Życie prywatne.
Urodził się w rodzinie ewangelickiej. Jego ojciec był najpierw handlowcem, później pracował w archiwum miejskim w Landshut, pełnił funkcję jego dyrektora. Roman Herzog ożenił się w 1958 z Christiane Krauß, która zmarła w 2000. Małżonkowie mieli dwóch synów: Markusa i Hansa-Georga. W 2001 były prezydent ożenił się z Alexandrą Freifrau von Berlichingen.
Wyróżnienia.
W 1996 otrzymał tytuły "doktora honoris causa" Uniwersytetu Oksfordzkiego oraz Uniwersytetu Ben Guriona. W 1997 przyznano mu Nagrodę Karola Wielkiego. Również w 1997 wraz z Václavem Havlem został uhonorowany w Nowym Jorku wyróżnieniem „European Statesman Award”. W 1998 został "doktorem honoris causa" Uniwersytetu Wrocławskiego. W tym samym roku przyznano mu nagrodę Leo-Baeck-Preis.
im. Leo Baecka. W 2000 otrzymał Karl-Valentin-Orden, a w 2005 Leibniz-Ring-Hannover.

</doc>
<doc id="87862" url="https://pl.wikipedia.org/wiki?curid=87862" title="René Cassin">
René Cassin

René Samuel Cassin (ur. 5 października 1887 w Bajonnie, zm. 20 lutego 1976 w Paryżu) – francuski polityk i prawnik, specjalista prawa międzynarodowego, laureat Pokojowej Nagrody Nobla.
W latach 1920–1929 był profesorem uniwersytetu w Lille, od 1929 w Paryżu. Wykładał także międzynarodowe prawo cywilne i prawo finansowe w Akademii Prawa Międzynarodowego w Hadze oraz na uniwersytecie w Genewie; w latach 1944–1960 wiceprzewodniczący Rady Państwa.
W 1944 był współtwórcą UNESCO; przedstawiciel Francji w Komisji Praw Człowieka ONZ, w latach 1946–1958 przewodniczący tej komisji, główny autor Powszechnej deklaracji praw człowieka (przyjętej przez Zgromadzenie Ogólne NZ 10 grudnia 1948). Działalność w dziedzinie ochrony praw człowieka przyniosła mu Pokojową Nagrodę Nobla w 1968; został także wyróżniony Nagrodą Praw Człowieka ONZ.
Od 1959 był członkiem, a w latach 1965–1968 prezesem Europejskiego Trybunału Praw Człowieka w Strasburgu.
Opublikował m.in.:

</doc>
<doc id="87863" url="https://pl.wikipedia.org/wiki?curid=87863" title="Richard von Weizsäcker">
Richard von Weizsäcker

Richard Karl Freiherr von Weizsäcker "("ur. 15 kwietnia 1920 w Stuttgarcie, zm. 31 stycznia 2015 w Berlinie) – niemiecki polityk (CDU). Od 1981 do 1984 był burmistrzem Berlina Zachodniego, a od 1 lipca 1984 do 30 czerwca 1994 szóstym prezydentem Republiki Federalnej Niemiec.
Rodzina.
Von Weizsäcker urodził się jako czwarte dziecko Ernsta von Weizsäckera i Marianny von Weizsäcker, z domu von Graevenitz, w jednym ze skrzydeł zamku w Stuttgarcie. Miał dwóch braci i siostrę: Carla Friedricha von Weizsäckera (filozof i fizyk), Heinricha von Weizsäckera (oficer, poległ podczas kampanii wrześniowej) i Adelheidę von Weizsäcker. Z uwagi na służbę dyplomatyczną ojca rodzina mieszkała od 1920 do 1924 w Bazylei (Szwajcaria), następnie od 1924 do 1926 w Kopenhadze (Dania), a potem w Berlinie.
W 1953 Weizsäcker ożenił się z Marianne von Kretschmann. Matka Marianny – Asta von Kretschmann, z domu Mohr – była adoptowaną córką Fritza von Waldthausena. Z tego małżeństwa mieli czwórkę dzieci (trzech synów i jedną córkę).
Marianne von Weizsäcker jest spokrewniona z socjaldemokratyczną działaczką na rzecz praw kobiet Lily Braun.
Nauka oraz służba wojskowa.
W 1937 r., mając 17 lat, zdał maturę w Gimnazjum Bismarcka w Berlinie (dzielnica Wilmersdorf). Tego samego roku pojechał do Oksfordu (Wielka Brytania) i Grenoble (Francja), aby uczęszczać tam na wykłady filozofii i historii.
Jesienią 1938 został powołany do służby pracowniczej Rzeszy i jeszcze tego samego roku rozpoczął służbę wojskową w kompanii 9. Poczdamskiego Pułku Piechoty. Jego brat Heinrich von Weizsäcker służył w tym samym pułku w stopniu podporucznika. 1 września 1939 pułk, w którym służył przekroczył w ramach kampanii wrześniowej granicę Polski. Następnego dnia wieczorem był obecny przy śmierci brata Heinricha, który poległ w bitwie w Borach Tucholskich, znajdując się w odległości kilkuset metrów od brata, przy nasypie kolejowym w Klonowie (ok. 40 km na północ od Bydgoszczy).
Po kampanii polskiej przerzucono Weizsäckera na granicę z Luksemburgiem. W trakcie działań na froncie zachodnim brał udział w przeszkoleniu w szkole oficerskiej. Podczas operacji Barbarossa walczył na terenach Związku Radzieckiego aż do bitwy o Moskwę. Tam jego jednostka została prawie całkowicie obrócona w proch. Wiosną 1942 przeniesiono go do Naczelnego Dowództwa Wojsk Lądowych jako ordynansa oficerskiego. Po awansie do stopnia porucznika pozostał aż do krótkiego momentu przed końcem wojny adiutantem pułkowym na froncie wschodnim, ostatnio w stopniu kapitana rezerwy. W marcu 1945 w Prusach Wschodnich został ranny, po czym przez Bałtyk przetransportowano go do ciotki mieszkającej w Lindau nad Jeziorem Bodeńskim.
W 1945 ponownie podjął studia historii oraz prawa w Getyndze, które ukończył w 1950 prawniczym egzaminem państwowym pierwszego stopnia, a w 1953 drugiego stopnia. W lipcu 1955 uzyskał tytuł doktora prawa (Dr. jur.). Po studiach, od 1947 do początku 1949, pracował jako asystent adwokata Hellmuta Beckera, który był obrońcą jego ojca podczas procesów norymberskich. W trakcie tzw. procesu Wilhelmstrasse, Weizsäcker był obrońcą posiłkowym swojego ojca Ernsta von Weizsäckera, skazanego na kilkuletnią karę więzienia. Od 1950 do 1953 pracował jako asystent naukowy w Mannesmann AG w Gelsenkirchen. W 1953 przeniósł się do działu prawnego Mannesmann AG do Düsseldorfie. W lipcu 1955 został zastępcą, a w 1957 kierownikiem działu gospodarczo-politycznego. Pod koniec 1958 odszedł z Mannesmanna i do 1962 był wspólnikiem domu bankowego Waldthausen. Potem był od 1962 do 1966 członkiem zarządu spółki chemiczno-farmaceutycznej "Boehringer Ingelheim" w Ingelheim am Rhein. W tym czasie "Boehringer" produkował „Agent Orange”, środek defoliacyjny stosowany przez USA we Wietnamie.
Partia.
Od 1954 Weizsäcker był członkiem CDU, a od 1966 aż do wyboru w 1984 na prezydenta Republiki Federalnej był członkiem zarządu federalnego CDU.
W 1968 został przez Helmuta Kohla pierwszy raz zaproponowany na urząd prezydenta, przegrał jednak (20 do 65 głosów) w głosowaniu komisji wyborczej CDU z ówczesnym ministrem obrony dr. Gerhardem Schröderem (przypadkowa zbieżność nazwisk z późniejszym kanclerzem Niemiec w latach 1998–2005).
W 1971 Rainer Barzel zaproponował go na przewodniczącego komisji regulaminowej CDU. Podczas 22. Kongresu CDU w listopadzie 1973 w Hamburgu Weizsäcker przedstawił wyniki dwóch lat pracy w komisji, czym wywołał żywiołową dyskusję. Dopiero w 1978 został przyjęty nowy zasadniczy program CDU, którego przygotowaniem kierowali Weizsäcker oraz Heiner Geißler.
Od 1981 do 1983 był oprócz tego przewodniczącym CDU w Berlinie.
Wraz z wyborem na prezydenta zawiesił członkostwo w CDU, nie reaktywując go również po zakończeniu kadencji.
Deputowany.
W 1969 Weizsäcker kandydował do niemieckiego Bundestagu z okręgu Wormacja. Dostał się do niego z pozycji 2. listy krajowej CDU w Nadrenii-Palatynacie i był deputowanym do 1981.
17 maja 1973 przegrał w głosowaniu o przewodniczenie frakcji parlamentarnej CDU/CSU z Karlem Carstensem. Został więc zastępcą przewodniczącego. Od 1979 do 1981 był wiceprzewodniczącym niemieckiego Bundestagu.
Funkcje publiczne.
W wyborach na urząd prezydenta RFN w 1974 był kandydatem CDU i CSU. Zgodził się na swoją kandydaturę, ze świadomością, że ze względu na układ większościowy (SPD i FDP) w Zgromadzeniu Federalnym nie miał szansy na wygraną. Wybrany został dotychczasowy minister spraw zagranicznych Walter Scheel (FDP), który wystartował jako kandydat koalicji socjalno-liberalnej.
Weizsäcker należał w 1976 do gabinetu cieni, powołanego przez Helmuta Kohla na okres wyborów do Bundestagu.
W 1979 był czołowym kandydatem CDU w wyborach do 8. Izby Deputowanych Berlina. Wprawdzie CDU z 44,4% głosów było najsilniejsze, rządzącym burmistrzem pozostał jednak dotychczas sprawujący ten urząd Dietrich Stobbe. Koalicja SPD i FDP przetrwała. W 1981 doszło do wcześniejszych wyborów do Izby Reprezentantów. W tych wyborach CDU z 48,0% zostało ponownie najsilniejszym ugrupowaniem i uzyskało swój najlepszy wynik na poziomie landowym w Berlinie. Skutkiem tego Weizsäcker został następcą Hansa-Jochena Vogla na stanowisku urzędującego burmistrza Berlina, który sprawował ten urząd tylko pół roku. Na początku stał na czele mniejszościowego senatu (berlińskiego odpowiednika rządu krajowego), ale po rozpadzie we wrześniu 1982 socjalliberalnej koalicji w Bonn zawiązał, w marcu 1983, koalicję z FDP.
W listopadzie 1983 został po raz drugi kandydatem CDU/CSU na urząd prezydenta RFN. W wyborach 23 maja 1984 Zgromadzenie Federalne wybrało go szóstym prezydentem Republiki Federalnej Niemiec. 1 lipca został, jako następca Karla Carstensa, zaprzysiężony na urząd.
Działalność społeczna.
Od 1964 do 1970 i 1979 do 1981 sprawował funkcję przewodniczącego Zgromadzeń Niemieckiego Kościoła Ewangelickiego ("Deutscher Evangelischer Kirchentag", odbywających się co 2 lata), od 1967 do 1984 był oprócz tego członkiem Synodu oraz rady Kościoła Ewangelickiego w Niemczech.
Od 1994 był przewodniczącym koła dyskusyjnego „Bergedorfer Gesprächskreis” Fundacji Körbera oraz Fundacji Theodora Heussa. Od 2002 przynależał do kuratorium "Centrum im. Hanny Arendt" (Uniwersytet Oldenburg), a nadto był patronem inicjatywy "Perspektywa Niemcy", jak i "Akcji Niemcy Pomagają" (ADH) oraz "Związku Organizacji Charytatywnych".
Weizsäcker był członkiem jury "Fundacji Marion Dönhoff" oraz członkiem "Klubu Rzymskiego".
Był również patronem "Zawodowego Kolegium im. Richarda von Weizsäckera" w Lüdinghausen oraz Dülmen.
Weizsäcker jako krytyk modelu systemu partyjnego.
W gazecie "Die Zeit" w 1992 ostro krytykował niemieckie partie polityczne za to, że ich wpływ na społeczeństwo się znacząco zwiększył. Stały się szóstym organem konstytucyjnym, ale w porównaniu do innych (organów) nie podlegają żadnej kontroli. Ponadto twierdził, że głównym celem partii jest wygranie kolejnych wyborów, a nie długofalowe rozwiązywanie problemów kraju. W swoich programach wykorzystują bieżące sympatie polityczne społeczeństwa, tak aby zdobyć jak największą ilość głosów w następnych wyborach do Bundestagu.

</doc>
<doc id="87865" url="https://pl.wikipedia.org/wiki?curid=87865" title="Karl Carstens">
Karl Carstens

Karl Carstens (ur. 14 grudnia 1914 w Bremie, zm. 30 maja 1992 w Meckenheim) – profesor prawa i politologii, polityk CDU, prezydent Niemiec w latach 1979–1984.
Życiorys.
Carstens urodził się jako syn nauczyciela. Po zdanej w 1933 roku maturze studiował prawo oraz politologię na uniwersytetach we Frankfurcie nad Menem, Dijonie (Francja), Monachium, Królewcu i Hamburgu. Ukończył je w 1936 pierwszym, a w 1939 drugim prawniczym egzaminem państwowym. W 1938 uzyskał stopień doktora prawa. Od 1939 do 1945 brał udział jako żołnierz artylerii przeciwlotniczej podczas II wojny światowej. Po jej zakończeniu został dopuszczony do wykonywania zawodu adwokata w Bremie. W 1948 rozpoczął studia na amerykańskim Uniwersytecie Yale, które ukończył w 1949 tytułem Master of Law (LL.M.). W latach 1949–1953 był doradcą prawnym senatu Bremy oraz pełnomocnikiem miasta Bremy przy Związku. Od 1950 pracował na Uniwersytecie Kolońskim. Tu się habilitował. W 1954 wstąpił do służby dyplomatycznej RFN i do 1955 był stałym przedstawicielem RFN przy Radzie Europy w Strasburgu, a potem pracował w MSZ w Bonn. Tam przejął w 1958 kierowanie wydziałem „West I Europa”. W 1960 nastąpiło powołanie na stanowisko profesora prawa państwowego i międzynarodowego Uniwersytetu Kolońskiego. Od 1970 do 1972 kierował Instytutem Badawczym Niemieckiego Towarzystwa Polityki Zagranicznej w Bonn.
W 1944 poślubił Veronicę Prior (1923-2012). Veronica Carstens była lekarzem specjalistą chorób wewnętrznych. Nie mieli dzieci. W 1982 założyli Fundację Karla i Veroniki Carstens, której celem jest wspieranie nauki oraz badań nad przyrodolecznictwem oraz homeopatią.
Przynależność partyjna.
Od 1940 do 1945 był członkiem NSDAP. Podanie o przyjęcie miał złożyć na polecenie prezesa Sądu Krajowego i pod groźbą sankcji zawodowych, jednak od 1933 był członkiem SA, paramilitarnej organizacji NSDAP. Od 1955 był członkiem CDU.
Poseł.
Od 1972 do 1979 był członkiem Niemieckiego Bundestagu. Był w nim od maja 1973 do października 1976 przewodniczącym frakcji CDU/CSU i zarazem przywódcą opozycji. Po wyborach w 1976 roku został 14 grudnia wybrany na jego przewodniczącego. Mandat poselski zdobył w 1972 z listy krajowej Szlezwiku-Holsztynu, a w 1976 bezpośrednio z okręgu Pinneberg.
Urzędy państwowe.
Od 1960 do 1966 był sekretarzem stanu w MSZ, a w czasie trwania wielkiej koalicji od grudnia 1966 do 1968 sekretarzem stanu w Ministerstwie Obrony. Następnie od 1968 do 1969 był, w stopniu sekretarza stanu, szefem Urzędu Kanclerskiego.
W wyborach prezydenckich w 1979 został przez Zgromadzenie Federalne 23 maja 1979 wybrany 5. Prezydentem Federalnym Republiki Federalnej Niemiec. Zastąpił na tym stanowisku Waltera Scheela. Z powodu swego wieku zrezygnował z kandydowania na drugą kadencję i 30 czerwca 1984 zakończył urzędowanie.
Nagrody.
W 1984 został odznaczony Międzynarodową Nagrodą Karola Wielkiego, tytułem Honorowego Obywatela Bonn, Berlina oraz Uniwersytetu Kolońskiego (uczelnia ta przyznaje taki tytuł). W 1987 otrzymał Nagrodę im. Hannsa Martina Schleyera oraz Złoty Medal Towarzystwa im. Humboldta, w 1990 Złoty Medal „Fondation Jean Monnet pour l’Europe”, a w 1991 Europejska Nagroda Karola Ziomkostwa Sudeckoniemieckiego. Wolne i Hanzeatyckie Miasto Brema nazwało jego imieniem, jeszcze za życia, czwarty i ostatni wybudowany most na Wezerze między dzielnicami Hastedt a Habenhausen.
Śmierć.
Karl Carstens zmarł w nocy z 29 na 30 maja 1992 wskutek udaru mózgu. Został pochowany na cmentarzu Riensbergerskim w Bremie.

</doc>
<doc id="87867" url="https://pl.wikipedia.org/wiki?curid=87867" title="Gustav Heinemann">
Gustav Heinemann

Gustav Walter Heinemann (ur. 23 lipca 1899 w Schwelm, zm. 7 lipca 1976 w Essen) – polityk niemiecki, burmistrz Essen (1946-1949), minister spraw wewnętrznych (1949-1950), minister sprawiedliwości (1966-1969) i prezydent RFN (1969-1974).
Życiorys.
Heinemann przyszedł na świat w zamożnej rodzinie westfalskiej.
Od 1934 roku działał w sprzeciwiającym się nazizmowi ruchu Bekenennde Kirche. Kariera polityczna Heinemanna rozpoczęła się po powstaniu Republiki Federalnej Niemiec. W latach 1949–1950 był współpracownikiem kanclerza Konrada Adenauera. Jednak różnica w poglądach na temat remilitaryzacji państwa doprowadziła do odejścia Heinemanna z gabinetu Adenauera.
Niedługo potem Heinemann znalazł się w szeregach opozycyjnej wówczas SPD. W okresie "Wielkiej Koalicji" (CDU/CSU – SPD, 1966-1969) pełnił urząd ministra sprawiedliwości. Zasłynął wtedy wyrażeniem zrozumienia dla rozruchów studenckich w 1968 roku.
W roku 1969 dotychczasowy prezydent Heinrich Lübke ustąpił na kilka miesięcy przed końcem swojej kadencji. Wówczas władzę w kraju przejęła koalicja socjaldemokratów i liberałów z FDP na czele z Willym Brandtem. SPD jako swego kandydata na nowego prezydenta wysunęło właśnie Heinemanna, który wygrał wybory.
Ojciec teolożki Uty Ranke-Heinemann.

</doc>
<doc id="87869" url="https://pl.wikipedia.org/wiki?curid=87869" title="Heinrich Lübke">
Heinrich Lübke

Heinrich Lübke (ur. 14 października 1894 w Sundern, zm. 6 kwietnia 1972 w Bonn) – polityk CDU, federalny minister rolnictwa (1953-1959), prezydent Niemiec w latach 1959–1969.
Życiorys.
Lübke był siódmym z ósemki dzieci szewca Friedricha Lübke (1855–1902) i jego żony Karoline Becker (1859–1922). Studiował rolnictwo, geodezję, ekonomię i prawo administracyjne. Początkowo pracował jako geodeta i inżynier budownictwa. Od 1923 działał w organizacjach rolniczych. W 1926 był współzałożycielem Niemieckiego Związku Rolników (niem. "Deutsche Bauernschaft)" i jego przewodniczącym do 1933.
W 1931 został wybrany do pruskiego Landtagu z ramienia partii Zentrum. Po dojściu nazistów do władzy pozbawiony wszystkich funkcji publicznych, a następnie w 1934 aresztowany pod zarzutem rzekomej korupcji, spędzając w areszcie ponad 20 miesięcy. Po wyjściu na wolność początkowo bezrobotny, następnie pracował w gospodarstwie rolnym swojego brata Friedricha niedaleko Flensburga. 
Nie został powołany do służby wojskowej, a od wybuchu wojny pracował w berlińskim biurze architektoniczno-inżynierskim Waltera Schlemppa, zajmował się planowaniem i budową obiektów cywilnych i wojskowych (w tym budową mieszkań dla zagranicznych robotników przymusowych), najpierw w Peenemünde, a od 1943 w środkowych Niemczech.
W 1945 został członkiem CDU. W 1946 został wybrany do landtagu Nadrenii Północnej-Westfalii, a od 1947 do 1952 był ministrem żywności, rolnictwa i leśnictwa w rządzie landowym. Od 1953 do 1959 sprawował funkcję federalnego ministra ds. wyżywienia, rolnictwa i leśnictwa. 
W latach 1959-1969 był prezydentem Republiki Federalnej Niemiec. Ze względów zdrowotnych zrezygnował ze stanowiska przed upływem kadencji. W czasie sprawowania prezydentury zasłynął z wielu spektakularnych gaf, m.in. podczas wizyty w Liberii miał rozpocząć przemówienie od słów: „"Panie i Panowie! Kochani Murzyni"”. Przez wpadki językowe polegające na dosłownym tłumaczeniu niektórych niemieckich zwrotów i idiomów na angielski, powstało żartobliwe określenie - "Lübke Englisch""."
W ostatnich latach życia cierpiał na demencję i chorobę Alzheimera. Zmarł w wieku 77 lat na skutek komplikacji po przebytej operacji raka żołądka. Pochowany na cmentarzu w Enkhausen. Był żonaty z nauczycielką Wilhelmine Keuthen (1885-1981). Małżeństwo pozostało bezdzietne.

</doc>
<doc id="87872" url="https://pl.wikipedia.org/wiki?curid=87872" title="Lista Światowego Dziedzictwa UNESCO">
Lista Światowego Dziedzictwa UNESCO



</doc>
<doc id="87877" url="https://pl.wikipedia.org/wiki?curid=87877" title="Wangari Maathai">
Wangari Maathai

Wangari Muta Maathai (ur. 1 kwietnia 1940 w Ihithe w dystrykcie Nyeri, zm. 25 września 2011 w Nairobi) − kenijska działaczka feministyczna i ekologiczna, założycielka Partii Zielonych Kenii – Mazingira, laureatka Pokojowej Nagrody Nobla w 2004. Pochodziła z plemienia Kikuju.
Zarys biografii.
Studiowała biologię na uczelniach amerykańskich i niemieckich. Doktorat w dziedzinie weterynarii obroniła na Uniwersytecie w Nairobi. Następnie wykładała anatomię na wydziale weterynarii tego uniwersytetu, zostając pierwszą w Afryce Wschodniej kobietą-profesorem.
Od 1976 działała w Maendeleo Ya Wanawake (Narodowa Rada Kobiet Kenijskich), a w latach 1981-1987 pełniła funkcję przewodniczącej tej organizacji. W okresie dyktatury prezydenta Daniela Moia działała w opozycji demokratycznej, domagając się wielopartyjnych wyborów.
W 1977 założyła w Kenii kobiecy Ruch Zielonego Pasa (ang. "Green Belt Movement)", który z czasem rozprzestrzenił się na sąsiednie kraje Afryki. W „zielonym pasie” zasadzono ponad 30 milionów drzew. Przyczyniła się także do stworzenia wielu nowych miejsc pracy (w szkółkach leśnych zatrudnienie znalazło kilkadziesiąt tysięcy Kenijek). Jednocześnie „zielony pas” stanowił próbę przeciwdziałania postępującemu pustynnieniu kontynentu i związanych z nim biedy i głodu. W 2003 założyła Partię Zielonych Kenii (ang. "Mazingira Green Party of Kenya" – słowo "mazingira" w języku swahili oznacza środowisko).
Wangari Maathai sprzeciwiała się wykupowi lasów przez osoby prywatne. W latach 2003-2005 sprawowała w kenijskim rządzie funkcję sekretarza stanu do spraw środowiska i zasobów naturalnych. Ponadto była zaangażowana w działania na rzecz praw człowieka w Kenii.
W 1984 otrzymała nagrodę Right Livelihood „za stworzenie masowego ruchu na rzecz zalesiania”. W 2004 została uhonorowana Pokojową Nagrodą Nobla za pracę na rzecz ochrony środowiska, rozwoju, demokracji i pokoju. Wcześniej Wangari Maathai zdobyła też szereg innych nagród oraz wyróżnień (m.in. nagrodę za działalność ekologiczną przyznawaną przez Fundację Goldmana w 1991 oraz Legię Honorową w 2006). W 2009 została odznaczona japońskim Orderem Wschodzącego Słońca.
Zmarła 25 września 2011 w szpitalu w Nairobi wskutek choroby nowotworowej.

</doc>
<doc id="87878" url="https://pl.wikipedia.org/wiki?curid=87878" title="Beata Pawlikowska">
Beata Pawlikowska

Beata Pawlikowska (ur. 11 czerwca 1965 w Koszalinie) – polska podróżniczka, pisarka, dziennikarka, tłumaczka, fotografka, ilustratorka książek. 
Wczesne lata.
Urodziła się i dorastała w Koszalinie, gdzie ukończyła Szkołę Podstawowej nr 10 oraz II Liceum Ogólnokształcące im. Wł. Broniewskiego. Podejmowała studia w zakresie hungarystyki i anglistyki, które jednak porzuciła. Przez pewien czas pracowała m.in. jako operator komputera, sekretarka, tłumaczka i lektorka języka angielskiego. W 1991 wyjechała do Londynu, gdzie mieszkała przez rok i pracowała wówczas jako pokojówka w hotelu dla bezdomnych i kelnerka.
Radio i telewizja.
W 1990 rozpoczęła pracę w Radiu Koszalin, gdzie początkowo prowadziła radiowy kurs języka angielskiego, a następnie – po przeniesieniu do Redakcji Muzycznej – własną audycję muzyczną. W 1992 wyjechała do Londynu, skąd przez dziewięć miesięcy nadawała korespondencje muzyczne do audycji „Tam-Tam” dla Programu III Polskiego Radia. W 1993 po powrocie do kraju rozpoczęła pracę w Radiu Kolor, prowadząc własne audycje oraz – razem z Grzegorzem Wasowskim – „Listę hitów dla emerytów”. W 1994 prowadziła program muzyczny „Be-bop-a-lula” w TVP1.
W 1995 wróciła do pracy w Programie III PR, gdzie kontynuowała program prowadzony razem z Grzegorzem Wasowskim pod zmienionym tytułem „Lista przebojów dla oldboyów”. Prowadziła też audycję „Internoc”. W latach 1995–1998, jako "druh zastępowy" poprowadziła siedem wydań Listy Przebojów Programu Trzeciego.
W kwietniu 1999 rozpoczęła współpracę z Radiem Zet, gdzie do września 2004 roku prowadziła audycję poświęconą podróżom pod tytułem „Świat według blondynki”. W 2002 była za nią nominowana do nagrody Grand Press. W 2003 zajęła pierwsze miejsce w dwóch kategoriach plebiscytu Media FM.net: osobowość radiowa „Zdobywcy Eteru 2003” oraz „Perełki radiowe”. Od października 2004 na antenie Programu I PR prowadziła program „Świat według Beaty Pawlikowskiej”, jednak w grudniu 2005 powróciła do Radia Zet z audycją o tym samym tytule, którą prowadziła do 20 marca 2016. W latach 2005-2006 na antenie TVP3 była prezenterką pogody.
Jest autorką przygodowego reality show "Zdobywcy" (2004–2005) oraz audycji "Drzewo podróżnika" w internetowym Radio Baobab. W latach 2007–2008 wspólnie z Krzysztofem Skibą prowadziła w TVP2 program "Podróże z żartem", a w 2009 również w TVP2 prowadziła program "Zagadkowa blondynka".
W latach 2016–2017 prowadziła program „Blondynka w samo południe” na internetowej platformie radiowej Open.fm. Od września 2018 do 14 czerwca 2020 roku prowadziła program „Blondynka w podróży” w radiu Kolor. Od 21 czerwca do 16 sierpnia 2020 roku prowadziła na antenie Programu Trzeciego Polskiego Radia program pt. „Blondynka w Trójce”.
Podróże, prasa i książki.
Pierwszą książkę napisała w wieku 18 lat, była to „powieść z nurtu realizmu magicznego”, czytana w odcinkach w Programie III PR. Przez kilka miesięcy w roku podróżuje po świecie, głównie po Ameryce Południowej, gdzie dokumentuje życie Indian amazońskich. Opisuje swoje podróże w felietonach pisanych dla czasopism oraz w swoich książkach. Propaguje zasady odżywiana według zasad chińskiej filozofii pięciu przemian.
Swoje książki ilustruje własnymi fotografiami i rysunkami. Pisała felietony dla „Głosu Pomorza”, „Głosu Szczecińskiego”, „Słowa Polskiego – Gazety Wrocławskiej”. Jej artykuły i zdjęcia publikowane były także w wielu dziennikach i czasopismach, m.in. takich jak „Gazeta Wyborcza”, „Rzeczpospolita”, „Polityka”, „Playboy”, „Poznaj Świat”, „Podróże”, „Focus”, „Viva!”, „Cosmopolitan”. Wykonała rysunki do płyty Anny Wyszkoni zatytułowanej „Pan i pani”.
Zdobyła dwukrotnie (2001, 2002) pierwsze miejsce w konkursie Klubu Publicystyki Turystycznej Stowarzyszenia Dziennikarzy RP za najlepsze reportaże zagraniczne opublikowane w Polsce. W maju 2010 zdobyła nagrodę im. Magellana za „wytrwałe promowanie mody na podróżowanie”.
Współpracowała jako tłumaczka z wydawnictwem „Egmont” oraz II Programem TVP, tłumacząc listy dialogowe głównie do dokumentalnych filmów muzycznych. Współpracuje także z pismem „National Geographic”.
W maju 2013 Fundacja na Rzecz Ratownictwa Specjalistycznego z Wykorzystaniem Psów „Irma” przyznała Pawlikowskiej tytuł honorowy ambasadora fundacji.
Życie prywatne.
W 1994 wzięła ślub kościelny z Wojciechem Cejrowskim, lecz małżeństwo nie zostało zarejestrowane przez kierownika urzędu stanu cywilnego. W 2004 za pośrednictwem mediów przekazała, że orzeczono nieważność zawarcia jej małżeństwa z Cejrowskim w sądzie biskupim. Nie ma dzieci. Pozostawała w nieformalnym związku z Rafałem Jędrzejewskim. W styczniu 2020 zaręczyła się z Dannym Murdockiem.
Jest weganką i promotorką tego sposobu odżywiania w swoich książkach kucharskich, m.in. "Moje zdrowe przepisy" (2014), "Szczęśliwe garnki. Kulinarna książka z przepisami na wiosnę" (2015), "Pyszna książka kucharska" (2016).

</doc>
<doc id="87879" url="https://pl.wikipedia.org/wiki?curid=87879" title="Daniel Tompkins">
Daniel Tompkins

Daniel D. Tompkins (ur. 21 czerwca 1774, zm. 11 czerwca 1825 w Tompkinsville) – amerykański polityk, prawnik, gubernator stanu Nowy Jork oraz wiceprezydent Stanów Zjednoczonych.
Studiował prawo w Columbia College w Nowym Jorku, od 1797 prowadził w Nowym Jorku praktykę adwokacką. W 1803 został wybrany do Kongresu, jednak zrezygnował z mandatu przed rozpoczęciem kadencji i przyjął stanowisko zastępcy sędziego Sądu Najwyższego stanu Nowy Jork. W latach 1807-1817 był gubernatorem stanu Nowy Jork; prezydent James Madison zaproponował mu stanowisko sekretarza stanu w swoim gabinecie, nie przyjął tej oferty. Został wybrany na wiceprezydenta USA przy osobie prezydenta Jamesa Monroe w 1816 i sprawował urząd przez dwie kadencje (4 marca 1817 – 3 marca 1825). Zmarł trzy miesiące po zakończeniu kadencji wiceprezydenckiej.
Był założycielem dzielnicy w zespole miejskim Nowego Jorku – Tompkinsville.

</doc>
<doc id="87882" url="https://pl.wikipedia.org/wiki?curid=87882" title="Harold Wilson">
Harold Wilson

James Harold Wilson (ur. 11 marca 1916 w Huddersfield, zm. 24 maja 1995 w Londynie) – polityk brytyjskiej Partii Pracy, premier Wielkiej Brytanii w okresie od 16 października 1964 do 19 czerwca 1970 oraz ponownie od 4 marca 1974 do 5 kwietnia 1976.
Za rządów Wilsona nastąpił gwałtowny zwrot w polityce państwa w stosunku do związków zawodowych i organizacji pracodawców. Zatwierdzono także ustawę mającą zapobiegać dyskryminacji ze względu na płeć. Wielka Brytania wpadła jednak w kryzys finansowy. Kolejne problemy wywołała jednostronna deklaracja niepodległości ogłoszona przez białą mniejszość w Rodezji oraz walki w Irlandii Północnej. Spowodowało to utratę na cztery lata władzy przez Partię Pracy.
Wilson powrócił na fotel premiera, ale w 1976 nagle i niespodziewanie złożył dymisję, podobno ze względu na stan zdrowia. Dziś natomiast bardziej prawdopodobnym jest, że dymisję wymusił brytyjski kontrwywiad MI5, który miał Wilsonowi za złe głównie politykę pojednania z Irlandią. Jeden z byłych agentów ujawnił, że MI5 organizował strajk powszechny w Irlandii Północnej, by zachwiać rządem Wilsona, a także że przy pomocy usłużnych dziennikarzy sugerowano, że premier jest agentem KGB. W ostatnich latach życia dosięgła go choroba Alzheimera.
Wczesne lata życia.
Był synem Herberta Wilsona, chemika, działacza wpierw Partii Liberalnej, a następnie Partii Pracy, oraz Ethel Seddon, nauczycielki. Dzięki uzyskanemu stypendium w 1927 r. rozpoczął naukę w Royds Hall Secondary School w rodzinnym Huddersfield. W 1931 r. musiał na kilka miesięcy przerwać naukę z powodu ciężkiego duru brzusznego. W 1932 r. jego ojciec przeprowadził się do Spital w poszukiwaniu pracy. Wilson kontynuował więc naukę w tamtejszej Wirral Grammar School for Boys. Miał dobre wyniki w nauce, ale nie udało mu się uzyskać stypendium naukowego. Jednak dzięki wsparciu władz lokalnych udało mu się rozpocząć studia na kierunku historia współczesna w Jesus College na Uniwersytecie Oksfordzkim w 1934 roku.
Na studiach Wilson zaangażował się w działalność polityczną, jednak niezbyt aktywną. Był w tym czasie związany z Partią Liberalną. Po pierwszym roku studiów zmienił kierunek na filozofię, politologię i ekonomię. Studia ukończył z bardzo dobrymi wynikami. Po studiach pozostał na uniwersytecie i w 1937 r. został wykładowcą w New College. W latach 1938–1945 był zatrudniony w University College jako asystent Williama Beveridge’a. Zajmował się wówczas kwestiami bezrobocia i cyklami handlowymi.
1 stycznia 1940 r. w kaplicy Mansfield College poślubił 22-letnią wówczas Gladys Mary Baldwin, która została później znaną poetką. Byli małżeństwem aż do śmierci Harolda. Małżonkowie mieli razem dwóch synów – Robina, który został profesorem matematyki, i Gilesa, który został nauczycielem.
Po wybuchu II wojny światowej Wilson prawdopodobnie starał się o przydział do służby wojskowej. Został jednak uznany za specjalistę i przydzielony do Służby Cywilnej. Wojnę spędził pracując jako statystyk i ekonomista w agendach rządowych odpowiedzialnych za dostawy węgla dla brytyjskiego przemysłu. W latach 1942–1944 był dyrektorem ekonomicznym i statystycznym w ministerstwie paliwa i energii.
Kiedy wojna zbliżała się do końca, Wilson postanowił wystartować w wyborach parlamentarnych. Partia Pracy wybrała go jako swojego kandydata w wyborach w okręgu Ormskirk. Wilson przyjął nominację i w styczniu 1945 r. zrezygnował z pracy w Służbie Cywilnej. Do wyborów był wykładowcą ekonomii w oxfordzkim University College. W tym czasie napisał również książkę "A New Deal for Coal", w której, opierając się na swoich wojennych doświadczeniach, postulował nacjonalizację tej branży przemysłu celem zwiększenia jej efektywności.
Początki kariery politycznej.
Wybory 1945 r. zakończyły się bezdyskusyjnym zwycięstwem Partii Pracy. Do Izby Gmin dostał się również Wilson. Od razu otrzymał rządowe stanowisko parlamentarnego sekretarza w ministerstwie robót. W 1947 r. został sekretarzem handlu zamorskiego i odbył wówczas kilka podróży do Związku Radzieckiego w celu negocjacji kontraktów zaopatrzeniowych. W październiku tego samego roku został członkiem gabinetu jako przewodniczący Zarządu Handlu. Miał wówczas 31 lat, co czyniło go najmłodszym członkiem gabinetu w XX wieku. Na tym stanowisku odpowiadał za zniesienie części ograniczeń wojennych. W 1950 r. zmienił okręg wyborczy i od tamtej pory reprezentował okręg Huyton.
Wilson został wkrótce aktywnym działaczem lewego skrzydła partii i stronnikiem Aneurina Bevana. Razem z nim w kwietniu 1951 r. zrezygnował ze stanowisk rządowych w proteście przeciwko proponowanemu budżetowi oszczędności. Spowodowało to kryzys rządowy, który doprowadził do przedterminowych wyborów zakończonych porażką Partii Pracy. Wilson został wówczas przewodniczącym grupy stronników Bevana, jednak wkrótce odciął się od jego poglądów. W 1956 r. został kanclerzem skarbu w laburzystowskim gabinecie cieni. W 1959 r. został dodatkowo przewodniczącym parlamentarnej komisji wydatków publicznych. W tym czasie był stronnikiem centrysty, Hugh Gaitskella, którego poparł w 1955 r. w wyborach na lidera partii przeciwko Bevanowi.
W 1960 r., korzystając z porażki Partii Pracy w wyborach parlamentarnych rok wcześniej, Wilson wystartował w wyborach na lidera partii, ale przegrał z Gaitskellem. W 1962 r. bez powodzenia kandydował na stanowisko wiceprzewodniczącego partii – przegrał wówczas z George’em Brownem. W 1961 r. został ministrem spraw zagranicznych w laburzystowskim gabinecie cieni. Po niespodziewanej śmierci Gaitskella w 1963 r. Wilson został kandydatem lewego skrzydła partii w wyborach lidera. Po pokonaniu George’a Browna i Jamesa Callaghana Wilson został 14 lutego 1963 r. nowym liderem Partii Pracy.
Jako lider laburzystów Wilson poświęcił się odbudowie wizerunku Partii Pracy jako partii zwartej i godnej zaufania. W manifeście wyborczym z 1963 r. postulował innowację technologiczną i przemysłową, skuteczność na wszystkich poziomach administracji i otwarcie na młode pokolenie. Wilsonowi sprzyjały podziały w łonie Partii Konserwatywnej i skandale w jakie byli zamieszani jej czołowi politycy (patrz – afera Profumo). Mimo to wybory 1964 r. zakończyły się tylko minimalnym zwycięstwem Partii Pracy, która uzyskała o 13 mandatów parlamentarnych więcej niż Partia Konserwatywna. Harold Wilson został kolejnym premierem Wielkiej Brytanii.
Premier Wielkiej Brytanii.
Minimalna przewaga jaką Partia Pracy uzyskała w Izbie Gmin nie sprzyjały stabilnemu rządzeniu. Z tego powodu już w 1966 r. odbyły się przedterminowe wybory. Partia Pracy przeprowadziła żywą i agresywną kampanię wyborczą, oskarżając poprzedników o spowodowanie trudności ekonomicznych z którymi musiał teraz borykać się rząd. Potwierdzono konieczność radykalnych zmian, zwłaszcza w sferze przemysłu. Tym razem wybory przyniosły zdecydowaną wygraną laburzystów, których przewaga w parlamencie nad Partią Konserwatywną wyniosła 111 mandatów.
Rząd Wilsona od początku zajął się wprowadzeniem w życie planowej polityki uzdrowienia gospodarczego. W tym celu tworzono liczne nowe ministerstwa, które miały pobudzić inicjatywy ekonomiczne i czuwać nad wdrażaniem dyrektyw rządowych. Jednak nierównomierny bilans handlowy oraz wzrastająca inflacja prowadziły do pogorszenia się sytuacji gospodarczej. W 1966 r., korzystając z poparcia związków zawodowych, rząd doprowadził do przyjęcia Price and Income Act, który dawał mu kontrolę nad cenami i płacami. Nie przyniosło to jednak spodziewanych rezultatów i w 1967 r. rząd został zmuszony do dewaluacji funta, co opóźniło perspektywy odnowy ekonomicznej. W 1969 r. upadł projekt reformy przemysłu storpedowany przez związki zawodowe, które obawiały się utraty dotychczasowych wpływów.
Pomimo trudności ekonomicznych rząd Wilsona przystąpił do wprowadzania ulepszeń w prawodawstwie socjalnym, zwłaszcza w sferze edukacji i opieki społecznej. W programie laburzystów znalazł się również postulat popierania wolnej imigracji, zwłaszcza imigracji obywateli krajów należących do Wspólnoty Narodów. Jednak narastająca krytyka zmusiła rząd do wycofania się z tego postulatu i zaostrzenia polityki imigracyjnej. W sferze edukacji rząd popierał tworzenie nowych uniwersytetów i szkół publicznych. Za kadencji Wilsona znacząco zwiększyła się liczba kobiet na wyższych uczelniach. Zmieniono również system szkolenia nauczycieli. W 1966 r. Wilson został kanclerzem nowo utworzonego uniwersytetu w Bradford. Pozostał na tym stanowisku do 1985 r.
Polityka zagraniczna Wielkiej Brytanii w tym okresie została zdominowana przez jednostronną deklarację niepodległości Rodezji. Rząd brytyjski potępił inicjatywę lidera białej mniejszości Iana Smitha i nałożył sankcje na niepokorną kolonię, ale nie przyniosły one żadnych rezultatów. Brak osiągnięć na tym polu spowodował pogorszenie stosunków Wielkiej Brytanii z innymi członkami Wspólnoty Narodów, zwłaszcza z krajami afrykańskimi. W 1966 r. rząd złożył drugie podanie o przyjęcie Wielkiej Brytanii do EWG, ale podobnie jak za pierwszym razem podanie zostało zawetowane przez Francję. W 1967 r. Wilson ogłosił wycofanie brytyjskich wojsk ze strefy „Na wschód od Suezu” (czyli głównie z Azji Południowo-Wschodniej).
W 1969 r. wybuchł z całą mocą utajony do tej pory kryzys w Irlandii Północnej. Prowincja pogrążyła się w walkach między katolikami i protestantami. Londyn próbował przekonać autonomiczne władze w Belfaście do ustępstw na rzecz katolików, ale stanowczy sprzeciw protestanckich radykałów uniemożliwił jakiekolwiek próby znalezienia kompromisu. W kwietniu 1970 r. na prośbę władz w Belfaście rząd brytyjski wysłał do Irlandii Północnej oddziały wojskowe w celu zaprowadzenia porządku.
W opozycji i powrót do władzy.
Nieudana polityka gospodarcza, niepowodzenia w polityce zagranicznej i kryzys w Irlandii Północnej spowodowały, że Partia Pracy przegrała wybory w 1970 r. Nowym premierem został konserwatysta Edward Heath. Jego rząd jednak również nie potrafił sobie poradzić z problemami gospodarczymi i w 1974 r. wybory ponownie wygrali laburzyści, jednak uzyskali minimalną przewagę nad konserwatystami (301 mandatów wobec 296). Stabilne rządy były w takich warunkach niemożliwe i już w październiku odbyły się nowe wybory, również wygrane przez Partię Pracy, która powiększyła swoją przewagę na Partią Konserwatywną (319 wobec 276 mandatów).
Wilson ponownie został premierem. W czasie jego drugiej kadencji nastąpiła renegocjacja traktatu akcesyjnego Wielkiej Brytanii do EWG. Stosunek do integracji europejskiej był przyczyną poważnych podziałów w Partii Pracy, jednak Brytyjczycy w referendum 1975 r. opowiedzieli się za członkostwem swojego państwa w EWG. Okres rządów Wilsona to czas narastającego kryzysu w Irlandii Północnej, pozbawionej już przez poprzedni rząd autonomii i teraz bezpośrednio podporządkowanej Londynowi. Pogarszała się również sytuacja gospodarcza – rosła inflacja (27% w sierpniu 1975 r.) i bezrobocie (1,5 miliona bezrobotnych w 1976 r.).
Rezygnacja i śmierć.
16 marca 1976 r. Wilson niespodziewanie ogłosił swoją rezygnację ze stanowiska premiera. Ostatecznie doszło do tego 5 kwietnia tego roku. Oficjalnym powodem były problemy ze zdrowiem, aczkolwiek niektórzy podejrzewali prowokację ze strony służb specjalnych. Wilson zasiadał w Izbie Gmin do 1983 r., kiedy to został kreowany parem dożywotnim jako baron Wilson of Rievaulx i zasiadł w Izbie Lordów. W 1976 r. został kawalerem Orderu Podwiązki. Był również oficerem Orderu Imperium Brytyjskiego.
Pod koniec życia Wilson cierpiał na chorobę Alzheimera i po 1987 r. rzadko pokazywał się publicznie. Zmarł w 1995 r. na raka jelita grubego. Został pochowany na wyspie St. Mary’s w archipelagu Scilly.
Gabinety Harolda Wilsona.
Pierwszy gabinet, październik 1964 – kwiecień 1966.
Zmiany
Drugi gabinet, kwiecień 1966 – czerwiec 1970.
Zmiany

</doc>
<doc id="87883" url="https://pl.wikipedia.org/wiki?curid=87883" title="Stanisław Szwarc-Bronikowski">
Stanisław Szwarc-Bronikowski

Stanisław Szwarc-Bronikowski (ur. 1 marca 1917 w Górkach koło Klimontowa jako Stanisław Szwarc, zm. 7 stycznia 2010 w Warszawie) – polski publicysta, podróżnik i filmowiec.
Lata dziecięce i młodzieńcze.
Urodził się jako syn Stanisława Szwarca i Stefanii z domu Gabrysiewicz. Jego ojciec był ogrodnikiem majątku Karskich w Górkach k. Klimontowa. Stanisław ukończył szkołę powszechną w Klimontowie, a następnie gimnazjum i liceum w Mielcu oraz liceum w Sandomierzu. Po ukończeniu Gimnazjum w Sandomierzu w 1936 r., w latach 1936–1939 studiował na Wydziale Prawa Uniwersytetu Warszawskiego i w Wyższej Szkole Dziennikarstwa w Warszawie.
II wojna światowa.
W czasie okupacji brał czynny udział w ruchu oporu ZWZ-AK pod pseudonimem „Roman”. Był założycielem i redaktorem konspiracyjnych pism na Kielecczyźnie w latach 1939–1945, m.in.: „Komunikat”, „Na posterunku”, „Strażnica”, „Zryw”. Dowodził również oddziałem dywersyjnym Podobwodu Klimontów AK. W czasie akcji „Burza” pełnił różne funkcje, m.in.: oficera oświatowego 2 pułku piechoty Legionów AK, referenta Biura Informacji i Propagandy (BIP) 2 Dywizji Piechoty Legionów AK. Dnia 10 września 1944 r. rozkazem Komendanta Głównego AK mianowany na stopień podporucznika czasu wojny.
Po zakończeniu wojny pod przybranym nazwiskiem Piotr Bronikowski działał w organizacji „Wolność i Niezawisłość” w woj. olsztyńskim. Był współzałożycielem „Wiadomości Mazurskich” (pierwszy dziennik dla Warmii i Mazur).
W 1946 r. został aresztowany i więziony przez rok w areszcie Ministerstwa Bezpieczeństwa Publicznego w Warszawie przy ulicy Rakowieckiej. Podczas następnego aresztowania w 1948 roku przez Informację Wojskową zdołał zbiec i do 1955 r. ukrywał się pod różnymi nazwiskami (m.in. pod nazwiskiem poległego przyjaciela – Bronikowski, które potem dodał do nazwiska rodowego), pracując kolejno jako malarz-ilustrator, fotograf, cieśla. W 1955 roku ponownie został aresztowany. Po rocznym pobycie w więzieniu powrócił na wolność.
Za działalność w okresie II wojny światowej odznaczony Krzyżem Walecznych (Londyn 1944 r.), Krzyżem Srebrnym Orderu Virtuti Militari (1945 r.), Krzyżem Pamiątkowym Akcji „Burza”.
Kariera dziennikarska.
Pracował jako redaktor działu popularyzacji nauki tygodnika „Dookoła świata” (1956–1960). Był założycielem oraz prezesem Spółki Mieszkaniowej „Dziennikarz” w latach 1958–1960 oraz redaktorem TVP od 1960 do 1995 r.
Był członkiem licznych organizacji: ZAiKS, SDP, Międzynarodowej Organizacji TV „One Word”; „The Explorers Club”; National Geographic Society, Towarzystwa Przyjaciół Filozofii Ekologicznej, Światowego Związku Żołnierzy AK.
Uhonorowany został Złotym Krzyżem Zasługi oraz licznymi medalami za popularyzację różnych dziedzin życia.
Bardzo bogata jest jego twórczość telewizyjna, na którą składa się sto kilkanaście filmów popularnonaukowych o tematyce przyrodniczej, ekologicznej, etnograficznej, archeologicznej, geologicznej oraz religioznawczej zrealizowane w latach 1960–1995. W TVP filmy emitowane m.in.: „Mongolskie ballady”, „W cztery świata strony”, „Z Alaski do Kolorado”, „Przez antypody”, „Tropami mułów”, „U źródeł naszej cywilizacji”, a także seriale filmów ekologicznych „Opowieści o bursztynie”, „Najstarszy Testament”, „Zielone komnaty”, „Testament wieków” (o pradziejach naszych ziem i państwa polskiego w świetle najnowszych badań).
Większość filmów zrealizował za granicą (wyjazdy głównie prywatne). Wyemitowano je w telewizjach różnych krajów Europy, USA, Australii, Kanadzie.
Równie znacząca jest twórczość oświatowa, na którą składają się eseje i cykle reportaży podróżniczych, wywiady publikowane w różnych czasopismach oraz książka-album „Poszukiwanie zaginionych światów”, uhonorowana nagrodą im. Arkadego Fiedlera – Bursztynowy Motyl w 1996 roku.
Mieszkał w Warszawie. Pochowany na Wojskowych Powązkach 15 stycznia 2010 r.(kwatera A18-6-22)
Podróże.
Odwiedził m.in. następujące regiony:

</doc>
<doc id="87884" url="https://pl.wikipedia.org/wiki?curid=87884" title="Peter Agre">
Peter Agre

Peter Courtland Agre (ur. 30 stycznia 1949 w Northfield) – amerykański chemik, biochemik i lekarz, laureat Nagrody Nobla w dziedzinie chemii za odkrycie akwaporynowych kanałów w błonach komórkowych.
Studia chemiczne ukończył w 1970 w Augsburg College w Minneapolis. Po ich zakończeniu spędził kilka miesięcy podróżując samotnie po Azji. Studia medyczne rozpoczął we wrześniu 1970 na Uniwersytecie Johnsa Hopkinsa w Baltimore, a ukończył w 1974. Od 1984 pracuje na tej uczelni jako profesor biochemii i medycyny.
Współpracownik redakcji „Journal of Clinical Investigation”, członek Narodowej Akademii Nauk (od 2000) i Amerykańskiej Akademii Sztuk i Nauk (od 2003).
W 2003 otrzymał (razem z Roderickiem MacKinnonem) Nagrodę Nobla w dziedzinie chemii. Uczonych uhonorowano za odkrycia dotyczące kanałów w błonach komórkowych, którymi przepływają woda i jony. Peter Agre wyodrębnił w 1988 roku białko błony komórkowej o masie 28 kDA. Przy udziale Johna Parkera i Grega Prestona w 1991 wstępnie potwierdzono udział białka w transporcie wody przez błonę komórkową. Niedługo po akceptacji pierwszej publikacji związanej z odkryciem (1992) nowe białko nazwano akwaporyną (AQP1).

</doc>
<doc id="87886" url="https://pl.wikipedia.org/wiki?curid=87886" title="DirectX">
DirectX

DirectX – zestaw funkcji API wspomagających generowanie grafiki (dwuwymiarowej i trójwymiarowej), dźwięku oraz innych zadań związanych zwykle z grami komputerowymi i innymi aplikacjami multimedialnymi. DirectX jest produktem firmy Microsoft dostępny tylko na platformę Windows oraz konsolę Xbox.
Najczęściej DirectX wykorzystywany jest do generowania grafiki w grach komputerowych. Używany jest również do pisania programów służących specyficznym zadaniom z wykorzystaniem najczęściej grafiki trójwymiarowej – np. symulacji komputerowych.
Najnowsza wersja pakietu, oznaczona jako DirectX 12, została zaprezentowana podczas "Game Developers Conference" 20 marca 2014 roku w San Francisco, później udostępniona wraz z premierą systemu operacyjnego Windows 10. Poprzednia wersja DirectX – o numerze 11 – zadebiutowała wraz z systemem operacyjnym Windows 7. Jeszcze starsza wersja to DirectX 10.1 obsługiwany jednak tylko przez Windows Vista i tańsze karty graficzne z chipsetem AMD, a od serii GT200 także przez NVIDIA.
Komponenty DirectX.
DirectX składa się z szeregu komponentów odpowiedzialnych za realizację różnych funkcji aplikacji.
DirectX Developer Center.
DirectX Developer Center jest to wydzielona cześć microsoftowego portalu dla programistów MSDN, przeznaczona dla twórców aplikacji wykorzystujących technologię DirectX. Oprócz materiałów szkoleniowych, dokumentacji i wskazówek znajdują się tutaj także programy i biblioteki wspomagające tworzenie aplikacji DirectX.
DirectX SDK.
Istnieje także pakiet DirectX SDK (Software Development Kit), który wspiera rozwój grafiki komputerowej, umożliwiając programistom używającym języków takich jak C#, C++ oraz Visual Basic na oprogramowywanie rozmaitych aplikacji multimedialnych. W ramach SDK znajduje się dokumentacja, przykładowe kody źródłowe oraz rozmaite biblioteki DirectX, dzięki którym można tworzyć zaawansowaną grafikę komputerową.
Obecnie DirectX SDK zostało zintegrowane z Windows SDK. Dotyczy to najnowszej wersji dla Windows 10.
DirectX a OpenGL.
Według firmy Valve, OpenGL działa szybciej niż DirectX, nawet w przypadku systemu operacyjnego, na który DirectX został pierwotnie zaprojektowany.

</doc>
<doc id="87887" url="https://pl.wikipedia.org/wiki?curid=87887" title="Roderick MacKinnon">
Roderick MacKinnon

Roderick MacKinnon (ur. 19 lutego 1956 w Burlington, Massachusetts, Stany Zjednoczone) – biochemik amerykański, laureat Nagrody Nobla w dziedzinie chemii w 2003 roku (razem z Peterem Agre).
Życiorys.
Roderick MacKinnon urodził się w 19 lutego 1956 roku w Burlington (stan Massachusetts). Był czwartym z siedmiorga dzieci urzędnika pocztowego i nauczycielki. Ojciec później ukończył studia i został programistą komputerowym. 
MacKinnon początkowo studiował na University of Massachusetts Boston, po pierwszym roku przeniósł się na Uniwersytet Brandeisa, gdzie w 1978 roku uzyskał B.A. z biochemii, a następnie kształcił się w Szkole Medycyny na Tufts University. W 1982 roku uzyskał dyplom lekarza i przez kilka lat pracował w zawodzie. W latach 1982–1985 odbył staż w zakresie medycyny wewnętrznej w Beth Israel Hospital w Bostonie. W 1986 roku zdecydował się na powrót do pracy naukowej i rozpoczął staż podoktorski na Uniwersytecie Brandeisa. W 1989 roku przeniósł się na Uniwersytet Harvarda, a w 1996 roku na Uniwersytet Rockefellera, gdzie został profesorem i kierownikiem laboratorium. W 1997 roku uzyskał stanowisko badawcze w Instytucie Medycznym Howarda Hughesa.
Badania prowadzone przez Rodericka MacKinnona dotyczyły głównie kanałów jonowych. Aby wyjaśnić zjawisko „filtrowania” jonów przez kanały (przepuszczania wybranych jonów przez kanał, a blokowania innych), MacKinnon zastosował metody rentgenostrukturalne. W 1998 roku wyznaczył pełną trójwymiarową strukturę jednego z kanałów jonowych, transportującego potas przez błony komórkowe. Budowa kanału odkrytego przez MacKinnona powodowała, że jon potasu łatwo oddzielał się od otaczających go cząsteczek wody i przechodził na drugą stronę. Mechanizm ten nie działał dla jonów sodu. MacKinnon zaobserwował również układ molekularny działający jak czujnik, reagujący na warunki panujące w otoczeniu komórki, wysyłając sygnały otwierające i zamykające kanał w odpowiednich momentach.
W 2003 roku Roderick MacKinnon został (wraz z Peterem Agre) uhonorowany Nagrodą Nobla w dziedzinie chemii za prace nad odkryciem kanałów jonowych w błonach komórkowych. MacKinnon został w szczególności nagrodzony „za badania strukturalne i mechanistyczne kanałów jonowych”, zaś Peter Agre za odkrycie kanałów wodnych.

</doc>
<doc id="87889" url="https://pl.wikipedia.org/wiki?curid=87889" title="Hugo Wolf">
Hugo Wolf

Hugo Filipp Jakob Wolf (ur. 13 marca 1860 w Windischgrazu, zm. 22 lutego 1903 w Wiedniu) – austriacki kompozytor pochodzenia słoweńskiego.
Życiorys.
Jego rodzice byli narodowości słoweńskiej i nosili nazwisko "Vouk" (słń. "wilk"). Uczył się w Grazu, Sankt Paul im Lavanttal i Mariborze. W 1875 wstąpił do konserwatorium w Wiedniu, gdzie studiował grę fortepianową u Wilhelma Schennera oraz harmonię i kompozycję u Roberta Fuchsa i Franza Krenna.
Dzięki gronu przyjaciół i zwolenników jego sztuki, którzy zorganizowali szereg wieczorów kompozytorskich, występował w Wiedniu, Tybindze, Mannheim i Berlinie. 
W 1898 po powrocie z podróży po Włoszech i Austrii, usiłował popełnić samobójstwo. Wobec postępującej choroby został umieszczony w zakładzie dla umysłowo chorych pod Wiedniem, gdzie zmarł 22 lutego 1903. Pochowany na Cmentarzu Centralnym w Wiedniu.
Twórczość.
Komponował głównie pieśni (ok. 300). W latach 1889–1890 opublikował cykle pieśni do słów poetów Eduarda Mörikego, Josepha Eichendorffa i J.W. Goethego. Napisał także opery "Der Corregidor" (1896) i niedokończoną "Manuel Venegas" (1897), muzykę do dramatu H. Ibsena oraz muzykę instrumentalną. 
Pieśni Wolfa charakteryzuje budowa przekomponowana (treść muzyczna podąża za tekstem słownym) oraz bardzo znacząca rola fortepianu, posiadającego znaczenie równorzędne z głosem. Hugo Wolf był pod wielkim wpływem Richarda Wagnera oraz Gustava Mahlera. Był jednym z najwybitniejszych kompozytorów pieśni, w których – dzięki wprowadzeniu nowych środków ekspresji – po mistrzowsku zestrajał warstwę poetycką z brzmieniową.

</doc>
<doc id="87890" url="https://pl.wikipedia.org/wiki?curid=87890" title="Clive Granger">
Clive Granger

Clive William John Granger (ur. 4 września 1934 w Swansea, Walia, zm. 27 maja 2009) – brytyjski ekonomista, laureat Nagrody Banku Szwecji im. Alfreda Nobla w dziedzinie ekonomii w 2003 roku.
Życiorys.
Studiował na Uniwersytecie w Nottingham, gdzie uzyskał stopień licencjata z matematyki (1955) oraz obronił doktorat ze statystyki (1959); profesor Uniwersytetu Kalifornijskiego w San Diego.
Został uhonorowany Nagrodą Banku Szwecji im. Alfreda Nobla w dziedzinie ekonomii razem z Amerykaninem Robertem Englem w 2003, za wynalezienie metod statystycznych, stosowanych do oceny kluczowych właściwości szeregów czasowych, takich jak kointegracja. Metody te są stosowane m.in. do identyfikacji zależności przyczynowych między zmiennymi ekonomicznymi (ekonometryczne testy przyczynowości w sensie Grangera), weryfikacji hipotez, a także poprawiają możliwości diagnostyczne i prognostyczne modeli ekonometrycznych.

</doc>
<doc id="87892" url="https://pl.wikipedia.org/wiki?curid=87892" title="Robert F. Engle">
Robert F. Engle



</doc>
<doc id="87893" url="https://pl.wikipedia.org/wiki?curid=87893" title="Olympus Mons">
Olympus Mons

Olympus Mons (Góra Olimp) – najwyższa znana góra w Układzie Słonecznym, położona na Marsie.
Olympus Mons jest wygasłym wulkanem tarczowym, powstałym w wyniku powolnego i długotrwałego wycieku lawy, przez co jego zbocze jest nachylone pod małym kątem – 5 stopni (takie wulkany można znaleźć także na Wenus i na Ziemi; np. Mauna Kea na Hawajach). Wznosi się na 21 287 metrów ponad średnią powierzchnię planety i 25–27 kilometrów nad otaczającą go równinę. Na tej wysokości ciśnienie atmosferyczne jest mniejsze od 0,1 ciśnienia na powierzchni Marsa, ale i tak szczyt może być pokryty chmurami zestalonego dwutlenku węgla. Olympus Mons mierzy 624 km średnicy u podstawy, wyraźnie zaznaczonej skarpami o wysokości dochodzącej do 6 km. Znajdujący się na wierzchołku krater ma długość 85 km, szerokość 60 km oraz głębokość 3 km. Na szczycie znajdują się liczne zapadliska.
Według danych obserwacyjnych pochodzących z sondy Mars Global Surveyor do ostatniej erupcji doszło 100–200 milionów lat temu. Krążąca wokół Marsa sonda Mars Express pozwoliła ustalić przypuszczalny wiek zestalonej lawy na zboczach wulkanu na od 115 do zaledwie 2 mln lat.
Wulkan jest w regionie zwanym Aureolą Olympus Mons, poprzecinanym znaczących rozmiarów grzbietami i blokami skalnymi, rozciągającymi się do 1000 km od szczytu.
Duża wysokość Olympus Mons związana jest prawdopodobnie z brakiem płyt tektonicznych, przez co lawa wypływała w jednym miejscu przez nieporównywalnie dłuższy czas niż wynosi przeciętna aktywność takiego wulkanu na Ziemi.

</doc>
<doc id="87894" url="https://pl.wikipedia.org/wiki?curid=87894" title="Ruciane-Nida">
Ruciane-Nida

Ruciane-Nida (do 1938 r. , a w latach 1938–1945 ) – miasto w Polsce, w woj. warmińsko-mazurskim, w powiecie piskim, siedziba gminy miejsko-wiejskiej Ruciane-Nida.
Według danych z 1 stycznia 2018 Ruciane-Nida liczyło 4579 mieszkańców.
Położenie.
Ruciane-Nida leży w południowej części Pojezierza Mazurskiego nad jeziorami: Nidzkim i Guzianką Wielką połączonymi zbudowanym w drugiej połowie XVIII wieku Kanałem Nidzkim. Przez miasto przepływa rzeka Nidka, otaczają je lasy Puszczy Piskiej. Miejscowość leży na wysokości 130 m n.p.m. i zajmuje powierzchnię 17 km².
Pod względem etnograficznym Ruciane-Nida leży na Mazurach, na obszarze historycznej Galindii.
Historia.
Początki.
Początki istnienia osad Ruciane i Nida sięgają XVI/XVII wieku.
Nida to dawna osada rybacka założona przed 1595. W lipcu 1639 w Nidzie gościł król Polski Władysław IV Waza. W 1699 w miejscu osady rybackiej oraz młyna stojącego nad rzeką Nidką założono nową wieś. Mieszkańcy osady trudnili się rybołówstwem oraz produkcją smoły i węgla drzewnego. W 1880 roku w Nidzie znajdował się urząd stanu cywilnego, który obejmował 335 osób.
W okolicach Rucianego już w XIV wieku działały hamernie, smolarnie, dziegdziarnie, wypalarnie węgla drzewnego. Miejscowość istniała już jako osada szkatułowa i gajówka w XVIII wieku, pierwsza pisemna wzmianka pochodzi z 1595. W pierwszej połowie XIX wieku była leśniczówka i niewielka osada leśna.
W drugiej połowie XIX wieku nastąpił znaczny rozwój komunikacji. W 1854 roku w Rucianem parowcem "Masovia" gościł król Prus Fryderyk Wilhelm IV. W latach 1866–1869 zbudowano odcinek szosy Ruciane – Pisz, a w latach 1883–1885 uruchomiono linię kolejową Olsztyn – Ełk ze stacją w Rucianem. W 1898 roku oddano do użytku połączenie kolejowe Ruciane – Mrągowo. W 1879 roku wieku uruchomiono szlak wodny (śluza Guzianka I) prowadzący z Giżycka do Mikołajek i Pisza, co zapoczątkowało turystyczny rozwój Rucianego. Po I wojnie światowej Ruciane odwiedzało ok. 12 tys. osób rocznie, co czyniło je jednym z ważniejszych ośrodków turystycznych w dawnych Prusach Wschodnich.
Po II wojnie światowej.
Po II wojnie światowej uruchomiono pierwszy przenośny tartak w Wejsunach, następnie przystąpiono do odbudowy tartaku w Nidzie i w Rucianem. W 1949 roku rozpoczęła się budowa Zakładu Płyt Pilśniowych i Wiórowych. Po pięcioletniej budowie uruchomiono pierwszy wydział produkcyjny – wytwórnię płyt pilśniowych, w roku następnym – płyt twardych, a w kolejnych drugi wydział płyt wiórowych oraz w 1963 roku ostatni produkujący płyty laminowane. W szczytowym okresie w zakładzie zatrudnionych było ponad 1500 osób. Dzięki zakładom następował wzrost liczby ludności i rozwój infrastruktury, budownictwa mieszkalnego, handlu, usług i transportu.
Uzyskanie praw miejskich.
Powstanie zakładu spowodowało szybki rozwój Rucianego i Nidy oraz przyczyniło się do połączenia obu miejscowości i utworzenia miasta Ruciane-Nida. Prawa miejskie przyznane zostały 1 stycznia 1966 roku. W skład obszaru miejskiego oprócz dwóch głównych części: Rucianego i Nidy weszły Guzianka, Dybówek I, Dybówek II oraz Pólko, Wola Ratajowa i Zdróżno. 1 stycznia 1966 roku liczba mieszkańców wynosiła 3050 osób. W 1973 roku, w związku z nowym podziałem administracyjnym kraju, utworzono gminę Ruciane-Nida.
W latach 1975–1998 Ruciane-Nida leżało w województwie suwalskim.
Demografia.
Miasto w 2012 roku liczyło 4766 mieszkańców.
Transport i komunikacja.
Ruciane-Nida położone jest przy linii kolejowej nr 219 Olsztyn – Szczytno – Ełk. Na terenie miasta znajdują się dwa przystanki kolejowe: Ruciane-Nida i Ruciane-Nida Zachód. Przez miasto przebiegają drogi prowadzące do Szczytna (droga krajowa nr 58), Pisza (droga krajowa nr 58) i Piecek (droga wojewódzka nr 610). W okresie letnim w mieście funkcjonują przystanie statków pasażerskich, skąd wypływają rejsowe statki do Leśniczówki Pranie, Mikołajek i Giżycka.

</doc>
<doc id="87896" url="https://pl.wikipedia.org/wiki?curid=87896" title="Helmut Bantz">
Helmut Bantz

Helmut Bantz (ur. 14 września 1921 w Spirze, zm. 4 października 2004 w Pulheim) – gimnastyk niemiecki, mistrz olimpijski.
Jeden z najbardziej utytułowanych gimnastyków RFN; zdobył złoty medal na igrzyskach olimpijskich w Melbourne w 1956, w konkurencji skoku przez konia (wspólnie z reprezentantem ZSRR, Walentinem Muratowem). W 1954 był dwukrotnym wicemistrzem świata (skok przez konia, ćwiczenia na drążku), a na pierwszych mistrzostwach Europy (Frankfurt nad Menem 1955) sięgnął po złoto w ćwiczeniach na poręczach i brąz w wieloboju.

</doc>
<doc id="87897" url="https://pl.wikipedia.org/wiki?curid=87897" title="Zasada Fermata">
Zasada Fermata

Zasada Fermata w optyce jest szczególnym przypadkiem zasady najmniejszego działania. Sformułował ją Pierre de Fermat, a treść zasady w jego ujęciu miała następujące brzmienie:
Promień świetlny poruszający się (w dowolnym ośrodku) od punktu A do punktu B przebywa najkrótszą możliwie drogę optyczną, czyli taką, na której przebycie potrzebuje minimalnego czasu.
Obecnie wiadomo, że sformułowanie to nie jest najogólniejsze. Spośród wielu możliwych dróg łączących ustalone punkty formula_1 oraz formula_2 może to być droga "stacjonarna" (minimalna, maksymalna albo należąca do punktu przegięcia funkcjonału). Stacjonarność drogi oznacza, że czas jej pokonania nie zmieni się – z dokładnością do wyrazów rzędu 2-go – gdyby światło poruszało się po niewiele różniącej się drodze. W ogólniejszym sformułowaniu zasada Fermata powinna więc brzmieć:
Promień świetlny poruszający się (w dowolnym ośrodku) od punktu A do punktu B przebywa stacjonarną drogę optyczną, czyli taką, na której przebycie potrzebuje stacjonarnego czasu.
W klasycznych zagadnieniach takich jak załamanie, odbicie od płaskiej powierzchni droga pokonywana przez światło jest minimalna. W przypadku soczewkowania grawitacyjnego światło porusza się po drodze maksymalnej. Podczas odbicia od zwierciadła eliptycznego droga promienia osiąga punkt siodłowy (zmiana w jednym kierunku powoduje wzrost czasu pokonania drogi, a w kierunku prostopadłym do pierwszego – zmniejszenie).
Na podstawie zasady Fermata można wyprowadzić prawo odbicia i załamania.
Wyprowadzenie prawa załamania na przykładzie.
Światło biegnie z punktu formula_1 do punktu formula_4 Należy odnaleźć krzywą, po której się ono porusza. Niech formula_5 formula_6 oznaczają bezwzględne współczynniki załamania dwóch ośrodków optycznych. Wtedy prędkość światła w każdym z tych ośrodków wynosi odpowiednio:
Niech formula_8 oznacza współrzędną punktu, w którym światło przechodzi przez granicę dwóch ośrodków. Najszybszą drogą dotarcia do tego punktu z punktu formula_1 oraz od tego punktu do punktu formula_2 w ośrodkach jednorodnych są odcinki linii prostych. Czas potrzebny na przebycie drogi od formula_1 do formula_2 wynosi więc:
gdzie formula_14 jest odległością między punktami A i B mierzoną w poziomie wzdłuż granicy ośrodków. Stacjonarność rozwiązania wymaga zerowania się pierwszej pochodnej czasu po formula_15
Zatem:

</doc>
<doc id="87898" url="https://pl.wikipedia.org/wiki?curid=87898" title="Tadeusz Strumiłło (pedagog)">
Tadeusz Strumiłło (pedagog)

Tadeusz Strumiłło (ur. 13 kwietnia lub 30 kwietnia 1884 w Smile, zm. 7 października 1958 w Poznaniu) – doktor filozofii, pedagog, instruktor harcerski w stopniu harcmistrza Rzeczypospolitej. W dużym stopniu wpłynął na utrwalenie w harcerstwie idei abstynencji i walki z nałogami. Ojciec Tadeusza – muzykologa i taternika i Władysława – architekta.
Życiorys.
Rodzina.
Urodził się w Smile na Ukrainie w rodzinie Zofii z Obrąpalskich i Władysława Strumiłłów, jego ojciec był inżynierem kolejowym, a następnie zarządcą dóbr w Białej Cerkwi. Tadeusz wychowywał się z młodszym rodzeństwem: Zofią (Zofia Strumiłło-Kuncewiczowa, późniejsza pianistka) i Władysławem.
Poślubił Stefanię Herman, nauczycielkę, z którą miał czworo dzieci: Zofię, Władysława, Teresę i Tadeusza – muzykologa, który zginął tragicznie w Tatrach.
Zmarł 7 października 1958 w Poznaniu. Został pochowany na Cmentarzu Junikowskim (pole 4, kwatera 2.M-19).
Praca naukowa i dydaktyczna.
Ukończył gimnazjum realne w Kijowie, a po maturze w 1902 odbył studia rolnicze na Uniwersytecie Jagiellońskim i w latach 1906–1912 studia z filozofii, historii sztuki i muzykologii w Krakowie, Londynie i Rzymie. 
W 1917 na Uniwersytecie we Lwowie, na podstawie rozprawy "Geneza pojęć w filozofii przedsokratesowej" uzyskał stopień doktora filozofii.
Po wybuchu wojny polsko-bolszewickiej zgłosił się do wojska jako ochotnik i służył w załodze pociągu pancernego "Bartosz Głowacki". Po zakończeniu działań wojennych zamieszkał w rodzinnym majątku Książniczki pod Krakowem. Wykładał pedagogikę i psychologię na Uniwersytecie Jagiellońskim oraz Katolickim Uniwersytecie Lubelskim, a w latach 1930–1935 psychologię w Instytucie Pedagogicznym w Katowicach. Uczył także w zakładach kształcenia nauczycieli i szkołach średnich w Wieluniu, Mysłowicach i Tarnowskich Górach. W latach 1930–1935 wykładał psychologię w Instytucie Pedagogicznym w Katowicach, a od 1938 na Uniwersytecie im. Adama Mickiewicza w Poznaniu w Poznaniu. Przygotowywał rozprawę habilitacyjną "Elementy poglądu na świat w świetle doświadczenia wychowawczego i psychologii nauczyciela", która uległa zniszczeniu w czasie II wojny światowej, wraz z rękopisami innych jego prac.
Po II wojnie światowej osiadł w Poznaniu, uczestniczył w reaktywowaniu działalności UAM, gdzie wykładał, a równocześnie był dyrektorem poznańskiego Państwowego Pedagogium. W Studium Wychowania Fizycznego wykładał metodykę wycieczek krajoznawczych i metodykę harcerską. Wykładał także przez kilka lat historię filozofii w Seminarium Duchownym Towarzystwa Chrystusowego dla Polonii Zagranicznej na Ostrowie Tumskim. Będąc na emeryturze prowadził lektorat języka rosyjskiego na UAM. 
Działalność w harcerstwie i innych organizacjach młodzieżowych.
Jeszcze w gimnazjum w Kijowie wstąpił do tajnej korporacji uczniowskiej i organizował kółka samokształceniowe. Podczas studiów we Lwowie należał do ZET-u i Sodalicji Akademickiej. W 1906 wstąpił do Związku Wychowania Narodowego i Odrodzenia Moralnego „Eleusis”, założonego przez prof. Wincentego Lutosławskiego, a skupiającego studentów i młodych robotników. Złożył wówczas przyrzeczenie poczwórnej wstrzemięźliwości: (od alkoholu, tytoniu, kart i rozpusty). Prowadził działalność wydawniczą i organizacyjną. Pracował także wśród robotników górnośląskich i westfalskich nad ich uświadomieniem narodowym i etycznym.
Wykorzystując dorobek „Eleusis”, Towarzystwa Gimnastycznego „Sokół” i Organizacji Młodzieży Niepodległościowej „Zarzewie” od początku włączył się w organizowanie polskiego skautingu, tworząc we Lwowie w 1910 wraz z Andrzejem Małkowskim pierwsze polskie oddziały skautowe. 
W znaczącym stopniu przyczynił się do ukształtowania ideologicznego polskiego harcerstwa, promując w nim i pogłębiając idee abstynencji i walki z nałogami. Wraz z innymi elsami wpłynął na uzupełnienie prawa harcerskiego o 10. punkt, z zapisem stawiającym harcerzom wysokie wymagania moralne – czystości w myśli, mowie i uczynkach, i chroniącym ich od nałogów. 
W 1911 wszedł do Związkowego Naczelnictwa Skautowego jako sekretarz. Pod patronatem lwowskiego oddziału „Sokoła” razem z innymi elsami (członkami „Eleusis”) rozpoczął wydawanie czasopisma „Skaut”. Przyczynił się do rozkrzewienia idei skautingu jako najpełniejszej formy samowychowania młodzieży, w licznych wystąpieniach propagował zasady ruchu skautowego, wygłaszał prelekcje na kursach skautowych. Współorganizował wiele drużyn harcerskich w Polsce, m.in. w Warszawie, Wilnie i Poznaniu. W sierpniu 1912 wraz z Jerzym Grodyńskim prowadził pierwszy kurs skautowy w Poznaniu. Podczas krótkich studiów w Berlinie w 1912 założył tam akademicką drużynę skautową. Brał udział we Wszechbrytyjskim Zlocie Skautowym w Birmingham w 1913.
Podczas I wojny światowej uczył w polskiej szkole w Wiedniu, organizował harcerstwo wśród przebywających tam polskich uchodźców i wspólnie z Ignacym Kozielewskim redagował młodzieżowe czasopisma harcerskie: „Życie Nowe” i „Orkę”. Po I wojnie światowej był jednym z inicjatorów połączenia harcerstwa ze wszystkich zaborów.
W latach 1918–1921 był Naczelnym Inspektorem Harcerstwa w Ministerstwie Wyznań Religijnych i Oświecenia Publicznego. Na Zjeździe Zjednoczeniowym w Lublinie 1-2 listopada 1918 został wybrany do Naczelnej Rady Harcerskiej, a na kolejnym zjeździe w Zwierzyńcu został jej przewodniczącym. Wszedł do pierwszego Naczelnictwa Związku Harcerstwa Polskiego, w 1920 został wiceprzewodniczącym ZHP, a w okresie od 10 listopada 1923 do 18 kwietnia 1925 był przewodniczącym ZHP. W latach 1921–1923 wydawał czasopismo „Harcmistrz”, częściowo je redagując i finansując. 
Po przedwczesnej śmierci Andrzeja Małkowskiego w styczniu 1919 Tadeusz Strumiłło do wybuchu II wojny światowej był głównym przedstawicielem polskiego harcerstwa na międzynarodowych konferencjach i zjazdach skautowych – reprezentował Polskę na konferencjach w Paryżu (1922), Kopenhadze (1924), Baden-Baden (1931), Gödöllő (1933), Londynie (1934) i Sztokholmie (1935). W latach 1926–1931 był przewodniczącym Biura Skautów Słowiańskich z siedzibą w Pradze. W roku 1933 został wybrany na członka 9-osobowego Światowego Komitetu Skautowego. Promował w Polsce pozytywne osiągnięcia skautingu, a za granicą – zdobycze polskiego harcerstwa, np. ruch zuchowy. Przetłumaczył na język polski książkę Roberta Baden-Powella "Wilczęta".
W roku 1929 na łamach „Harcmistrza” rzucił hasło "Ofensywa na młodzież". Jednocześnie podkreślał, że zwiększenie stanu liczbowego ZHP nie może odbić się na jakości pracy harcerskiej. Podkreślał potrzebę wyszkolenia większej liczby instruktorów harcerskich.
W czasie okupacji hitlerowskiej, wysiedlony z Poznania, powrócił do Książniczek, gdzie udzielał schronienia partyzantom. Uczestniczył w tajnym nauczaniu, utrzymywał kontakty z Szarymi Szeregami. Inwigilowany przez gestapo, niedługo przed końcem wojny uniknął aresztowania dzięki otrzymanemu ostrzeżeniu.
W 1956 roku włączył się w odbudowę harcerstwa. Na Krajowym Zjeździe Działaczy Harcerskich, obradującym w dniach 8-10 grudnia 1956 w Łodzi, został wybrany w skład Rady Naczelnej ZHP, 18 grudnia 1956 powierzono mu także przewodniczenie Komisji Historycznej Rady Naczelnej ZHP.
Odznaki i odznaczenia.
Posiadał honorowy stopień harcmistrza Rzeczypospolitej oraz tytuł Honorowego Harcerza Rzeczypospolitej.
Upamiętnienie.
W październiku 2012 na ścianie dworu we wsi Książniczki, który należał do rodziny Tadeusza Strumiłły, została umieszczona pamiątkowa tablica jemu poświęcona. Tablicę odsłonił Jan Strumiłło, prawnuk Tadeusza. Podczas uroczystości III Żółty Szczep Hufca Podkrakowskiego Związku Harcerstwa Polskiego otrzymał imię Tadeusza Strumiłły. 

</doc>
<doc id="87899" url="https://pl.wikipedia.org/wiki?curid=87899" title="Paul Lauterbur">
Paul Lauterbur

Paul Charles Lauterbur (ur. 6 maja 1929 w Sidney, Ohio, zm. 27 marca 2007 w Urbana, Illinois) – chemik amerykański, laureat Nagrody Nobla w dziedzinie medycyny w 2003 roku za wykorzystanie rezonansu magnetycznego w medycynie, razem z Brytyjczykiem Peterem Mansfieldem.
W 1984 roku został uhonorowany przyznaniem nagrody Laskera w dziedzinie badań klinicznych.
W 1988 roku Uniwersytet Jagielloński nadał mu doktorat honoris causa.
W 1994 roku został odznaczony Nagrodą Kioto w dziedzinie zaawansowanych technologii.

</doc>
<doc id="87900" url="https://pl.wikipedia.org/wiki?curid=87900" title="Paul C. Lauterbur">
Paul C. Lauterbur



</doc>
<doc id="87902" url="https://pl.wikipedia.org/wiki?curid=87902" title="Peter Mansfield">
Peter Mansfield

Peter Mansfield (ur. 9 października 1933 w Londynie, zm. 8 lutego 2017) – brytyjski fizyk, laureat Nagrody Nobla w dziedzinie medycyny.
Życiorys.
Dorastał w Londynie. W wieku piętnastu lat opuścił szkołę. Został asystentem drukarza. Potem pracował w Rocket Propulsion Department w Westcott, w Buckinghamshire. Uczył się w szkole wieczorowej. W 1956 zaczął studia w zakresie fizyki w Queen Mary College na University of London. W 1964 zaczął pracę na wydziale fizyki na University of Nottingham. Profesorem został w 1979. Na emeryturę przeszedł w 1994.
Dzięki jego pracom w medycynie znalazła zastosowanie metoda rezonansu magnetycznego; został za to uhonorowany razem z Amerykaninem Paulem Lauterburem Nagrodą Nobla z medycyny w 2003.
W 1993 królowa Elżbieta II nadała mu tytuł szlachecki.
W 2000 Uniwersytet Jagielloński nadał mu tytuł doktora "honoris causa".

</doc>
<doc id="87903" url="https://pl.wikipedia.org/wiki?curid=87903" title="Asymetryczny atom węgla">
Asymetryczny atom węgla

Asymetryczny atom węgla – atom węgla o hybrydyzacji "sp"3 połączony z czterema różnymi podstawnikami, stanowiący w ten sposób centrum stereogeniczne cząsteczki. Jeżeli w cząsteczce występuje tylko jedno centrum stereogeniczne, to cały układ nie ma płaszczyzny symetrii ani środka symetrii i wykazuje czynność optyczną.
Jeżeli w cząsteczce występują dwa bliźniacze ugrupowania zawierające asymetryczne atomy węgla o tych samych konfiguracjach ("S","S" lub "R","R"), to związek jest chiralny, a obie formy są enancjomerami. Jeśli jednak oba asymetryczne atomy węgla mają przeciwną konfigurację np. "R","S" lub "S","R", to związek taki posiada płaszczyznę symetrii i cały układ nie jest chiralny ani optycznie czynny. Taki przypadek nazywany jest formą „mezo”.
Przykład dwóch enancjomerów i formy "mezo" kwasu winowego, zawierającego dwa asymetryczne atomy węgla z takimi samymi podstawnikami (cząsteczki pokazano w projekcjach Fischera i stereochemicznych):
Jeśli oba asymetryczne atomy węgla (lub inne atomy stereogeniczne) różnią się podstawnikami, dany związek może występować w formie czterech stereoizomerów stanowiących dwie pary diastereoizomerów i dwie pary enancjomerów.

</doc>
<doc id="87905" url="https://pl.wikipedia.org/wiki?curid=87905" title="René Lacoste">
René Lacoste

Jean René Lacoste, zwany "Le Crocodile" (ur. 2 lipca 1904 w Paryżu, zm. 12 października 1996 w Saint-Jean-de-Luz) – francuski tenisista, wielokrotny zwycięzca turniejów wielkoszlemowych, zdobywca Pucharu Davisa, brązowy medalista igrzysk olimpijskich w Paryżu (1924) w grze podwójnej, jeden z „Czterech Muszkieterów Tenisa”.
Kariera tenisowa.
Razem z Cochetem, Brugnonem i Borotrą tworzył w latach 20. i 30. reprezentację Francji w Pucharze Davisa; Francuzów, którzy niespodziewanie w 1927 odebrali Puchar ekipie amerykańskiej (z wielką gwiazdą tenisa Tildenem w składzie) i bronili trofeum do 1932, nazywano „Czterema Muszkieterami Tenisa”.
Triumfował w siedmiu turniejach wielkoszlemowych w grze pojedynczej: Wimbledonie w latach 1925 i 1928, French Open w latach 1925, 1927 i 1929 oraz US Open w latach 1926 i 1927; w parze z Borotrą wygrał także debla na Wimbledonie w 1925 oraz na kortach Rolanda Garrosa w 1925 i 1929 roku.
Podczas igrzysk olimpijskich w Paryżu (1924) zdobył brązowy medal w grze podwójnej (w parze z Borotrą).
Rozegrał łącznie 51 spotkań w Pucharze Davisa.
Był uznawany za tytana pracy, dla potrzeb treningowych skonstruował maszynę do wyrzucania piłek pod różnym kątem. Po zakończeniu kariery założył przedsiębiorstwo – Lacoste, które początkowo produkowało odzież sportową, potem rozszerzyło swój asortyment.
Lacoste, który zajął się tenisem na zalecenie lekarzy ze względu na słabe zdrowie (dopiero w wieku 15 lat), zmarł jako ostatni z legendarnych muszkieterów. Wspólnie z kolegami z ekipy Pucharu Davisa został uhonorowany miejscem w międzynarodowej tenisowej galerii sławy.

</doc>
<doc id="87908" url="https://pl.wikipedia.org/wiki?curid=87908" title="Bolesław IV warszawski">
Bolesław IV warszawski

Bolesław IV warszawski (ur. ok. 1421, zm. 10 września 1454) – książę warszawski, czerski, nurski, łomżyński, liwski, różański, ciechanowski, wyszogrodzki i zakroczymski w latach 1429–1454 (od 1436 samodzielnie, wcześniej regencja), w latach 1440–1444 formalnie książę podlaski.
Życiorys.
Bolesław IV był drugim pod względem starszeństwa synem Bolesława Januszowica i księżniczki litewskiej Anny. Nie musiał zbyt długo czekać na objęcie dziedzictwa, gdyż wobec śmierci w 1427 r. starszego brata Konrada i rok później ojca Bolesława został jedynym następcą dziadka Janusza I Starszego. W celu zabezpieczenia dziedzictwa Bolesławowi Janusz I doprowadził w 1428 r. do złożenia przez szlachtę hołdu 7-letniemu Piastowiczowi, dzięki czemu po śmierci dziadka 8 grudnia 1429 r. przejęcie rządów nastąpiło bezproblemowo. Przejęcie pełni władzy nastąpiło jednak dopiero w 1436 r., wcześniej w imieniu małoletniego syna rządy namiestnicze sprawowała matka Anna.
W polityce zagranicznej Bolesław usiłował początkowo lawirować pomiędzy potężnymi sąsiadami: Polską, zakonem krzyżackim i Litwą. W 1430 r. złożył hołd Władysławowi Jagielle. Do formalnego zadeklarowania się został zmuszony jednak w 1431 r. wobec wybuchu wojny polsko-krzyżackiej. Bolesław zdecydował się wtedy wysłać Polsce oddziały posiłkowe. Pokój w Brześciu Kujawskim jaki zawarto w 1435 r. gwarantował również nienaruszalność granic dzierżaw Bolesława. 31 grudnia 1435 roku podpisał akt tego pokoju.
W kolejnych latach książę mazowiecki zaangażował się w walki stronnictw politycznych w Polsce, związane ze sprawą obsady tronu litewskiego i unii polsko-litewskiej. Bolesław IV poparł zdecydowanie stronnictwo kierowane przez biskupa krakowskiego Zbigniewa z Oleśnicy. Świadectwem poparcia księcia mazowieckiego dla biskupa krakowskiego jest udział w konfederacji zawartej w Nowym Mieście Korczynie w 1438 r. Bolesław odmówił jednak wysłania oddziałów zbrojnych w celu pogromienia opozycji w bitwie pod Grotnikami.
Dwa lata później doszło do konfliktu, który ponownie wciągnął Bolesława. 20 marca 1440 zginął zamordowany przyjazny Polsce wielki książę litewski Zygmunt Kiejstutowicz. Strona polska zareagowała na ten fakt wysłaniem do Wilna Kazimierza Jagiellończyka w charakterze namiestnika Władysława III. Litwini mieli jednak inne plany i wkrótce ogłosili Kazimierza udzielnym księciem litewskim, na co strona polska odpowiedziała poparciem innego kandydata do tronu wielkoksiążęcego – syna Zygmunta, Michała, zwanego popularnie Michajłuszką. Michał żonaty był od ok. 1435 r. z siostrą Bolesława Eufemią. Zmuszony do ucieczki z Litwy znalazł się w 1440 r. na dworze księcia mazowieckiego. Bolesław IV chcąc wykorzystać tę sytuację w 1440 roku zajął zbrojnie Podlasie, mające należeć według wcześniejszych umów, zawartych jeszcze za Władysława Jagiełły i Zygmunta Kiejstutowicza, właśnie do Mazowsza. Litwini, nie chcąc się pogodzić z tym faktem, zagrozili Bolesławowi wojną uważając, że wcześniejsze umowy dotyczące Podlasia straciły moc. 
W 1444 r. wydawało się, że już nic nie odciągnie Mazowsza i Litwy od wojny o Podlasie, ponieważ z rozkazu Kazimierza Jagiellończyka, wykorzystującego zaangażowanie panów polskich w wyprawę przeciwko Turcji, wojewoda wileński Jan Gasztołd zajął Mielnik i Drohiczyn. Polacy zorientowali się wtedy, że nie mogą już przeciągać sprawy i ogłaszając pospolite ruszenie, które miało udać się na pomoc Mazowszu, jednocześnie wysłali swoich przedstawicieli mających doprowadzić do ugody z Litwinami. Do wojny dzięki polskiej mediacji ostatecznie nie doszło. Bolesław IV zdecydował się w 1446 roku zrzec się Podlasia wraz z powiatem węgrowskim za 6 tys. kop groszy praskich.
Śmierć króla Władysława III w bitwie pod Warną spowodowała ponowne otwarcie kwestii sukcesji korony polskiej. Kandydatem panów polskich był władca litewski, Kazimierz Jagiellończyk, który jednak, pod presją otaczających go magnatów litewskich, odrzucił żądania reaktywowania ścisłej unii obu krajów. Stronnictwo Zbigniewa Oleśnickiego, wobec przedłużającego się bezkrólewia, zdecydowało w końcu o wyborze zastępczego kandydata, który miałby objąć opróżniony tron tylko w wypadku definitywnej odmowy Kazimierza. Ostatecznym terminem decyzji Kazimierza miał być dzień 26 czerwca 1446 r. Wcześniej, 30 marca, odbył się zjazd rady koronnej, na którym rozważano dwie kontrkandydatury: Fryderyka II Hohenzollerna (popieranego przez polski episkopat) oraz Bolesława IV. Ostatecznie, na zjeździe w Piotrkowie Trybunalskim, opowiedziano się za kandydaturą Bolesława, a decydującym argumentem było pochodzenie z dynastii Piastów. Wyboru księcia mazowieckiego nie traktowano jako ostatecznego – miał to być środek skłaniający Kazimierza Jagiellończyka do przyjęcia polskiej korony. , a grę prowadzono, by zneutralizować niebezpieczeństwo objęcia tronu przez Fryderyka popieranego przez stronnictwo niechętne unii z Litwą i Jagiellonom. Ostatecznie Kazimierz zdecydował się na objęcie tronu i 25 czerwca 1447 w obecności pogodzonego z tym faktem Bolesława IV został koronowany w Krakowie na króla Polski. Przy tej okazji Bolesław złożył Kazimierzowi IV hołd lenny.
W 1453 r. Bolesław IV wystąpił ponownie z pretensjami do ziemi podlaskiej. W związku z twardym stanowiskiem króla na zjeździe w Parczewie musiał pogodzić się jednak ze stratą ziem z Drohiczynem.
W polityce wewnętrznej Bolesław IV kontynuował zamysły swojego dziadka Janusza I, dbając o kolonizację na prawie niemieckim. W celu zwiększania możliwości stosowania prawa pisanego polecił przetłumaczyć kodeksy na język polski ("Kodeks Świętosławowy").
Bolesław IV warszawski zmarł 10 września 1454 w Opinogórze i został pochowany w kościele św. Jana w Warszawie. Z małżeństwa z córką Aleksandra Włodzimierzowica Barbarą dochował się ośmiu synów (byli to dwaj Bolesławowie i dwaj Januszowie zmarli w młodym wieku, Konrad III Rudy, Kazimierz III, Janusz II i Bolesław V) i dwóch córek (Anna, żona Przemysława II księcia cieszyńskiego oraz Zofia zmarła prawdopodobnie w wieku młodzieńczym).

</doc>
<doc id="87910" url="https://pl.wikipedia.org/wiki?curid=87910" title="Burta">
Burta

Burta – jedna z połówek statku wodnego, a także statku powietrznego, posiadającego symetrię kadłuba (np. samolot lub sterowiec, ale już nie balon). Pojęciem tym, w zależności od potrzeb, określa się bądź całą połowę kadłuba, bądź też tylko jego poszycie. Termin stosowany także w szeregu innych określeń, np. jako strona skrzyni ładunkowej w lądowym pojeździe transportowym, pionowy brzeg kanału wodnego, połowa śluzy wodnej itd.

</doc>
<doc id="87911" url="https://pl.wikipedia.org/wiki?curid=87911" title="Aleksander Stavre Drenova">
Aleksander Stavre Drenova

Aleksander Stavre Drenova (pseudonim Asdreni), (ur. 11 kwietnia 1872 we wsi Drenovë, zm. 11 grudnia 1947 w Bukareszcie) – albański poeta. Stworzył między innymi słowa hymnu narodowego Albanii "Hymni i Flamurit". Pisał w dialekcie toskijskim języka albańskiego, a jego ulubioną formą wiersza był sonet.
Życiorys.
Urodził się we wsi Drenova niedaleko miasta Korcza. W tejże wsi uczęszczał do greckiej szkoły. Gdy miał 13 lat, zaczął naukę w szkole w Korczy, ale niedługo później ją zakończył, gdyż zmarł jego ojciec. W 1885 roku przeprowadził się do Bukaresztu, gdzie mieszkali jego dwaj starsi bracia. Tam zetknął się z aktywnym środowiskiem albańskich pisarzy i nacjonalistów.
Po uzyskaniu przez Albanię niepodległości Asdreni wrócił w do kraju, lecz od 1920 ponownie znalazł się w Bukareszcie, gdzie brał czynny udział w albańskim ruchu narodowym. Od marca 1922 roku pracował w albańskim konsulacie w Bukareszcie jako sekretarz. Odwiedził Albanię jeszcze raz w 1937 roku podczas obchodów dwudziestopięciolecia niepodległości, w płonnej nadziei uzyskania emerytury od rządu. Zmarł w biedzie w 1947 roku w Rumunii.
W 1904 roku Asdreni opublikował pierwszy tom dziewięćdziesięciu dziewięciu wierszy "Rreze dielli" ("Promienie słońca"), dedykowany Skanderbegowi, narodowemu bohaterowi Albanii. Drugi tom dziewięćdziesięciu dziewięciu wierszy, "Ëndrra e lotë" ("Sny i łzy"), opublikował w 1912 roku i zadedykował Edith Durham. Trzeci zbiór poezji, "Psallme murgu" ("Psalmy mnicha"), wydał w 1930 roku, a czwarty i ostatni, "Kambana e Krujës" ("Dzwon z Krui"), w 1937 roku.

</doc>
<doc id="87912" url="https://pl.wikipedia.org/wiki?curid=87912" title="Asdreni">
Asdreni



</doc>
<doc id="87917" url="https://pl.wikipedia.org/wiki?curid=87917" title="Głóg jednoszyjkowy">
Głóg jednoszyjkowy

Głóg jednoszyjkowy ("Crataegus monogyna" Jacq.) – gatunek rośliny z rodziny różowatych. Pochodzi z obszarów zachodniej Azji, Kaukazu, Europy i Afryki Północnej, rozprzestrzenił się także na innych obszarach Afryki, w Australii, Nowej Zelandii i Ameryce Północnej. W Polsce jest pospolity na całym niżu i w niższych położeniach górskich. Jest także uprawiany. Inne nazwy: głożyna, ciernie białe, jaworek, bodlak, bulimączka.
Biologia i ekologia.
Roślina wieloletnia, megafanerofit, nanofanerofit. Kwitnie w okresie od maja do czerwca. Ma obupłciowe, przedsłupne kwiaty, nieprzyjemnie pachnące. Owoce dojrzewają w okresie sierpień – październik, rozsiewane są przez zwierzęta (zoochoria). 
Liczba chromosomów 2n = 34.
Zasiedla obrzeża lasów, zarośla i przydroża. W klasyfikacji zbiorowisk roślinnych gatunek charakterystyczny dla klasy (Cl.) "Rhamno-Prunetea". 
Zmienność.
Tworzy mieszańce z głogiem dwuszyjkowym ("Crataegus laevigata") – "Crataegus × media" Bechst.
Zastosowanie.
Roślina ozdobna.
Często sadzony, szczególnie odmiany o barwnych kwiatach. Używany też na żywopłoty – są nie tylko gęste, ale w zasadzie nie do pokonania przez ludzi i zwierzęta.
Roślina jadalna.
Owoce są jadalne na surowo, ale mają suchy, mączysty miąższ. Bardziej nadają się na przetwory, takie jak konfitury, galaretki czy nalewki. Wino z owoców głogu stosowane jest czasem do kupażowania innych win owocowych.
Znaczenie w kulturze.
W średniowieczu głóg jednoszyjkowy symbolizował ostrożność i nadzieję.

</doc>
<doc id="87920" url="https://pl.wikipedia.org/wiki?curid=87920" title="Fantastyka socjologiczna">
Fantastyka socjologiczna

Fantastyka socjologiczna (rzadziej: fantastyka społeczna) – nurt gatunku science-fiction, bardziej niż na ukazywaniu techniki i wątków space operowych skupia się na zagadnieniach socjologicznych: mechanizmach, jakim podlegają hipotetyczne społeczeństwa. Do gatunku fantastyki socjologicznej można zaliczyć antyutopię. Najczęściej tematem utworów tego gatunku są futurystyczne systemy totalitarne.
Charakterystyka.
W fantastyce socjologicznej najważniejszą rolę zawsze gra funkcjonowanie społeczeństwa w obrębie świata przedstawionego, a przede wszystkim jego struktura. Zazwyczaj porusza tematykę związaną z systemem totalitarnym. Zwykle najważniejszy w strukturze jest interes grupy rządzącej, lub czasem automatów kontrolujących życie społeczne. Systemem rządzi zwykle nieznana powszechnie elita, niedostępna dla przeciętnego człowieka przez system bardzo mocno rozbudowanej biurokracji. Społeczeństwo żyje więc w świecie zmanipulowanym, ale zwykle nie zdając sobie sprawę z manipulacji. 
Historia.
Gatunek był szczególnie popularny w czasach zimnej wojny. Lata 1979-1989 to czas największej jej wyrazistości w Polsce, choć Antoni Smuszkiewicz uważa, że w odniesieniu do polskich utworów bardziej odpowiednie byłoby określenie fantastyka polityczna. Wtedy to stała się fenomenem literacko-społecznym. Uznaje się, że pierwszą pozycją z tego podgatunku fantastyki była powieść Edmunda Wnuka-Lipińskiego "Wir pamięci", choć największą popularność zdobyły powieści Janusza A. Zajdla. Krytycy uważają, że swoistym zamknięciem nurtu w polskiej s-f była powieść Marka Oramusa "Dzień drogi do Meorii".
Twórcy.
Przykłady fantastyki socjologicznej to m.in. utwory George'a Orwella, Isaaca Asimova czy Roberta Heinleina, zaś w Polsce Janusza A. Zajdla, Edmunda Wnuka-Lipińskiego, Marka Oramusa, Wiktora Żwikiewicza, Czesława Białczyńskiego czy Macieja Parowskiego.
Inną odmianę fantastyki socjologicznej reprezentuje Ursula K. Le Guin, w której utworach różnicę w stosunku do znanych nam społeczeństw stanowią odmienne relacje między płciami, np. związki małżeńskie złożone z czterech osób albo społeczeństwo złożone z osobników androgynicznych, spontanicznie zmieniających płeć), czy panujący ustrój społeczny (dominująca anarchia, ogólnoplanetarne niewolnictwo.

</doc>
<doc id="87922" url="https://pl.wikipedia.org/wiki?curid=87922" title="Peleng">
Peleng



</doc>
<doc id="87924" url="https://pl.wikipedia.org/wiki?curid=87924" title="Namiar">
Namiar

Namiar, peleng – w nawigacji jest to pojęcie oznaczające wartość kąta pomiędzy kierunkiem odniesienia a kierunkiem, w którym obserwowany jest obiekt namierzany. Kierunkiem odniesienia jest najczęściej kierunek północny lub diametralna (oś) jednostki (statku, samolotu), na której znajduje się obserwator. Wierzchołek kąta stanowi oko obserwatora. Namiaru dokonuje się w celu określenia pozycji, kursu oraz prędkości jednostki.
Wyróżnia się:
Namiary, w których punktem odniesienia jest kierunek północny, podaje się w zakresie 0-360° licząc w prawo od punktu odniesienia. Namiar burtowy podaje się w dwóch zakresach 0-180° – prawym, zwanym też dodatnim, oraz lewym, zwanym też ujemnym, gdzie 0° wypada również na linii odniesienia.

</doc>
<doc id="87929" url="https://pl.wikipedia.org/wiki?curid=87929" title="Krater wulkaniczny">
Krater wulkaniczny

Krater wulkaniczny – zagłębienie u wylotu komina wulkanicznego, znajdujące się zwykle na szczycie stożka wulkanicznego, czasami także na jego zboczach, gdzie stanowią wyloty kominów stożków pasożytniczych. Przez krater wydobywają się lawa i gazy wulkaniczne wraz z cząstkami wulkanicznymi i pyłami.
Krater może przybierać różne kształty, np. lejkowate czy miskowate. Średnica największych kraterów ziemskich może przekraczać 1,5 km
Wulkan może mieć jeden lub więcej kraterów.

</doc>
<doc id="87931" url="https://pl.wikipedia.org/wiki?curid=87931" title="Wulkan błotny">
Wulkan błotny

Wulkan błotny – wzniesienie w kształcie stożka lub bardzo płaskiej kopuły z kraterem, utworzone w miejscu wydobywania się na powierzchnię błotnistej mieszaniny wody, iłu, piasku itp. Wulkany błotne nie są związane z wulkanami lawowymi. 
Geneza wulkanów błotnych.
Wydziela się trzy główne typy genetyczne wulkanów błotnych:
Morfologia wulkanów błotnych.
Największe wulkany błotne osiągają 700 m wysokości i 10 km średnicy podstawy, jednak olbrzymia większość to struktury wysokości kilkudziesięciu cm – kilku metrów. W zależności od m.in. proporcji wody i gazu w wylewającej się na powierzchnię masie występują bardzo różne kształty wulkanów, od bardzo stromych stożków do prawie płaskich kopuł. Istnieją też rozległe jeziora błotne, gdzie wyniesienie się w praktyce nie tworzy.
Typy erupcji.
W zależności m.in. od proporcji wody i gazu w podnoszącej się masie, nawet w jednym polu wulkanicznym obserwuje się wulkany typowo eksplozywne (wybuchowe) jak i efuzywne (wylewne). Również periodyczność działalności jest bardzo zmienna. Są wulkany o ciągłym wylewie materiału, a także wybuchające w dłuższych odstępach czasu. W czasie erupcji wydostają się na powierzchnię bloki skał podłoża, wynoszone przez błoto, czasem bardzo dużych rozmiarów. W wulkanach błotnych Rumunii obserwowano bloki o wadze 2,64 tony i objętości 1,2 m3.

</doc>
<doc id="87932" url="https://pl.wikipedia.org/wiki?curid=87932" title="Inwersja rzeźby">
Inwersja rzeźby

Inwersja rzeźby, inwersja morfologiczna, odwrócenie rzeźby – odwrócenie ukształtowania powierzchni ziemi w stosunku do jego budowy tektonicznej, tzn. powstawanie dolin w miejscu wypukłych struktur tektonicznych: antyklin lub zrąbów oraz grzbietów w miejscu wklęsłych struktur: synklin lub rowów tektonicznych.
Jest to efekt długotrwałego rozwoju rzeźby terenu, w czasie którego następowało powstawanie powierzchni zrównania i odsłonięcie mniej odpornych warstw skalnych budujących wypukłe struktury tektoniczne. Później następowały procesy wietrzenia, uwarunkowane różną odpornością skał na niszczenie i skutkiem tego powstanie nowej rzeźby terenu.
Inwersja rzeźby spotykana jest w różnych obszarach górskich, w Polsce, np. w Gorcach, Górach Kaczawskich, paśmie Babiej Góry i in.

</doc>
<doc id="87934" url="https://pl.wikipedia.org/wiki?curid=87934" title="Glina zwałowa">
Glina zwałowa

Glina zwałowa, glina lodowcowa, glina morenowa – skała ilasta, rodzaj gliny; zazwyczaj niewarstwowany materiał osadowy powstający z błota morenowego, składający się z grubszych frakcji. Na glinę zwałową składa się materiał, wmarznięty niegdyś w lodowiec, który po stopieniu lodu został osadzony na skałach podłoża.
Występowanie.
Gliny zwałowe mogą występować w postaci rozległych pokładów (świadczących o zasięgu lodowca) lub w formie wkładek, soczewek i przewarstwień wśród innych osadów lodowcowych.

</doc>
<doc id="87935" url="https://pl.wikipedia.org/wiki?curid=87935" title="Maciej Moraczewski">
Maciej Moraczewski

Maciej Moraczewski herbu Cholewa (ur. 18 lutego 1840 w Chwałkowie Kościelnym, zm. 9 kwietnia 1928 we Lwowie) – polski architekt i budowniczy.
Życiorys.
Był synem Romana oficera z czasów powstania listopadowego. Ukończył w 1862 roku studia w Berliner Bauakademie, następnie pracował w pruskiej administracji budowlanej w Szczecinie. Uczestniczył w powstaniu styczniowym. Od 1874 mieszkał w Krakowie. W latach 1876–1881 był dyrektorem Urzędu Budownictwa Miejskiego w Krakowie, inicjatorem powstania Krakowskiego Towarzystwa Technicznego. Od 1881 mieszkał we Lwowie. 
W 1867 ożenił się z Anielą z Pomorskich, z którą miał trójkę dzieci: Anielę, Franciszka i Jędrzeja. Aniela zmarła w wieku 30 lat wskutek gorączki poporodowej. Następnie poślubił (23 stycznia 1872) siostrę Anieli, Annę, która po śmierci matki zajęła się dziećmi. Z drugiego małżeństwa urodzili się: Maria, Ksawery i Roman. Ponadto był teściem profesora i rektora Uniwersytetu Lwowskiego Bronisława Kruczkiewicza.
Maciej Moraczewski zaprojektował między innymi: Gmach Główny Akademii Sztuk Pięknych w Krakowie (1879–1880), budynek straży ogniowej, zabudowania rzeźni miejskiej (1878) i kilka budynków krakowskich szkół miejskich z lat 1877–1881 (pl. Matejki 11, ulica Smoleńsk 5). Kierował projektem zasypania koryta Starej Wisły.
Był autorem publikacji: "Projekt uregulowania starej Wisły" (1876), "Droga żelazna konna w Krakowie" (1881), "Zamek krzyżacki w Malborgu dziś a przed pięciuset laty" (Lwów 1882), "O budowie zagród włościańskich" (1885).

</doc>
<doc id="87936" url="https://pl.wikipedia.org/wiki?curid=87936" title="Czasza lodowa">
Czasza lodowa

Czasza lodowa, kopuła lodowa – rodzaj kopulastej lub płaskiej pokrywy (mniejszej jednak niż lądolód) wieloletniego śniegu lub lodu, pokrywającej wierzchowinę górską lub płaską powierzchnię lądową np. obszar arktycznej wyspy.

</doc>
<doc id="87937" url="https://pl.wikipedia.org/wiki?curid=87937" title="Bugier mrozowy">
Bugier mrozowy

Bugier mrozowy, bugor, palsa, torfowisko palsa – rodzaj niewielkiego, kopulastego pagóra mrozowego, występującego na obszarach tundrowych. Wysokość sięga 2–10 metrów. Zbudowany jest z jądra mineralnego (mułowego), mineralno-lodowego lub lodowego, powstającego w wyniku zamarzania gruntu zimą i zasysania wody z niezamarzniętej warstwy gruntu oraz z pokrywy torfowej, izolującej jądro, co umożliwia długotrwałe, nieprzerwane istnienie bugra z soczewkami lodowymi również na terenach poza strefą zalegania wieloletniej zmarzliny.
W obniżeniach między bugrami występuje wełnianka wąskolistna ("Eriophorum angustifolium") i turzyce ("Carex rariflora, C. rotundata"), czasem przy odpowiednim uwodnieniu z bobrkiem trójlistkowym ("Menyanthes trifoliata") i siedmiopalecznikiem błotnym ("Comarum palustre"). Samo wzniesienie porośnięte jest kolejnymi pasami roślinności – w dole dominuje brzoza karłowata ("Betula nana"), wyżej malina moroszka ("Rubus chamaemorus"), mchy i porosty. Szczyty bywają podsuszone i zasiedlane są przez trawy – trzcinnik prosty ("Calamagrostis stricta") i "Calamagrostis lapponica".

</doc>
<doc id="87938" url="https://pl.wikipedia.org/wiki?curid=87938" title="Salsa (wulkan)">
Salsa (wulkan)



</doc>
<doc id="87939" url="https://pl.wikipedia.org/wiki?curid=87939" title="Ognisko wulkaniczne">
Ognisko wulkaniczne

Ognisko wulkaniczne – rodzaj ogniska magmowego, zasilającego magmą komorę wulkaniczną. W niektórych przypadkach ognisko wulkaniczne jest jednocześnie komorą wulkaniczną.

</doc>
<doc id="87940" url="https://pl.wikipedia.org/wiki?curid=87940" title="Ognisko magmowe">
Ognisko magmowe

Ognisko magmowe – miejsce w obrębie skorupy ziemskiej bądź w płaszczu Ziemi, gdzie w wyniku stopienia skał tworzy się magma. Następnie może ona przemieszczać się, tworząc inne zbiorniki magmowe, intruzje magmowe lub erupcje wulkaniczne.

</doc>
<doc id="87941" url="https://pl.wikipedia.org/wiki?curid=87941" title="Zbiornik magmowy">
Zbiornik magmowy

Zbiornik magmowy – wielkie nagromadzenie magmy w obrębie skorupy ziemskiej. Może być on tożsamy z ogniskiem magmowym (miejsce powstania magmy), ale może też tworzyć się później, już w trakcie migracji istniejącej magmy.

</doc>
<doc id="87942" url="https://pl.wikipedia.org/wiki?curid=87942" title="Komora wulkaniczna">
Komora wulkaniczna

Komora wulkaniczna – zbiornik magmy zasilający magmą wulkan lub inne miejsce erupcji wulkanicznej.
Komory wulkaniczne zwykle leżą płytko, nawet kilka kilometrów pod powierzchnią ziemi.

</doc>
<doc id="87945" url="https://pl.wikipedia.org/wiki?curid=87945" title="Babice">
Babice



</doc>
<doc id="87950" url="https://pl.wikipedia.org/wiki?curid=87950" title="Inwersja morfologiczna">
Inwersja morfologiczna



</doc>
<doc id="87951" url="https://pl.wikipedia.org/wiki?curid=87951" title="Odwrócenie rzeźby">
Odwrócenie rzeźby



</doc>
<doc id="87952" url="https://pl.wikipedia.org/wiki?curid=87952" title="Glina lodowcowa">
Glina lodowcowa



</doc>
<doc id="87953" url="https://pl.wikipedia.org/wiki?curid=87953" title="Glina morenowa">
Glina morenowa



</doc>
<doc id="87954" url="https://pl.wikipedia.org/wiki?curid=87954" title="Kopuła lodowa">
Kopuła lodowa



</doc>
<doc id="87956" url="https://pl.wikipedia.org/wiki?curid=87956" title="Krater uderzeniowy">
Krater uderzeniowy

Krater uderzeniowy – koliste zagłębienie (lub zniekształcenie) na powierzchni ciała niebieskiego, spowodowane upadkiem meteorytu, planetoidy lub komety.
Kratery są najczęściej spotykanymi elementami rzeźby powierzchni ciał o budowie skalistej i skalno-lodowej w Układzie Słonecznym, o ile ciało jest pozbawione atmosfery, a jego powierzchnia nie została przekształcona przez procesy geologiczne. Obserwowana gęstość występowania kraterów uderzeniowych zawiera informację o wieku struktury geologicznej nimi pokrytej i o intensywności procesów geologicznych. Na przykład Kallisto, satelita Jowisza, jest gęsto pokryty kraterami ponieważ nie ma tam intensywnych procesów erozyjnych ani wulkanicznych, które by je niszczyły. Natomiast Io (inny księżyc Jowisza) jest niemal zupełnie pozbawiony kraterów meteorytowych (mimo podobnej intensywności bombardowania przez meteoryty), bo ma tam miejsce intensywny wulkanizm.
Kratery uderzeniowe należy odróżnić od podobnych struktur innego pochodzenia, na przykład kraterów i kalder wulkanicznych, czyli zagłębień powstałych w wyniku eksplozji i rozerwania wulkanu, lub sztucznych wybuchów (na przykład jezioro Szagan), lejów krasowych, cyrków lodowcowych lub dajek pierścieniowych. Na Ziemi kratery uderzeniowe często wypełnione są wodą i wtedy nazywane bywają jeziorami kraterowymi.
Historia badań.
Pierwszy krater uderzeniowy został zidentyfikowany w Arizonie przez geologa Daniela Barringera w 1903 roku. Z początku jego idea pochodzenia tej struktury nie została przyjęta. Znaczenie tego odkrycia i implikacje mnogości kraterów uderzeniowych na Księżycu i innych ciałach zaczęły być rozumiane dopiero w latach 60. XX wieku; astronauci z programu Apollo ćwiczyli tam poruszanie się w księżycowym terenie. Krater Barringera jest obecnie najlepiej znanym i jednym z najlepiej zachowanych na Ziemi.
Tworzenie krateru.
Tworzenie krateru związane jest z uderzeniem meteorytu lecącego ze znaczną prędkością. Pomijając wpływ atmosfery ziemskiej, można ocenić, że minimalna prędkość meteorytu uderzającego Ziemię wynosi ok. 11 km/s (druga prędkość kosmiczna), zaś maksymalna to ok. 70 km/s (suma trzeciej prędkości kosmicznej w rejonie orbity ziemskiej i szybkości orbitalnej Ziemi dookoła Słońca). Mediana szybkości meteorytów uderzających Ziemię oceniana jest na 20–25 km/s.
Tworzenie krateru może być podzielone na następujące fazy:
Początkowy kontakt gwałtownie wyhamowuje czołową część meteorytu podczas gdy jego część tylna porusza się nadal. Powstaje fala uderzeniowa powodująca kompresję materiału. W przypadku dużych uderzeń ciśnienia przekraczają 1 TPa. Naprężenia przekraczają wytrzymałość materiału. Temperatura podnosi się, powodując jego topienie i odparowywanie. Kontakt, kompresja, dekompresja oraz przejście fali uderzeniowej przez rejon krateru zajmuje kilka dziesiątych sekundy w przypadku dużego zderzenia. Następująca ekskawacja materiału jest wolniejsza. Początkowo cząstki materiału przyspieszane są w dół i na zewnątrz, ale ruch ten zmienia kierunek w górę i na zewnątrz. Początkowo wgłębienie ma kształt w przybliżeniu półkulisty, który następnie staje się paraboloidalny. Maksymalne wgłębienie osiąga około 1/4 do 1/3 średnicy krateru. Około 1/3 objętości krateru powstaje w wyniku wyrzutu materiału (przykładowo planetoida o średnicy 1500 metrów, która uderzyła w Europę 15 milionów lat temu tworząc krater Nördlinger Ries, wyrzuciła ponad bilion ton skał), natomiast pozostała objętość powstaje w wyniku przesunięcia materiału w dół, w bok oraz, na obrzeżach, do góry, a także kompakcji materiałów porowatych. Powstający krater ma obrzeże topograficznie wypiętrzone.
Mniejsze kratery mają prostą strukturę i kształt misy. W przypadku kraterów powyżej pewnej granicznej wielkości (około 4 km w przypadku Ziemi), grawitacja natychmiast modyfikuje nowo powstały krater, czego rezultatem jest krater złożony, z charakterystycznym wypiętrzeniem w centrum. Kratery bardzo duże mają jeszcze bardziej złożoną strukturę, z wielokrotnymi pierścieniami otaczającymi koncentrycznie centralne wypiętrzenie.
Kratery w Układzie Słonecznym.
Dwie planety typu ziemskiego – Ziemia i Wenus oraz księżyc Saturna, Tytan posiadają gęste atmosfery, przez co są chronione przed uderzeniami mniejszych ciał, które ulegają spaleniu w atmosferze w postaci meteorów lub wyhamowują w niej, nie tworząc krateru. Kratery uderzeniowe nie występują na gazowych olbrzymach, nie posiadających stałej powierzchni, chociaż upadki małych ciał niebieskich na te planety nie należą do rzadkości.
Na Księżycu i innych ciałach niebieskich bez procesów tektonicznych i atmosfery, raz utworzone kratery mogą istnieć bez większych zmian przez miliardy lat, ewentualnie będąc niszczone przez powstanie nowszych kraterów. Dlatego Księżyc, księżyce planet-olbrzymów oraz planety Merkury i Mars są pokryte nieporównanie większą liczbą kraterów niż Ziemia. Do ważnych wyjątków należy Io, księżyc Jowisza, na którym kratery uderzeniowe zniszczył intensywny wulkanizm. Ponadto, na niektórych dużych księżycach lodowych miały miejsce w przeszłości procesy geologiczne, które mogły zdeformować rzeźbę kraterów. W niektórych przypadkach relief został całkowicie zatarty, pozostawiając jedynie jasny, kolisty ślad, tzw. palimpsest.
Na Ziemi procesy tektoniczne i erozja nieustannie odnawiają powierzchnię planety i stopniowo usuwają ślady kraterów, więc jest ich stosunkowo niedużo (zidentyfikowano 183). Nie pozostał żaden ślad po niezliczonych kraterach, które musiały powstać na powierzchni Ziemi w pierwszych kilkuset milionach lat jej istnienia, w czasie tzw. Wielkiego Bombardowania przez ciała pozostałe z procesu formowania planet Układu Słonecznego. Dodatkowo ciała spadające na Ziemię przeważnie trafiają w oceany, gdyż pokrywają one 71% powierzchni planety. Procesy tektoniczne usunęły także zdecydowaną większość kraterów z powierzchni Wenus.
Największe baseny uderzeniowe.
Rozmiary największych struktur pochodzenia impaktowego są czasem trudne do dokładnego określenia, z powodu ich zaawansowanego wieku (są one często zniszczone przez młodsze uderzenia) i obecność wielu pierścieni otaczających krater. Największymi potwierdzonymi kraterami uderzeniowymi w Układzie Słonecznym są:
Inne struktury uderzeniowe o podobnych rozmiarach mogły nie zostać do tej pory zaobserwowane lub zidentyfikowane (z powodu niedostatecznej rozdzielczości zdjęć niektórych ciał, zwłaszcza dużych obiektów transneptunowych). Na północnej półkuli Marsa znajduje się rozległy obszar nizinny Vastitas Borealis, który jest podejrzewany o pochodzenie impaktowe już od lat 80. XX wieku. Mapa topograficzna północnej półkuli planety z 2005 roku ukazuje obniżenia terenu, w których można rozpoznać misy dwóch wielkich basenów uderzeniowych: Isidis i Utopia, oraz mniej pewnego, jeszcze rozleglejszego basenu Borealis.
Kratery uderzeniowe na Ziemi.
Kratery na Ziemi są często trudno dostrzegalne, gdyż zjawiska geologiczne, atmosferyczne i roślinność niszczą je lub kamuflują. Ponadto w ok. 70% przypadków ciało niebieskie spadające na Ziemię uderza w ocean, gdzie nawet duży obiekt może nie pozostawić krateru – takim zdarzeniem był np. upadek planetoidy Eltanin w plejstocenie.
Do 2020 roku odkryto 190 kraterów uderzeniowych na Ziemi. Najstarsze z nich to Suavjärvi w Karelii (w Rosji) sprzed ok. 2,4 miliarda lat, oraz Vredefort w Republice Południowej Afryki liczący sobie 2 miliardy lat. Krater Vredefort, mający wielopierścieniową strukturę o średnicy 300 kilometrów (właściwy krater ma 160 km średnicy), jest także największym potwierdzonym kraterem na Ziemi.
Największymi (potwierdzonymi) kraterami uderzeniowymi na Ziemi są:
Wszystkie te kratery mają średnicę nie mniejszą niż 55 km. Istnieją przypuszczenia, że jeszcze kilka dużych struktur na Ziemi, które pierwotnie miały kształt kolisty lub eliptyczny, jest dawnymi kraterami uderzeniowymi. Największa taka struktura leży pod lądolodem Antarktydy, jest to hipotetyczny krater na Ziemi Wilkesa. Mierzy on ponad 500 km średnicy, a jego wiek ocenia się na 250 milionów lat. Planetoida, która mogła wybić ten krater musiałaby mieć 40 km średnicy. Impakt ten, jeżeli rzeczywiście miał miejsce, mógł być jedną z głównych przyczyn masowego wymierania z przełomu permu i triasu i przyczynić się do osłabienia i rozpadu superkontynentu Gondwany. Innym przypuszczalnym kraterem o podobnej średnicy jest krater Śiwa u zachodnich wybrzeży Indii, związany wiekiem z wymieraniem kredowym.
Inne kratery:

</doc>
<doc id="87961" url="https://pl.wikipedia.org/wiki?curid=87961" title="Cedega">
Cedega

Cedega (dawniej WineX) – implementacja WinAPI oparta na Wine i rozwijana przez firmę TransGaming. Służy do uruchamiania gier i programów pod GNU/Linuksem napisanych dla systemu Microsoft Windows. Głównym celem powstania programu było zaimplementowanie obsługi API DirectX w środowisku GNU/Linuksa.
WineX został przemianowany na Cedegę przy wydaniu wersji 4.0, czyli 22 czerwca 2004.

</doc>
<doc id="87962" url="https://pl.wikipedia.org/wiki?curid=87962" title="Szczyt górski">
Szczyt górski



</doc>
<doc id="87963" url="https://pl.wikipedia.org/wiki?curid=87963" title="Gejsza">
Gejsza

 – osoba (obecnie wyłącznie kobieta) w Japonii o umiejętnościach artystycznych, bawiąca gości rozmową, tańcem, śpiewem i grą na instrumentach (np. na shamisenie, koto czy shakuhachi).
Charakterystyka.
Słowo geisha składa się z wyrazów: "gei" (sztuka) i "sha" (osoba). W dialekcie regionu Kansai (w tym Kioto) używa się określenia "geiko".
Tradycja gejszy wywodzi się od mężczyzn-błaznów taiko-mochi (lub hōkan) (odpowiedników występujących na Zachodzie błaznów). W późniejszych czasach dołączały do tego zawodu kobiety, dla odróżnienia zwane "onna-geisha", czyli „kobieta-gejsza”. Obecnie gejszami zostają wyłącznie kobiety.
Zanim kobieta zostanie gejszą, musi przejść sześcioletni okres bycia maiko.
Uczą się także dobrych manier, poznają literaturę i poezję. W Yoshiwarze i innych dzielnicach miłości gejsze były ściśle oddzielone od prostytutek. Tym niemniej tradycja gejszy wywodzi się od mężczyzn-błaznów, którzy zabawiali gości w domach publicznych. Pierwsze żeńskie gejsze również wywodziły się ze środowiska prostytutek (pierwsza kobieta, która nazywała siebie gejszą, była prostytutką z Fukagawa i pojawiła się około 1750 roku, co zbiega się ze schyłkiem oiran – ostatnią z tradycyjnych oiran datuje się na rok 1761). Gejsza potrafi prowadzić ceremonię parzenia i picia herbaty. Jest ubrana w tradycyjny strój.
Z czasem gejsze wyspecjalizowały się pracując wyłącznie jako tancerki, choć bywało, że niektóre decydowały się na prostytucję (także niektóre tancerki pracujące poza lokalami licencjonowanymi przez pewien okres wychodziły poza ściśle artystyczne zajęcia). Błędny wizerunek gejszy jako prostytutki na Zachodzie wziął się jednak przede wszystkim stąd, że Amerykanie okupujący Japonię po drugiej wojnie światowej korzystali z usług japońskich prostytutek (tzw. geisha girls), które często stylizowały się na gejsze (których tam w owym czasie się nie spotykało).
W Yoshiwara gejsze dzielono na dwie klasy: dorosłe i dziecięce, nazywane przez gości kamieniami półszlachetnymi. Wyróżniały się kunsztownymi fryzurami ozdobionymi szpilkami i eleganckimi klejnotami z wyszytymi symbolicznymi figurami. Nosiły kosztowne klejnoty, pierścienie i ozdoby ze złota i srebra. Na przyjęcia udawały się w małych grupach, przeważnie po trzy, w towarzystwie dwóch dziewcząt grających na bębenkach. Wybijały one takt, podczas gdy ich starsze koleżanki grały na shamisenie, biwa i shakuhachi i tańczyły. Prezentowały m.in. tradycyjny, zabawny taniec "kappore". Istniały również całe orkiestry, złożone z 10, 15 lub 20 gejsz, wykonujących dawną muzykę religijną w czasie wielkich świąt obchodzonych w Yoshiwarze.
Gejsze zamieszkują w domach zwanych "okiya" (lub "geisha-ya"), a chadzają na przyjęcia głównie do tradycyjnych herbaciarni "ochaya". Gejsze są ekspertkami ceremonii herbacianej. Początkowo ubierały się bardzo skromnie, choć ze smakiem i chlubiły się "su-gao", czyli twarzą bez makijażu. W opinii Japończyków uchodziły za ideał "bijin" (pięknej kobiety).
Gejsze odgrywały znaczącą rolę w gospodarce i polityce Japonii. W okresie Meiji mówiono, że ambitny urzędnik powinien mieć dwa cele w życiu: wziąć za żonę gejszę i zostać ministrem. Jednak nawet gejsze nie będące żonami urzędników posiadały ogromne wpływy. Przykładem były np. O-koi-san, oficjalna metresa księcia Tarō Katsury (1848–1913), czy Momokichi, kochanka księcia Tomomiego Iwakury (1825–1883).
W ostatnich latach gejsz przybywa, głównie w Kioto. Jest to powodowane promocją tradycji przez rząd Japonii i coraz łatwiejszy dostęp do wykonywania tego zawodu. Gejsze są ważnym elementem japońskiej kultury.

</doc>
<doc id="87964" url="https://pl.wikipedia.org/wiki?curid=87964" title="Mapa zasadnicza">
Mapa zasadnicza

Mapa zasadnicza, nazywana również Podstawową Mapą Kraju – w Polsce, zgodnie z art. 2 pkt. 7 ustawy Prawo geodezyjne i kartograficzne, wielkoskalowe opracowanie kartograficzne, zawierające informacje o przestrzennym usytuowaniu: punktów osnowy geodezyjnej, działek ewidencyjnych, budynków, konturów użytków gruntowych, konturów klasyfikacyjnych, sieci uzbrojenia terenu, budowli i urządzeń budowlanych oraz innych obiektów topograficznych, a także wybrane informacje opisowe dotyczące tych obiektów.
Jest to podstawowe opracowanie geodezyjno-kartograficzne, obejmujące swoim zasięgiem obszar całego kraju. Służy celom ewidencyjnym, gospodarczym, planistycznym i strategicznym. Na podstawie mapy zasadniczej wykonywane są inne opracowania kartograficzne, które służą do celów komercyjnych np. projektowych czy budowlanych.
Mapa zasadnicza jest własnością państwową, a jej prowadzenie zostało powierzone starostwom powiatowym (w szczególnych wypadkach gminom za zgodą właściwego wojewódzkiego inspektora nadzoru geodezyjnego) jako zadanie zlecone z zakresu administracji rządowej. Obowiązującym układem odniesienia dla prowadzenia mapy zasadniczej jest układ „2000” (do 24 sierpnia 2000 r. był nim układ „1965”) oraz układ wysokościowy z punktem odniesienia „Kronsztad” (Rosja).
Ze względu na istnienie arkuszy mapy zasadniczej w formie papierowej lub foliowej w układach innych niż obowiązujący, w części polskich powiatów, prace geodezyjne nadal wykonuje się w układzie odniesienia współrzędnych 1965 lub układach lokalnych.
Mapa zasadnicza stanowi:
Mapa zasadnicza jest wykonywana w skalach 1:500 – 1:1000 dla obszarów wysoko zurbanizowanych (duże zagęszczenie obiektów stanowiących treść mapy np. gęsta zabudowa lub duża ilość urządzeń podziemnych), 1:1000 – 1:2000 dla obszarów średnio zurbanizowanych i 1:5000 dla zwartych obszarów rolnych i leśnych. W przypadkach bardzo dużego zagęszczenia obiektów naziemnych i podziemnych wykonuje się mapy w skali 1:250 (np. w rejonie przebiegu linii warszawskiego metra). Skala powinna być tak dobrana, żeby mapa była przejrzysta i czytelna.
Treść mapy zasadniczej obejmuje dane o:
Mapa zasadnicza do 2011 roku.
W Polsce zasady, które obowiązywały przy tworzeniu analogowej mapy zasadniczej zawarte są m.in. w instrukcji technicznej K-1. Instrukcja ta straciła ważność w 2011 roku na podstawie art. 35 Ustawy o infrastrukturze informacji przestrzennej.
Treść mapy zasadniczej mogła być prowadzona i przedstawiana w systemie nakładek tematycznych – na osobnych arkuszach folii lub w zbiorach warstw albo obiektów, oznaczonych symbolami:
Współczesna mapa zasadnicza.
Od 31 lipca 2021 roku dokumentem opisującym zasady prowadzenia mapy zasadniczej jest Rozporządzenie Ministra Rozwoju, Pracy i Technologii z dnia 23 lipca 2021 r. w sprawie bazy danych obiektów topograficznych oraz mapy zasadniczej. Rozporządzenie to nie przewiduje możliwości prowadzenia mapy zasadniczej w formie analogowej, a jedynie definiuje obiektowe bazy danych, z których pozyskuje się dane do utworzenia mapy zasadniczej.
Arkusze mapy zasadniczej prowadzone w formie analogowej na podstawie art. 53b Ustawy Prawo geodezyjne i kartograficzne zachowują swoją ważność do końca 2013 roku. Po tej dacie mapa zasadnicza może być prowadzona jedynie w formie mapy numerycznej.

</doc>
<doc id="87965" url="https://pl.wikipedia.org/wiki?curid=87965" title="Geisha">
Geisha



</doc>
<doc id="87966" url="https://pl.wikipedia.org/wiki?curid=87966" title="François Mitterrand">
François Mitterrand

François Maurice Adrien Marie Mitterrand (wym. []; ur. 26 października 1916 w Jarnac, zm. 8 stycznia 1996 w Paryżu) – francuski polityk, w latach 1981–1995 prezydent Francji i współksiążę Andory.
Wyższy urzędnik Francji Vichy, a następnie uczestnik ruchu oporu. Lider ugrupowań UDSR i CIR, współtwórca Partii Socjalistycznej i jej I sekretarz w latach 1971–1981. Poseł do Zgromadzenia Narodowego, senator. W okresie IV Republiki minister w różnych resortach, w tym minister spraw wewnętrznych (1954–1955) oraz minister sprawiedliwości (1956–1957). Czterokrotny kandydat w wyborach prezydenckich: w 1965, 1974, 1981 i 1988.
Życiorys.
Młodość i wykształcenie.
Urodził się w wielodzietnej katolickiej i konserwatywnej rodzinie jako syn Josepha Mitterranda i jego żony Yvonne. Jego ojciec był urzędnikiem kolejowym, później prowadził rodzinne przedsiębiorstwo zajmujące się produkcją octu. François Mitterrand kształcił się w szkole katolickiej w Angoulême, po czym w 1934 wyjechał do Paryża. W 1937 został absolwentem "École libre des sciences politiques", uzyskał również dyplom studiów podyplomowych z prawa publicznego. Działał w ruchu młodzieżowym nacjonalistycznego ugrupowania "Croix-de-Feu" kierowanego przez François de La Rocque. Od 1938 służył w wojsku francuskim.
II wojna światowa.
W trakcie II wojny światowej w 1940 w stopniu sierżanta brał udział w kampanii francuskiej. Został ranny i wzięty do niewoli. Przewieziony do obozu jenieckiego w Niemczech, podjął trzy próby ucieczki, z których ostatnia z grudnia 1941 okazała się udana. Przedostał się do strefy nieokupowanej, podejmując pracę w strukturach powiązanych z uzależnioną od III Rzeszy Francją Vichy. Pracował w organizacji weteranów "Légion française des combattants", następnie dołączył do komisariatu odpowiedzialnego za sprawy jeńców wojennych, gdzie faktycznie kierował służbami informacyjnymi. Uchodził za zwolennika Pierre’a Lavala. W 1943 otrzymał odznaczenie Francji Vichy – "Ordre de la Francisque"; sam François Mitterrand twierdził później, że stanowiło to przykrywkę dla działalności w ruchu oporu. Jako prezydent Francji w rocznice rozejmu w Compiègne z 1918 składał kwiaty na grobie marszałka Philippe’a Pétaina, co stało się później przedmiotem krytyki.
Swoją pracę w administracji wykorzystywał również dla wspierania jeńców francuskich przebywających w III Rzeszy. Latem 1942 nawiązał kontakty z ruchem oporu. Z komisariatu odszedł na początku 1943, gdy jego przełożony został zdymisjonowany, a Pierre Laval dążył do nadania tej instytucji kolaboracyjnego charakteru. Wkrótce całkowicie zerwał z reżimem Francji Vichy, angażując się w działalność opozycyjną, w ramach której przyjął pseudonim „capitaine Morland”. Współtworzył organizację "Rassemblement national des prisonniers de guerre". Czasowo ukrywał się wobec zagrożenia aresztowaniem. W grudniu 1943 przedostał się do Londynu, a następnie do Algieru, gdzie spotkał Charles’a de Gaulle’a. Ostatecznie po przerzuceniu do Francji wykonał rozkaz generała, na skutek czego w marcu 1944 doszło do połączenia różnych grup i powstania ruchu "Mouvement national des prisonniers de guerre et déportés" (MNPGD). François Mitterrand brał udział w powstaniu paryskim. Był sekretarzem generalnym do spraw jeńców wojennych i deportowanych, reprezentował Charles’a de Gaulle’a do czasu przybycia do Paryża rządu tymczasowego.
Okres przejściowy i IV Republika Francuska.
W kwietniu 1945 doprowadził do przekształcenia MNPGD w "Fédération nationale des prisonniers de guerre" (FNPG). Przez pewien czas kierował magazynem „Votre Beauté”. W 1946 uzyskał mandat deputowanego do Zgromadzenia Narodowego z ramienia kartelu wyborczego zorganizowanego wokół partii "Union démocratique et socialiste de la Résistance" (UDSR), do której później formalnie wstąpił. W wyborach w 1951 i 1956 z powodzeniem ubiegał się o reelekcję. Od 1947 był również radnym departamentu Nièvre.
Między 1947 a 1957 sprawował szereg funkcji rządowych. Od stycznia do października 1947 był ministrem do spraw weteranów i ofiar wojny w gabinecie Paula Ramadiera. Ponownie zajmował to stanowisko od listopada 1947 do lipca 1948 u Roberta Schumana. Następnie do października 1949 był sekretarzem stanu przy premierze w rządach, którymi kierowali André Marie, Robert Schuman i Henri Queuille. Od lipca 1950 do lipca 1951 sprawował urząd ministra do spraw terytoriów zamorskich w gabinetach, w których premierami byli René Pleven i Henri Queuille. Od stycznia do marca 1952 był ministrem stanu u Edgara Faure, a od czerwca do września 1953 ministrem delegowanym przy Radzie Europy u Josepha Laniela. W czerwcu 1954 premier Pierre Mendès France powołał go na ministra spraw wewnętrznych, funkcję tę pełnił do lutego 1955. Od lutego 1956 do czerwca 1957 był ministrem stanu i ministrem sprawiedliwości w rządzie Guya Molleta.
Funkcje ministerialne pełnił m.in. w czasie wojny algierskiej, która wybuchła, gdy stał na czele resortu spraw wewnętrznych. Jednoznacznie sprzeciwiał się wówczas oderwaniu Algierii od Francji. Jako minister sprawiedliwości opiniował wyroki skazujące na karę śmierci wydane wobec osób powiązanych z FLN – na 45 spraw tylko w nielicznych zarekomendował prezydentowi René Coty’emu skorzystanie z prawa łaski. W późniejszych latach nie wypowiadał się raczej na temat kary śmierci, dopiero w kampanii wyborczej w 1981 zadeklarował się jako jej przeciwnik.
W 1948 należał do założycieli Ruchu Europejskiego, międzynarodowego stowarzyszenia działającego na rzecz integracji europejskiej. Wzmacniał także swoją pozycję w UDSR, z której usunięto zwolenników gaullizmu. Ostatecznie w 1953 stanął na czele tego ugrupowania, kierując nim do czasu rozwiązania w 1964. W działalności politycznej zaczął reprezentować nurt lewicowy. W 1958 sprzeciwiał się przejęciu władzy przez Charles’a de Gaulle’a. Dołączył ze swoją partią do "Union des forces démocratiques", sojuszu wyborczego przeciwnych generałowi ugrupowań niekomunistycznej lewicy. W wyborach parlamentarnych nie udało mu się jednak utrzymać mandatu poselskiego.
V Republika Francuska do 1981.
Kontynuował działalność jako radny Nièvre. W latach 1964–1981 był przewodniczącym rady generalnej tego departamentu. W 1959 wybrany na mera Château-Chinon, urząd ten sprawował również do 1981. W 1959 powrócił także do francuskiego parlamentu, wchodząc w skład Senatu, w którym zasiadał do 1962. Także w 1959 stwierdził, że uniknął zamachu na jego życie, do którego miało dojść w Paryżu przy "Avenue de l’Observatoire". Sytuacja ta wzbudziła liczne wątpliwości, pojawiały się bowiem głosy, że polityk sam sfingował ten zamach, by zyskać poparcie społeczne.
W wyniku wyborów w 1962 ponownie zasiadł w Zgromadzeniu Narodowym. Uzyskał wówczas mandat deputowanego II kadencji. Wybierany następnie na kolejne kadencje w wyborach parlamentarnych w 1967, 1968, 1973 i 1978, z niższej izby parlamentu odszedł w 1981. W 1964 założył i od tego czasu kierował nową formacją polityczną pod nazwą Konwent Instytucji Republikańskich (CIR). Od lat 60. aktywny uczestnik debat parlamentarnych, w których występował przeciwko gaullistom. Swoim poglądom politycznym dał też wyraz w publikacji "Le Coup d’État permanent" z 1964. W 1965 wystartował w wyborach prezydenckich, uzyskując wsparcie ugrupowań lewicowych skupionych w powstałej w tymże roku federacji "Fédération de la gauche démocrate et socialiste" (FGDS). Faworytem tych wyborów był ubiegający się o reelekcję Charles de Gaulle, jednak dobry wynik centrysty Jeana Lecanueta przyczynił się do tego, że nie doszło do rozstrzygnięcia w pierwszej turze. Prezydent uzyskał w niej 44,7% głosów, zaś kandydata lewicy poparło 31,7% głosujących. W drugiej turze François Mitterand dostał 44,8% głosów, przegrywając tym samym wybory.
Stał się faktycznym liderem FGDS (zrzeszającą m.in. SFIO i CIR), dopuszczał współpracę z izolowaną dotąd przez lewicę Francuską Partią Komunistyczną, do której zaczęło dochodzić w drugiej połowie lat 60. Zrezygnował z kandydowania na prezydenta w 1969. W czerwcu 1971 przyłączył swoje ugrupowanie do powstałej w 1969 Partii Socjalistycznej (PS). Zastąpił wówczas na jej czele Alain Savary’ego, obejmując stanowisko pierwszego sekretarza partii. Zawiązał porozumienie z komunistami i z radykałami, został wspólnym kandydatem lewicy w wyborach prezydenckich w 1974, które rozpisano po śmierci Georges’a Pompidou. W pierwszej turze zajął pierwsze miejsce z wynikiem 43,3% głosów. W drugiej turze otrzymał 49,2% poparcia, tym samym przegrał kolejne wybory, a prezydentem został centrysta Valéry Giscard d’Estaing. Liderem PS był do stycznia 1981, kiedy to zastąpił go Lionel Jospin.
Prezydent Francji.
W 1981 ponownie kandydował w wyborach prezydenckich, które zarządzono na 26 kwietnia i 10 maja tegoż roku. W pierwszej turze dostał 25,9% głosów, podczas gdy Valéry Giscard d’Estaing otrzymał 28,3% głosów. W drugiej turze pokonał urzędującego prezydenta z wynikiem 51,8% głosów. Do porażki Valéry’ego Giscarda d’Estaing w dużej mierze przyczynił się fakt, że jego poparcia w drugiej turze odmówił gaullista Jacques Chirac, który w pierwszej turze zajął trzecie miejsce. François Mitterrand urząd prezydenta objął 21 maja 1981. W wyborach w 1988 ubiegał się o reelekcję. W pierwszej turze z 24 kwietnia zajął pierwszej miejsce (34,1% głosów), w drugiej z 8 maja otrzymał 54,0% głosów. Zapewnił sobie ponowny wybór, pokonując premiera i mera Paryża Jacques’a Chiraca.
Był pierwszym socjalistą stojącym na czele V Republiki Francuskiej. Po objęciu urzędu powołał nowy lewicowy rząd, w którym premierem został Pierre Mauroy. Lewica wygrała także przeprowadzone w 1981 wybory parlamentarne, a do gabinetu włączono przedstawicieli komunistów. Zaczęto wprowadzać różne reformy, które zapowiedziano w wyborczym dokumencie programowym "110 propositions pour la France". Dokonano m.in. nacjonalizacji w sektorze bankowym i przemysłowym, przeprowadzono reformę prawa pracy, a z inicjatywy Roberta Badintera zniesiono karę śmierci. Pojawiające się wkrótce problemy gospodarcze wymusiły wprowadzenie planu oszczędnościowego. W polityce zagranicznej prezydent poparł zjednoczenie Niemiec oraz udział Francji w I wojnie w Zatoce Perskiej. Krytycy zarzucali mu natomiast nadmierną ostrożność wobec wydarzeń związanych z rozpadem komunistycznego ZSRR. W okresie prezydentury wspierał integrację europejską, w tym czasie m.in. podpisano i zaaprobowano w referendum we Francji traktat z Maastricht.
W 1986 wybory do Zgromadzenia Narodowego wygrała koalicja centroprawicy – Jacques Chirac stanął na czele rządu. Doszło wtedy do pierwszej koabitacji, gdy prezydent i premier wywodzili się z innych obozów politycznych. W okresie tym François Mitterrand utrzymał w szczególności wpływ na politykę zagraniczną państwa. Sytuacja koabitacji w czasie jego prezydentury utrzymywała się do 1988 i ponownie w latach 1993–1995.
W 1993 dziennik „Libération” ujawnił, że na początku lat 80. z inicjatywy François Mitterranda powołano specjalną jednostkę antyterrorystyczną, która nielegalnie podsłuchiwała rozmowy telefoniczne. Pojawiały się również różne skandale uderzające w zaplecze polityczne prezydenta. François Mitterrand miał też zatwierdzić zatopienie w 1985 statku Greenpeace'u „Rainbow Warrior” u wybrzeży Nowej Zelandii.
Działalność po prezydenturze.
Jego druga kadencja zakończyła się 17 maja 1995. Socjaliści nie utrzymali stanowiska prezydenta – ich kandydata Lionela Jospina pokonał w wyborach Jacques Chirac. François Mitterrand odmówił pracy w Radzie Konstytucyjnej. Zmarł 8 stycznia 1996 na raka prostaty. Uroczystości pogrzebowe odbyły się 11 stycznia tegoż roku, na ten dzień zarządzono żałobę narodową. W pogrzebie zmarłego prezydenta uczestniczyli m.in. wiceprezydent Stanów Zjednoczonych Al Gore i prezydent Rosji Borys Jelcyn.
Również w 1996 prezydencki lekarz Claude Gubler we współpracy z dziennikarzem Michelem Gonodem wydał książkę "Le grand secret". W publikacji tej podał, że u François Mitteranda już w 1981 wykryto zagrażającą życiu chorobę nowotworową, a następnie przez kilkanaście lat ukrywano prawdziwe informacje o stanie zdrowia prezydenta. Książka wzbudziła szerokie kontrowersje, wkrótce po jej wydaniu została wycofana ze sprzedaży.
Życie prywatne.
W 1944 zawarł związek małżeński z Danielle Mitterrand. Para miała trzech synów: Pascala (zmarłego w okresie niemowlęcym), Jeana-Christophe’a i Gilberta.
Ze związku pozamałżeńskiego z historyk sztuki Anne Pingeot miał córkę Mazarine Pingeot. Informacja ta została upubliczniona w końcowym okresie jego prezydentury. W 2014 Hravn Forsne, syn szwedzkiej dziennikarki Chris Forsne, oświadczył, że zmarły prezydent był jego ojcem.
Muzeum.
W 2006 w rodzinnej miejscowości François Mitteranda zostało otwarte poświęcone mu muzeum "Maison natale de François Mitterrand".

</doc>
