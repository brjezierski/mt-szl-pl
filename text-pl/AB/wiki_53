<doc id="89530" url="https://pl.wikipedia.org/wiki?curid=89530" title="Sejny">
Sejny

Sejny () – miasto powiatowe w północno-wschodniej części województwa podlaskiego, w powiecie sejneńskim. Położone na Pojezierzu Wschodniosuwalskim, nad Marychą (lewy dopływ Czarnej Hańczy).
Według danych z 31 grudnia 2019 Sejny liczyły 5260 mieszkańców. Są najmniejszym miastem powiatowym w Polsce. 
Sejny leżą na historycznej Suwalszczyźnie, na obszarze dawnej Jaćwieży. Prywatne miasto duchowne położone było w końcu XVIII wieku w powiecie grodzieńskim w województwie trockim.
Położenie.
Sejny zajmują obszar 4,49 km² (2002), w tym:
Miasto zajmuje obszar 4,49 km² (1 stycznia 2011), stanowiąc 0,52% powierzchni powiatu.
Niedaleko Sejn znajduje się przejście graniczne z Litwą.
W latach 1975–1998 w województwie suwalskim.
Pochodzenie nazwy.
Jerzy Grodziński, który w latach 1593–1602 założył nad rzeką Sejną miasteczko, nazwał je od swojego imienia "Juriewo". Ta nazwa jednak się nie przyjęła – miasteczko nazwano "Sejny" od przepływającej przez nie rzeki (dziś "Marycha"). Słowo "seina" w języku jaćwieskim oznacza trawy porastające w tamtym czasie bujnie brzegi i zakola rzeki. Z języka jaćwieskiego wywodzi się więcej nazw (jezior, miejscowości itd.) w okolicach miasta.
Warunki naturalne.
Klimat umiarkowany ciepły, przechodzący w kontynentalny.
Demografia.
31 grudnia 2012 roku miasto liczyło 5641 mieszkańców.
Około 8% populacji stanowią Litwini.
Wielonarodowość i wielokulturowość.
Sejny od wieków zamieszkują nie tylko Polacy. Gdy zostało założone, dla rozpowszechnienia handlu i przemysłu, sprowadzono Żydów, którzy zasiedlali je do II wojny światowej (w 1897 roku stanowili 50% mieszkańców, a w 1931 24%). Mieszkali i nadal mieszkają w Sejnach także Litwini (7,9%). Miasto zamieszkiwali również Rosjanie, Niemcy, Białorusini oraz wiele innych. Każda z tych narodowości wniosła do życia miasta własną kulturę i tradycję.
Litwini.
W Sejnach znajduje się konsulat Republiki Litewskiej, działa szkoła podstawowa i gimnazjum z litewskim językiem nauczania "Žiburys" („Światełko”), która prowadzi także przedszkole.
Historyczna i współczesna struktura ludności.
Według spisu rosyjskiego z 1897 r. struktura ludności była następująca:
Według spisu polskiego z 1921 r.: 
Według spisu polskiego z 2002 r.:
Gospodarka.
 Największym zakładem tej branży jest mleczarnia Sejnmlek z zakładem serowarskim i proszkownią. Ponadto mieści się tu gorzelnia i zakłady drzewne. Tradycje spółdzielczości kontynuuje Bank Spółdzielczy. Oprócz niego w mieście działa oddział PKO BP.
Transport.
Miasto położone jest przy drodze krajowej nr 16 prowadzącej do granicy z Litwą (w Ogrodnikach). Ma dobre połączenie drogowe z Augustowem i Suwałkami. Przewozy autobusowe zapewnia przedsiębiorstwo PKS Suwałki.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:
Poza tym w Sejnach znajduje się Muzeum Ziemi Sejneńskiej w którym eksponowane są zbiory archeologiczne, numizmatyczne, dominikanów i biskupów w Sejnach.
Kultura.
W Sejnach odbywa się m.in. Międzynarodowy Koncert Organowy Młodych i Baltic-Satelid. Ponadto działa ośrodek „Pogranicze – sztuk, kultur, narodów”, który przekazuje historię, kulturę, tradycje i wielonarodowość Sejn.
W 2006 roku powstała orkiestra dęta przy OSP Sejny.
Sport.
W mieście działa piłkarski klub sportowy Sejneński Klub Sportowy Pomorzanka, założony 1 września 1957 roku i używający barw czerwono-czarnych. Drużyna mecze rozgrywa na stadionie miejskim przy ul. Konarskiego 23A, mieszczącym 1000 widzów. Trenerem jest Karol Piaścik. Obecnie Pomorzanka Sejny występuje w klasie okręgowej w grupie podlaskiej. Posiada drużyny młodzieżowe: juniorów młodszych, żaków i orlików. W swojej historii klub używał nazw:
Współpraca międzynarodowa.
Miasta i gminy partnerskie:
 Onikszty

</doc>
<doc id="89541" url="https://pl.wikipedia.org/wiki?curid=89541" title="Kuejczou">
Kuejczou

Kuejczou ("", ) – prowincja w południowych Chinach.
Stolica: Guiyang.
Główne miasta (poza stolicą): Zunyi, Anshun.
Geografia.
Większą część powierzchni zajmuje Wyżyna Junnan-Kuejczou (o wysokościach 1500–2000 m n.p.m.).
Charakteryzują ją ostre formy rzeźby, liczne kotliny śródgórskie i wcięte doliny rzek.
Występują tu silnie rozwinięte zjawiska krasowe.
Klimat zwrotnikowy, monsunowy.
Jest to obszar źródłowy licznych rzek.
Główną rzeką jest Wu Jiang.
Lasy zostały w minionych wiekach silnie wyniszczone i zajmują obecnie tylko mniej niż 10% powierzchni prowincji, głównie w górach. Rozległe tereny, na których lasy wytrzebiono, pokrywają zarośla bambusowe i nieużytki, na których rozwija się erozja gleb.
Ludność.
Ludność to głównie Chińczycy Han, ale są także mniejszości narodowe takie jak: Yao, Miao, Yi, Qiang, Dong, Zhuang, Buyei, Bai, Tujia, Gelao czy Shui.
Gospodarka.
Podstawą gospodarki jest rolnictwo, choć tylko 12% (w tym połowa jest sztucznie nawadniana) powierzchni jest uprawiana. Na górskich zboczach uprawa tarasowa.
Uprawa głównie ryżu i kukurydzy, ale także pszenicy, batatów, rzepaku, tytoniu, orzeszków ziemnych, trzciny cukrowej i herbaty.
Rozwinięte sadownictwo owoców cytrusowych.
Hodowla jedwabników.
Duże znaczenie ma także zbiór ziół lekarskich, kory dębu korkowego, nasion tungowca oraz pozyskiwanie laki i drewna.
Hodowla bydła i świń.
W przemyśle dominuje górnictwo.
Wydobycie węgla kamiennego, rud rtęci, cynku, ołowiu, manganu oraz boksytów i fosforytów.
Rozwinięte gałęzie przemysłu przetwórczego to: spożywczy, jedwabniczy, maszynowy i chemiczny; ponadto hutnictwo żelaza i metali nieżelaznych.
Także rzemieślnicza tradycja produkcji papieru, cukru trzcinowego, szkła i porcelany.
Główne ośrodki przemysłowe to Guiyang i Zunyi
W transporcie główną rolę odgrywa transport samochodowy.

</doc>
<doc id="89544" url="https://pl.wikipedia.org/wiki?curid=89544" title="Związek Jedności Narodowej">
Związek Jedności Narodowej

Związek Jedności Narodowej założono 21 stycznia 1833 r. w Paryżu jako organizację tajną, posiadającą pięć stopni wtajemniczenia. Na czele stał ks. Adam Czartoryski, który był "najwyższym naczelnikiem", do organizacji należeli także gen. Henryk Dembiński i Karol Otto Kniaziewicz. Niższe stopnie wtajemniczenia ZJN przekształcono pod koniec 1837 r. w Związek Insurekcyjno-Monarchiczny Wyjarzmicieli.
Celem organizacji było odzyskanie niepodległości, liczono jednak na interwencję mocarstw zachodnich. Głoszono wolność słowa i wyznania, równość wobec praw, ochronę własności, uwłaszczenie przy zabezpieczeniu interesów szlachty oraz utrzymanie monarchii.
Działania ZJN polegały na utrzymywaniu łączności z krajem i tworzeniu konspiracji. Starano się przeciwdziałać propagandzie republikańskiej.
Władzami organizacji była tzw. "rada familijna" w składzie: Władysław Zamoyski, Ludwik August Plater, Henryk Dembiński, Stanisław Barzykowski, Gustaw Małachowski, Karol Otto Kniaziewicz, Julian Ursyn Niemcewicz, Kalikst Morozewicz, Andrzej Antoni Plichta, Józef Świrski, Ludwik Michał Pac, Karol Boromeusz Hoffman, Roman Załuski, Stanisław Gawroński, Feliks Breański.

</doc>
<doc id="89545" url="https://pl.wikipedia.org/wiki?curid=89545" title="Burzum">
Burzum

Burzum – norweski projekt muzyczny, założony w 1991 roku przez Varga Vikernesa. Nazwa wywodzi się z powieści J.R.R. Tolkiena "Władca Pierścieni". Pochodzi z wiersza o Pierścieniach Władzy i w Czarnej Mowie oznacza „ciemności”.
Burzum zaliczany jest do drugiej fali black metalu oraz określany jest jako jeden z najbardziej wpływowych w historii gatunku.
Historia.
Burzum początkowo grał black metal, charakteryzujący się wolnymi tempami oraz wrzaskliwym wysokim śpiewem. Później, na płytach "Dauði Baldrs" oraz "Hliðskjálf", zwrócił się w kierunku dark ambientu z akcentami muzyki ludowej. Zmiana ta wynika z braku zgody władz więzienia na otrzymanie innego instrumentu niż syntezator. 
Jedyny stały członek zespołu Varg Vikernes w 1993 roku został skazany na 21 lat pozbawienia wolności za zabójstwo 10 sierpnia 1993 gitarzysty zespołu Mayhem Øysteina Aarsetha (pseud. Euronymous) oraz za podpalenie trzech zabytkowych kościołów (w tym Fantoft stavkirke, którego fotografię umieścił później na swoim EP Aske). 10 marca 2009 ogłoszono, że po odbyciu 16 lat kary Vikernes zostanie warunkowo zwolniony z dalszego odbywania kary. Obecnie Burzum uważany jest za jednego z prekursorów i legend muzyki blackmetalowej.
W czerwcu 2009 roku Vikernes zapowiedział realizację nagrań nowego albumu. Premiera albumu wydanego przez wytwórnię płytową Byelobog Productions odbyła się 8 marca 2010 roku. Początkowo album miał być zatytułowany "Den Hvite Guden" (Biały Bóg), jednakże tytuł został odebrany jako rasistowski, więc został zmieniony na "Belus". Zarówno tytuł "Den Hvite Guden" jak i "Belus" według Vikernesa odnoszą się do nordyckiego bóstwa Baldura reprezentującego światło, piękno, miłość i szczęście.
W październiku 2010 roku nakładem wytwórni Byelobog Productions ponownie zostały wydane wszystkie, prócz ostatniego, albumy projektu. Reedycje zostały wzbogacone o nową szatę graficzną oraz o opisy informujące o okolicznościach powstania poszczególnych wydawnictw.
W styczniu 2011 na łamach magazynu "Ablaze" Vikernes zapowiedział wydanie ósmego albumu zatytułowanego "Fallen". Premiera płyty nastąpiła 7 marca 2011 roku, wydana została nakładem wytwórni Byelobog Productions. Kolejno w roku 2012 wydano płytę Umskiptar. Album ukazał się 21 maja 2012 roku nakładem Byelobog Productions. W roku 2013 przyszła pora na dziesiąte wydawnictwo pod tytułem Sôl austan, Mâni vestan, wydanej nakładem poprzedniej wytwórni. Kolejną płytą w dorobku Burzum była ambientowa, zawierająca również elementy skandynawskiego folku, płyta The Ways of Yore wydana w 2014 roku.
13 marca 2020 ukazała się kolejna płyta "Thulêan Mysteries" w całości udostępniona przez Varga do odsłuchu.
1 czerwca 2018 roku Vikernes na swoim kanale o nazwie thuleanperspective w serwisie Youtube opublikował film, w którym żegna się z Burzum. Tytuł owego filmu to "Burzum Debut Album DSP version first print (G. R. E.E. D.)".
Tak oto Varg podsumował swoje życie związane ze swoim projektem Burzum:
"„Burzum to projekt muzyczny. Niektórym się podoba, niektórym nie. OK. Ale dla mnie Burzum jest moją bolesną przeszłością w śmierdzącym bagnie. Zajęło mi wiele lat, by się z niego wydostać. A kiedy mi się to wreszcie udało, po prostu skończyłem w nowym bagnie."
"Burzum nigdy nie był moim życiowym wyborem. Nigdy nie chciałem zostać muzykiem. To było coś, co robiłem, czekając na coś, co nigdy nie nadeszło – i co nigdy nie mogło nadejść."
"Zostawiłem wszystkie śmierdzące bagna, poszedłem naprzód."
"Żegnaj, Burzum. Widzę, jak wstaje słońce i rozświetla wszelkie mroki tego świata.”"

</doc>
<doc id="89546" url="https://pl.wikipedia.org/wiki?curid=89546" title="Związek Studentów Akademii Medyko-Chirurgicznej w Wilnie">
Związek Studentów Akademii Medyko-Chirurgicznej w Wilnie

Związek Studentów Akademii Medyko-Chirurgicznej w Wilnie został założony w kwietniu 1837 r. przez Antoniego Wałeckiego, Franciszka Sawicza i Jana Zahorskiego. Podporządkował się Związkowi Ludu Polskiego. Dążył do edukacji demokratycznej. Od członków wymagano czytania i udostępniania „zakazanych książek” (literatury znajdującej się na rosyjskim indeksie). Nawiązywał do ideałów filareckich.

</doc>
<doc id="89548" url="https://pl.wikipedia.org/wiki?curid=89548" title="Akita (rasa psa)">
Akita (rasa psa)

Akita (jap. 秋田犬 – "akita inu"; z jap. "inu" – pies) – rasa psa zaliczana do grupy szpiców i psów pierwotnych. Wyhodowana w Japonii pierwotnie do walk psów, później użytkowana również do polowań. Współcześnie pełni funkcje psa stróżująco-obronnego oraz psa do towarzystwa. Jest to największa rasa spośród ras japońskich. Nie podlega próbom pracy.
Rys historyczny.
Nazwa rasy pochodzi od prefektury Akita w północnej części Japonii. Przeznaczona pierwotnie do walk psów i do polowania na grubą zwierzynę – dzika, jelenia i czarnego niedźwiedzia oraz do ciągnięcia ciężkich ładunków. Przodkowie tej rasy przybyli do Japonii z pierwszą falą imigrantów zwanych "Ainu" oraz z kolejnymi osadnikami – poczynając od około 15 000 lat p.n.e. po 300 lat p.n.e. Były to m.in. zwierzęta w typie psa torfowego pochodzącego z kontynentu, a rozpowszechnionego w neolicie. Za bezpośredniego praprzodka japońskich szpiców uznaje się nieistniejącego dzisiaj "nippona inu", który był znacznie mniejszy w porównaniu do współczesnego akita inu.
Akity istniały na Wyspach Japońskich 5000 lat temu i towarzyszyły samurajom. Zajmują stałe miejsce w japońskiej mitologii. W japońskiej literaturze akita jest rasą starą i rodzimą, z posiadaniem której wiązały się określone wierzenia. Psy te cieszyły się wielkim poważaniem i stanowiły dużą wartość.
Następne stulecia obfitujące w wojny, a później i II wojna światowa drastycznie przetrzebiły pogłowie tej rasy. Dopiero powstanie silnego ruchu na rzecz zachowania kulturowej tradycji Japonii przyniosło renesans rasy. Japońskie Ministerstwo Wychowania w 1931 r. uznało rasę akita inu za dziedzictwo kulturowe i przyznało dotacje rządowe dla hodowli tych psów.
Japoński wzorzec rasy pochodzi z 1938 roku. Postanowiono by w hodowli unikać psów szczególnie masywnych, których wygląd sugerował domieszkę krwi molosów, wprowadzoną na przełomie wieków dla uzyskania psów najlepiej nadających się do walk.
Wygląd.
Umaszczenie.
Wzorzec przewiduje umaszczenie białe, rude, pręgowane i sezamowe (ruda sierść z czarnymi końcówkami). Każde umaszczenie (oprócz białego) musi mieć białe znaczenia po bokach (z jap. urajiro) kufy, na policzkach, szyi, piersi, tułowiu i ogonie, po wewnętrznej stronie kończyn przednich i tylnych.
Zachowanie i charakter.
Akita jako pies myśliwski znany jest z uporu i zawziętości w walce, a także z pasji łowieckiej. Psy tej rasy wykorzystywane są również przez policję i armię. To rasa psów niezależnych, mających zdecydowany charakter. Wymaga konsekwentnego, ale równocześnie łagodnego prowadzenia. Akita jest psem o wysokim stopniu dominacji oraz potrzebie wyraźnej hierarchii w grupie. Jest lojalny wobec swojego właściciela i bardzo do niego przywiązany. Jest nieufny wobec obcych ludzi. Akita jest psem posiadającym bardzo silny instynkt myśliwski. Nie toleruje innych psów, w szczególności obcych.
Klasyfikacja.
W klasyfikacji FCI rasa ta została zaliczona do grupy 5 – Szpice i psy w typie pierwotnym, w sekcji 5 – Szpice azjatyckie i rasy pokrewne. Nie podlega próbom pracy (do uzyskania praw hodowlanych lub championatu międzynarodowego nie są wymagane wyniki konkursów lub zawodów). Ostatnie zmiany we wzorcu pochodzą z dnia 13 marca 2001 r.
Zgodnie z klasyfikacją amerykańską należy do grupy psów pracujących.

</doc>
<doc id="89550" url="https://pl.wikipedia.org/wiki?curid=89550" title="Feliks I">
Feliks I

Feliks I (data ur. nieznana, w Rzymie, zm. 30 grudnia 274 tamże) – święty Kościoła katolickiego, 26. papież w okresie od 5 stycznia 269 do 30 grudnia 274.
Życiorys.
Z pochodzenia był Rzymianinem, synem Konstancjusza. Na temat jego pontyfikatu niewiele wiadomo. Usankcjonował, wcześniejszy zwyczaj odprawiania mszy św. na grobie męczenników w rocznicę ich śmierci. Toczył on spór, kto jest prawowitym biskupem Antiochii. Zwolennicy papieża zwrócili się do cesarza Aureliana, aby ten rozstrzygnął spór. Cesarz nakazał zwrócić kościół w Antiochii tym, którzy utrzymują jedność z Rzymem Przypisuje mu się również utworzenie prawa dotyczącego konsekracji kościołów.
Fragment listu do biskupa Aleksandrii Maksyma, w obronie doktryny Trójcy Świętej i Wcielenia, odpierający argumenty Pawła z Samosaty jest najprawdopodobniej autorstwa Feliksa, lecz nie pozostałe przypisywane mu trzy listy.
"Liber Pontificalis" błędnie zalicza go w poczet męczenników, co jest wynikiem pomyłki z innym świętym Feliksem. Został pogrzebany na cmentarzu św. Kaliksta.
W ikonografii przedstawiany jest w szatach papieża, czasem z księgą. Jego wspomnienie liturgiczne obchodzone jest w rocznicę śmierci.
W Kodniu, w Sanktuarium Matki Bożej Kodeńskiej, znajduje się czaszka, uważana za głowę tego papieża.

</doc>
<doc id="89554" url="https://pl.wikipedia.org/wiki?curid=89554" title="Eutychian">
Eutychian

Eutychian (ur. w Toskanii zm. 7 grudnia 283 w Rzymie) – święty Kościoła katolickiego, 27. papież w okresie od 4 stycznia 275 do 7 grudnia 283.
Życiorys.
"Liber Pontificalis" przedstawia go jako Toskańczyka, syna Marynusa. W okresie sprawowania rządów przez Eutychiana w kościele w 275 roku król Persji kazał ukrzyżować Manesa. O tym pontyfikacie niewiele wiadomo. Utrzymuje się zwyczaj, że to on ustalił by święcić nabyte plony na polach oraz że pogrzebał aż 342 męczenników. Obie te tezy, podobnie jak tezę o jego męczeńskiej śmierci należy odrzucić.
Zmarł śmiercią naturalną w Rzymie. Był ostatnim papieżem pochowanym w katakumbach św. Kaliksta.
Dniem pamięci o św. Eutychianie jest dzień 7 grudnia.

</doc>
<doc id="89555" url="https://pl.wikipedia.org/wiki?curid=89555" title="Czarni Bracia (organizacja)">
Czarni Bracia (organizacja)

Czarni Bracia – organizacja powstała w październiku 1823 r. w Krożach na Żmudzi. Członkami założycielami byli piętnastoletni Jan Prosper Witkiewicz oraz osiemnastoletni Cyprian Janczewski - uczniowie gimnazjum.
Bezpośrednim impulsem do powstania związku było aresztowanie w wyniku procesu akademików wileńskich, a następnie wywiezienie do wileńskiego więzienia u Bazylianów, nauczyciela gimnazjalnego, filomaty Jana Sobolewskiego.
Związek „Czarnych Braci” nie miał regulaminu, a konkretnym celem działania było ulżenie losu aresztowanym promienistym: Sobolewskiemu i innym np. Adamowi Mickiewiczowi, który uczył Cypriana Janczewskiego w gimnazjum w Kownie.
"Czarni Bracia” porozsyłali do dyrektora Ignacego Dowiata i ponad 400 uczniów gimnazjum, do studentów Uniwersytetu Wileńskiego listy uświadamiające powszechny uległy stosunek do zaborcy, odezwy treści patriotycznej, w Krożach porozlepiali stosownej treści wiersze, których autorami byli Jan Witkiewicz, Cyprian Janczewski i Feliks Zielenowicz. Do stowarzyszenia należeli także Alojzy Pieślak, Mikołaj Suchocki i Wiktor Iwaszkiewicz.
Tajny związek został wykryty w wyniku denuncjacji. Senator Nowosilcow przysłał komisję śledczą pod kierownictwem Leona Bajkowa. W wyniku jej przesłuchań sześciu uczniów i jednego nauczyciela gimnazjum wywieziono do Wilna i osadzono w różnych więzieniach.
6 stycznia 1824 wielki książę Konstanty mianował członków sądu wojennego w składzie dwóch oficerów i audytora. Przewodniczącym został baron generał Grigorij Rozen. Sąd toczył się pod nadzorem Nowosilcowa z nakazem sądzenia z całą surowością. 28 lutego 1824 zapadł niezwykle surowy wyrok, który miał zastraszyć młodzież Ziem Zabranych. Janczewskiego i Witkiewicza skazano na karę śmierci. Pozostałych na dożywotnie ciężkie roboty i zesłanie na Sybir. Denuncjatorzy odebrali odznaczenia „za usierdje i wiernost”.
Na tajne polecenie wielkiego księcia Konstantego policji wileńskiej nakazano zebrać informacje o nastrojach ludności miasta podczas wywożenia w samo południe 8 marca 1824 r. uczniów ze Żmudzi.
„...zebrał się ogromny tłum ludzi, który odprowadził więźniów od głównego odwachu aż za Ostrą Bramę. Na spotkanie ich przybyło aż 15 powozów prawdopodobnie osób zainteresowanych losem przestępców. Tegoż dnia o godzinie 11 przed północą wysłano pozostałych, to jest Witkiewicza, Pieślaka, Suchockiego i Iwaszkiewicza, odprowadzał ich tłum znacznie jeszcze liczniejszy. ... Przestępcy podczas wywożenia, a nawet w czasie okuwania w kajdany, nie okazywali najmniejszej skruchy i byli zupełnie obojętni na los, jaki ich spotkał. U odprowadzających znać było współczucie, w szczególności zaś spostrzeżono ojca Janczewskiego, który stał w pewnej odległości od pojazdu syna, przejęty najdotkliwszą boleścią. [...]”"
Wydarzenia te zostały opisane osiem lat później w III części „Dziadów” Adama Mickiewicza. Kary dla uczniów z Króż zostały złagodzone.

</doc>
<doc id="89556" url="https://pl.wikipedia.org/wiki?curid=89556" title="Kurtuazja">
Kurtuazja

Kurtuazja (z fr. "courtoisie") – uprzejmość, wyszukana grzeczność, galanteria, stosowny gest. W średniowieczu bardzo mocno związana z zasadami etykiety.

</doc>
<doc id="89558" url="https://pl.wikipedia.org/wiki?curid=89558" title="Zagros">
Zagros

Zagros – góry w Iranie, od pd.-zach. obrzeżają Wyżynę Irańską. Długość ok. 1600 km, szerokość 200–300 km. Najwyższy szczyt Zard Kuh, 4548 m n.p.m. Obejmują kilkanaście grzbietów górskich (biegnących równolegle z pn.-zach. na pd.-wsch.) rozdzielonych podłużnymi obniżeniami pochodzenia tektonicznego i krasowego. Grzbiety z płaskimi wierzchołkami i stromo opadającymi stokami. 
Sfałdowane w orogenezie alpejskiej. Zbudowane z łupków i wapieni mezozoicznych oraz wapieni i fliszu trzeciorzędowego. Częste trzęsienia ziemi. Rozwinięte zjawiska krasowe. W kotlinach słone bagna i jeziora. Przedgórza bezleśne. Powyżej 2500 m n.p.m. występują lasy liściaste (dęby, wiązy i jesiony), a także zarośla krzewiaste typu makii. Powyżej rosną karłowate drzewa i łąki wysokogórskie. Na wysokości ponad 4000 m n.p.m. występują wieczne śniegi i niewielkie płaty lodowe. U podnóża bogate złoża ropy naftowej.

</doc>
<doc id="89559" url="https://pl.wikipedia.org/wiki?curid=89559" title="Bukowate">
Bukowate

Bukowate ("Fagaceae" Dumort.) – rodzina roślin z rzędu bukowców, obejmująca około 730–930 gatunków (w zależności od ujęcia systematycznego). Zasięg tych roślin obejmuje obszary pod wpływem klimatu umiarkowanego na półkuli północnej, ale też Amerykę Środkową po północno-zachodnie krańce Ameryki Południowej oraz Azję Południowo-Wschodnią do Nową Gwineę. Do bukowatych należą ważne gospodarczo rodzaje drzew ze względu na to, że stanowią źródło surowca drzewnego. Ważnym surowcem o wielorakim zastosowaniu jest kora dębu korkowego. Liczne gatunki dostarczają także jadalnych nasion, zwłaszcza kasztan jadalny i kasztan chiński, ale nasiona innych gatunków z tego rodzaju i pozostałych spożywane były lokalnie, jako pożywienie głodowe lub pasza. Z kory dębów i drzew z rodzaju "Castanopsis" uzyskiwano barwniki, a żołędzi tych pierwszych używano do pozyskiwania tanin.
Systematyka.
Jedna z rodzin rzędu bukowców należącego do kladu różowych w obrębie okrytonasiennych: 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa oczarowe ("Hamamelididae" Takht.), nadrząd "Juglandanae" Takht. ex Reveal, rząd bukowce ("Fagales" Engl.), rodzina bukowate ("Fagaceae" Dumort.).
Podrodzina "Fagoideae" 
Podrodzina "Quercoideae" 

</doc>
<doc id="89560" url="https://pl.wikipedia.org/wiki?curid=89560" title="Ziemie zabrane">
Ziemie zabrane

Ziemie zabrane (również Kraj Zabrany) – wschodnie województwa I Rzeczypospolitej zagarnięte w wyniku rozbiorów Polski (1772–1795) przez Imperium Rosyjskie, stanowiące obszar zaboru rosyjskiego z wyłączeniem terytorium państwowego Królestwa Polskiego, utworzonego w 1815 r.
Termin „ziemie zabrane” wprowadził do obiegu naukowego i publicystyki Maurycy Mochnacki w 1834 r. W 1914 r. ziemie zabrane zamieszkiwało 2,5 mln Polaków, stanowiących większość tamtejszego ziemiaństwa i inteligencji.
Obszar ziem zabranych.
Obszar ziem zabranych obejmował utracone w wyniku I rozbioru (1772) województwo inflanckie, północną część województwa połockiego, województwa mścisławskie, witebskie i południowo-wschodnią część województwa mińskiego (ok. 92 tys. km²); utracone w II rozbiorze (1793) województwo kijowskie, bracławskie, część podolskiego, wschodnią część wołyńskiego i brzeskiego, pozostałą część województwa mińskiego i część wileńskiego (ok. 250 tys. km²); utracone w III rozbiorze pozostałe ziemie Wielkiego Księstwa Litewskiego i ziemie na wschód od Bugu (ok. 120 tys. km²) oraz obwód białostocki uzyskany przez Rosję na mocy traktatu tylżyckiego w 1807 r. Łączny obszar ziem zabranych wynosił ponad 462 tys. km².
Demografia.
Szacuje się, że w 1910 roku na ziemiach zabranych żyło ok. 24 500 000 – 26 013 400 ludzi (53–56 osób na km²). Zdaniem Romana Dmowskiego populacja Polaków wynosiła szacunkowo ok. 6 mln na 26 mln (23% całej populacji), natomiast Eugeniusz Romer szacował populację Polaków w ziemiach zabranych na ok. 5 mln na 24,5 mln (20% całej populacji). Urzędowe wyliczenia podawały, że na tych ziemiach żyło tylko od 0,8–1,1 mln Polaków.
Historia.
Za panowania Aleksandra I w guberniach zachodnich: grodzieńskiej, wileńskiej, mińskiej, wołyńskiej, podolskiej i obwodzie białostockim przeważał żywioł polski. Od 1819 r. jednostki te pozostawały pod naczelnym zarządem administracyjnym wielkiego księcia Konstantego. Na wszystkich stanowiskach tamtejszej administracji przeważali Polacy. Tamtejsza szlachta posiadała szeroki samorząd lokalny i cieszyła się przywilejami w kwestiach włościańskich, podatkowych i wojskowych, których to przywilejów pozbawione było ziemiaństwo Królestwa Polskiego. Za panowania Mikołaja I stanowiska wyższe i niższe w administracji cywilnej zaczęli obejmować Rosjanie.
Początkowo część polskiej opinii publicznej, po nadaniu przez Aleksandra I uchodzącej wówczas za liberalną Konstytucji Królestwa, liczyła na kolejne gesty cara wobec Polaków, w tym rozszerzenia terenów „Kongresówki” na część obszarów byłego Wielkiego Księstwa Litewskiego. Takie rozszerzenie nigdy jednak nie nastąpiło, a w 1912 r. z części guberni siedleckiej i lubelskiej wydzielono nawet gubernię chełmską, bezpośrednio wcieloną do Imperium Rosyjskiego.
15 maja 1905 roku uchylono ukazy z 1865 i 1884 roku, ograniczające Polakom prawo do nabywania majątków na terytorium ziem zabranych.

</doc>
<doc id="89562" url="https://pl.wikipedia.org/wiki?curid=89562" title="Gerard Pierre-Charles">
Gerard Pierre-Charles

Gerard Pierre-Charles (ur. 18 grudnia 1935 w Jacmel, zm. 11 października 2004 na Kubie) – polityk i intelektualista haitański.
Z wykształcenia ekonomista, był autorem 16 książek; zwolennik komunizmu, w 1959 współzałożyciel Partii Porozumienia Ludowego, która weszła później w skład Komunistycznej Partii Haiti. W 1960 opuścił Haiti w obawie przed represjami reżimu Duvalierów, pozostawał na emigracji do 1986; uzupełniał wówczas wykształcenie ekonomiczne w Meksyku.
Od lat 90. był jednym z liderów ruchu opozycyjnego wobec prezydenta Aristide’a, którego oskarżał o nadużycie zaufania wyborców, odwrócenie się od spraw najuboższych oraz dążenie do dyktatury. W 2004 współkierowane przez Pierre-Charlesa Porozumienie Narodowe zmusiło Aristide’a do ustąpienia z prezydentury.
W 2003 był nominowany do Pokojowej Nagrody Nobla.

</doc>
<doc id="89565" url="https://pl.wikipedia.org/wiki?curid=89565" title="Polski owczarek nizinny">
Polski owczarek nizinny

Polski owczarek nizinny (PON) – polska rasa psa, w typie psa pasterskiego, wyhodowana w kilku typach wielkości. Współcześnie jest użytkowany jako pies pasterski, stróżujący lub do towarzystwa.
Rys historyczny.
Pochodzenie rasy.
Polskie owczarki nizinne pochodzą od przodka z Tybetu, który był także protoplastą dla teriera tybetańskiego. Psy tybetańskie wędrowały wraz z nomadami w kierunku zachodnim, trafiając w ten sposób na obszar Niziny Wschodnioeuropejskiej. W okolicach V wieku wraz z najazdem Hunów przedostały się do Europy Środkowej.
Pierwszą pisemną wzmianką mówiącą o istnieniu psów owczarskich, pochodzących z nizinnych rejonów środkowej Europy, była wzmianka dokumentacyjna z XVI wieku. Na podstawie średniowiecznych dokumentów powstała praca pod tytułem "The Bearded Collie" autorstwa G. O. Willisena, wydana w roku 1971. W pracy tej znajdują się jednoznaczne informacje o tym, że w 1514 roku na statku handlowym kupca gdańskiego, Kazimierza Grabskiego, znajdowało się sześć owczarków nizinnych. Grabski chciał za zboże nabyć stado 20 owiec, więc zabrał w podróż do Szkocji psy, których zadaniem było oddzielenie od większego, skupionego stada owiec 20 sztuk, a następnie zapędzenie ich na pokład statku. Z powierzonego im zadania psy wywiązały się na tyle sprawnie, że właściciel stada owiec nabył parę psów. W późniejszym czasie otrzymał dodatkowo także dwie suki i psa. Osobniki te miały swój udział w powstaniu rasy bearded collie. Teza ta jednak wydaje się wątpliwa , który twierdzi, że "według wiarygodnych źródeł jeszcze przed rokiem 1514 istniały na wyspie psy o rozczochranym włosie". Autor ten zakłada, że właśnie te psy były przodkami bobtaila i bearded collie.
Na dawnych ziemiach polskich owczarskie psy nizinne znajdowały się głównie w posiadaniu chłopstwa, które dokonywało ich selekcji tylko ze względu na użyteczność. Polskie materiały mówiące o tego typu psach pochodzą z okolic XVII wieku i są późniejsze, niż wzmianki dotyczące np. chartów. Zaliczyć do tych źródeł można księgę księdza Krzysztofa Kluka "Zwierząt domowych i dzikich osobliwie kraiowych historyi naturalney początki i gospodarstwo" wydaną w roku 1779, czy instrukcję dla zarządców majątkowych, autorstwa księżnej Jabłonowskiej, właścicielki dóbr na Podlasiu.
Wczesne hodowle.
Zanim podjęto zrzeszone prace hodowlane polski owczarek nizinny występował w trzech wariantach wielkościowych:
W okresie sprzed II wojny światowej istniały dwie niewielkie, polskie hodowle owczarków, które były nielicznie prezentowane na wystawach w Poznaniu (1929) oraz w Warszawie (1924). Właścicielkami tych hodowli były: Maria Czetwertyńska-Grocholska z Planty koło Radzynia Podlaskiego oraz Róża i Wanda Żółtowskie z Milanowa. W trakcie wojny hodowle zostały rozproszone i większość osobników zaginęła.
Odtworzenie rasy.
W latach powojennych Związek Kynologiczny w Bydgoszczy, pod przewodnictwem Marii Dubrowinowej, rozpoczął intensywne starania w kierunku hodowli rodzimych ras psów wiejskich. Na samym Pomorzu pospolicie występowały psy prezentujące wiele cech dawnego owczarka nizinnego. Rozpoczęły się wystawy i przeglądy hodowlane, na których dokonywano selekcji osobników, kierując się przede wszystkim ich typem i charakterem. Istotny wkład w szybszy rozwój hodowli owczarków miała lekarz weterynarii Danuta Hryniewicz, właścicielka hodowli „Kordegarda”. Z tej hodowli pochodził pies, „Smok z Kordegardy”, który stał się wzorcowy eksterierowo oraz charakterologicznie dla pierwszego opracowanego standardu PON-ów. Większość wpływowych hodowców właśnie na tym samcu oparła swoje linie hodowlane, a sama Hryniewicz jako regułę hodowlaną przyjęła chów wsobny. Pierwszy wzorzec zakładał występowanie rasy w trzech odmianach wielkościowych i jeszcze w roku 1964 na wystawie w Poznaniu został zaprezentowany duży polski owczarek nizinny. Po wprowadzonych zmianach wzorzec opisywał już tylko typ średni. Międzynarodowa Federacja Kynologiczna zatwierdziła znowelizowany standard, uznając PONa za polską rasę w roku 1963.
Klasyfikacja FCI.
Grupa 1 – Owczarki i psy pasterskie (oprócz szwajcarskich psów pasterskich).
Sekcja 1 – Owczarki.
Nie podlega próbom pracy.
Budowa.
PON jest psem średniej wielkości, o sylwetce prostokątnej, dużej głowie i wyraźnie zaznaczonej, czarnej trufli. Ogon może być naturalnie szczątkowy, skrócony lub długi.
Szata i umaszczenie.
Szata długa i obfita z dużą ilością podszerstka. Wszelkie umaszczenia jednolite (czarne podpalane, beżowe, szare, czekoladowe), jak i łaciate (białe z łatami o kombinacji kolorystycznej, takiej jak dla umaszczeń jednolitych) są dopuszczalne.
Wadliwym jest występowanie oczu szarych lub niebieskich, podobnie jak występująca w tych kolorach pigmentacja nosa, warg i powiek.
Użytkowość.
Polski owczarek nizinny to pies o silnym instynkcie zaganiającym i stróżującym, był wykorzystywany dawniej do pilnowania dużych stad owiec. Obecnie najczęściej pełni rolę psa towarzyszącego. Sprawdzają się także w agility, w Skandynawii są wykorzystywane jako psy ratownicze. Są to psy posiadające odporność na niesprzyjające warunki zewnętrzne.
Zachowanie i charakter.
Odważny, energiczny pies z niewielką skłonnością do włóczęgostwa i kłusownictwa. Wesoły, czujny, posłuszny i inteligentny, łatwo przywiązujący się, nieufny wobec obcych.
Zdrowie i pielęgnacja.
Ze względu na duży temperament tego psa (a także skłonność do utraty linii) istnieje konieczność zapewnienia mu dużej dawki ruchu na wolnym powietrzu. Włos wymaga systematycznej pielęgnacji.

</doc>
<doc id="89568" url="https://pl.wikipedia.org/wiki?curid=89568" title="Deco">
Deco

Deco, właśc. Anderson Luís de Souza (wym. ; ur. 27 sierpnia 1977 w São Bernardo do Campo) – portugalski piłkarz urodzony w Brazylii, grający na pozycji pomocnika.
Deco, jako jeden z niewielu graczy, wygrał rozgrywki Ligi Mistrzów z dwoma różnymi klubami. Z FC Porto triumfował w 2004 roku, zaś z FC Barcelona w 2006. W sezonie 2003/2004 został również wybrany MVP tych rozgrywek.
Deco wraz z reprezentacją Portugalii wystąpił na Mistrzostwach Europy 2004 i 2008 oraz na Mistrzostwach Świata 2006 i Mistrzostwach Świata 2010. Dotychczas rozegrał w jej barwach siedemdziesiąt meczów. Deco 26 sierpnia 2013 roku ogłosił zakończenie kariery piłkarskiej.
Kariera klubowa.
Początki.
Anderson Luís de Souza znany jako Deco urodził się w południowo-wschodniej Brazylii, w mieście São Bernardo do Campo. Kiedy był dzieckiem, koledzy przezywali go "De" (krótsza wersja imienia Anderson). Natomiast "co" oznacza gaworzący. Stąd wziął się jego boiskowy pseudonim "Deco". Jego pierwotna wersja brzmiała "Decuzinho". Pierwsze treningi rozpoczął w małym klubie Bom Fin de Campines. Pierwszy profesjonalny kontrakt podpisał z Corinthians Paulista, jednak w jego barwach rozegrał tylko dwa ligowe mecze. W 1997 roku przeniósł się do Corinthians Alagoano, by nie zaliczając żadnego występu odejść do Benfiki Lizbona. Pomimo dobrych występów w sparingach, działacze portugalskiego klubu postanowili wypożyczyć swojego zawodnika. Młody, utalentowany piłkarz trafił do FC Alverca. W sezonie 1997/98 rozegrał w jej barwach ponad trzydzieści spotkań w lidze i strzelił trzynaście goli. Tym wynikiem oraz dobrą grą Deco zwrócił na siebie uwagę FC Porto. Zawodnik rundę jesienną następnych rozgrywek spędził występując w SC Salgueiros, po czym podpisał kontrakt z portugalskim gigantem.
FC Porto.
W FC Porto Deco od razu stał się podstawowym zawodnikiem. Po przybyciu do klubu trenera Jose Mourinho zawodnik otrzymał opaskę kapitańską. W sezonie 2002/2003 poprowadził zespół do finału Pucharu UEFA w którym Porto po dwóch golach Derleia oraz jednym trafieniu Dmitrija Aleniczewa pokonało szkocki Celtic Glasgow. W kolejnych rozgrywkach "Smoki" dotarły do finału Ligi Mistrzów w którym pokonały AS Monaco 3-0. Deco w 71 minucie tego spotkania zdobył jedną z trzech bramek dla swojego zespołu.
FC Barcelona.
Po odejściu José Mourinho do Chelsea, Deco ogłosił, że chciałby wraz z nim dołączyć do londyńskiej ekipy. 6 lipca 2004 roku piłkarz podpisał jednak kontrakt z FC Barcelona, która zaoferowała najkorzystniejszą ofertę (12 milionów euro oraz Ricardo Quaresmę w pakiecie). Po odejściu z "Dumy Katalonii" Edgara Davidsa oraz Cocu, to właśnie Portugalczyk miał wypełnić lukę po swoich poprzednikach. Pomocnik otrzymał koszulkę z numerem 20, którą nosił wcześniej Quaresma. Pod koniec lipca Deco doznał kontuzji mięśnia przywodziciela, która wykluczyła go z gry na azjatyckim tournée jak i w meczu z Parmą. Pierwszy mecz w barwach "Barcy" rozegrał 18 sierpnia, kiedy to wystąpił w towarzyskim meczu z CF Vilafranca. Już w 12 minucie tego spotkania Deco silnym strzałem umieścił futbolówkę w bramce rywali. Zaliczył również dwie asysty przy golach Rafaela Márqueza i Samuela Eto’o. Po meczu ówczesny trener Barcelony, Frank Rijkaard stwierdził, że Deco jest wielkim zawodnikiem.
W Primera División Deco zadebiutował 29 sierpnia, w wygranym 2:0 meczu przeciwko Racingowi Santander. Portugalczyk miał doskonałą okazję na zdobycie gola i już w swoim pierwszym spotkaniu w hiszpańskiej ekstraklasie mógł wpisać się na listę strzelców, jednak jego strzał był niecelny. Już w pierwszych meczach w Barcelonie pokazał, że był jednym z kluczowych zawodników dla Rijkaarda. Jego klubowy kolega, Ronaldinho stwierdził, że to właśnie Deco najbardziej zasługuje na Złotą Piłkę. Tak samo przyznał były francuski zawodnik Michel Platini. Ostatecznie nagroda trafiła w ręce napastnika Milanu, Andrija Szewczenki. W czerwcu 2005 roku, po bardzo udanym sezonie 2004/05 (Mistrzostwo Hiszpanii, Superpuchar Hiszpanii) Deco przedłużył kontrakt z Barceloną do 2010 roku. 18 października w meczu Ligi Mistrzów z Panathinaikosem Ateny Portugalczyk doznał złamania trzeciego palca prawej dłoni. Tydzień później piłkarz przeszedł lekką operację która pomogła mu w powrocie na Gran Derby wygrane przez jego zespół 3:0. "Barca" dobrze spisywała się również w rozgrywkach Ligi Mistrzów. Doszła w nich do finału w którym pokonała 2:1 Arsenal F.C.. Latem 2006 roku pojawiły się pogłoski, że piłkarz przejdzie do Chelsea w zamian za Franka Lamparda. Do transferu jednak nie doszło i Portugalczyk oraz Anglik pozostali w swoich klubach. W sezonie 2006/07 Deco nadal był podstawowym zawodnikiem. Barcelona nie zdołała obronić żadnego z tytułów wywalczonych rok wcześniej. Latem ponownie pojawiły się plotki na temat opuszczenia Camp Nou przez piłkarza. Coraz głośniej mówiono o dołączeniu do Interu Mediolan oraz wymianie z Frankiem Lampardem. W sezonie 2007/08 Barcelona spisywała się bardzo słabo. Nie osiągnęła znacznych sukcesów. Deco, odchodząc z "Blaugrany", skrytykował zarząd klubu za złe decyzje transferowe.
Chelsea FC.
30 czerwca 2008 roku po naciskach nowego menadżera "The Blues" Luiza Felipe Scolariego Deco przeszedł do Chelsea za około 10 mln euro. Portugalczyk szybko zaprzeczył, jakoby jego wybór (zaakceptowanie oferty CFC i odrzucenie oferty Interu) był podyktowany wyższymi zarobkami oferowanymi przez londyńczyków. Otrzymał koszulkę z numerem dwudziestym, którą odstąpił mu Paulo Ferreira. 23 lipca zadebiutował w Chelsea, grając w towarzyskim spotkaniu z chińskim Guangzhou Pharmaceutical.17 sierpnia 2008 roku rozegrał swój pierwszy mecz w Premier League, kiedy to wystąpił w wygranym 4:0 pojedynku z Portsmouth FC. W tym spotkaniu strzelił również swojego pierwszego gola dla "The Blues". Portugalski pomocnik dostał nagrodę dla najlepszego piłkarza sierpnia Baraclays Premier League. 6 grudnia Deco strzałem z przewrotki zapewnił swojemu zespołowi zwycięstwo nad Boltonem Wanderers. W marcu 2009 roku, w spotkaniu z Manchesterem City zawodnikowi odnowiła się kontuzja ścięgien. Do gry powrócił miesiąc później, kiedy to wystąpił w pojedynku z Boltonem. Był to ostatni występ Portugalczyka w sezonie 2008/2009. Jego klub zajął trzecie miejsce w lidze oraz zdobył Puchar Anglii.
Na początku czerwca 2009 roku Deco przyznał, że chce odejść z Chelsea. Powiedział, że gra w londyńskim klubie nie daje mu radości. Menadżer Interu Mediolan, Jose Mourinho, z którym Deco pracował jeszcze w Porto, stwierdził, że z dużą chęcią widziałby go w swoim zespole. Z przenosinami do Mediolanu łączony był również jego reprezentacyjny kolega Ricardo Carvalho. Pod koniec czerwca Deco po raz kolejny stwierdził, iż jego życzeniem jest opuszczenie zachodniego Londynu i dołączenie do Interu Mediolan. Następnie portugalski pomocnik skrytykował właściciela klubu Romana Abramowicza za wyrzucenie Luiza Felipe Scolariego. 1 lipca Inter oraz Chelsea zerwały rozmowy w sprawie przenosin do Mediolanu Deco oraz Carvalho. Powodem była zbyt wysoka cena. Kilka dni później Deco zmienił zdanie na temat swojego transferu i powiedział, że jest gotów pozostać w klubie ze Stamford Bridge.
Ostatecznie Portugalczyk pozostał w londyńskiej ekipie. Sezon 2009/10 rozpoczął od występu w spotkaniu o Tarczę Dobroczynności z Manchesterem United. Na boisku pojawił się w drugiej połowie, gdy jego zespół prowadził 2:1. W 91. minucie wyrównał Wayne Rooney. Do rozstrzygnięcia potrzebne były rzutu karne. W czwartej serii jedenastek Deco podszedł do piłki, jednak nie został dopuszczony do strzału, ponieważ był umieszczony za Salomonem Kalou na liście która została wręczona arbitrowi. "The Blues" wygrali rzutu karne 4:1 i zdobyli Tarczę. Pierwsze ligowe spotkanie w nowych rozgrywkach Deco rozegrał kilka dni później, kiedy to wystąpił w spotkaniu z Hull City. W doliczonym czasie gry Portugalczyk zagrał prostopadłą piłkę do wchodzącego w pole karne Didiera Drogby, który przelobował bramkarza rywali. Gol reprezentanta Wybrzeża Kości Słoniowej zapewnił "The Blues" zwycięstwo 2:1. Już w następnej kolejce, Deco strzałem z osiemnastu metrów ustalił na 3:1 wynik meczu z Sunderlandem. Sezon zakończył z jeszcze dwoma innymi bramkami na koncie. Obie zdobył w meczach z Boltonem Wanderers – jedną w pucharze ligi, zaś drugą w Premier League. Ostatni mecz rozegrał w połowie kwietnia, występując w pojedynku z Tottenhamem Hotspur przez pełne 90 minut. W sezonie 2009/2010 wraz z Chelsea wywalczył tytuł mistrza Anglii oraz zdobył Puchar Anglii.
Fluminense.
7 sierpnia 2010 podpisał kontrakt z Fluminense FC.
5 grudnia 2010 wygrał z Fluminense FC mistrzostwo Brazylii rozgrywając z tym klubem 16 meczów (w tym raz z ławki rezerwowych) i strzelając 2 gole. 26 sierpnia 2013 roku Deco ogłosił zakończenie kariery piłkarskiej.
Kariera reprezentacyjna.
Deco nigdy nie doczekał się powołania do reprezentacji Brazylii. Z tego powodu wielokrotnie wspominał o możliwości gry w reprezentacji Portugalii. W 2002 roku, po sześciu latach spędzonych w tym kraju otrzymał obywatelstwo. W kadrze zadebiutował 23 marca 2003 roku w spotkaniu ze swoim rodzimym krajem – Brazylią. W 82 minucie tego spotkania pokonał bramkarza rywali, Marcosa i zapewnił swojej drużynie pierwsze od 37 lat zwycięstwo nad "Canarinhos". W 2004 roku Deco został powołany do reprezentacji na Mistrzostwa Europy. Jego drużyna doszła do finału imprezy w którym uległa 0:1 w meczu przeciwko Grecji. Deco wystąpił we wszystkich sześciu meczach turnieju. Kolejną dużą imprezą na którą piłkarz został powołany były Mistrzostwa Świata w Niemczech. Tam Portugalczycy spisywali się dobrze. Odpadli dopiero w półfinale, a następnie przegrali w meczu o trzecie miejsce z gospodarzami. Deco wystąpił w czterech spotkaniach i zdobył jednego gola (przeciwko Iranowi). Naturalizowany piłkarz dostał również powołanie na EURO 2008. Jego reprezentacji bez większych problemów wyszła z grupy, jednak już w ćwierćfinale nie sprostała późniejszym wicemistrzom Starego Kontynentu – Niemcom. Deco wystąpił w trzech meczach i strzelił jedną bramkę (w spotkaniu Czechami).
Deco po mistrzostwach świata w Południowej Afryce zakończył reprezentacyjną karierę
Życie prywatne.
Deco z pierwszego małżeństwa z Cilą ma dwójkę dzieci: Joao Henrique i Pedro Gabriela. Z aktualną żoną, brazylijską modelką Jaciarą ma córeczkę Jasmin i syna Davida. Imię każdej pociechy, oprócz niedawno urodzonego Davida, Deco ma wytatuowane na lewym ramieniu.
Pseudonim "Deco".
Jako dziecko koledzy przezywali go "De" (krótsza wersja imienia Anderson). Natomiast "co" oznacza gaworzący. Stąd wziął się jego boiskowy pseudonim "Deco". Jego pierwotna wersja brzmiała "Decuzinho". Pierwsze treningi rozpoczął w małym klubie Bom Fin de Campines.

</doc>
<doc id="89572" url="https://pl.wikipedia.org/wiki?curid=89572" title="Komitet Narodowy Polski (1831–1832)">
Komitet Narodowy Polski (1831–1832)

Komitet Narodowy Polski – polska organizacja emigracyjna założona po upadku powstania listopadowego we Francji, Jej rozwiązanie przez władze francuskie spowodowało, że członkowie KNP kontynuowali działalność w tajnej organizacji Zemsta Ludu. 
Powstała 5 grudnia 1831 roku w Paryżu pod kierownictwem Joachima Lelewela. KNP próbował godzić różne kierunki polskiego republikanizmu. Otrzymywał wsparcie finansowe od republikanów francuskich. Został zamknięty przez policję francuską w grudniu 1832 roku, a dodatkowo rozpadł się na poszczególne grupy.
Celem było wyzwolenie Polski w granicach przedrozbiorowych, własnymi powstańczymi siłami, wprowadzenie republiki, zniesienie pańszczyzny, uwłaszczenie włościan i równość obywateli.
Działania KNP skupiły się na przeprowadzeniu powstania na ziemiach zaboru rosyjskiego. W tym celu zorganizowano wyprawę pod dowództwem płk. Józefa Zaliwskiego, miała to być część ogólnoeuropejskiej rewolucji. W celu przeprowadzenia wyprawy Lelewel i Zaliwski założyli tajną organizację Zemsta Ludu.

</doc>
<doc id="89573" url="https://pl.wikipedia.org/wiki?curid=89573" title="Leliwa">
Leliwa



</doc>
<doc id="89574" url="https://pl.wikipedia.org/wiki?curid=89574" title="Anderson Luis de Souza">
Anderson Luis de Souza



</doc>
<doc id="89575" url="https://pl.wikipedia.org/wiki?curid=89575" title="He-Man">
He-Man

He-Man ("najsilniejszy człowiek we wszechświecie") – superbohater, fikcyjna postać z serii zabawek "Masters of the Universe" ("Władcy wszechświata") firmy Mattel oraz wywodzących się z nich produktów: filmów rysunkowych i komiksów (a także aktorskiego filmu kinowego).
Na co dzień jest księciem Adamem, synem króla planety Eternia, jednak gdy zachodzi taka potrzeba, po wypowiedzeniu słów "Na potęgę Posępnego Czerepu, mocy przybywaj!" staje się herosem He-Manem. Przemiana obejmuje również jego tchórzliwego i leniwego tygrysa Cringera, który staje się Kotem Bojowym. Tajemnicę He-Mana zna tylko trójka jego przyjaciół: Czarodziejka, Zbrojny Rycerz i Orko. Razem z He-Manem walczą ze Szkieletorem, głównym wrogiem He-Mana.

</doc>
<doc id="89577" url="https://pl.wikipedia.org/wiki?curid=89577" title="Zemsta Ludu">
Zemsta Ludu

Zemsta Ludu – tajna organizacja założona 28 grudnia 1832 roku przez Joachima Lelewela i Józefa Zaliwskiego. Celem tej organizacji było zorganizowanie zbrojnej wyprawy do Królestwa Polskiego i wywołanie rewolucji w czasie której planowano zmienić panujące stosunki społeczne. 
Do organizacji oprócz Lelewela i Zaliwskiego należeli także: Leonard Chodźko, Antoni Hłuszniewicz, Stanisław Worcell i inni. Planowano wywołanie rewolucji, w czasie której miały zostać zmienione stosunki społeczne (zniesienie pańszczyzny, uwłaszczenie włościan, równość obywateli) nie tylko na ziemiach polskich. Wzorem dla utworzonego państwa polskiego miała być konstytucja USA, w którym zamierzano wprowadzić wolność druku, nauczania i wyznania. Walka z Rosją miała nie być walką narodu z narodem, lecz z despotyczną władzą carską. 
W 1833 roku małe grupki spiskowców pod dowództwem płk. Zaliwskiego, współinicjatora nocy listopadowej, przedostały się do Królestwa Polskiego licząc na wywołanie zbrojnego powstania. Miało ono być częścią rewolucji ogólnoeuropejskiej przygotowanej przez karbonariuszy. Jednak policja rosyjska i austriacka szybko rozprawiła się z partyzantami, a Zaliwski został aresztowany i osadzony w austriackiej twierdzy Kufstein.

</doc>
<doc id="89578" url="https://pl.wikipedia.org/wiki?curid=89578" title="He-man">
He-man



</doc>
<doc id="89582" url="https://pl.wikipedia.org/wiki?curid=89582" title="Amylopektyna">
Amylopektyna

Amylopektyna – organiczny związek chemiczny, mocno rozgałęziony wielocukier. Jest głównym składnikiem skrobi, stanowi otoczkę jej ziarenek (ok. 80% masy). Odpowiada za efekt pęcznienia skrobi i jej zdolności do tworzenia zoli. Ma bardzo dużą masę cząsteczkową (kilka milionów u). Jej cząsteczkę tworzą rozgałęzione łańcuchy zbudowane z około 1000 reszt glukozy.
W amylopektynie występują, podobnie jak w amylozie, wiązania α-1,4-glikozydowe, oraz dodatkowo wiązania α-1,6-glikozydowe w ilości ok. 4%. Amylopektyna rozpuszcza się w zimnej wodzie (po wcześniejszym uzyskaniu silnej dyspersji skrobi, np. przez potraktowanie dimetylosulfotlenkiem), natomiast w wodzie gorącej rozpuszcza się gorzej niż drugi składnik skrobi, amyloza.

</doc>
<doc id="89583" url="https://pl.wikipedia.org/wiki?curid=89583" title="Natalia Kukulska">
Natalia Kukulska

Natalia Maria Kukulska (ur. 3 marca 1976 w Warszawie) – polska piosenkarka, autorka tekstów, kompozytorka i producentka muzyczna. Córka Anny Jantar i Jarosława Kukulskiego. Członkini Akademii Fonograficznej ZPAV.
Debiutowała w 1986 albumem studyjnym pt. "Natalia", który zawierał piosenki skierowane do dzieci, w tym przebój „Puszek-okruszek”. W okresie dzieciństwa wydała jeszcze dwa albumy, "Bajki Natalki" (1987) i "Najpiękniejsze kolędy" (1991). W dorosłym życiu wydała płyty: "Światło" (1996), "Puls" (1997), "Autoportret" (1999), "Tobie" (2001), "Natalia Kukulska" (2003), "Sexi Flexi" (2007), "Ósmy plan" (2015), "Halo tu Ziemia" (2017) i "Czułe struny" (2020) oraz "CoMix" (2010) z Michałem Dąbrówką i "Szukaj w snach" (2018) z Markiem Napiórkowskim. Wylansowała przeboje, takie jak „Piosenka światłoczuła”, „Im więcej ciebie tym mniej”, „Niepotrzebny”, „Sexi Flexi” i „Wierność jest nudna”. Za sprzedaż albumów odebrała dwie platynowe płyty i sześć złotych.
Laureatka Nagrody Muzycznej „Fryderyka”, Telekamery i Nagrody Telewizji Polskiej oraz nagrody publiczności na festiwalu sopockim i Festiwalu Piosenki Krajów Nadbałtyckich.
Życiorys.
Jest córką kompozytora Jarosława Kukulskiego i piosenkarki Anny Jantar. Gdy miała cztery lata, jej matka zginęła w katastrofie lotniczej na Okęciu. Ma przyrodniego brata Piotra Kukulskiego (ur. 1989) z małżeństwa jej ojca z piosenkarką Moniką Borys.
Zaczęła śpiewać profesjonalnie w 1984. W 1986 wydała debiutancki album studyjny, zatytułowany po prostu "Natalia". Wydawnictwo promowane było przez dwa single: „Puszek Okruszek” i „Co powie tata”. Rok później wydała drugi album pt. "Bajki Natalki," za który otrzymała pierwszą Platynową Płytę w historii polskiej fonografii. W 1991 nagrała pierwszą płytę z kolędami pt. "Najpiękniejsze kolędy", a także rozpoczęła naukę w XXI Społecznym Liceum Ogólnokształcącym w Warszawie.
Po skończeniu szkoły w 1995 rozpoczęła pracę nad kolejnym albumem pt. "Światło", wydanym na mocy kontraktu podpisanego z wytwórnią muzyczną PolyGram. Krążek promowała singlami „Dłoń” i „Piosenka światłoczuła”, z którym dotarła do 32. miejsca Listy przebojów Programu Trzeciego Polskiego Radia. Cieszący się popularnością materiał uzyskał status złotej płyty za wysoką sprzedaż w kraju. Jeszcze w 1995 uzyskała nominację do nagrody polskiego przemysłu fonograficznego Fryderyka w kategorii "Album roku – pop". W 1997 wydała album pt. "Puls", który promowała singlami „Im więcej ciebie tym mniej”, „W biegu” i „Czy ona jest” oraz coverem utworu Barbry Streisand „Woman in Love”. Album po trzech miesiącach od premiery zyskał miano podwójnie platynowej płyty. W listopadzie 1997 premierę ma utwór „Ani słowa”, który nagrała na potrzeby polskiej ścieżki dźwiękowej do filmu animowanego Walta Disneya "Hercules". 26 stycznia 1998 wraz z holenderską grupą R’n’G nagrała utwór „We'll Be Together”, który znalazł się albumie grupy pt. "The Right Time" z 2001. We wrześniu 1998 nagrała dwa utwory do filmu "Magiczny miecz – Legenda Camelotu" – „Niech Duch Ojca niesie mnie” i „Jesteś blisko mnie” w duecie z Andrzejem Piasecznym. 1 marca 1999 wydała album pt. "Autoportret", który promowała singlami „Przychodzimy tylko raz”, „Skończyło się” i „Zanim wszystko się odwróci”, a także nową wersją przeboju „Tyle słońca w całym mieście” z repertuaru Anny Jantar oraz coverem przeboju „Heartbreaker” Dionne Warwick. 4 czerwca 1999 wzięła udział w 36. Krajowym Festiwalu Piosenki Polskiej w Opolu, na którym zagrała recital oraz prowadziła koncert „Debiuty” wraz z Mietkiem Szcześniakiem. Nagrała tytułowy utwór do filmu Piotra Wereśniaka "Zakochani" (2000).
13 marca 2000 wydała album pt. "Tyle słońca", będący zapisem koncertu poświęconego pamięci Anny Jantar z 23 lutego, w którym Kukulska wystąpiła wraz z innymi polskimi artystami. 23 kwietnia 2001 wydała album pt. "Tobie", za który uzyskała nominację do Fryderyka w kategorii "Album Roku – Pop". Wydawnictwo promowała singlami: „Niepotrzebny”, „Jeśli ona” i „Cicho ciepło”, z którym wystąpiła w koncercie „Premier” na 38. KFPP W Opolu, a także piosenką „Z głębi serc”, dedykowaną papieżowi Janowi Pawłowi II. Album dotarł do pierwszego miejsca OLiS i uzyskując status złotej płyty. Promocji albumu towarzyszyła trasa koncertowa "Tobie Tour – Piknik Era z Natalią" obejmująca 10 koncertów plenerowych. 21 lutego 2002 wystąpiła na warszawskim koncercie José Carrerasa, z którym wykonała standard „Night &amp; Day”. 20 października 2003 wydała album, zatytułowany po prostu "Natalia Kukulska", który promowała singlami: „Nikt nie będzie żył za ciebie”, „Kamienie”, „Decymy” i „I Wanna Know”. W kwietniu 2004 zadebiutowała na scenie warszawskiego Teatru Muzycznego „Roma” w roli Kim, głównej bohaterki musicalu "Miss Saigon" w reżyserii Wojciecha Kępczyńskiego. 12 maja 2005 ukazała się dwupłytowa kompilacja "Po tamtej stronie" zawierająca 20 utworów wykonywanych przez Annę Jantar, na którą Kukulska nagrała cztery piosenki z repertuaru matki oraz premierowy, tytułowy utwór.
W 2006 wystąpiła na 43. Krajowym Festiwalu Piosenki Polskiej w Opolu w koncercie „Świat w obłokach”, dedykowanemu twórczości Marka Grechuty, a także gościnnie występuje z Harlem Gospel Choir podczas ich koncertu w Warszawie. W listopadzie 2007 wydała album pt. "Sexi Flexi", który wyprodukowany był przez duet Plan B – Bartek Królik i Marek Piotrowski. Płyta otrzymała pięć nominacji do nagrody Fryderyk oraz osiągnęła status złotej płyty. Promowały ją single: "Sexi Flexi", "Pół na pół" oraz "Fantasies". 23 lutego 2008 wystąpiła jako gość muzyczny programu "Piosenka dla Europy 2008", będącego finałem krajowych eliminacji do 53. Konkursu Piosenki Eurowizji. 7 kwietnia zaśpiewała podczas gali rozdania Fryderyków. W październiku została bohaterką jednego z odcinków programu stacji CNN "Eye on Poland". 28 stycznia 2010 wzięła udział w pokazie kolekcji projektantki Violi Śpiechowicz. Również w styczniu dwutygodnik „Viva” wyróżnił ją w plebiscycie „Najlepiej ubrani 2010”. 13 lutego wystąpiła z towarzyszeniem Orkiestry Adama Sztaby na Gali Siatkarskich Plusów. Podczas koncertu zaprezentowała jazzowe aranżacje utworów „Tyle słońca w całym mieście”, „Im więcej ciebie tym mniej” i „Sexi Flexi”. 24 lutego 2010 wraz z Classic Jazz Quartet wystąpiła w koncercie "Chopin nasz współczesny" w ramach Roku Chopinowskiego. W kwietniu zadebiutowała jako felietonistka magazynu „Fashion Magazine” poświęconego modzie. 18 maja wraz z mężem Michałem Dąbrówką wydała album pt. "CoMix", sygnowany jako duet Kukulska &amp; Dąbrówka. W sesji nagraniowej wzięła udział Polska Orkiestra Radiowa pod batutą Adama Sztaby. Ponadto gościnnie na płycie wystąpił Nick Sinckler. Sesję zdjęciową, promującą płytę, wykonał Błażej Żuławski. Pod koniec kwietnia 2010 na antenie Radio Zet zaprezentowała premierowo singiel „To jest komiks” z albumu nagranego z Dąbrówką. 4 maja udostępniła sześć utworów do odsłuchania za darmo w formie cyfrowej. 18 maja, w dniu premiery albumu, wraz z mężem wystąpiła w programie śniadaniowym TVP2 "Pytanie na śniadanie", w którym premierowo wyemitowano teledysk do utworu „To jest komiks” w reżyserii Bartka Prokopowicza. Utwór nominowany został do nagrody "Superjedynki" w kategorii Przebój roku. Album "CoMix" został udostępniony w sprzedaży również w formie cyfrowej na stronach muzyka.era.pl. Wydawnictwo doczekało się trzech nominacji do Fryderyków. W listopadzie zaśpiewała utwór „Radość najpiękniejszych lat” w jednym z odcinków 12. edycji programu TVN "Taniec z gwiazdami", poświęconemu największym przebojom Anny Jantar. Pod koniec roku nagrała utwór „Wierność jest nudna” na potrzeby oficjalnej ścieżki dźwiękowej do filmu Piotra Wereśniaka "Och, Karol 2".
W lutym 2012 została trenerką w programie TVP2 "Bitwa na głosy". 3 czerwca w ramach 49. KFPP w Opolu odbył się koncert "Życia mała garść" poświęcony pamięci Anny Jantar i Jarosława Kukulskiego, przy którym Kukulska sprawowała opiekę artystyczną. 22 marca 2014 wzięła udział w koncercie "Night of the Proms" w Łodzi. Na początku listopada 2014 zaprezentowała utwór „Pióropusz”, którym zapowiadała dwupłytowy album pt. "Ósmy plan". 31 grudnia wzięła udział wraz z innymi artystami w sylwestrowym koncercie "Przetańczyć z Tobą chcę całą noc" w Poznaniu, poświęconemu twórczości Anny Jantar. 13 czerwca 2015 wzięła udział w koncercie „SuperPremier” z piosenką „Miau” podczas 52. Krajowego Festiwalu Piosenki Polskiej w Opolu. W 2016 była trenerką w siódmej edycji programu TVP2 "The Voice of Poland". 21 sierpnia wystąpiła w koncercie "Silent Electro", podczas którego premierowo wykonała cztery utwory z nowej płyty. Album, zatytułowany "Halo tu Ziemia", wydała 29 września 2017, promowała go singlami: "Kobieta", "Halo tu Ziemia", "Ostatnia prosta" oraz "Rekonstrukcja". 25 maja 2018 wydała album pt. "Szukaj w snach", zawierający kołysanki z tekstami Włodzimierza Wysockiego, nagrane z jazzowym gitarzystą Markiem Napiórkowskim. Płyta została nagrodzona Fryderykiem w kategorii „album roku (muzyka dziecięca i młodzieżowa)”. 26 maja 2019 roku na warszawskim Torwarze odbył się kolejny koncert z cyklu "Życia mała garść", którego była współorganizatorką.
28 maja 2020 premierę miał teledysk do utworu „Czułe struny [Polonez As-dur]”, będący zapowiedzią płyty "Czułe struny", którą wydała 28 sierpnia 2020. Na albumie umieściła dzieła Fryderyka Chopina w formie utworów symfonicznych, do których powstały teksty. 6 października 2020 na ICE Kraków odbył się kolejny koncert z cyklu "Życia mała garść". 23 października premierę internetową miał koncert "Czułe struny", który zrealizowany został 11 października w Filharmonii im. Mieczysława Karłowicza w Szczecinie. W lutym 2021 wystąpiła w muzycznym widowisku TVP2 pt. "Zakochany Mickiewicz" (w reżyserii Marcina Kołaczkowskiego), w którym zaśpiewała Inwokację Adama Mickiewicza. W maju wystąpiła na koncercie TVP1 "Jak przeżyć wszystko jeszcze raz" poświęconym Krzysztofowi Krawczykowi. W lipcu ukazał się singiel Matta Duska „One Note Samba / Samba na jedną nutę”, który został nagrany w duecie z Kukulską. We wrześniu podczas koncertu „Od Opola do Opola: Największe Gwiazdy! Legendarne Przeboje!” na LVIII KFPP w Opolu świętowała 35-lecie pracy artystycznej, wykonując swoje przeboje, a po występie odebrała również nagrodę specjalną.
Życie prywatne.
Była związana z Ryszardem Kuncem. W 2000, po 10-letniej znajomości, wyszła za perkusistę Michała Dąbrówkę (ur. 1972). Mają troje dzieci: syna Jana (ur. 24 czerwca 2000) i dwie córki, Annę (ur. 4 maja 2005), Laurę (ur. 5 stycznia 2017). Mieszkają w domu w Komorowie pod Warszawą, w którym zlokalizowane jest również ich prywatne studio nagraniowe.
Działalność charytatywna.
Wielokrotnie występowała na finałach Wielkiej Orkiestry Świątecznej Pomocy. W 1997 wzięła udział w nagraniu piosenki „Moja i Twoja nadzieja”, której dochód ze sprzedaży przeznaczono na rzecz powodzian. W 2002 wystąpiła w spocie akcji „Cała Polska czyta dzieciom” oraz nagrała piosenkę i teledysk „Wspomnienia są blisko”. W 2005 wraz z innymi artystami nagrała hymn fundacji TVN „Nie jesteś sam”. W 2006 w ramach akcji „Konwój Muszkieterów” nagrała płytę z koncertowymi wersjami swoich przebojów oraz hymnem Fundacji – „Możemy nieść pomoc”; dochód ze sprzedaży albumu przeznaczono na zakup prezentów świątecznych dla dzieci z domów dziecka. W czasie akcji odwiedziła trzy domy dziecka, obdarowując ich wychowanków prezentami.
12 kwietnia 2007 została ambasadorem dobrej woli UNICEF i promowała akcję Szkoły dla Afryki, dotyczącą zakładania szkół w Angoli. Od 2012 jest ambasadorką Stowarzyszenia SOS Wioski Dziecięce.

</doc>
<doc id="89584" url="https://pl.wikipedia.org/wiki?curid=89584" title="Młoda Europa (organizacja)">
Młoda Europa (organizacja)

Młoda Europa – międzynarodowa organizacja rewolucyjna założona w Bernie 12 kwietnia 1834 przez Giuseppe Mazziniego. Utworzone później sekcje miały autonomię wewnętrzną.
W jej skład wchodziły Młoda Italia, Młode Niemcy, Młoda Francja, Młoda Szwajcaria, Młoda Hiszpania, Młoda Polska.
Celem było stworzenie Europy wolnych, republikańskich państw wzajemnie się popierających. Występowali przeciwko reakcyjnym rządom i Świętemu Przymierzu jako gwarantowi porządku wiedeńskiego.

</doc>
<doc id="89585" url="https://pl.wikipedia.org/wiki?curid=89585" title="Padaczka">
Padaczka

Padaczka, epilepsja – grupa przewlekłych chorób neurologicznych charakteryzujących się napadami padaczkowymi. Napad padaczkowy jest wyrazem przejściowych zaburzeń czynności mózgu, polegających na nadmiernych i gwałtownych, samorzutnych wyładowaniach bioelektrycznych w komórkach nerwowych. Napady są epizodami o różnym nasileniu, od krótkich i prawie niezauważalnych, po długie, silne wstrząsy. Napady powtarzają się i nie mają bezpośredniej przyczyny, natomiast napady pojawiające się na skutek konkretnej przyczyny nie muszą wiązać się z tą chorobą.
W większości przypadków przyczyna choroby jest nieznana, przy czym u wielu osób epilepsja rozwija się m.in. na skutek urazu mózgu, udaru, guza mózgu, a także stosowania narkotyków i nadużywania alkoholu. Napady padaczkowe są wynikiem nadmiernej, nieprawidłowej aktywności komórek nerwowych kory mózgu. Diagnoza zwykle opiera się na wyeliminowaniu innych chorób mogących dawać podobne objawy (np. omdlenie) oraz sprawdzeniu, czy istnieją bezpośrednie przyczyny tych objawów. Diagnozę padaczki zwykle potwierdza się elektroencefalogramem (EEG).
Padaczka jest nieuleczalna, jednak w niemal 70% przypadków jej napady można kontrolować lekami. W przypadkach braku reakcji na leki można rozważyć leczenie operacyjne, neurostymulację, lub wprowadzić zmiany w diecie. Padaczka nie zawsze jest chorobą dożywotnią i u wielu osób następuje poprawa do tego stopnia, że przyjmowanie leków staje się niepotrzebne.
Na padaczkę cierpi ok. 1% ludzi na całym świecie (65 milionów), przy czym niemal 80% z nich mieszka w krajach rozwijających się. Liczba zachorowań wzrasta z wiekiem. W krajach rozwiniętych nowe przypadki padaczki odnotowywane są głównie u niemowląt i osób starszych; w krajach rozwijających się natomiast u starszych dzieci i ludzi młodych. Dzieje się tak na skutek różnicy w przyczynach choroby. Około 5–10% wszystkich osób doświadcza nieprowokowanego napadu przed ukończeniem 80 roku życia, a prawdopodobieństwo wystąpienia drugiego napadu wynosi 40 do 50%. W wielu częściach świata osoby cierpiące na padaczkę nie mogą prowadzić pojazdów lub ich zdolność do prowadzenia jest ograniczona, ale może być przywrócona po pewnym okresie bezepizodowym.
Objawy.
Padaczka cechuje się długoterminowym ryzykiem nawracających napadów. Napady te mogą mieć różne rodzaje, w zależności od tego, która część mózgu jest w nie zaangażowana, oraz od wieku chorego.
Napady padaczkowe.
Najczęstszym typem (60%) napadów są napady drgawkowe. Dwie trzecie z nich zaczyna się jako napady ogniskowe (mogące następnie przejść w uogólnione), natomiast jedna trzecia początkowo ma postać napadów uogólnionych. Pozostałe 40% to napady bezdrgawkowe, których przykładem są napady nieświadomości polegające na chwilowej utracie świadomości, napad trwa około 10 sekund.
Napady ogniskowe zwykle są poprzedzone aurą, czyli objawami zwiastującymi napad. Mogą to być zaburzenia zmysłowe (wzrokowe, słuchowe i węchowe), psychiczne, autonomiczne bądź motoryczne. Drgawki mogą rozpocząć się w jednej grupie mięśni i rozprzestrzeniać na kolejne, sąsiadujące grupy, taki stan jest nazywany napadem typu Jacksona. Mogą wystąpić automatyzmy, czyli automatyczne wykonywanie czynności bez udziału świadomego myślenia. Zwykle polegają na wykonywaniu prostych, powtarzalnych ruchów (mlaskanie itp.) lub bardziej złożonych (przykładem może być próba podniesienia przedmiotu).
Wyróżnia się sześć typów uogólnionych napadów padaczkowych: napady toniczno-kloniczne, toniczne, kloniczne, miokloniczne, atoniczne i napady nieświadomości. Zawsze przebiegają one z utratą świadomości i zazwyczaj nie są poprzedzone żadnymi zwiastunami. Napady toniczno-kloniczne początkowo objawiają się skurczem kończyn, po czym może dojść do wygięcia grzbietu w łuk. Faza trwa 10-30 sekund (faza toniczna). Czasami chory wydaje z siebie krzyk wywołany skurczem mięśni klatki piersiowej. Następnie kończyny zaczynają wpadać w rytmiczne i symetryczne skurcze (faza kloniczna). Napady toniczne charakteryzują się nagłym zesztywnieniem całego ciała lub grup mięśni. Chory często sinieje, ponieważ dochodzi do zatrzymania oddechu. Napady kloniczne polegają na uogólnionych drgawkach całego ciała.
Po ustaniu drgawek może minąć 10–30 minut, nim chory powróci do zwyczajnego stanu, ten okres jest nazywany fazą ponapadową.
Podczas napadu może dojść do utraty kontroli pęcherza i zwieraczy; może również nastąpić przygryzienie języka na jego końcu lub z boku. W przypadku napadu toniczno-klonicznego przygryzienia w bocznej części występują częściej. Przygryzienia są również częste w wypadku psychogennych napadów rzekomopadaczkowych.
Napady miokloniczne to nagłe, silne skurcze symetrycznych grup mięśni. Napady nieświadomości mogą być łagodne i jedynie obejmować przechylenie głowy lub mruganie. Chory nie upada i powraca do normalnego stanu natychmiast po napadzie. Napady atoniczne powodują nagłą utratę napięcia mięśniowego na okres dłuższy niż jedna sekunda. Zazwyczaj zanik napięcia występuje obustronnie.
Około 6% cierpiących na epilepsję doświadcza napadów w wyniku działania czynników zewnętrznych, mają one więc charakter odruchowy. U chorych na padaczkę odruchową napad padaczkowy jest wyzwalany jedynie przez konkretny bodziec zewnętrzny. Zazwyczaj napady padaczkowe wyzwalane są przez bodźce, jak migotające światła i nagłe dźwięki. W niektórych przypadkach napady częściej mają miejsce podczas snu, w innych występują niemal wyłącznie podczas snu.
Okres ponapadowy.
Po ustąpieniu napadu zazwyczaj następuje okres ponapadowy, charakteryzujący się splątaniem poprzedzającym powrót do prawidłowego stanu świadomości. Zazwyczaj trwa ono od 3 do 15 minut, choć może utrzymywać nawet do kilku godzin. Inne częste objawy obejmują zmęczenie, ból głowy, trudności w mówieniu oraz nietypowe zachowanie. Psychoza ponapadowa jest dość powszechna i występuje u 6-10% chorych. Często chorzy nie pamiętają, co zaszło w tym okresie. Miejscowe porażenie, znane jako porażenie Todda, może wystąpić po napadzie ogniskowym. Zazwyczaj trwa od kilkunastu sekund do kilku minut lub godzin; w niektórych wypadkach może jednak trwać do dwóch dni.
Podłoże psychosocjologiczne.
Padaczka może mieć negatywny wpływ na psychikę chorego i jego funkcjonowanie w społeczeństwie. Chorzy mogą być izolowani społecznie, stygmatyzowani lub traktowani jak jednostki niepełnosprawne. Może to skutkować niższym poziomem wykształcenia i niekorzystnymi perspektywami zawodowymi. Trudności w nauce powszechnie występują u chorych na padaczkę, szczególnie wśród dzieci. Stygmat padaczki może również wpływać negatywnie na rodziny chorych.
Niektóre zaburzenia występują częściej u osób z padaczką, co częściowo jest związane z rodzajem występującego objawu padaczkowego. Zaburzenia te obejmują depresję, zaburzenia lękowe oraz migrenę. ADHD występuje trzy do pięciu razy częściej u dzieci z padaczką w porównaniu do ogólnej populacji. ADHD i epilepsja mają znaczący wpływ na dziecko w zakresie zachowania, nauki i rozwoju społecznego. Padaczka występuje częściej również u osób z autyzmem.
Przyczyny.
Padaczka nie jest pojedynczą chorobą, lecz objawem będącym wynikiem różnych zaburzeń. Z definicji napady występują nagle i nie mają konkretnej przyczyny, takiej jak ostra choroba. Przyczyny padaczki mogą być związane z podłożem genetycznym lub podłożem strukturalnym i zaburzeniami metabolicznymi, jednak w 60% przypadków przyczyna nie jest znana. Choroby genetyczne, wady wrodzone i zaburzenia rozwoju psychicznego to najbardziej powszechne przyczyny padaczki wśród ludzi młodych, podczas gdy nowotwory mózgu i udar mózgu występują częściej u osób starszych. Napady mogą również wystąpić w wyniku innych problemów zdrowotnych. Jeśli wystąpią w powiązaniu z konkretną przyczyną, np. udarem, urazem głowy lub zaburzeniami metabolicznymi, klasyfikuje się je jako napady objawowe. Wiele z przyczyn ostrych napadów objawowych może wywołać późniejsze napady nazywane wtórną padaczką.
Podłoże genetyczne.
Uważa się, że podłoże genetyczne ma pewien, pośredni lub bezpośredni, wpływ w większości przypadków choroby. Defekt pojedynczego genu jest przyczyną niektórych rodzajów padaczki (1-2%); w większości wypadków przyczyną jest jednak interakcja wielu genów i czynników środowiskowych. Mutacje pojedynczego genu są rzadkie i opisano jedynie 200 przypadków choroby o tym podłożu. Niektóre z genów wpływają na kanał jonowy, enzymy, receptor GABA i receptory sprzężone z białkami G.
W przypadku bliźniąt jednojajowych, jeżeli jedno z bliźniąt cierpi na padaczkę, prawdopodobieństwo, że drugie również będzie na nią cierpiało, wynosi 50-60%. W przypadku dwojaczków ryzyko to wynosi 15%. Jest ono jeszcze większe, jeśli napady są uogólnione, a nie ogniskowe. Jeżeli para bliźniąt cierpi na padaczkę, w większości przypadków mają one ten sam objaw padaczkowy (70-90%). Ryzyko wystąpienia padaczki jest pięć razy większe u bliskich krewnych osoby z tą chorobą w porównaniu z resztą populacji. Około 1 do 10% osób z zespołem Downa i 90% z zespołem Angelmana cierpi na padaczkę.
Przyczyny wtórne.
Padaczka może wystąpić na skutek innych schorzeń, np. nowotworów, udaru mózgu, urazów głowy, wcześniej przebytych infekcji ośrodkowego układu nerwowego, zaburzeń genetycznych oraz na skutek urazu mózgu w trakcie porodu. Prawie 30% osób cierpiących na nowotwór mózgu ma padaczkę i stanowią one 4% wszystkich przypadków choroby. Prawdopodobieństwo wzrasta przy nowotworach zlokalizowanych w płacie skroniowym oraz nowotworach o powolnym wzroście. Inne uszkodzenia (naczyniaki jamiste, wady tętniczo-żylne) pociągają za sobą ryzyko w wysokości 40-60%. U 2-4% osób, które miały napad, rozwija się padaczka. W Wielkiej Brytanii udary mózgu stanowią 15% przypadków padaczki i uważa się, że są przyczyną napadów wśród 30% osób starszych. Uważa się, że od 6 do 20% przypadków padaczki jest skutkiem urazu głowy. Wstrząśnienie mózgu podnosi ryzyko dwukrotnie, a urazowe uszkodzenie mózgu nawet siedmiokrotnie. U osób, które przeżyły postrzał w głowę, ryzyko to wynosi 50%.
Ryzyko epilepsji na skutek zapalenia opon mózgowo-rdzeniowych wynosi niecałe 10%; choroba ta najczęściej skutkuje napadami w trakcie jej przebiegu. W przypadku opryszczkowego zapalenia mózgu ryzyko wystąpienia napadu wynosi 50%; wysokie jest także ryzyko późniejszego rozwoju padaczki (do 25%). Zakażenie tasiemcem uzbrojonym, które może doprowadzić do wągrzycy ośrodkowego układu nerwowego. Padaczka może również wystąpić w wyniku innych schorzeń mózgu, między innymi malarii, toksoplazmozy, toksokarozy. Stałe nadużywanie alkoholu również zwiększa ryzyko padaczki: wśród osób przyjmujących sześć jednostek alkoholu dziennie (60 g czystego etanolu) jest ono dwa i pół raza wyższe. Inne czynniki ryzyka obejmują chorobę Alzheimera, stwardnienie rozsiane, stwardnienie guzowate i autoimmunologiczne zapalenie mózgu. Szczepienia nie powodują wzrostu ryzyka zachorowania na padaczkę. Niedożywienie jest czynnikiem ryzyka powszechnym w krajach rozwijających się, nie ma jednak pewności, czy jest ono przyczyną bezpośrednią, czy jest jedynie powiązane z padaczką.
Zespoły padaczkowe.
Istnieje szereg zespołów padaczkowych zazwyczaj kategoryzowanych na podstawie wieku rozpoznania: w okresie noworodkowym, dzieciństwie, dorosłości; istnieją także zespoły nieposiadające silnego związku z wiekiem chorego. Ponadto istnieją konkretne kombinacje objawów, objawy wywołane przyczynami metabolicznymi i strukturalnymi oraz objawy o nieznanym podłożu. Możliwość klasyfikacji przyczyny padaczki według konkretnego objawu występuje częściej w przypadku dzieci. Niektóre rodzaje obejmują łagodną padaczkę częściową z iglicami w okolicy centralnoskroniowej (padaczka rolandyczna, 2,8 na 100 000), zespół Friedmana (0,8 na 100 000) oraz młodzieńczą padaczkę miokloniczną (0,7 na 100 000). Drgawki gorączkowe i łagodne drgawki noworodkowe nie są formami epilepsji.
Mechanizm.
Zazwyczaj aktywność elektryczna mózgu nie jest synchroniczna. W przypadku napadów padaczkowych, na skutek zaburzeń strukturalnych i funkcjonalnych w mózgu, dochodzi do nieprawidłowych, nadmiernych i zsynchronizowanych wyładowań neuronów. Skutkuje to falą depolaryzacji, czyli napadową zmianą kierunku depolaryzacji.
Zazwyczaj po tym, jak dochodzi do wyładowania neuronu pobudzającego, uodparnia się on na wyładowania na pewien czas. Dzieje się tak na skutek działań neuronów hamujących, zmiany ładunku elektrycznego neuronu pobudzającego i hamującego wpływ adenozyny. W przypadku padaczki neurony pobudzające mają obniżoną odporność na pobudzenie. Może to być efekt zmian w kanałach jonowych lub nieprawidłowej funkcji neuronów. W rezultacie powstaje wtedy specyficzny obszar, w którym dochodzi do generacji napadu, tzw. „ognisko napadu”. Innym mechanizmem jest aktywacja w górę (tzw. up-regulation) neuronów pobudzających i regulacja w dół (tzw. down-regulation) neuronów hamujących w następstwie urazu mózgu. Takie wtórne padaczki pojawiają się na drodze procesu znanego jako epileptogeneza. Nieszczelność bariery krew-mózg może również być mechanizmem przyczynowym, ponieważ dopuszcza do transportu substancji z krwi do płynu mózgowo-rdzeniowego.
Napady ogniskowe rozpoczynają się w jednej z półkul mózgu, podczas gdy napady uogólnione w obu półkulach. Niektóre rodzaje napadów mogą zmienić strukturę mózgu, a inne wydają się mieć na nią niewielki wpływ. Glejoza, utrata neuronów i atrofia niektórych obszarów mózgu mają związek z padaczką, choć nie jest jasne, czy choroba jest skutkiem tych zmian, czy też te zmiany są wywołane przez padaczkę.
Rozpoznanie.
Padaczkę diagnozuje się zazwyczaj na podstawie opisu napadu i jego okoliczności. Elektroencefalogram i neuroobrazowanie są zazwyczaj częścią profilu badań. Często lekarz stara się zidentyfikować określony zespół padaczkowy, jednak nie zawsze jest to możliwe. Elektroencefalogram może być użyteczny w trudnych przypadkach.
Definicja.
Padaczka jest definiowana jako dwa lub więcej napady padaczkowe występujące w odstępie powyżej 24 godzin i nieposiadające wyraźnej przyczyny. Napad padaczkowy jest definiowany jako tymczasowe objawy będące skutkiem nieprawidłowej aktywności elektrycznej mózgu. Może być także postrzegana jako zaburzenie, na które cierpią osoby, u których wystąpił przynajmniej jeden napad padaczkowy z ciągłym ryzykiem wystąpienia kolejnych.
W 2014 roku Międzynarodowa Liga Przeciwpadaczkowa zdefiniowała chorobę jako stan, w którym chory spełnia jeden z następujących warunków:
Jest to rozwinięcie definicji padaczki z 2005 roku jako „zaburzenia mózgu charakteryzującego się trwałą predyspozycją do napadów padaczkowych oraz neurobiologicznymi, kognitywnymi, psychologicznymi i społecznymi konsekwencjami choroby. Definicja padaczki wymaga wystąpienia przynajmniej jednego napadu padaczkowego”.
Klasyfikacja.
Osoby, u których występują napady, powinny zostać sklasyfikowane według rodzaju napadu, przyczyn leżących u jego podstawy, objawów padaczki oraz okoliczności w czasie napadu. Rodzaje padaczki zależą od tego, czy źródło padaczki w mózgu jest zlokalizowane (napad ogniskowy), czy rozproszone (napad uogólniony). Napady uogólnione są dzielone ze względu na ich kliniczne skutki i wyszczególnia się napady: toniczno-kloniczne ("grand mal"), toniczne, kloniczne, atoniczne, miokloniczne oraz napady nieświadomości ("petit mal"). Niektóre napady, na przykład zgięciowe (znane jako zespół Westa), są nieznanego rodzaju.
Napady ogniskowe (nazywane wcześniej napadami częściowymi) dzieli się na proste częściowe i częściowe złożone. Podział ten obecnie nie jest zalecany, natomiast preferuje się opis przebiegu napadu.
Badania laboratoryjne.
W przypadku dorosłych ważną rolę w wykluczaniu zaburzeń mogących stanowić przyczynę napadu odgrywają badania stężenia elektrolitów (w tym wapnia) i badanie stężenia glukozy we krwi. Przy pomocy badania EKG można wykluczyć zaburzenia rytmu serca. Punkcja lędźwiowa może być pomocna w diagnostyce zakażenia ośrodkowego układu nerwowego, jednakże jest niezalecana jako element rutynowej diagnostyki padaczki. W przypadku dzieci mogą być konieczne dodatkowe badania, na przykład badanie biochemiczne moczu i badanie krwi w celu wykrycia zaburzeń metabolicznych.
Stwierdzenie wysokiego stężenia prolaktyny w ciągu pierwszych 20 minut po wystąpieniu napadu może pomóc potwierdzić napad padaczkowy i wykluczyć tym samym psychogenne napady rzekomopadaczkowe. Badanie stężenia prolaktyny jest mniej pomocne w celu wykrycia napadów częściowych, gdyż wystąpienie napadu padaczkowego jest możliwe również wtedy, gdy stężenie jest w normie. Ponadto stężenie prolaktyny nie pozwala na odróżnienie napadu padaczkowego od omdlenia. Dlatego badanie nie jest zalecane do rutynowej diagnostyki padaczki.
EEG.
Można przeprowadzić badanie elektroencefalograficzne (EEG), aby zobrazować aktywność mózgu wskazującą na podwyższone ryzyko wystąpienia napadów. Jest ono zalecane wyłącznie u pacjentów, którzy prawdopodobnie doznali napadu padaczkowego, uwzględniając stwierdzone objawy. W diagnostyce padaczki badanie elektroencefalograficzne może pomóc w określeniu rodzaju napadu lub występującego zespołu padaczkowego. W przypadku dzieci zazwyczaj stosuje się je po wystąpieniu drugiego napadu. Nie można go stosować do wykluczenia diagnozy padaczki, a jego wynik może być fałszywie dodatni u osób niecierpiących na padaczkę. W pewnych sytuacjach przeprowadzenie EEG może być łatwiejsze, gdy pacjent śpi lub po nieprzespanej nocy.
Obrazowanie.
Diagnostyka obrazowa przy pomocy tomografii komputerowej (TK) oraz rezonansu magnetycznego (MRI) jest zalecana po wystąpieniu pierwszych niegorączkowych drgawek w celu wykrycia zaburzeń organicznych w mózgu i otaczających go struktur. Ogólnie MRI jest lepszym badaniem obrazowym, z wyjątkiem przypadków, gdy podejrzewa się krwawienie wewnątrzczaszkowe, ponieważ tomografia komputerowa jest bardziej czułą metodą i bardziej dostępną. Jeśli pacjent z napadem przebywa w izbie przyjęć i szybko powraca do normalnego stanu, badania obrazowe można przeprowadzić w późniejszym czasie. Jeśli uprzednio zdiagnozowano u pacjenta padaczkę i przeprowadzono badania obrazowe, zazwyczaj nie ma konieczności ponownego przeprowadzania badania, nawet w przypadku kolejnych napadów.
Diagnostyka różnicowa.
Zdiagnozowanie padaczki może być trudne, a błędna diagnostyka jest częstym zjawiskiem (występuje w ok. od 5% do 30% przypadków). W przypadku wielu innych stanów mogą występować objawy bardzo podobne do objawów padaczki, w tym: omdlenie, hiperwentylacja, migrena, narkolepsja, napad paniki i psychogenne napady rzekomopadaczkowe (PNES). Około jeden na pięciu pacjentów w ośrodkach leczenia padaczki ma PNES, przy czym 10% pacjentów z PNES także cierpi na padaczkę. Rozróżnienie tych dwóch stanów wyłącznie w oparciu o analizę napadów bez dodatkowych badań jest często trudne.
U dzieci mogą występować zachowania, które łatwo można pomylić z napadami padaczkowymi. Obejmują one: napady afektywnego bezdechu, moczenie nocne, koszmary nocne, tiki i napady dreszczy. Refluks żołądkowo-przełykowy może powodować wygięcie pleców i skręcenie głowy w bok u niemowląt (zespół Sandifera). Może być on mylnie postrzegany jako napad toniczno-kloniczny.
Profilaktyka.
Podczas gdy wielu przypadkom nie da się zapobiec, działania w celu ograniczenia urazów głowy podczas napadu, zapewnienie odpowiedniej opieki w trakcie porodu i ograniczenie występowania w otoczeniu pasożytów, jakim jest przykładowo tasiemiec uzbrojony, mogą być skuteczne. Działania podjęte w jednym z regionów Ameryki Środkowej, mające na celu ograniczenie występowania w środowisku tasiemca uzbrojonego, pozwoliły na obniżenie liczby nowych przypadków padaczki o 50%.
Postępowanie.
Leczenie padaczki zazwyczaj wdraża się po wystąpieniu drugiego ataku, polega ono na codziennym podawaniu leków przeciwpadaczkowych, przy czym w przypadku osób o wysokim ryzyku podawanie leku można rozpocząć już po wystąpieniu pierwszego ataku. W niektórych przypadkach może być wymagana specjalna dieta, wszczepienie neurostymulatora lub przeprowadzenie zabiegu neurochirurgicznego.
Pierwsza pomoc.
Ułożenie chorego z napadem toniczno-klonicznym na bok i umieszczenie go w pozycji bezpiecznej (pozycja boczna ustalona) pomaga zapobiec przedostaniu się płynów do dróg oddechowych i zachłyśnięciu. Nie zaleca się wkładania do ust palców, blokady zgryzu lub szpatułki, ponieważ może to spowodować wymioty lub pacjent może ugryźć ratownika. Należy podjąć działania zapobiegające otrzymywaniu dalszych urazów u osoby, która doznała napadu. Nie wymaga się podejmowania środków zapobiegających urazom kręgosłupa.
Jeśli napad trwa dłużej niż 5 minut lub jeśli wystąpiły więcej niż dwa napady w ciągu godziny i w przerwie pomiędzy nimi pacjent nie powrócił do stanu sprzed napadu, wówczas jest to stan zagrożenia życia i nazywa się go stanem padaczkowym. Może on wymagać postępowania mającego na celu utrzymanie drożności dróg oddechowych; w tym przypadku może być pomocna rurka nosowa. Zalecanym wstępnym lekiem długodziałającym w warunkach domowych jest midazolam, który jest stosowany doustnie. Diazepam można także stosować w formie czopka. W szpitalu preferowane jest podanie dożylne lorazepamu. Jeśli dwie dawki benzodiazepiny nie są skuteczne, zaleca się stosowanie innych leków, w tym fenytoiny. Stan padaczkowy, który jest oporny na wstępne leczenie, zazwyczaj wymaga skierowania pacjenta na oddział intensywnej terapii oraz leczenia silniejszymi lekami (tiopental, propofol).
Leki.
Leczenie padaczki polega na podawaniu leków przeciwdrgawkowych, często przez całe życie chorego. Wybór leku przeciwdrgawkowego zależy od typu napadu, zespołu padaczkowego, innych stosowanych leków, innych problemów zdrowotnych, wieku pacjenta i stylu życia. Wstępnie zaleca się stosowanie jednego leku. Jeśli leczenie nie jest skuteczne, zaleca się zmianę na inny lek. Podawanie dwóch leków jednocześnie jest zalecane jedynie, jeśli leczenie jednym lekiem nie jest skuteczne. W 50% przypadków pierwszy środek jest skuteczny, drugi lek pomaga w około 13% przypadków, a trzeci lub dwa leki stosowane jednocześnie dodatkowo mogą pomóc u 4%. Około 30% pacjentów w dalszym ciągu cierpi na napady pomimo leczenia lekami przeciwdrgawkowymi.
Istnieje wiele dostępnych leków. Fenytoina, karbamazepina i kwas walproinowy wydają się być jednakowo skuteczne zarówno w przypadku napadu ogniskowego, jak i uogólnionego. Karbamazepina o powolnym uwalnianiu wydaje się skuteczna, podobnie jak karbamazepina o natychmiastowym uwalnianiu, i może wywoływać mniej działań niepożądanych. W Wielkiej Brytanii karbamazepina lub lamotrygina są zalecane jako leczenie pierwszego rzutu napadów ogniskowych, natomiast lewetyracetam i kwas walproinowy jako leczenie drugiego rzutu ze względu na koszty i działania niepożądane. Kwas walproinowy jest zalecany w leczeniu pierwszego rzutu napadów uogólnionych, a lamotrygina jako leczenie drugiego rzutu. W przypadku napadów nieświadomości zaleca się etosuksymid lub kwas walproinowy; kwas walproinowy jest szczególnie skuteczny w przypadku napadów mioklonicznych, napadów tonicznych lub atonicznych. Jeśli napady są dobrze kontrolowane w ramach leczenia podstawowego, zazwyczaj nie ma konieczności przeprowadzania badań rutynowych stężenia leku we krwi.
Z innych dostępnych leków jest okskarbazepina - zbliżona budową i działaniem do karbamazepiny, gabapentyna, klonazepam - ten ostatni wpływa na przewodnictwo GABA-ergiczne. Najtańszym lekiem przeciwdrgawkowym jest fenobarbital, którego koszt roczny wynosi około 5 dolarów amerykańskich. Światowa Organizacja Zdrowia zaleca ten lek w leczeniu pierwszego rzutu w krajach rozwijających się i jest on tam powszechnie stosowany. Dostęp do niego może być jednak utrudniony, ponieważ w niektórych krajach uważany jest za lek regulowany prawnie. Podobnie do fenobarbitalu działa prymidon, który ma zbliżone w działaniu metabolity.
W zależności od sposobu i źródła pozyskania danych u 10% do 90% pacjentów zgłaszano działania niepożądane w związku ze stosowaniem leków. Większość działań niepożądanych jest związana z dawką i są one łagodne, są to na przykład zmiany nastroju, senność lub chwiejny chód. Niektóre leki powodują niepożądane skutki uboczne (np. wysypkę) niezwiązane z dawką, działanie toksyczne na wątrobę lub hamowanie czynności szpiku kostnego. Nawet do 25% pacjentów przerywa leczenie z powodu działań niepożądanych. Stosowanie niektórych leków jest związane z występowaniem wad wrodzonych, jeśli są one podawane w okresie ciąży. Kwas walproinowy budzi szczególne obawy, zwłaszcza w przypadku podawania podczas pierwszego trymestru. Mimo to leczenie jest często kontynuowane, jeśli jest skuteczne, ponieważ uważa się, że ryzyko nieleczonej padaczki jest większe, niż ryzyko związane z przyjmowaniem leków.
Powolne odstawianie leków może być uzasadnione u pewnych pacjentów, u których przez okres od dwóch do czterech lat nie wystąpiły napady. Jednakże nawroty pojawiają się u jednej trzeciej pacjentów, najczęściej podczas pierwszych sześciu miesięcy. Przerwanie stosowania leku jest możliwe u około 70% dzieci i 60% dorosłych.
Leczenie chirurgiczne.
Chirurgiczne leczenie padaczki może być opcją dla pacjentów z napadami ogniskowymi, które nie ustępują pomimo stosowania innych form leczenia, czyli przynajmniej próbne zastosowanie dwóch lub trzech leków. Celem leczenia chirurgicznego jest całkowita kontrola napadów. Jest ona osiągalna w około 60-70% przypadków. Najczęściej stosowane metody to usunięcie hipokampu na drodze resekcji przedniego płata skroniowego, usunięcie guza i usunięcie części kory nowej. Niektóre operacje (m.in. kalozotomia) przeprowadzane są w celu zmniejszenia ilości napadów, a nie wyleczenia. Po zabiegu chirurgicznym w wielu przypadkach można stopniowo odstawić leki.
Neurostymulacja może być inną opcją leczenia dla pacjentów, którzy nie nadają się do chirurgicznego leczenia. Trzy rodzaje stymulacji są skuteczne u pacjentów, którzy nie wykazują odpowiedzi na leczenie farmakologiczne: stymulacja nerwu błędnego, stymulacja jądra przedniego wzgórza i odruchowa stymulacja ze sprzężeniem zwrotnym.
Inne.
Wydaje się, że dieta ketogeniczna (wysoki poziom tłuszczu, niska zawartość węglowodanów, odpowiednia zawartość białka) obniża liczbę napadów o połowę u około 30-40% dzieci. Około 10% udaje się pozostać na diecie przez kilka lat, 30% ma zaparcia; często występują też inne działania niepożądane. Mniej restrykcyjne diety były lepiej tolerowane i mogą być bardziej skuteczne. Nie jest jasne, dlaczego taka dieta jest efektywna. Niektóre dane wskazują, że ćwiczenia są także korzystne w celu zapobiegania napadom.
Terapia unikania obejmuje minimalizację lub eliminację czynników wyzwalających. Przykładowo, u osób wrażliwych na światło może być pomocne użycie małego telewizora, unikanie gier wideo lub noszenie przyciemnianych okularów. Niektóre badania wskazują, że pies asystujący osobie z padaczką (forma psa opiekuna) może przewidzieć napad, niemniej jednak nie zostało to wystarczająco zbadane. EEG biofeedback warunkowany instrumentalnie może być pomocny u osób, u których brak jest odpowiedzi na leki. Jednakże nie należy stosować metod psychologicznych w celu zastąpienia leczenia farmakologicznego.
Medycyna alternatywna.
Nie ma wiarygodnych dowodów, które wskazywałyby na korzyści ze stosowania medycyny alternatywnej, w tym akupunktury, oddziaływań psychologicznych, witamin i jogi w leczeniu padaczki. Nie ma również wystarczających dowodów na korzystne działanie melatoniny.
Istnieją dowody naukowe na skuteczność marihuany medycznej w leczeniu epilepsji, mimo że większość świata medycznego kwestionuje zastosowanie marihuany. Obecnie (rok 2016) mechanizm, dzięki któremu marihuana jest efektywna w leczeniu epilesji, nie jest znany i dalsze badania są niezbędne.
Rokowanie.
Padaczka nie jest uleczalna, jednakże poprzez przyjmowanie leku można uzyskać skuteczną kontrolę nad napadami u ok. 70% pacjentów. Wśród przypadków napadu uogólnionego ponad 80% można dobrze kontrolować przy pomocy leków, przy czym w przypadku napadu ogniskowego – tylko 50%. Jednym ze wskaźników długoterminowych wyników jest liczba napadów występujących w pierwszych sześciu miesiącach. Inne czynniki zwiększające niekorzystne rokowanie obejmują słabą odpowiedź na wstępne leczenie, uogólnione napady, zachorowania na padaczkę w rodzinie, zaburzenia psychiczne i zapis EEG wskazujący na uogólnioną aktywność padaczkową. W krajach rozwijających się 75% ludzi nie jest leczonych lub nie jest leczonych właściwie. W Afryce 90% ludności nie uzyskuje leczenia. Jest to częściowo związane z niedostępnością lub wysokimi kosztami właściwych leków.
Umieralność.
Osoby cierpiące na padaczkę są narażone na zwiększone ryzyko śmierci. Ryzyko to jest większe o 1,6- do 4,1 raza niż w ogólnej populacji i jest często związane z podstawową przyczyną napadów, stanem padaczkowym, samobójstwem, urazem i nagłą nieoczekiwaną śmiercią w padaczce (SUDEP). Zgony z powodu stanu padaczkowego są głównie spowodowane chorobą podstawową, a nie pominięciem dawki leków. Ryzyko samobójstwa u osób z padaczką jest zwiększone około trzy do sześciu razy. Przyczyna tego nie jest jasna. Nagła nieoczekiwana śmierć w padaczce wydaje się być częściowo powiązana z częstością uogólnionych napadów toniczno-klonicznych i stanowi około 15% zgonów w związku z padaczką. Nie wiadomo, jak zmniejszyć to ryzyko. Największy wzrost umieralności z powodu padaczki odnotowuje się w podeszłym wieku. Osoby cierpiące na padaczkę z nieznanego powodu mają nieznacznie podwyższone ryzyko. Szacunkowo 40-60% zgonów w Wielkiej Brytanii można uniknąć. W krajach rozwijających się wiele zgonów jest związanych z nieleczeniem padaczki, które prowadzi do upadków lub stanu padaczkowego.
Epidemiologia.
Padaczka jest jednym z najczęstszych poważnych zaburzeń neurologicznych, na które cierpi około 65 milionów ludzi na świecie. Choruje na nią 1% populacji w wieku 20 lat i 3% populacji w wieku 75 lat. Częściej występuje u mężczyzn, niż u kobiet, przy czym różnica ta jest niewielka. Większość osób cierpiących na tę chorobę (80%) żyje w krajach rozwijających się.
Liczba ludzi obecnie cierpiących na aktywną postać padaczki sięga 5–10 na 1000, przy czym aktywna postać padaczki jest definiowana jako padaczka z przynajmniej jednym napadem w ciągu ostatnich pięciu lat. Każdego roku na padaczkę zapada 40–70 na 100 000 osób w krajach rozwiniętych i 80–140 na 100 000 osób w krajach rozwijających się. Ubóstwo zawsze stanowi ryzyko bez względu na to, czy osoba pochodzi z biednego kraju, czy jest uboga w porównaniu z innymi. W krajach rozwiniętych ludzie zapadają na padaczkę zarówno w młodym, jak i starszym wieku. W krajach rozwijających się jej początek częściej następuje u starszych dzieci i młodych dorosłych ze względu na wysoki odsetek urazów i chorób zakaźnych. W latach 1970-2003 w krajach rozwiniętych liczba zachorowań na rok uległa zmniejszeniu u dzieci i zwiększeniu wśród dorosłych. Jest to związane częściowo z lepszym odsetkiem przeżyć po udarze u osób w podeszłym wieku.
Historia.
Przypadki padaczki odnaleziono w najstarszej dokumentacji medycznej z początków znanej nam historii. W czasach starożytnych uważano, że zaburzenie to jest stanem duchowym. Najstarszy na świecie opis napadu padaczkowego pochodzi z tekstu w języku akadyjskim (język używany w starożytnej Mezopotamii) i został napisany ok. 2000 r. p.n.e. Osoba opisana w tekście została zdiagnozowana jako będąca pod wpływem Boga Księżyca i poddana egzorcyzmom. Istnieją wzmianki o napadach padaczkowych w Kodeksie Hammurabiego (1790 r. p.n.e.), gdzie stanowią one powód dla zwrotu zakupionego niewolnika, i w papirusie Edwina Smitha (1700 r. p.n.e.), w którym opisane są przypadki osób cierpiących na drgawki padaczkowe.
Najstarszy znany szczegółowy zapis zaburzenia występuje w "Sakikkū", tekście medycznym z Babilonii zapisanym pismem klinowym z 1067-1046 r. p.n.e. Tekst ten podaje objawy podmiotowe i przedmiotowe, szczegóły leczenia, możliwe wyniki oraz opisuje wiele cech różnych rodzajów napadów. Z uwagi na to, że mieszkańcy Babilonii nie posiadali wiedzy biomedycznej dotyczącej natury tej choroby, wiązali oni napady z opętaniem przez złe duchy i nawoływali do leczenia tego stanu w sposób duchowy. Około roku 900 p.n.e. Punarvasu Ātreya opisał padaczkę jako utratę świadomości; definicja ta została przejęta do tekstu ajurwedycznego Charaka Samhita (około 400 r. p.n.e.).
Starożytni Grecy mieli sprzeczne poglądy na temat tej choroby. Postrzegali padaczkę jako formę opętania, a także przejaw geniuszu i boskości. Nazywano ją między innymi "świętą chorobą". Wzmianki o padaczce odnaleźć można w mitologii greckiej. Uważana była ona za utrapienie zsyłane przez boginię księżyca Selene i Artemisa na tych, którzy się im narażali. Grecy wierzyli, że między innymi Juliusz Cezar i Herkules cierpieli właśnie na tę chorobę. Godnym uwagi wyjątkiem od przeświadczenia o boskim i duchowym pochodzeniu tej choroby była koncepcja szkoły Hipokratesa. W V w. p.n.e. Hipokrates odrzucił pogląd, jakoby choroba ta była wywoływana przez duchy. W swoim przełomowym dziele "O świętej chorobie" uznał, że padaczka nie była związana z działaniem bogów, tylko była problemem natury medycznej, który miał swoje podłoże w mózgu. Zarzucił, że wyznawanie poglądu, jakoby choroba była konsekwencją działania siły boskiej, jest szerzeniem ignorancji poprzez zabobonną wiarę w magię. Hipokrates zasugerował, że choroba jest dziedziczna, a jeśli ujawniała się we wczesnej młodości, rokowania były mniej korzystne. Hipokrates opisał aspekty fizyczne padaczki oraz nietolerancję ze strony społeczeństwa. Nie używał on pojęcia "święta choroba", tylko nazywał ją "wielką chorobą", co stanowiło podstawę nowoczesnego nazewnictwa "grand mal" stosowanego do napadów uogólnionych. Pomimo pracy opisującej w szczegółach fizyczne podłoże choroby, poglądy Hipokratesa nie były akceptowane w jego czasach. Przynajmniej do XVII wieku winą za chorobę obarczano diabelskie moce.
W starożytnym Rzymie padaczka znana była jako "Morbus Comitialis" („choroba sali obrad”) i uważana była za klątwę zesłaną przez bogów. Niegdyś w tradycji północnych Włoszech padaczka znana była jako niemoc świętego Walentego.
W większości kultur osoby cierpiące na padaczkę były piętnowane, stroniono od nich, lub nawet zamykano je w więzieniach. Jeszcze w drugiej połowie XX wieku w Tanzanii i innych częściach Afryki wierzono, że padaczka jest wynikiem opętania, czarów lub otrucia i jest chorobą zaraźliwą.
W połowie XIX wieku wprowadzono pierwszy skuteczny lek przeciwpadaczkowy – bromek. Pierwszy nowoczesny lek, fenobarbital, został opracowany w 1912 roku, a od 1938 roku zaczęto go stosować z fenytoiną.
Społeczeństwo i kultura.
Stygmatyzacja.
Stygmatyzacja często dotyka osób cierpiących na padaczkę na całym świecie. Może ona mieć negatywny wpływ pod względem finansowym, społecznym, jak i kulturowym. W Indiach i Chinach padaczka może stanowić powód odmowy zgody na zawarcie małżeństwa. Ludzie w niektórych regionach świata wciąż wierzą, że padaczka jest klątwą. W Tanzanii, podobnie jak w niektórych innych krajach Afryki, padaczka jest wiązana z opętaniem przez diabelskie moce, gusła lub zatruciem; wiele osób uważa, że jest zaraźliwa, na co brak jest dowodów. Do 1970 roku w Wielkiej Brytanii istniało prawo uniemożliwiające osobom cierpiącym na padaczkę wstępowanie w związek małżeński. Stygmatyzacja sprawia, że niektórzy ludzie cierpiący na padaczkę nie przyznają się, że kiedykolwiek występowały u nich napady.
Ekonomia.
W 2004 roku w Europie padaczka była związana z kosztami w wysokości około 15,5 miliarda euro. W Stanach Zjednoczonych napady mają przełożenie na bezpośrednie koszty ekonomiczne w wysokości około miliarda dolarów. Szacuje się, że w Indiach padaczka generuje koszty w wysokości 1,7 miliarda dolarów amerykańskich, 0,5% krajowego produktu brutto. W Stanach Zjednoczonych jest ona przyczyną około 1% wizyt na oddziałach doraźnej pomocy (2% w przypadku oddziałów pomocy doraźnej dla dzieci).
Prowadzenie pojazdów.
Osoby cierpiące na padaczkę są narażone na około dwukrotnie wyższe ryzyko wypadku samochodowego i stąd w wielu regionach świata nie zezwala się im na prowadzenie pojazdu samochodowego lub muszą one spełnić określone warunki. W pewnych regonach świata lekarze są zobligowani przez prawo do zgłaszania odpowiednim urzędom, jeśli u danej osoby występowały napady, podczas gdy w innych regionach wymaga się, aby lekarze sugerowali zainteresowanym osobom samodzielne zgłaszanie się. Do krajów, w których lekarze muszą zgłaszać przypadki napadów padaczkowych, należą Szwecja, Austria, Dania i Hiszpania. Natomiast kraje, w których wymaga się, aby zainteresowana osoba zgłosiła je samodzielnie, obejmują Wielką Brytanię i Nową Zelandię, przy czym lekarz może dokonać zgłoszenia, jeśli uważa, że dana osoba jeszcze tego nie zrobiła. W Kanadzie, Stanach Zjednoczonych i Australii wymogi dotyczące zgłaszania napadów padaczkowych różnią się w zależności od prowincji lub stanu. Jeśli napady są dobrze kontrolowane, uważa się, że zezwolenie na prowadzenie pojazdu samochodowego jest zasadne. Wymagany czas bez napadów różni się w zależności od kraju. Wiele krajów wymaga od roku do trzech lat bez napadów. W Stanach Zjednoczonych okres bez napadów jest określany przez każdy stan oddzielnie i wynosi od trzech miesięcy do roku.
Osoby cierpiące na padaczkę lub osoby z napadami zazwyczaj nie mogą otrzymać licencji pilota. W Kanadzie istnieje możliwość uzyskania ograniczonej licencji pilota po pięciu latach przez osobę, u której nie wystąpił więcej niż jeden napad, pod warunkiem, że wszystkie inne badania są w normie. Licencję taką mogą otrzymać osoby z drgawkami gorączkowymi i napadami związanymi z lekami. W Stanach Zjednoczonych Federalna Administracja Lotnictwa nie zezwala na udzielanie licencji pilota zawodowego osobom chorym na padaczkę. Rzadko dopuszcza się wyjątki u osób, które miały pojedynczy napad lub drgawki gorączkowe, ale u których nie występowały drgawki w okresie dorosłym bez przyjmowania leków. W Wielkiej Brytanii dla uzyskania pełnej krajowej licencji pilota turystycznego wymaga się spełnienia tych samych kryteriów, co w przypadku prawa jazdy zawodowego kierowcy. Niezbędny okres bez napadów i bez przyjmowania leków wynosi w tym wypadku dziesięć lat. Osoby, które nie spełniają tego wymogu, mogą ubiegać się o ograniczoną licencję, jeśli nie występowały u nich napady przez okres pięciu lat.
Organizacje wsparcia.
Istnieje wiele organizacji non-profit, które dostarczają wsparcia ludziom i rodzinom dotkniętym padaczką. Jedną z nich w Wielkiej Brytanii jest Joint Epilepsy Council of the UK and Ireland. W celu podniesienia świadomości w zakresie padaczki w 2008 roku ustalono Lawendowy dzień, który przypada 28 marca. Inne działania mające na celu poszerzenie wiedzy obejmują kampanię przeciwpadaczkową pod hasłem „Wyjść z cienia” (ang. "Out of the Shadows"), która jest wspólną akcją WHO, Międzynarodowej Ligi Przeciwpadaczkowej (ILAE) oraz Międzynarodowego Biura ds. Padaczki (IBE).
14 lutego obchodzony jest Dzień Chorego na Padaczkę, a patronem chorych na padaczkę jest św. Walenty.
Badania.
Prognozowanie napadu obejmuje próby prognozowania napadu padaczkowego przed jego wystąpieniem w oparciu o EEG. Zgodnie ze stanem na 2011 rok brak jest efektywnego mechanizmu dającego możliwość przewidzenia napadów. W celu stworzenia modelu zwierzęcego padaczki wykorzystano zjawisko rozniecania, gdzie powtórne ekspozycje na zdarzenia, które mogłyby wywołać napady, ostatecznie ułatwiają ich wystąpienie.
Terapia genowa jest także badana w przypadku pewnych typów padaczki. Istnieje niewiele dowodów na skuteczność leków wpływających na funkcję odpornościową, którymi są na przykład immunoglobuliny podawane dożylnie. Zgodnie ze stanem na 2012 rok nieinwazyjna skuteczność radiochirurgii stereotaktycznej w przypadku pewnych typów padaczki jest porównywana do standardowej chirurgii.
Inne zwierzęta.
Padaczka występuje u wielu zwierząt, w tym psów i kotów; jest ona najczęstszym zaburzeniem mózgu występującym u psów. Jest zazwyczaj leczona przy pomocy leków przeciwpadaczkowych: fenobarbitalu u psów i kotów lub bromku potasu u psów. Podczas gdy napady uogólnione u koni są dość łatwe do zdiagnozowania, może być to trudniejsze w przypadku nieuogólnionych napadów. Wtedy pomocne może okazać się EEG.

</doc>
<doc id="89588" url="https://pl.wikipedia.org/wiki?curid=89588" title="Banan zwyczajny">
Banan zwyczajny

Banan zwyczajny, banan właściwy, błogosława, figa rajska, muza, pizang, banan zaostrzony ("Musa paradisiaca" L., "Musa" × "paradisiaca", "Musa paradisiaca" var. "sapientum", "Musa acuminata × balbisiana") – gatunek rośliny jednoliściennej należący do rodziny bananowatych ("Musaceae"), powszechnie uprawiany dla owoców. Banan zwyczajny jest hybrydą prawdopodobnie dwóch gatunków dzikich: "Musa acuminata" i "Musa balbisiana"; nazwa "Musa paradisiaca" odnosi się tylko do roślin uprawnych będących hybrydami taksonów rodzicielskich niezależnie od ich ploidii i kombinacji genomów. Nie stwierdzono występowania banana zwyczajnego w stanie dzikim. Najważniejsza roślina uprawna w krajach o klimacie tropikalnym.
Pochodzenie.
Banan zwyczajny jest prawdopodobnie mieszańcem dwóch gatunków dzikich: "Musa acuminata" oraz "Musa balbisiana." Ojczyzną tych gatunków i ich hybryd jest prawdopodobnie podpaństwo Indomalajskie. Mieszańcami "M. acuminata" oraz "M. balbisiana" mogą być rośliny diploidalne, triploidalne oraz tetraploidalne. Prawdopodobnie triploidia mieszańców została utrwalona przez człowieka w wyniku doboru sztucznego ze względu na większą żywotność i większe uzyskiwane zbiory.
Występowanie.
Banan zwyczajny jest gatunkiem właściwym dla państwa paleotropikalnego. Nie występuje w stanie dzikim. Uprawiany jest w rejonach tropikalnych i subtropikalnych: w Ameryce Łacińskiej (m.in. Brazylii, Ekwadorze, Kolumbii, Kostaryce, Hondurasie), Afryce Wschodniej, Zachodniej i Południowej (m.in. w Kamerunie, Nigerii, Wybrzeżu Kości Słoniowej, Demokratycznej Republice Konga, Ghanie, Burundi, Kenii, Rwandzie, Tanzanii, Ugandzie), w Australii i krajach Pacyfiku (m.in. Australii, Mikronezji, Filipinach, Papui-Nowej Gwinei), Azji (m.in. Indiach, Bangladeszu, Tajwanie), a także Turcji.
Biologia.
Cechy fitochemiczne.
Za zapach owoców odpowiedzialny jest olejek eteryczny będący mieszaniną estrów, występujący w ilości do 0,3–0,6% suchej masy; jego głównym składnikiem (pod względem zapachu) jest octan izoamylu.
Rozmnażanie.
"Musa paradisiaca" rozmnaża się wegetatywnie poprzez kłącza. Banan zwyczajny wytwarza partenokarpiczne owoce, chociaż jego pręciki produkują pyłek. Ziarna pyłku są jednak pozbawione zdolności kiełkowania, a zalążki są zwykle nie w pełni wykształcone. Roślina na poszczególnych pędach nadziemnych kwitnie i wytwarza owoce tylko raz, po czym pęd taki zamiera, a z kłącza wyrasta kolejny. Kwitnienie i owocowanie następuje po 2 latach od zasadzenia. 
Genom banana zwyczajnego.
Odmiany banana zwyczajnego różnią się między sobą ploidią. Wyróżnia się odmiany triploidalne oraz tetraploidalne. Triploidy posiadają 3n = 33 chromosomy, natomiast tetraploidy 4n = 44 (oba diploidalne garunki wyjściowe "M. acuminata" oraz "balbisiana" to diploidy o 2n = 22 chromosomach). Odmiany genetyczne oznacza się, zakładając oznaczenie genomów wyjściowych: AA w przypadku "Musa acuminata" oraz BB w przypadku "Musa balbisiana".
Odmiany banana zwyczajnego.
Banan zwyczajny posiada odmiany skrobiowe (plantany, banany warzywne), spożywane po ugotowaniu; deserowe, spożywane na surowo; jak również odmiany o uniwersalnym zastosowaniu. Większość odmian to triploidy.
Zastosowanie.
Zastosowanie w kuchni.
Skórki.
Skórki bananów to bogate źródło minerałów, związków bioaktywnych i błonnika pokarmowego. Można z nich np. upiec ciasto, przygotować ocet lub wykorzystać je do zmiękczania mięsa. Od niedawna produkuje się mąkę ze skórek bananowych.
Owoce odmian skrobiowych.
Owoce odmian skrobiowych, bogatych w skrobię, przed spożyciem gotuje się, piecze lub smaży. Można je utrwalać, susząc lub wędząc. Wytwarza się z nich także mąkę. Są jedną z podstaw wyżywienia w krajach Afryki, Indiach, Indonezji, na wyspach Pacyfiku oraz części Ameryki Południowej. Przetwarza się je także na chipsy bananowe.
Owoce odmian deserowych.
W czasie dojrzewania zawarta w jagodach skrobia jest rozkładana do cukrów prostych. Słodkie owoce odmian deserowych spożywa się na surowo, po obraniu. Wykorzystuje się je także jako składniki deserów (jak banana split), dżemów, galaretek, napojów; sporządza się również syropy, wina i likiery. Banany przechowuje się w temperaturze pokojowej.
Inne części rośliny.
Spożywa się kwiaty w postaci surowej (Laos, Tajlandia) bądź po ugotowaniu (Mjanma). Górna część (ok. 30 cm) pseudopnia bananowca po posiekaniu wykorzystywana jest jako składnik birmańskiej zupy rybnej "mohinga". Pęd kwiatowy wewnątrz młodego pnia pozornego, a także szczyt niedojrzałego kwiatostanu spożywa się po ugotowaniu jako warzywo. W krajach afrykańskich wykorzystuje się również pąki, kwiaty, przysadki oraz młode, zwinięte jeszcze liście.
Zastosowanie w medycynie i kosmetyce.
W medycynie ludowej krajów tropikalnych młode liście bananów używane są do leczenia oparzeń, sok z pędów jako środek przeciwbiegunkowy oraz hamujący wypadanie włosów, natomiast sok z korzeni jako lek przeciwgorączkowy. W Indiach podaje się plantany jako lekkostrawny posiłek łagodzący wzdęcia, niestrawność i wrzody żołądka. Ponadto spożywanie bananów ma przyczyniać się do obniżenia poziomu cholesterolu we krwi. Prowadzone na szczurach badania sugerują pozytywny wpływ pozyskiwanych z banana zwyczajnego substancji m.in. w leczeniu cukrzycy ze współwystępującą chorobą wrzodową żołądka, w kontrolowaniu masy ciała i poziomu glukozy we krwi w cukrzycy oraz w stymulowaniu właściwego funkcjonowania jąder (działanie androgeniczne i anaboliczne). Wykazano również ochronne działanie banana zwyczajnego na wątrobę oraz znane z medycyny ludowej działanie przeciwbiegunkowe. Potwierdzono także wspomaganie przez wyciągi z liści leczenia ran i oparzeń oraz ich antybakteryjne działanie. Banany niedojrzałe wykazują silniejsze działanie lecznicze. Banany wykorzystuje się również do produkcji kremów pielęgnujących suchą i wrażliwą skórę.
Inne zastosowania.
Z bananów można uzyskiwać m.in. skrobię, pektynę, celulozę, barwniki, aromaty, naturalne substancje konserwujące oraz substancje biologicznie czynne. Części rośliny nieprzeznaczone do spożycia można wykorzystać jako paszę dla zwierząt hodowlanych. Skórki owoców można wykorzystać jako naturalny nawóz i składnik kompostu. Liście bananowca są wykorzystywane powszechnie jako opakowanie produktów spożywczych oraz w roli podkładki, na którą nakłada się posiłki. Używa się też ich do pokrycia domów; włókna z liści skręca się w powrozy, z których wyplata się maty. Części bananów niewykorzystywane w przemyśle spożywczym można wykorzystywać m.in. jako źródło biomasy, włókien, nawozów lub substancji pochłaniających metale ciężkie.
Banan zwyczajny w kulturze i religii.
Podobieństwa między gatunkami i hybrydami uprawnymi sprawiają, że w kulturze mogą być one nierozróżnialne.
Uprawa i handel bananami.
Uprawa.
Banany prawdopodobnie uprawiano już 4000 lat temu. Obecnie rośliny te, w tym "Musa paradisiaca", uprawia się w około 120 krajach. Owoce zawdzięczają popularność niskiej cenie i dużym wartościom odżywczym. W uprawie banan zwyczajny wymaga wilgotnego klimatu i temperatury od 15 do 35 °C, a także dużych ilości wody. Preferuje tereny nizinne. Banany w uprawie rosną w tzw. gniazdach zawierających od 3 do 5 pędów. Owoce uzyskuje się po 2 latach od posadzenia rośliny. W sprzyjających warunkach z każdego gniazda owoce można uzyskiwać co 3–6 miesięcy; uprawę można prowadzić cały rok. Średni plon owoców uzyskany z hektara uprawy może osiągać 30 ton na hektar. Banany w kiściach przed zebraniem często okrywa się folią lub specjalnymi klatkami, chroniąc je w ten sposób przed zjedzeniem przez zwierzęta, np. nietoperze. Niedojrzałe banany przewozi się, głównie do Europy, w temperaturze ok. 12 °C. Dojrzewanie owoców można przyspieszyć, poddając je działaniu etylenu. Na plantacjach wysokotowarowych bananowce uprawia się zwykle przez 5–20 lat, ale przy uprawie ekstensywnej gaje bananowców mogą mieć nawet 60 lat.
Szkodniki i choroby.
Szkodnikiem bananów są m.in. mszyce "Pentalonia nigronervosa" oraz nicienie, jak "Pratylenchus coffeae". Banany są atakowane również przez bakterie, wirusy i grzyby. Jedną z najpowszechniejszych grzybic bananów jest tzw. choroba panamska, wywoływana przez "Fusarium oxysporum". Uprawa monokultur, przyczyniająca się do zmniejszenia różnorodności genetycznej, może też powodować mniejszą odporność roślin.
Zagrożenia dla środowiska.
Używane pestycydy i nawozy mogą być niebezpieczne dla środowiska i zanieczyszczać wodę oraz glebę, przyczyniając się do jej wyjałowienia. Pozyskiwanie ziemi pod uprawę bananów wiąże się z deforestacją, a intensywna uprawa może być przyczyną erozji gleby. Produkcja bananów jest także źródłem wielu odpadów.
Handel bananami.
Banany są najważniejszym w handlu owocem tropikalnym. Większość owoców jest produkowana i dystrybuowana przez międzynarodowe firmy, takie jak Chiquita lub Dole. Owoce importowane są głównie przez kraje Unii Europejskiej, USA oraz Japonię.
Problemy społeczne związane z uprawą bananów.
Kontrowersje wzbudza często niewspółmierna do czasu poświęconego pracy pensja pracowników, stanowiąca bardzo małą część ceny rynkowej owocu. Pracownicy plantacji, narażeni na kontakt z toksycznymi środkami ochrony roślin, nie są wyposażani w niezbędne środki ochrony osobistej. Na plantacjach chętniej zatrudnia się też mężczyzn niż kobiety. Przy uprawie bananów w wielu krajach pracują dzieci.

</doc>
<doc id="89589" url="https://pl.wikipedia.org/wiki?curid=89589" title="Banan manilski">
Banan manilski

Banan manilski ("Musa textilis" Nee) – gatunek rośliny należący do rodziny bananowatych ("Musaceae"). Pochodzi z Malezji, jest uprawiany w wielu krajach o klimacie tropikalnym.
Morfologia.
Wytwarzająca rozłogi bylina o wysokości do 7-8 m, Liście równowąsko-lancetowate, szerokie z brązowymi plamami z wielkimi pochwami tworzącymi rodzaj łodygi. Kwiaty zebrane w zwisające kwiatostany.

</doc>
<doc id="89590" url="https://pl.wikipedia.org/wiki?curid=89590" title="Bitwa pod Ridgeway">
Bitwa pod Ridgeway

Bitwa pod Ridgeway – największa potyczka wojsk brytyjskich i kanadyjskiej milicji z najeźdźcami fenian. Oddziały tej organizacji przekroczyły granice Kanady z terytorium USA dwa dni przed datą bitwy.
Siły fenian wyruszyły z Fort Erie, który opanowały w pierwszym dniu wojny i maszerowały wzdłuż rzeki Niagara w kierunku Chippawa. Zamierzeniem fenian było zajęcie miasteczka, co dałoby im kontrolę nad górnym biegiem kanału Welland, niezwykle ważnego szlaku komunikacyjnego. W tym czasie Brytyjczycy zdołali zgromadzić oddział zbrojny składający się z kilkunastu kompanii pieszych strzelców. Brytyjczycy wyruszyli w stronę oddziałów przeciwnika.
Oba oddziały maszerowały wzdłuż drogi "Ridgeway Road". Błędem Brytyjczyków było niezachowanie ciszy w czasie marszów. Wyraźnie nie docenili oni ani liczebności, ani wojskowych umiejętności przeciwnika. Używając głośnych komend, gwizdków i trąbek sygnałowych zdradzili fenian swoje przybycie. Bitwa rozegrała się w kilku fazach:

</doc>
<doc id="89593" url="https://pl.wikipedia.org/wiki?curid=89593" title="Towarzystwo Przyjaciół Ludu">
Towarzystwo Przyjaciół Ludu

Towarzystwo Przyjaciół Ludu (Związek Przyjaciół Ludu) – polska organizacja spiskowa, działająca w Galicji w latach 1833-1835.
Organizacja została założona w 1833 w Galicji przez Lesława Łukaszewicza i Seweryna Goszczyńskiego. Początkowo działała jako organizacja podległa Związkowi Węglarzy Polskich, później, wskutek aresztowania części zarządu ("wenty") przez policję, jako samodzielna organizacja. 
Do pierwszych władz organizacji należeli: Seweryn Goszczyński, Jerzy Bułharyn, Ignacy Kulczyński, Leon Zaleski. Kolejne władze organizacji to: Hugo Wiśniowski, Teofil Wiśniowski, L. Jabłonowski, Jan Prohaska.
W lipcu 1835 TPL weszło w skład Stowarzyszenia Ludu Polskiego.
Celem organizacji było stopniowe zbliżenie szlachty i ludu oraz uwłaszczenie włościan.

</doc>
<doc id="89594" url="https://pl.wikipedia.org/wiki?curid=89594" title="Charles Richard Ogden">
Charles Richard Ogden

Charles Richard Ogden (ur. 6 lutego 1791, zm. 19 lutego 1866) – kanadyjski prawnik, administrator i polityk; współpremier rządu Prowincji Kanady w roku 1842.
Życiorys.
Charles Ogden urodził się 6 lutego 1791 w mieście Quebec w zamożnej rodzinie lojalistów. Ojciec Charlesa był miejscowym sędzią. Charles skończył szkołę średnią w Trois-Rivières, tam też rozpoczął karierę polityka. Zanim zaangażował się w życie polityczne został prawnikiem i otworzył biuro adwokackie. W 1812 służył w wojsku i jako porucznik brał udział w walkach wojny 1812 roku. W 1814 Ogden po raz pierwszy stanął w szranki wyborcze i od razu zdobył mandat do legislatury Dolnej Kanady. Mimo że był angielskojęzycznym konserwatystą, a kandydował w większości frankofońskim okręgu wyborczym, zdołał utrzymać swój mandat przez kolejne 19 lat (z wyjątkiem wyborów 1824, gdy przebywał za granicą). Z zasiadania w legislaturze zrezygnował, dopiero gdy objął funkcję prokuratora generalnego Dolnej Kanady. W 1837 po upadku rebelii patriotycznej, z racji swego stanowiska, włączył się czynnie w prawne prześladowania rebeliantów, czym zasłużył sobie na powszechną nienawiść francuskojęzycznych Kanadyjczyków. Ogden sprawował swą funkcję także po przeprowadzeniu unii, w wyniku której powstała jednolita Prowincja Kanady. Z funkcji prokuratora generalnego zrezygnował w proteście w związku z drastyczną redukcją uposażenia (z 4 do 1,5 tysiąca funtów), jaka nastąpiła w 1841. Pod koniec tego samego roku wyjechał na rok do Wielkiej Brytanii. Mimo swej nieobecności został mianowany współpremierem, reprezentującym wschodnią Kanadę w konserwatywnym rządzie Williama Drapera. Do Kanady powrócił z początkiem jesieni 1842 z zamiarem aktywnego włączenia się w prace rządowe, by się przekonać, że rząd, w którym był współpremierem upadł, a na jego miejsce został powołany reformistyczny gabinet Baldwina-La Fontaina. Rozgoryczony opuścił Kanadę, tym razem już na zawsze. Zmarł 19 lutego 1866 pod Liverpoolem, gdzie pracował jako sędzia.

</doc>
<doc id="89595" url="https://pl.wikipedia.org/wiki?curid=89595" title="Felicjan Dulski">
Felicjan Dulski

Felicjan Dulski – fikcyjna postać z "Moralności pani Dulskiej" Gabrieli Zapolskiej. Mąż Anieli Dulskiej.
Całkowicie zdominowany przez żonę, na jej żądanie nawet zalecone przez lekarza spacery odbywa wokół stołu w jadalni. Znamienne, że w zależności od miejsca grania sztuki spacery Felicjana odbywały się albo na Kopiec Kościuszki w Krakowie, albo na Wysoki Zamek we Lwowie.
Jego słynne słowa "A niech was wszyscy diabli" (jedyne wypowiedziane przez niego w całej sztuce, pod koniec drugiego aktu) są wyrazem jego bezradności wobec sytuacji, w jakiej znalazła się cała rodzina Dulskich.

</doc>
<doc id="89596" url="https://pl.wikipedia.org/wiki?curid=89596" title="Jock Fleming">
Jock Fleming

Jock Fleming (ur. w 1810 r. w Ketch Harbour, zm. 11 lipca 1908 r. w Halifaksie) – kanadyjski żeglarz i pilot portowy.
Fleming wsławił się jako pilot okrętu "CSS Tallahassee", dostarczającego kontrabandę do zablokowanych przez flotę Unii portów konfederackich w czasie wojny secesyjnej. "Tallahassee", nie tylko zdołał wielokrotnie pokonać blokadę, lecz także zatopił około pięćdziesięciu handlowych jednostek z północy. Do legend przeszła ucieczka okrętu z portu w Halifaksie, której głównym bohaterem był Fleming. Okręt został internowany przez władze brytyjskie, gdy schronił się tam by dokonać niezbędnych napraw. Fleming przeprowadził okręt niestrzeżonym kanałem, uznawanym za nieprzydatny do żeglugi przez jednostki tej wielkości.
Po zakończeniu wojny Fleming spędził resztę życia w rodzinnym Halifaksie w Nowej Szkocji.

</doc>
<doc id="89597" url="https://pl.wikipedia.org/wiki?curid=89597" title="Calixa Lavallée">
Calixa Lavallée

Calixa Lavallée, (ur. 28 grudnia 1842, zm. 21 stycznia 1891) – kanadyjski kompozytor i instrumentalista; autor pieśni patriotycznej "O Canada", która stała się hymnem Kanady.
Lavallee urodził się w Montrealu. W świat muzyki wprowadził go ojciec, który był wytwórcą instrumentów muzycznych. Już jako dziecko nauczył się grać na pianinie, skrzypcach, organach i trąbce. W 1855 rozpoczął studia na konserwatorium muzycznym w Montrealu w klasie fortepianu. Od 1857 rozpoczął karierę muzyka koncertowego, dając występy w Kanadzie, USA i Południowej Afryce. W 1861 zaciągnął się da armii Unii i wziął udział w wojnie secesyjnej. Zdemobilizowany w 1863 powrócił do Kanady, gdzie intensywnie koncertował prowadząc jednocześnie działalność pedagogiczną. W latach 1865–1866 przebywał w Kalifornii. W 1866 ożenił się z mieszkanką Nowej Anglii i osiadł w Massachusetts. W latach 1870–1872 był dyrektorem Grand Opera House w Nowym Jorku. Po wygaśnięciu kontraktu powrócił do Kanady, gdzie w Montrealu otworzył znaną szkołę muzyczną, zajmując się także organizacją lokalnego życia muzycznego. W początku lat osiemdziesiątych XIX wieku ponownie przeniósł się do Bostonu, gdzie pozostał aż do śmierci.
Najbardziej znanym dziełem muzycznym Lavallee była patriotyczna pieśń "O Canada," która w 1980, na długo po śmierci jej autora, stała się oficjalnym hymnem państwowym Kanady.

</doc>
<doc id="89598" url="https://pl.wikipedia.org/wiki?curid=89598" title="Sarah Emma Edmonds">
Sarah Emma Edmonds

Sarah Emma Edmonds (1841-1898), znana także pod pseudonimem Frank Thompson – Amerykanka pochodzenia kanadyjskiego, żołnierz armii Unii w czasie wojny secesyjnej, szpieg i pielęgniarka.
Sarah urodziła się grudniu 1841 w powiecie York w Nowym Brunszwiku (współcześnie Kanada). Była wychowywana przez samotnego ojca, farmera, znanego z okrucieństwa wobec niej. Sarah otrzymała minimalne wykształcenie i zmuszana była do ciężkiej pracy na farmie ojca. W wieku piętnastu lat uciekła z domu i udała się do USA. Początkowo zarabiała na życie jako domokrążny sprzedawca Biblii. Po kraju podróżowała w przebraniu mężczyzny i pod fałszywym nazwiskiem, jako Frank Thompson. Także jako mężczyzna osiedliła się we Flint (Michigan) w 1861. Tego samego roku wstąpiła do armii Unii jako szeregowy piechoty. Swoją płeć zdołała ukryć przez ponad dwa lata i traktowana przez wszystkich jako mężczyzna wzięła udział w licznych operacjach zbrojnych, między innymi jako pielęgniarz w bitwie pod Blackburn’s Ford, I bitwie nad Bull Run i wielu innych.
Najbarwniejszymi epizodami wojennej kariery Sary były jej akcje szpiegowskie. W ich czasie zdołała zdobyć wiele cennych informacji o zamiarach przeciwnika. Do najbardziej znanych należy historia, gdy zabarwiwszy sobie skórę na czarno, w przebraniu czarnego niewolnika spędziła trzy dni w Yorktown, w obozie konfederatów, zdobywając wiele cennych informacji natury militarnej.
Sarah zdezerterowała z armii w 1863. Powodem tego była malaria, jakiej nabawiła się w czasie wyczerpującego życia żołnierza. W obawie, iż w czasie rekonwalescencji w szpitalu polowym jej prawdziwa płeć może być odkryta, zdecydowała się opuścić armię.
Po odejściu z armii, poszukiwana jako dezerter odrzuciła swe przybrane nazwisko i płeć. Jako Sarah Emma Edmonds zaczęła pracować w "United States Christian Commission". Także pod swym prawdziwym nazwiskiem w 1865 wydała książkę, wspomnienia "Nurse and Spy in the Union Army" ("Pielęgniarz i szpieg w armii Unii"), w której w barwny sposób opisała swe wojenne przygody. W 1867 wyszła za mąż za kanadyjskiego robotnika Linuesa Seelye, podobnie jak i ona osiadłego w USA.
W 1882 towarzysze broni Sarah zdołali doprowadzić do usunięcia z jej militarnych akt personalnych oskarżenia o dezercję. Pozwoliło to Sarze podjąć starania o otrzymanie renty wojskowej. Renta został przyznana jej specjalną decyzją Kongresu USA w 1884. W uzasadnieniu decyzji napisano "Sarah E. E. Seelye, alias Frank Thompson, a female soldier who served as a private rendering faithful service in the ranks […]." (Sarah E. E. Seelye, pseudonim Frank Thompson, kobieta - żołnierz, która służyła wiernie w szeregach jako szeregowiec).
Sarah wzięła udział w wielu zjazdach weteranów, występując już jednak jako kobieta. Sarah jako jedyna kobieta została członkiem elitarnej organizacji Grand Army of the Republic. Zmarła 5 września 1898 i została pochowana w Houston, w Teksasie na Cmentarzu Waszyngtona.

</doc>
<doc id="89599" url="https://pl.wikipedia.org/wiki?curid=89599" title="Aniela Dulska">
Aniela Dulska

Aniela Dulska – tytułowa bohaterka dramatu "Moralność pani Dulskiej" (1906) Gabrieli Zapolskiej. Podstawowe cechy tej postaci to kołtuństwo i hipokryzja. Matka Zbyszka, Meli i Hesi. Żona Felicjana, ciotka Juliasiewiczowej.
Przyjęto, że przy poszukiwaniu wzorców postaci Zapolska zasugerowała się sugestią swojego redakcyjnego kolegi, Leopolda Szenderowicza, który podsunął pisarce postać swojej kamieniczniczki Gołąbowej.

</doc>
<doc id="89600" url="https://pl.wikipedia.org/wiki?curid=89600" title="Stowarzyszenie Ludu Polskiego">
Stowarzyszenie Ludu Polskiego

Stowarzyszenie Ludu Polskiego – założone w 11 lutego 1835, powstało z inicjatywy Szymona Konarskiego, Leona Zaleskiego i Alfreda Zaleskiego.
Historia.
W skład stowarzyszenia weszło TPL oraz węglarstwo galicyjskie. Władzę naczelną stanowił Zbór Główny w Krakowie (następnie we Lwowie), dzieliło się ono z kolei na zbory ziemskie: Królestwo Kongresowe, Galicja, Wielkie Księstwo Poznańskie i ziemie zaboru rosyjskiego (Litwa, Wołyń, Podole i Ukraina).
W Zborze Głównym zasiedli Lesław Łukaszewicz, Henryk Bogusz, Teofil Januszewicz, Adolf Zaleski, Ludwik Miłkowski i Romuald Frank. W SLP utworzono specjalny "Wydział Chłopów" pod kierownictwem ppłk. Franciszka Bobińskiego.
Nieoficjalnym organem prasowym był redagowany przez Leona Zienkowicza "Powszechny Pamiętnik Nauk i Umiejętności".
Celem SLP było wywalczenie wolnej, republikańskiej Polski, żądano likwidacji przywilejów klasowych, praw obywatelskich dla obywateli, zniesienia ograniczeń dotyczących chłopów. Odrodzona Polska miała stać się częścią wolnych i solidarnych narodów Europy oraz członkiem wolnej federacji Słowiańszczyzny.
Władzę stanowił Zbór Główny, działający w Krakowie. Podlegały mu “zbory ziemskie” (Wolnego miasta Krakowa, Galicji, zaboru pruskiego, Królestwa Polskiego, Litwy i Ukrainy). Im z kolei podlegały “zbory obwodowe”, a tym “gminy” z “sołtysami” na czele. Osobne gminy działały na uniwersytetach i w seminariach duchownych.
W łonie SLP rywalizowały ze sobą frakcje - radykałów (ich trzon tworzyła młodzież krakowska z Łukaszewiczem, Gudrajczykiem, Zienkowiczem), skłonnych do natychmiastowego wywołania powstania i umiarkowanych (przeważali we Lwowie, m.in. Franciszek Smolka), zwolenników działania długofalowego i mozolnej akcji oświatowej. Po przeniesieniu Zboru Głównego do Lwowa (w 1836, po zajęciu Krakowa przez wojska zaborcze po zabójstwie carskiego agenta Behrensa) przewagę w kierownictwie zdobyli umiarkowani działacze, a bardziej lewicowych działaczy odsunięto od kierownictwa. Spowodowało to rozłam – 10 czerwca 1837 w Pawlikowicach odsunięci działacze powołali Konfederację Powszechną Narodu Polskiego.
Działacze KPNP opanowali część niższych ogniw SLP, co spowodowało skupienie się na walce ideologicznej obu organizacji.

</doc>
<doc id="89606" url="https://pl.wikipedia.org/wiki?curid=89606" title="Johann Heinrich Lambert">
Johann Heinrich Lambert

Johann Heinrich Lambert (ur. 26 sierpnia lub 28 sierpnia 1728 w Miluzie, zm. 25 września 1777 w Berlinie) – naukowiec pochodzący z Alzacji. Wniósł istotny wkład w rozwój matematyki, fizyki (zwłaszcza optyki), filozofii, astronomii i teorii odwzorowań kartograficznych. Klasyfikuje się go zwykle jako uczonego szwajcarskiego, francuskiego lub niemieckiego.
Życiorys.
Jego prapradziadek w 1635 roku trafił do Miluzy (obecnie w Alzacji, Francja; wówczas eksklawa Szwajcarii) z Lotaryngii; opuścił on rodzinne strony, aby uniknąć prześladowań na tle religijnym. Lambertowie byli niemieckojęzyczni.
Lambert urodził się w 1728 r. w rodzinie hugenotów. Niektóre źródła podają datę urodzenia 26 sierpnia, a inne 28 sierpnia. Opuścił szkołę w wieku 12 lat, kontynuował naukę w wolnym czasie, podejmując się szeregu prac. Pracował jako asystent ojca (który był krawcem), urzędnik w pobliskiej hucie żelaza, prywatny nauczyciel, sekretarz wydawcy "Basler Zeitung" oraz, w wieku 20 lat, prywatny nauczyciel synów hrabiego Salisa w Chur. Podróże po Europie ze swoimi podopiecznymi (1756–1758) pozwoliły mu spotkać uznanych matematyków w państwach niemieckich, Holandii, Francji i państwach włoskich. Po powrocie do Chur opublikował swoje pierwsze książki (o optyce i kosmologii) i zaczął szukać posady akademickiej. Po kilku krótkich listach został (1763) zaproszony na stanowisko w Pruskiej Akademii Nauk w Berlinie, gdzie uzyskał patronat króla Prus Fryderyka II i zaprzyjaźnił się z Eulerem. Tam żył i pracował aż do śmierci w 1777 r.
W roku 1767 udowodnił, że liczba pi jest liczbą niewymierną. W swych pracach jako jeden z pierwszych, obok Vincenzo Riccatiego posługiwał się funkcjami hiperbolicznymi. Znaczące były także jego prace z optyki (fotometria, refrakcja, prawo Lamberta) i astronomii (orbity komet). W geometrii rozważał tzw. "czworokąt Lamberta" w pracy antycypującej powstanie geometrii nieeuklidesowej, wprowadził zarazem pojęcie "defektu" jako różnicy między dwoma kątami prostymi a sumą kątów w trójkącie i wykazał, że pole trójkąta jest proporcjonalne do defektu. Był też filozofem, bliskim Kantowi. Główne dzieło filozoficzne Lamberta to "Neues Organon" (1764); korespondował z Kantem, który zamierzał mu dedykować swą "Krytykę czystego rozumu".
Upamiętnienie.
Na cześć uczonego nazwano:

</doc>
<doc id="89608" url="https://pl.wikipedia.org/wiki?curid=89608" title="Franszyza">
Franszyza

Franszyza (zwane klauzulą umowną) – postanowienie umowy ubezpieczenia przerzucające na ubezpieczającego część poniesionej szkody. Stosowana w ubezpieczeniach majątkowych, pozwala na obniżenie składki albo poprzez eliminację dużej liczby drobnych szkód, albo poprzez obniżenie kwoty każdego odszkodowania.
Rozróżnia się dwie franszyzy:

</doc>
<doc id="89609" url="https://pl.wikipedia.org/wiki?curid=89609" title="PCI-X">
PCI-X

PCI-X () – rozszerzenie znanego standardu magistrali PCI, wykorzystywane najczęściej w konstrukcjach systemów serwerowych. 
Szyna danych tej magistrali oferuje transmisję danych rzędu 8 GB/s, czyli 15 razy szybciej niż najszybsze PCI. Magistrala ta jest wstecznie zgodna z PCI (zarówno stare karty pasują do nowych gniazd, jak i nowe karty do starych gniazd), istotne jest tylko dopasowanie napięciowe, jednak zastosowanie kluczy w slotach uniemożliwia pomylenie kart 1,5 V i 3,3 V.

</doc>
<doc id="89612" url="https://pl.wikipedia.org/wiki?curid=89612" title="Bouldering">
Bouldering

Bouldering (z ang. "boulder" „głaz”) – wspinaczka po zazwyczaj wolnostojących, kilkumetrowych blokach skalnych bez użycia asekuracji liną.
Bouldering, prowadzenie oraz wspinaczka na szybkość są konkurencjami sportowymi dyscypliny sportu, wspinaczki sportowej. Zawodnicy w trakcie zawodów sportowych wspinają się na szczyt ściany, której wysokość wynosi około 4,0 m. Sportowy charakter boulderingu wiąże się z częstymi, zazwyczaj niekontrolowanymi odpadnięciami od skały, stąd też podstawową metodą asekuracji jest stosowanie tzw. crashpadów, czyli przenośnych materaców oraz pomoc tzw. spottera, czyli partnera, który pomaga w kontrolowaniu lotu, zabezpieczając górną część ciała przed bezpośrednim uderzeniem o ziemię.
Bouldering to forma wspinaczki składającej się z niewielkiej liczby trudnych ruchów. Zgodnie z ogólnie przyjętą przez środowiska wspinaczy normą za "boulder" uznać można nawet jednoruchowe przejście danego problemu skalnego. Wspinaczka boulderowa (spolszczone formy: bulderowa, balderowa) wymaga dużej siły maksymalnej, czyli takiej, która swój najwyższy poziom wytwarza w jak najkrótszym czasie. Popularną i coraz częściej praktykowaną formą treningu, jest bouldering na sztucznej ścianie wspinaczkowej (na tzw. panelu).
Trudności wspinaczkowe ocenia się zazwyczaj w skali francuskiej lub amerykańskiej. Drogi wspinaczkowe nazywa się baldami.
Do rozwoju boulderingu jako osobnej formy wspinaczki jako pierwszy przyczynił się John Gill w połowie XX wieku. Jednym z najsłynniejszych rejonów boulderowych na świecie jest las Fontainebleau, niedaleko Paryża. W Europie jest słynny mini stadion wspinaczkowy „Climbing Stadium Arco” położony 200 m od centrum włoskiego miasta Arco, na którym są rozgrywane elitarne, prestiżowe zawody w cyklu corocznego festiwalu Rock Master.

</doc>
<doc id="89614" url="https://pl.wikipedia.org/wiki?curid=89614" title="Renaissance Center">
Renaissance Center

Renaissance Center – kompleks budynków w Detroit w amerykańskim stanie Michigan, położony nad rzeką Huron. Jest m.in. siedzibą koncernu General Motors. Składa się na niego m.in. najwyższy budynek w Detroit: Detroit Marriott at the Renaissance Center, mający 221 metrów wysokości. Poza tym kompleks ten tworzą 4 budynki o wysokości 159 metrów i 2 o wysokości 103 metrów.

</doc>
<doc id="89618" url="https://pl.wikipedia.org/wiki?curid=89618" title="Lowelas">
Lowelas

Lowelas – mężczyzna atrakcyjny dla kobiet, z łatwością je uwodzący, niezdolny do trwałego uczucia monogamicznego. Przygody z kobietami stanowią dla niego rozrywkę, a swoje partnerki na ogół traktuje przedmiotowo. Określenie jest zazwyczaj używane w tonie ironiczno-żartobliwym.
Słowo pochodzi od nazwiska "Robert Lovelace" – bohatera epistolarnej powieści angielskiego pisarza Samuela Richardsona pod tytułem "Clarissa: Or the History of a Young Lady" (tytuł polski: "Historia Clarissy Harlowe") (1748).

</doc>
<doc id="89620" url="https://pl.wikipedia.org/wiki?curid=89620" title="Tarnowscy herbu Leliwa">
Tarnowscy herbu Leliwa

Tarnowscy – polski ród magnacki, będący w posiadaniu znacznych dóbr w Małopolsce. Od 24 grudnia 1547 hrabiowski, kiedy Karol V Habsburg, cesarz Świętego Imperium Rzymskiego i król Hiszpanii, nadał hetmanowi Janowi Amorowi Tarnowskiemu dziedziczny tytuł hrabiego. Nazwisko wywodzi się od Tarnowa – pierwszej siedziby rodu. Za protoplastą rodu uważa się komesa Spycymira Leliwitę, pierwotnie pieczętującego się herbem Lubomla, ale na początku XIV wieku już używającego Leliwy. Najsłynniejsze miasta założone przez Tarnowskich to: Tarnów, Tarnobrzeg, Tarnogród, Tarnogóra oraz Tarnopol, obecnie znajdujący się na Ukrainie. Ciała rodziny Tarnowskich spoczywają w kościele oo. Dominikanów w Tarnobrzegu, gdzie znajduje się także cudowny obraz Matki Boskiej Dzikowskiej.
Linie.
Ród Tarnowskich podzielił się na liczne linie:

</doc>
<doc id="89623" url="https://pl.wikipedia.org/wiki?curid=89623" title="Mantellowate">
Mantellowate

Mantellowate (Mantellidae) − rodzina płazów z rzędu płazów bezogonowych (Anura). Są to nieduże płazy (3–10 cm) o nadrzewnym lub naziemnym trybie życia.
Zasięg występowania.
Rodzina obejmuje gatunki występujące wyłącznie na Madagaskarze i Majottcie.
Podział systematyczny.
Do rodziny należą następujące podrodziny:

</doc>
<doc id="89625" url="https://pl.wikipedia.org/wiki?curid=89625" title="Powieść epistolarna">
Powieść epistolarna

Powieść epistolarna – powieść skonstruowana w formie listów (niekiedy przeplatających się z fragmentami pamiętnika), wymienianych między sobą przez bohaterów. W XIX wieku, w związku z wprowadzeniem wszystkowiedzącego narratora, popularność tej formy powieściowej zmalała.
Przykłady z literatury europejskiej:

</doc>
<doc id="89632" url="https://pl.wikipedia.org/wiki?curid=89632" title="Optimist">
Optimist

Optymist (ang. "Optimist") – najmniejsza monotypowa międzynarodowa klasa jachtów, przeznaczona dla dzieci i młodzieży do 15 lat. Jest to łódka regatowa. Jej kokpit zajmuje połowę jachtu. Łódka wykonana jest zazwyczaj z włókna szklanego, choć zdarzają się drewniane kadłuby.
W Polsce pierwsze Optymisty pojawiły się w połowie lat 60. XX wieku. Optymisty często nazywane są „mydelniczkami”. Skrót od nazwy Optymist to OPP.
Historia.
Optymist został zaprojektowany w 1947 roku przez Amerykanina Clarka Millsa na prośbę klubu usługowego Clearwater Florida Optimist, a dokładnie majora Clifforda A. McKaya, który chciał zaoferować tanie żeglowanie dla młodych ludzi. Klub Optymista prowadził zawody małych samochodów, ale chciano aby organizowane wydarzenie było czymś więcej niż jednodniowym zrywem. Dlatego szukano taniego odpowiednika dla żeglarzy.
Clark zaprojektował prosty, śmieszny, prostokątny kadłub, który mógł być zbudowany z dwóch arkuszy sklejki o wymiarach 4x8 stóp (122x244 cm). Łódka została wyposażona w rozprzowy żagiel i nazwana "Optimist Pram".
W 1954 projekt został nieco zmodyfikowany i wprowadzony do Europy przez Duńczyka Axela Damgaarda i rozprzestrzenił się w całej Europie ze Skandynawii. W 1960 projekt został wprowadzony do Wielkiej Brytanii przez Nigela Ringrose'a, wtedy też wszystkie wymiary zostały ostatecznie ustalone, choć łódka stała się monotypem dopiero w 1995 r.
Do stowarzyszenia klasy Optymist należy aktualnie 118 krajów, a sama łódka jest jednym z dwóch jachtów zatwierdzonych przez Międzynarodową Federację Żeglarską wyłącznie dla żeglarzy poniżej 16 roku życia (liczy się rocznik).
W 1962 rozegrano pierwsze Mistrzostwa Świata, choć jeszcze wtedy nie były one tak nazwane. Impreza została zorganizowana przez Danię, Wielką Brytanię, RFN i Szwecję na terenie Wielkiej Brytanii.
W 1965 została zawiązane International Optimist Dinghy Association (Międzynarodowe Stowarzyszenie Klasy Optimist), a pierwszym krajami były: Austria, Dania, Finlandia, Wielka Brytania, Norwegia, Szwecja i USA. Dość szybko dołączyły Niemcy (RFN) oraz Rodezja (aktualnie Zimbabwe). Pierwszym prezydentem floty został Duńczyk Viggo Jacobsen, natomiast sekretarzem jego żona Edith.
Narodowe Stowarzyszenie Klasy Optimist zostało założone 01.05.1993 w Gdyni, a pierwszym Prezydentem NSKO w 1993 r. został Henryk Skórzak z SWOS Warszawa. W 1992 stowarzyszenie zmieniło nazwę na
Polskie Stowarzyszenie Klasy Optimist, z którą funkcjonuje do dziś.
Ciekawostki.
Optimist jest najpopularniejszą łódką na świecie z zarejestrowanymi ponad 200 000 kadłubów i z wieloma pozostającymi poza rejestracją.
Do łódki należy też rekord Guinnessa: "Największe regaty żeglarskie jednej klasy" ustanowiony 6 kwietnia 2012 roku na jeziorze Lago di Garda.
Opis.
Takielunek.
Pojedynczy żagiel mocowany za pomocą krawatów do masztu i bomu. Długość krawatów pozwala na delikatną zmianę kształtu żagla, ale to ustawienie nie jest dostępne na wodzie. Rozprze montowane do rogu rozprzowego, napinane za pomocą fału na przedniej części masztu co pozwala na regulacje górnej części żagla. Na bomie znajduje się regulacja liku dolnego, dostępna w każdym momencie i pozwalająca na zmianę przegłębienia dolnej części żagla. Krawędź spływu usztywniana dwoma listwami.
Drzewce mogą być wykonane z aluminium lub drewna, ale te ostatnie praktycznie nie są już spotykane.
Znak "IO" w stylu monografii (po IODA – International Optimist Dinghy Association) na żaglu jest zarejestrowanym znakiem towarowym i może być używana tylko na licencji IODA. Optimisty mają również numer żagla narodowego, używając skrótu olimpijskiego swojego kraju i kolejnych numerów.
Kadłub.
Optymist ma bardzo prosty kadłub, pierwotnie utworzony z pięciu kawałków sklejki. Był to największy kadłub Clarka Millsa jaki można było zrobić z dwóch arkuszy sklejki o wymiarach 4 stopy (122 cm) na 8 stóp (244 cm). Tuż przed przegrodą, która rozdziela łódź prawie na pół, znajduje się skrzynka mieczowa, a za nią na linii środkowej kadłuba znajduje się mocowanie szotów. Na dziobie znajduje regulowane gniazdo do podpierania masztu, który przechodzi przez otwór w ławce. Cumę przywiązuje się do masztu.
Komory wypornościowe znajdują się na pokładzie po każdej stronie przedniej części burt oraz na rufie. Dwa pasy balastowe, biegną wzdłuż podłogi od grodzi do rufy i wraz z przedłużaczem rumpla umożliwiają balastowanie poza kadłubem
Zdecydowana większość kadłubów jest dziś wykonana z włókna szklanego, chociaż nadal można produkowaći kupować drewniane kadłuby. Największą ilość regatowych łódek wyprodukowała firma Winner.
Płetwy.
Ster i miecz mogą być wykonany ze sklejki lub kompozytu z pianki, włókna szklanego i żywicy epoksydowej. Aktualnie muszą spełniać restrykcyjne wymogi opisane w przepisach klasowych.
Wydarzenia.
Mistrzostwa Świata.
Mistrzostwa świata klasy Optimist – coroczne regaty wyłaniające najlepszych żeglarzy klasy Optimist.
Klasyfikacja medalowa.
Według zawodników.
Poniższa tabela zawiera zestawienie zawodników, którzy zdobyli przynajmniej jeden medal mistrzostw świata Optimist.
Według państw.
W poniższej tabeli przedstawione zostały państwa, których reprezentanci zdobyli przynajmniej jeden medal mistrzostw świata klasy Optimist.
Mistrzostwa Europy.
Klasyfikacja medalowa.
Według zawodników.
Poniższa tabela zawiera zestawienie zawodników, którzy zdobyli przynajmniej jeden medal mistrzostw europy w klasie Optimist.
Według państw.
W poniższej tabeli przedstawione zostały państwa, których reprezentanci zdobyli przynajmniej jeden medal mistrzostw europy klasy Optimist.
Produkcja.
Rocznie wytwarzanych jest ponad 3000 kadłubów produkowanych przez ponad 30 certyfikowanych wytwórców.

</doc>
<doc id="89633" url="https://pl.wikipedia.org/wiki?curid=89633" title="Dżdżownice">
Dżdżownice



</doc>
<doc id="89635" url="https://pl.wikipedia.org/wiki?curid=89635" title="Ramzes">
Ramzes

Ramzes, Ramesses to starożytne egipskie imię, oznaczające "zrodził go Ra".
Imię to nosiło jedenastu faraonów Egiptu.
XIX dynastia:
XX dynastia:

</doc>
<doc id="89636" url="https://pl.wikipedia.org/wiki?curid=89636" title="Dżdżownicowate">
Dżdżownicowate

Dżdżownicowate, dżdżownice (Lumbricidae) – rodzina skąposzczetów przystosowanych do życia w glebie. Obejmuje ponad 670 gatunków, w tym większość glebowych skąposzczetów. Dżdżownicowate są jednym z ważniejszych czynników wpływających na przewietrzanie i nawożenie gleby. Są hermafrodytami (obojnakami), ale występuje u nich zapłodnienie krzyżowe. Nieliczne rozmnażają się partenogenetycznie.
Pierwszą poważną pracą poświęconą dżdżownicom i ich wpływowi na glebę była książka Karola Darwina "The Formation of Vegetable Mould through the Action of Worms".
Występowanie.
Występują bardzo licznie w umiarkowanej strefie Holarktyki. W 1 m³ gleby przebywa przeciętnie 800 osobników w różnych stadiach rozwojowych. Niektóre gatunki (np. "Allolobophora caliginosa") są kosmopolityczne. Zasięgi występowania gatunków odpornych na mróz sięgają do strefy tundry w Europie i do arktycznej Syberii.
Biotop.
Dżdżownice zasiedlają wszystkie typy gleb. Preferują gleby wilgotne i żyzne, bogate w materię organiczną, o odczynie obojętnym lub lekko zasadowym. Częściej występują w glebach gliniastych. W glebach lekkich, piaszczystych, łatwo przesychających, a także w skrajnie ciężkich żyją tylko nieliczne, przystosowane gatunki. Optymalny odczyn gleby mieści się w zakresie pH 5,5–8. Jednakże są gatunki, które licznie występują także w glebach o pH 3,8 (np. lasy). Niewiele dżdżownic toleruje także wartości pH powyżej 8.
Nieliczne gatunki z tej rodziny żyją w przybrzeżnej strefie wód.
Występowanie w Polsce.
W Polsce stwierdzono występowanie 32 gatunków dżdżownicowatych, wśród których pospolitych i często spotykanych jest zaledwie około 10. W większości środowisk strefy nizinnej kraju dominują przeważnie tylko 2–4 gatunki. Rozmieszczenie dżdżownic w glebie zależy przede wszystkim od cech poszczególnych gatunków, a w pierwszym rzędzie od ich wymagań pokarmowych. Niektóre odżywiają się na powierzchni i żyją w górnej warstwie gleby, dalej będą one nazywane powierzchniowymi. Osobniki tych gatunków mają wyraźne czerwone lub czerwono-fioletowe ubarwienie części grzbietowej oraz spłaszczony tylny koniec ciała. Drugą grupę stanowią gatunki typowo glebowe, które żyją w głębi ziemi, rzadko wychodzą na powierzchnię i nie mają zabarwienia – będą dalej określane jako glebowe albo glebożerne. Pośrednie miejsce zajmuje dżdżownica ziemna ("Lumbricus terrestris") pospolicie nazywana rosówką – największy wśród pospolitych gatunków.
Budowa ciała.
Dżdżownice są pierścienicami od małych aż do średnich i dużych rozmiarów. Ich ciało ma wydłużony, obły kształt i zmienne ubarwienie. Osiąga długość od 1 cm do 1 m, a średnica mieści się w przedziale 1–20 mm. Jest złożone z wyraźnie zaznaczających się segmentów, z którego wystaje 8 małych szczecinek ułożonych parami. W części głowowej znajduje się zwój okołoprzełykowy, pełniący funkcję mózgu, oraz otwór gębowy, wyposażony w małe rogowe szczęki. Mają hydroszkielet.
Układ pokarmowy.
Układ pokarmowy u dżdżownic składa się z mięsistej gardzieli, przełyku i żołądka zbudowanego z dwóch części: wola, w którym magazynowany jest pokarm i żołądka mięsistego, gdzie pokarm jest miażdżony. Pozostałą część przewodu pokarmowego stanowi długie, cienkie jelito, w którym odbywa się trawienie i wchłanianie pokarmu. Układ pokarmowy kończy się odbytem otwierającym się na końcu ciała.
Biologia i ekologia.
Dżdżownice chętnie zasiedlają gleby wilgotne, ponieważ ich ciało zawiera ponad 80% wody, a woda jest stale wymieniana z glebą. W ciągu doby około 60% wody jest wydalane przez układ wydalniczy i uzupełniane wraz z pokarmem oraz przez powłoki ciała.
W przypadku nadmiernego przesuszenia gleby, zbyt wysokiej temperatury i odwodnienia wszystkie dżdżownice mogą zapadać w stan odrętwienia. Może ono trwać nawet kilka miesięcy. Często to samo zjawisko jest wywoływane brakiem pożywienia. Niektóre gatunki glebożerne zapadają w odrętwienie, które nie ma związku z pogarszaniem się warunków bytowania i jest u nich zjawiskiem normalnym. Stan ten trwa 1–2 miesięcy, najczęściej w okresie letnim. Dżdżownice zwijają się w charakterystyczny kłębuszek i pozostają w jamce wysłanej śluzem.
Dżdżownice dość dobrze znoszą dłuższe okresy zalania dobrze natlenioną wodą. Wychodzenie ich na powierzchnię w wilgotne, chłodne noce po ciepłym dniu czasami tłumaczone jest brakiem tlenu w glebie. Bardziej prawdopodobną przyczyną jest jednak działanie siarkowodoru wytwarzanego w ciągu dnia przez drobnoustroje glebowe przy niedoborze tlenu.
Większość dżdżownic jest bardzo wrażliwa na działanie niskich temperatur i już lekki mróz (-1 lub –2 °C) jest dla nich śmiertelny. Na polach i działkach pozbawionych okrywy bardzo dużo dżdżownic ginie z powodu wiosennych lub jesiennych przymrozków, a nawet temperatur bliskich 0 °C. Zimę spędzają głęboko w niezamarzniętej glebie albo zapadają w stan odrętwienia.
Nieliczne gatunki przystosowały się do niskich temperatur i są zdolne do przeżycia w zamarzniętej glebie.
Odżywianie.
Dżdżownice są saprofagami – odżywiają się związkami organicznymi zawartymi w rozkładających się roślinach i szczątkach zwierząt. Niektóre, żyjące w głębi gleby korzystają z obumierających korzeni i próchnicy glebowej. Dżdżownice chętnie zjadają wprowadzony do gleby obornik, a także odchody zwierząt na pastwiskach.
W dzień dżdżownice ściółkowe i powierzchniowe przebywają w glebie lub w innym ukryciu, natomiast nocą żerują, wciągając do chodników martwą materię organiczną. W poszukiwaniu odpowiedniego pożywienia wykonują kilkumetrowe wędrówki, ale później często wracają do własnej norki. Wybór pokarmu nie jest przypadkowy – dżdżownice wykazują wyraźne upodobania. Decyduje w tym wypadku przede wszystkim zawartość azotu białkowego i łatwo rozkładalnych węglowodanów.
Większość gatunków potrafi rozróżniać pobierany pokarm. Rosówka chętnie zjada liście szczyru, pokrzywy, bzu czarnego, jesionu, wiązu, głogu, czeremchy. Mniej chętnie wybierane są liście dębu, buka i drzew iglastych, a więc roślin o dużej zawartości garbników i żywic. Jako wyjątkowo smakowite traktowane są liście roślin motylkowych ze względu na wysoką zawartość białka. Wraz z resztkami organicznymi dżdżownice zjadają i trawią liczne mikroskopijnej wielkości organizmy rozkładające te resztki. Są to pierwotniaki, glony, bakterie, grzyby glebowe, promieniowce, nicienie i wiele innych. Organizmy te stanowią główne źródło pokarmu dla gatunków kompostowych.
Trochę inaczej kształtują się wymagania pokarmowe dżdżownic glebożernych, żyjących w głębi ziemi i rzadko wychodzących na powierzchnię. W ich jelicie stwierdzono niewielką ilość substancji organicznej, głównie pochodzących z korzeni i bardzo dużo cząstek mineralnych.
Dżdżownice te zjadają w ciągu doby ilość gleby równą 20–40% masy ich ciała; tylko niewielka część zostaje przyswojona, reszta jako gruzełkowate odchody – koprolity – trafia na powierzchnię gleby albo pozostaje w wydrążonych chodnikach.
Rola w ekosystemie.
Wpływ dżdżownic można opisać na przykładzie ich inwazji w lasach umiarkowanych i tajdze Ameryki Północnej, które były pozbawione dżdżownic wskutek zlodowacenia 11 tys. lat temu. Rozwinęły się tam ekosystemy z grubą warstwą powoli rozkładającej się ściółki leśnej. Wpływ inwazyjnych dżdżownic na lasy jest zróżnicowany w zależności od gatunków dżdżownic, właściwości gleby i historii użytkowania terenu. W lasach tych dżdżownice redukują grubość warstw organicznych, zwiększają zbitość gleby, wciągają próchnicę i ściółkę leśną w głąb gleby. Większa zbitość gleby zmniejsza wsiąkanie wody i zwiększa spływ powierzchniowy, co przy zmniejszonej grubości ściółki zwiększa erozję. Zmienione właściwości próchnicy i ściółki leśnej to zmienione warunki kiełkowania nasion, co prowadzi do zaniku organizmów dostosowanych do poprzednich warunków. W niektórych lasach inwazja dżdżownic prowadzi do wpłukiwania azotu i fosforu z warstw gleby o największej koncentracji korzeni.
Rozmnażanie.
Dżdżownice są w większości obojnakami – każdy osobnik ma gamety męskie i żeńskie. Podczas kopulacji dwa osobniki wymieniają między sobą gamety przywierając brzusznymi stronami ciała. Ciała sklejone są śluzem wydzielanym przez siodełko (kilka zgrubiałych pierścieni tworzących się na oskórku), dlatego proces wymiany gamet nazywany jest siodełkowaniem. Gamety przedostają się do siodełka i są przekazywane partnerowi, który na krótko magazynuje je w zbiornikach nasiennych. Po dokonaniu wymiany zwierzęta się rozchodzą.
Po kilku dniach siodełko wytwarza stwardniałą, błoniastą "mufkę" wypełnioną gęstą cieczą. Mufka, przesuwana ruchami ciała w kierunku głowy, dociera do żeńskiego otworu płciowego, skąd przedostają się do niej dojrzałe jaja. Po dotarciu do zbiorników nasiennych pobierane są plemniki. Po ześlizgnięciu się z ciała zwierzęcia powstaje, zawierający do 20 jaj, kokon – w nim następuje zapłodnienie. Zabezpieczone substancjami bakteriobójczymi kokony mogą długo przebywać w ziemi, nie ulegając rozkładowi. Z zapłodnionych jaj rozwijają się małe dżdżownice. Ich rozwój do stadium dojrzałego trwa od kilkunastu do 40 tygodni – w zależności od gatunku.
Nieliczne gatunki dżdżownic rozmnażają się partenogenetycznie.
Znaczenie.
Dżdżownice glebożerne, zwłaszcza kompostowiec różowy ("Eisenia fetida") i "Lumbricus rubellus", są wykorzystywane do przetwarzania odpadów organicznych, m.in. do tzw. wermikompostowania komunalnych odpadów organicznych. Ten typ kompostowania z udziałem tych bezkręgowców jest popularny m.in. w ośrodkach miejskich, budynkach mieszkalnych oraz miejscach pracy w Kanadzie.
Dżdżownice są stosowane jako przynęta wędkarska, a zmrożone i poszatkowane jako pokarm uzupełniający dla ryb akwariowych.
Klasyfikacja.
W rodzinie Lumbricidae opisano około 1130 nazwanych gatunków, z czego, w wyniku rewizji taksonomicznej, 670 uznano za formalnie poprawne, a 55 ma niepewną pozycję taksonomiczną. Pozostałe nazwy są wadliwe lub synonimiczne. W 2005 Robert J. Blakemore specjalizujący się w taksonomii skąposzczetów opracował kompletną listę gatunków zaliczanych do rodziny dżdżownicowatych (lista była ostatnio aktualizowana w 2008).
Wyróżniane są dwie podrodziny:
Pierwsza jest reprezentowana przez jeden rodzaj "Diporodrilus", który obejmuje kilka gatunków występujących na Korsyce. Do drugiej zaliczono wszystkie pozostałe dżdżownice w następujących rodzajach:
"Allolobophora" - "Allolobophoridella" - "Alpodinaridella" - "Aporrectodea" - "Bimastos" - "Cernosvitovia" - "Creinella" - "Dendrobaena" - "Dendrodrilus" - "Dinaridella" - "Eisenia" - "Eiseniella" - "Eiseniona" - "Eisenoides" - "Enterion" - "Eophila" - "Ethnodrilus" - "Fitzingeria" - "Healyella" - "Helodrilus" - "Incolore" - "Italobalkaniona" - "Karpatodinariona" - "Kritodrilus" - "Lumbricus" - "Meroandriella" - "Microeophila" - "Murchieona" - "Nicodrilus" - "Norealidys" - "Notogama" - "Octodriloides" - "Octodrilus" - "Octolasion" - "Omilurus" - "Opothedrilus" - "Orodrilus" - "Panoniona" - "Proctodrilus" - "Prosellodrilus" - "Purpureum" - "Rhodonicus" - "Satchellius" - "Scherotheca" - "Serbiona" - "Spermophorodrilus" - "Svetlovia" - "Tetragonurus" - "Zicsiona".
Najliczniejsze w gatunki są rodzaje "Allolobophora" i "Dendrobaena".

</doc>
<doc id="89637" url="https://pl.wikipedia.org/wiki?curid=89637" title="Samuel Richardson">
Samuel Richardson

Samuel Richardson (19 sierpnia 1689 – 4 lipca 1761) – pisarz angielski, prekursor powieści, zwłaszcza jej podgatunku – powieści epistolarnej. Pierwszym jego znanym utworem, prekursorskim w literaturze europejskiej, była "Pamela, or Virtue Rewarded" ("Pamela, czyli cnota nagrodzona") z 1740 roku. Powieść została potępiona przez Kościół i umieszczona w indeksie ksiag zakazanych
Bohaterka, służąca Pamela, staje się obiektem zakusów młodego panicza. Udaje jej się jednak obronić i zmusić mężczyznę do oświadczyn. Inny brytyjski pisarz epoki Henry Fielding mocno skrytykował klasztorną i wąską moralność prezentowaną w książce Richardsona. Fielding napisał w odpowiedzi książkę o tytule: "Shamela" (ang. "shame" – "wstyd"). 
Dwie inne powieści epistolarne Richardsona to "Clarissa, or, the History of a Young Lady" ("Historia Clarissy Harlowe") z 1748 r. i "The History of Sir Charles Grandison" z roku 1753.

</doc>
<doc id="89640" url="https://pl.wikipedia.org/wiki?curid=89640" title="Samoczynne hamowanie pociągu">
Samoczynne hamowanie pociągu

Samoczynne hamowanie pociągu (SHP) – urządzenie wchodzące w skład automatyki bezpieczeństwa pociągu (ABP), której zadaniem jest zapewnienie bezpieczeństwa jazdy pociągu, a tym samym podniesienie bezpieczeństwa ruchu kolejowego. 
W PKP stosuje się urządzenia SHP jednopunktowe o sprzężeniu indukcyjnym, niezależne od wskazań semaforów.
Budowa.
W urządzeniach SHP wyróżnia się:
Sposób działania.
Przeniesienie informacji z toru do kabiny maszynisty następuje w wyniku sprzężenia obwodów rezonansowych czujnika na pojeździe oraz rezonatora torowego, które dostrojone są do tej samej częstotliwości (1000 Hz).
W wyniku sprzężenia powstaje impuls, odczytywany i zamieniany przez urządzenie SHP na sygnał świetlny, (a po 2 sekundach na sygnał dźwiękowy), który maszynista musi skasować przyciskiem czujności. Jeżeli maszynista nie skasuje sygnału, po ok. 4 sekundach od zadziałania sygnału świetlnego, urządzenie SHP samoczynnie wdroży nagłe hamowanie. Maszynista będzie mógł kontynuować jazdę dopiero po całkowitym zatrzymaniu pociągu.

</doc>
<doc id="89641" url="https://pl.wikipedia.org/wiki?curid=89641" title="SHP">
SHP

SHP, Shp, shp, może odnosić się do:

</doc>
<doc id="89646" url="https://pl.wikipedia.org/wiki?curid=89646" title="Anhui">
Anhui

Anhui (; ) – prowincja we wschodnich Chinach w dorzeczu Jangcy i Huang He.
Etymologia.
Nazwa prowincji pochodzi od złożenia pierwszych sylab nazw miast Anqing i Huizhou (ob. Huangshan).
Warunki naturalne.
W północnej i środkowej części Nizina Chińska, na południu i południowym zachodzie niewysokie góry sięgające 1841 m n.p.m. Klimat zwrotnikowy, monsunowy. Na północ od Huang He chłodniejszy i bardziej suchy. Wzdłuż Jangcy ciągną się liczne jeziora, m.in. Chao Hu.
Gospodarka.
Anhui to ważny region rolniczy Chin.
Uprawy: ryż (połowa zasiewów), pszenica, kukurydza, gaoliang, soja, bawełna, tytoń, orzeszki ziemne, rzepak i herbata.
Hodowla: jedwabników i trzody chlewnej.
Rybołówstwo śródlądowe, a na obszarze jezior hodowla ryb.
Wydobycie węgla kamiennego (koło Huainan), rud żelaza (koło Ma’anshan), miedzi (w Tongling), cynku, ołowiu i pirytów.
Rozwinięte hutnictwo żelaza (huty w Hefei, Huainan, Wuhu, kombinat w Ma’anshan) i miedzi.
Przemysł maszynowy, chemiczny, włókienniczy, spożywczy i środków transportu. Transport głównie kolejowy i rzeczny (głównie na Jangcy).

</doc>
<doc id="89650" url="https://pl.wikipedia.org/wiki?curid=89650" title="Ampleksus">
Ampleksus

Ampleksus (łac. "amplexus" – „uścisk”) – odruch płciowy występujący u płazów bezogonowych. Jest to pozycja niezbędna do złożenia jaj przez samicę i wyrzucenia nasienia do wody przez samca. Ponadto występuje u niektórych płazów ogoniastych, np. u salamandry plamistej.
Ampleksus polega na tym, że samiec wchodzi na grzbiet samicy i chwyta ją mocno przednimi i tylnymi łapami. Ampleksus może być pachowy (samiec chwyta samicę pod przednimi łapami) lub pachwinowy (samiec chwyta samicę pod tylnymi nogami). Oryginalną formę ampleksusu obserwuje się u madagaskarskich żab z rodziny Mantellidae: samiec chwyta głowę samicy swoimi tylnymi nogami, co sprawia, że nasienie wydzielane jest na grzbiet samicy, po którym spływa na skrzek. Ampleksus nie tylko umożliwia skuteczne zapłodnienie jaj, gdyż wydzielanie plemników przez samca następuje w tym samym czasie i miejscu, co składanie jaj przez samicę, ale także u żab i ropuch mechaniczny uścisk jamy brzusznej przez samca ułatwia wydzielanie jaj do wody.
Polskie gatunki płazów bezogonowych wchodzą w stan ampleksus już wczesną wiosną, czasem jeszcze w śniegu. Ampleksus jest czynnością długotrwałą, może czasem trwać kilka godzin. W tym czasie zazwyczaj inne samce próbują zrzucić samca znajdującego się na samicy. Ampleksus u różnych gatunków występuje w różnym okresie. U niektórych ma on miejsce już podczas wiosennych wędrówek w poszukiwaniu zbiornika wodnego do odbycia godów, u niektórych następuje dopiero w wodzie. Czasami spotyka się ampleksus zbiorowy, gdy do jednej samicy przyczepiają się dwa, lub więcej samców. Szczególnie często zdarza się to u żaby trawnej i ropuchy szarej. Często podczas takiego zbiorowego ampleksusu samica ginie.
Godujący samiec reaguje głównie na ruch każdego przedmiotu, czy zwierzęcia znajdującego się w zasięgu jego zmysłów. Wówczas gwałtownym skokiem rzuca się na niego, obejmując go chwytem ampleksus. Ponieważ ampleksus jest odruchem bezwarunkowym, będącym reakcją na podrażnienie określonych powierzchni brzucha samca podczas godów, zdarza się czasami widzieć samce płazów bezogonowych będące w ampleksus nie tylko z samicami własnego gatunku, ale także innych gatunków, a nawet różnymi przedmiotami. Jeśli jest to samica innego gatunku, która składa jaja późno, ampleksus taki może trwać długo i doprowadzić do uszkodzenia przez twarde modzele samca powłok jej ciała, a nawet śmierci. Obserwowano samce znajdujące się przez długi czas w ampleksus z rybami, co prowadziło do śmierci ryby. Ryba nie ma żadnej możliwości uwolnienia się od ampleksusu. W stawach hodowlanych żaby i ropuchy mogą w związku z tym wyrządzić pewne szkody. Uchwyt ampleksus jest bardzo silny. Samiec "in amplexu", uniesiony za tylną nogę, nie wypuszcza z uchwytu dużo od niego cięższej samicy.
Mimo że ampleksus jest odruchem bezwarunkowym, istnieje jakiś mechanizm kierujący nim. Np. godujący samiec nie przyczepia się do samicy, która już złożyła jaja. Bardzo rzadko też zdarza się, by samiec przyczepiał się do innych samców. Można również zaobserwować przypadki potrójnych ampleksusów.

</doc>
<doc id="89651" url="https://pl.wikipedia.org/wiki?curid=89651" title="Winnetou">
Winnetou

Winnetou – tytułowy (fikcyjny) bohater powieści niemieckiego pisarza Karola Maya oraz kilku innych jego przygodowych opowieści. Syn wodza Inczu-czuny.
Życiorys.
Winnetou jest młodym, szlachetnym wodzem indiańskiego plemienia Apaczów Mescalero, a po śmierci ojca także najwyższym wodzem Apaczów. Pozytywne cechy charakteru odróżniają go od wielu białych przybywających na Dziki Zachód, a także od innych Indian – Komanczów, Kiowa i Siuksów (Indianie Dakota) określanych przez Maya jako „podstępnych”. Winnetou jest świetnym tropicielem i strzelcem. Posługuje się strzelbą – dwururką, ozdobioną srebrnymi ćwiekami, należącą wcześniej do jego ojca. Przyjacielem i towarzyszem licznych jego przygód jest Old Shatterhand – biały westman pochodzenia niemieckiego, z którym Winnetou zawarł braterstwo krwi.
Ich przyjaźń była wręcz kryształowa. Jak przepowiedział Inczu-czuna, ojciec Winnetou: „Dusza mieszka we krwi. Dusze tych dwóch młodych wojowników wejdą w siebie nawzajem i utworzą jedną jedyną. Niechaj potem to, co pomyśli Old Shatterhand będzie myślą Winnetou, a co Winnetou zechce, niechaj będzie wolą Old Shatterhanda”. Obaj przyjaciele znali się tak dobrze, że słowa Inczu-czuny sprawdzały się później niejednokrotnie.
Winnetou zginął od strzału, podczas akcji uwalniania białych osadników z niewoli Siuksów (w pobliżu góry Hancock). Kula weszła w płuco, powodując dość szybką, bolesną śmierć Apacza. Przed śmiercią Winnetou wyznał, że uwierzył w Zbawiciela i że stał się chrześcijaninem. Poprosił również swego „brata” Old Shatterhanda o odnalezienie testamentu i wypełnienie jego woli. Testament trafił jednak w ręce mordercy, Santera, którego postać przewijała się przez całą trzytomową opowieść. Mimo pościgu Santer zdołał zniszczyć dokument. Ostatecznie morderca poniósł karę – padł ofiarą pułapki zastawionej przez Apacza na człowieka, który niepowołany chciałby przejąć złoto, o którym była mowa w testamencie.
Kultury europejskiej i umiejętności czytania oraz języka angielskiego nauczył go „Biały Ojciec” Kleki-petra – starzec (także z pochodzenia Niemiec) przyjęty do plemienia Apaczów. Ojciec Inczu-czuna i siostra Nszo-czi zginęli w drodze od kryjówki ze złotem z ręki Santera.
Imię.
Wielu czytelników zastanawiało się, jak przetłumaczyć imię słynnego wodza Apaczów. Znaczenie imienia zostało dopiero odczytane z pamiętnika przyjaciela Maya – Ernsta Abela, który opisał w nim, jak to pisarz opowiedział historię imienia Apacza pewnej grupie wielbicieli, w trakcie spotkania z nimi, w dniu 25.03.1898 r. Opowieść brzmiała następująco: Inczu-czuna, ojciec Winnetou, uznawany był za głównego wodza przez wszystkie plemiona Apaczów z wyjątkiem jednego, zbuntowanego szczepu. Udał się więc do tych buntowników w towarzystwie swego syna, aby zdobyć u nich rangę dowódcy. Obaj zostali jednak przez tamtych wzięci do niewoli i skazani na śmierć. W pobliżu miejsca ich uwięzienia znajdowało się małe jezioro, którego powierzchnię pokrywała ropa naftowa. Powiedziano obu Apaczom, że jeśli młodszy z nich żywy przepłynie owo jezioro, obydwaj odzyskają wolność, natomiast Inczu-czuna będzie uznany głównym naczelnikiem szczepu. Ropa pokrywająca powierzchnię jeziora została przy tym podpalona. Winnetou, mający wówczas trzynaście lat, został uwolniony z więzów. Wskoczył natychmiast do wody i pozostawał w niej przez długi czas niewidoczny, tak iż został uznany za martwego. On jednak wynurzył się niespodziewanie ponownie pośród Apaczów. Ciało jego pokrywały liczne rany od poparzeń, a ogień pozbawił go pięknych włosów. Czyn ten wyjednał Inczu-czunie rangę wodza u wrogo do tej pory usposobionego plemienia, Winnetou zaś zdobył imię, które w tłumaczeniu oznaczało „Płonącą Wodę”.
Tłumaczenia imienia nie zawierała żadna z powieści Maya, ani listy do czytelników – prawdopodobnie miało pozostać ono tajemnicą, jednak prośby wielbicieli sprawiły, że pisarz zdradził, co oznacza imię najsłynniejszego bohatera jego książek. Podobnie jednak, jak inne „indiańskie” imiona bohaterów Maya, słowo „Winnetou” nie pochodzi z języka Apaczów (ani żadnego innego z wielu języków Indian), lecz jest wytworem wyobraźni samego pisarza.
Filmy z Winnetou.
Na motywach książkowych przygód Winnetou powstała popularna seria westernów (były to produkcje niemiecko-jugosłowiańskie). W rolę indiańskiego wodza wcielił się francuski aktor Pierre Brice. Po 1992 roku Serb Gojko Mitić grał rolę Winnetou w teatralnym przedstawieniu w Bad Segeberg.
Na cykl filmów o losach Winnetou składają się następujące tytuły:

</doc>
<doc id="89653" url="https://pl.wikipedia.org/wiki?curid=89653" title="Bezczaszkowce">
Bezczaszkowce

Bezczaszkowce (Leptocardii) – gromada niewielkich zwierząt morskich zaliczanych do strunowców (Chordata). Obejmuje 30 gatunków. Są zwierzętami rozdzielnopłciowymi o rozwoju prostym. Najbardziej znanym bezczaszkowcem jest występujący w europejskich morzach lancetnik ("Branchiostoma lanceolatum"). Najstarsze bezczaszkowce (a zarazem strunowce) to "Cathaymyrus" oraz młodsza o 10 mln lat pikaia.
Zwierzęta te mają wydłużone, bocznie spłaszczone ciało o długości od kilku do kilkunastu centymetrów, ze słabo wyodrębnioną głową. Pokrywa je pozbawiona pigmentów skóra pokryta nabłonkiem jednowarstwowym. Na grzbietowej (oraz częściowo na brzusznej) stronie ciała występuje fałd skórny, spłaszczający się w części ogonowej (na kształt płetwy ogonowej ryb). Szkielet tworzy struna grzbietowa otoczona pochwą z tkanki łącznej. Nad nią leży cewka nerwowa, która w przedniej części rozszerza się w pęcherzyk mózgowy. Otwór gębowy, znajdujący się z przodu ciała, zaopatrzony jest w wąsy, na których zlokalizowane są receptory dotyku oraz chemoreceptory. Za nim znajduje się gardziel, będąca częścią wspólną układu oddechowego oraz pokarmowego. Jej dolna część (endostyl) odfiltrowuję pokarm (w postaci drobnej materii organicznej) z przepływającej wody, który jest przesuwany do jelita za pomocą rzęsek. Odfiltrowana woda przepływa natomiast przez liczne () szpary skrzelowe w gardzieli i trafia do jamy okołoskrzelowej (do której prowadzi także otwór wydalniczy), a następnie opuszcza organizm przez otwór odpływowy. W układzie pokarmowym bezczaszkowców występuje worek wątrobowy (będący homologiem wątroby) połączony z jelitem krążeniem wrotnym. Układ wydalniczy składa się z protonefrydiów w kształcie litery „L”, zakończonych komórkami płomykowymi (solenocytami). Zamknięty układ krwionośny przewodzi krew bez barwników oddechowych, a funkcję serca pełni w nim zatoka żylna.
Systematyka.
Gromada monotypowa, obejmuje tylko jedną rodzinę: Branchiostomatidae, w skład w której wchodzą 3 rodzaje:

</doc>
<doc id="89659" url="https://pl.wikipedia.org/wiki?curid=89659" title="Polska Ludowa">
Polska Ludowa

Polska Ludowa – propagandowa nazwa państwa i systemu ustrojowego w Polsce używana w latach 1944–1989 mająca sugerować, że Polska po 1944 roku jest państwem, w którym „władza należy do ludu pracującego miast i wsi”.
Nazwa ta była używana w czasie rządów sprawowanych przez Polską Partię Robotniczą, potem Polską Zjednoczoną Partię Robotniczą w Polsce okresu 1944–1989 jako państwie satelickim ZSRR i odnosi się do dwóch okresów: 1944–1952 – kiedy oficjalną nazwą państwa była "Rzeczpospolita Polska" i 1952–1989 – gdy oficjalną nazwą państwa była "Polska Rzeczpospolita Ludowa".
Termin „Polska Ludowa” został przejęty przez komunistów z programów ugrupowań ludowych – już w 1905 termin ten został użyty w odezwie Polskiego Związku Ludowego. Później pojawiał się w dokumentach programowych różnych ugrupowań ruchu ludowego. Między innymi został zaproponowany przez niekomunistyczny PPS-WRN i ruch ludowy w okresie okupacji niemieckiej. W dokumencie programowym PPS-WRN „Program Polski Ludowej” z 1941 został opisany projektowany przyszły ustrój niepodległego państwa polskiego opartego na demokracji i wolności słowa.
W ocenie Instytutu Pamięci Narodowej: "W propagandzie komunistycznej termin „Polska Ludowa” faktycznie spełniał rolę przykrycia dla realnie budowanego totalitarnego systemu komunistycznej dyktatury. Nazwa ta narusza pamięć ofiar komunistycznego totalitaryzmu".
Według Barbary Stanosz "przymiotnik „ludowa” jest określeniem fałszywym, zarówno w sensie politycznym jak i społecznym, ponieważ PRL była państwem autokratycznym rządzonym przez zhierarchizowaną kastę będącą poza wszelką kontrolą społeczną".
Nazwa ta używana była niekiedy w oficjalnych aktach władz (np. Ustawa z dnia 2 lipca 1949 o orderze "Budowniczych Polski Ludowej" czy Rozporządzenie Rady Ministrów z dnia 26 lutego 1971 r. w sprawie zasad podwyższania emerytur pracownikom, którzy przepracowali w Polsce Ludowej ponad 10 lat).

</doc>
<doc id="89660" url="https://pl.wikipedia.org/wiki?curid=89660" title="Nikolaus von Zinzendorf">
Nikolaus von Zinzendorf

Nikolaus Ludwig hrabia von Zinzendorf (ur. 26 maja 1700 w Dreźnie, zm. 9 maja 1760 w Herrnhut) – niemiecki teolog ewangelicki i reformator religijny, przywódca ruchu pietystycznego w Saksonii.
Życiorys.
Pochodził z rodziny szlacheckiej, wcześnie poczuł w sobie powołanie na duchownego, ale pod naciskiem rodziny podjął studia prawnicze w Wittenberdze (duchowni ewangeliccy rekrutowali się raczej z mieszczaństwa, rodziny szlacheckie nie miały tradycji pastorskich). W latach 1719–1721 odbył kilkunastomiesięczną podróż po Europie, podczas której poznał ówcześnie panujące stosunki międzywyznaniowe i zgłębiał pisma religijne (zwłaszcza mistyczne pisma Jakuba Böhmego).
Po powrocie do Drezna Zinzendorf objął stanowisko radcy sądu apelacyjnego na dworze drezdeńskim, wkrótce jednak porzucił karierę polityczną na rzecz teologii. W 1722 ożenił się; w tym też roku pozwolił osiedlić się na terenie swojego majątku w Łużycach Górnych uchodźcom religijnym z Moraw (Bracia morawscy).
Jest twórcą tzw. „teologii serca”, był przywódcą wspólnoty religijnej Herrnhut (Straż Pańska), dla której opracował własny model nabożeństw. Od 1727 w Herrnhut praktykowano wspólne przystępowanie do Sakramentu Ołtarza osób z różnych wyznań, co było w owych czasach ewenementem. Zinzendorf jest autorem wielu pieśni kościelnych, śpiewanych do dziś w kościołach protestanckich (m.in. pieśń „Serca razem połączone”, dobrze znana też w polskich kościołach protestanckich).
W 1737 roku Nikolaus von Zinzendorf otrzymał od seniora braci czeskich Daniela Ernesta Jabłońskiego ordynację na biskupa braci morawskich. W roku 1739 sfinansował wydanie Biblii w języku estońskim.

</doc>
<doc id="89662" url="https://pl.wikipedia.org/wiki?curid=89662" title="Internet Explorer 6">
Internet Explorer 6

Internet Explorer 6 (potocznie nazywany IE6) – szóste główne wydanie przeglądarki Internet Explorer dla systemów operacyjnych Microsoft Windows, udostępnione 27 sierpnia 2001, krótko przed wydaniem Windows XP.
Domyślna przeglądarka w systemach Windows XP i Windows Server 2003; działała również z systemami Windows NT 4.0, Windows 98, Windows 2000 i Windows Me. Wersja IE6 Service Pack 1 była ostatnią wersją programu Internet Explorer dla Windows NT 4.0, Windows 98, Windows 98 SE, Windows Me i Windows 2000. Mimo że szósta wersja przeglądarki została zastąpiona przez nowsze wersje programu Internet Explorer, była wspierana do zakończenia wsparcia Windows XP SP3.
Przeglądarka była powszechnie krytykowana za brak obsługi nowoczesnych standardów WWW i luki w zabezpieczeniach. W rankingu PC World w 2011 r. znajdowała się na ósmym miejscu najgorszych produktów technicznych wszech czasów.
Obsługiwane platformy.
Internet Explorer 6 jest obsługiwany przez Windows NT 4.0, Windows 98, Windows 2000, Windows Me, Windows XP i Windows Server 2003. Service Pack 1 był dostępny dla wszystkich tych systemów, ale Security Version 1 była dostępna tylko jako część Service Pack 2 dla Windows XP i Service Pack 1 dla Windows Server 2003 oraz późniejszych dodatków Service Pack dla tych systemów. Windows Vista nie obsługuje Internet Explorera 6, a w Windows XP odinstalowanie Internet Explorera 7 i powrót do IE 6 jest możliwy.
Kampanie przeciwko programowi.
Od wielu lat IE6 uważane jest za przestarzałą przeglądarkę. Istnieje wiele kampanii mających na celu wyrzucenie go z rynku przeglądarek:
Najważniejszym argumentem za tym przemawiającym jest jego niekompatybilność z najnowszymi standardami internetowymi, takimi jak XHTML (całkowity brak obsługi), CSS (niezgodna ze specyfikacją), HTML (praktycznie zupełnie oddzielna wersja, niekompatybilna z przeglądarkami zgodnymi ze standardami). Drugim ważnym argumentem jest nieodpowiednia polityka bezpieczeństwa, taka jak podział na strony zaufane i niezaufane zamiast poprawnej obsługi kodu HTML (XHTML nie jest obsługiwany) uniemożliwiającej wykonanie niebezpiecznych dla użytkownika komputera operacji złośliwej witrynie internetowej.

</doc>
<doc id="89665" url="https://pl.wikipedia.org/wiki?curid=89665" title="Epilepsja">
Epilepsja



</doc>
<doc id="89666" url="https://pl.wikipedia.org/wiki?curid=89666" title="101 km">
101 km

101 km () – forma ograniczenia prawa do swobodnego wyboru miejsca zamieszkania w Związku Radzieckim, która obowiązywała głównie byłych więźniów łagrów. Osoby, które je opuściły, podlegały wielu ograniczeniom, między innymi zamiast zwykłych dowodów tożsamości otrzymywały jedynie dokumenty tymczasowe, tak zwany wilczy bilet (ros. волчий билет). Ograniczał on prawo do zamieszkania w strefie do 100 kilometrów od większych miast, skazując tym samym na „wewnętrzne wygnanie”. Przepis ten doprowadził do powstania wielu osiedli w odległości właśnie 101 km od granic administracyjnych niektórych miast. Niektóre zmieniły swoje nazwy, ale wciąż istnieją takie, które noszą nazwę Сто пе́рвый киломе́тр ("Sto pierwyj kilometr"), czyli „Sto pierwszy kilometr”.
Niekiedy miejsca te stanowiły skupiska osób niepożądanych w oczach reżimu, wydalonych z miast. I tak przykładowo w 1980, przed igrzyskami olimpijskimi w Moskwie, tysiące podejrzanych należących do grup uznane za ryzykowne zostały wydalone przez KGB z miasta. Byli wśród nich nie tylko radzieccy dysydenci, ale też bezdomni, przestępcy oraz prostytutki.

</doc>
<doc id="89667" url="https://pl.wikipedia.org/wiki?curid=89667" title="Sto pierwszy kilometr">
Sto pierwszy kilometr



</doc>
<doc id="89669" url="https://pl.wikipedia.org/wiki?curid=89669" title="Aleksander VI">
Aleksander VI

Aleksander VI, łac. "Alexander VI", hiszp. "Rodrigo de Borja y Borja", wł. "Rodrigo Borgia" (ur. 1 stycznia 1431 w Xativie, zm. 18 sierpnia 1503 w Rzymie) – papież w okresie od 11 sierpnia 1492 do 18 sierpnia 1503.
Życiorys.
Wczesne życie.
Był synem Jofré de Borji y Escrivà i Isabel de Borji i siostrzeńcem papieża Kaliksta III (Alfonsa de Borja). Ukończył studia prawnicze w Bolonii. W latach 40. XV wieku otrzymał liczne beneficja, m.in. Xativie (1444), Walencji (1445), Barcelonie czy Segorbe (1448). Wuj w 1456 mianował go legatem w Marchii Ankońskiej, następnie (w 1457) – wicekanclerzem Kościoła rzymskiego i wodzem wojsk papieskich. W tym samym roku, 20 lutego został mianowany kardynałem diakonem. 17 września otrzymał diakonię San Nicola in Carcere W 1468 Rodrigo Borgia przyjął święcenia kapłańskie. Otrzymał także liczne biskupstwa, m.in. biskupstwo Walencji. Jako urzędnik wyróżnił się dużą sprawnością, przeprowadził reformę kancelarii papieskiej, której poświęcił pismo "Glossa in regulas Cancellariae". Od około 1467 żył w konkubinacie z Vanozzą Cattanei. Kochanka urodziła mu kilkoro dzieci – m.in. Cezara, Juana, Lukrecję i Joffrego. Miał również innych potomków z nieznanymi bliżej kobietami oraz z Giulią Farnese.
Wybór na papieża.
Po śmierci Innocentego VIII, na konklawe w 1492 zebrało się 23 kardynałów, z których faworytami byli Rodrigo Borgia i Giuliano della Rovere. Obaj kandydaci jawnie uciekali się do łapownictwa, by zasiąść na Tronie Piotrowym. Francuski król Karol VIII Walezjusz, forsując kandydaturę kardynała della Rovere, zdeponował 200 tys. dukatów w banku rzymskim i kolejne 100 tys. w Genui. Dzięki swojej przebiegłości, Rodrigo Borgia zdołał przekupić część kardynałów, m.in.: Colonnę, Orsiniego, Savellego, Sclafenatiego i Michiela, nadając im liczne beneficja. Ponadto kardynał Ascanio Sforza otrzymał od przyszłego Aleksandra VI okazały zamek i tytuł wicekanclerza Kościoła rzymskiego. Działania te zaowocowały elekcją 11 sierpnia 1492.
Pontyfikat.
Główną sferą działań większości papieży renesansu było wzmocnienie świeckiej władzy papieży i Państwa Kościelnego, walka o duchową i polityczną niezależność papiestwa i Kościoła od potęg świeckich oraz odnowa administracyjnych struktur kościelnych. Aleksander VI m.in. dzięki nadaniu licznych beneficjów opanował istniejącą w Państwie Kościelnym samowolę lokalnych możnowładców i całkowicie zreorganizował jego administrację. Ta typowa dla renesansowych władców polityka centralizacji państwa wzbudziła opór lokalnych notabli, którzy zwrócili się o pomoc przeciw Aleksandrowi do wrogiej Kościołowi Francji – królowie tego państwa, zwłaszcza w czasach niedawnej niewoli awiniońskiej, od dawna dążyli do podporządkowania sobie papiestwa i spraw kościelnych (gallikanizm). Celom tym służyły także nadane jego dzieciom beneficja. W 1492 Cezar Borgia został biskupem Walencji. Rok później ojciec kreował go kardynałem, wraz z Alessandrem Farnese. Papież zabiegał także o wzmacniające jego wpływy we Włoszech małżeństwa swoich dzieci (zwłaszcza Lukrecji) z najpotężniejszymi rodami Włoch i Hiszpanii. Częściowo zostało to przerwane w 1497 śmiercią drugiego syna, Juana, który został prawdopodobnie zamordowany przez swego brata Cezara. Wydarzenie to wstrząsnęło Aleksandrem VI – 16 czerwca zwołał on specjalny konsystorz, na którym publicznie wyznał swoje grzechy, zapowiedział wielką reformę całego Kościoła, powołał w tym celu komisję kardynalską i rozpoczął przygotowania do soboru. Plan reformy stanowił zapowiedź Soboru Laterańskiego V i późniejszego Soboru Trydenckiego, zamierzenia papieża nie zostały jednak zrealizowane, gdyż pod wpływem syna Cezara wkrótce powrócił on do dawnego trybu życia.
W sprawach polityki wewnętrznej Borgia poparł króla Neapolu Ferrante w sporze z francuskim władcą Karolem VIII po tym, jak syn papieża, Joffre, zawarł małżeństwo z wnuczką Ferdynanda. Następnie, po śmierci króla Ferrante, Aleksander poparł jego syna Alfonsa II i koronował go. Karol Walezjusz wsparty przez kardynała Giuliana della Rovere najechał Włochy, zdobył Neapol i zagroził zwołaniem soboru. Papież początkowo zwrócił się z prośbą o pomoc do sułtana Bajazyta II, a następnie do Ligi Świętej, z pomocą której udało mu się wyprzeć Karola VIII z Włoch w 1493, a cztery lata później koronować na króla Neapolu Fryderyka Aragońskiego. W tym czasie zwolnił swego syna, Cezara, z godności kardynalskiej i uczynił go legatem w Neapolu, a potem we Francji. Na prośbę nowego króla francuskiego Ludwika XII unieważnił jego małżeństwo, a także podzielił królestwo Neapolu pomiędzy Francję i Hiszpanię, co przyczyniło się do znacznego ocieplenia relacji z Francją.
W 1493 zrodził się konflikt pomiędzy Hiszpanią i Portugalią dotyczący eksploracji Nowego Świata. Papież, by rozwiązać ten spór, wyznaczył linię demarkacyjną. Przebiegała ona 100 mil na zachód od Wysp Azorskich, jednak została zmieniona podczas traktatu w Tordesillas (7 czerwca 1494), ponieważ początkowa wersja znacznie faworyzowała Hiszpanów.
W czasie pontyfikatu Aleksandra VI miał miejsce ostry spór pomiędzy papieżem a zakonnikiem Girolamo Savonarolą. Konflikt rozpoczął się spokojnym dialogiem w 1495, a zakończył się ekskomuniką mnicha w 1498. Savonarola był przesłuchiwany, torturowany, a ostatecznie został skazany na śmierć przez powieszenie, a jego ciało spalono na stosie.
Rządy Aleksandra VI to fala licznych skandali, ekscesów i oznak zepsucia moralnego w najwyższych władzach Kościoła rzymskiego. Do historii przeszedł tzw. „”, znany także jako „Balet Kasztanów”, którym określa się kolację wydaną przez Cezara Borgię 30 października 1501. Johann Burchard, mistrz ceremonii kilku papieży w latach 1483–1503, opisał przebieg imprezy w swojej kronice "Liber Notarum", gdzie Cesare i Lukrecja spędzili czas w towarzystwie ok. 50 kurtyzan i prostytutek.
Życie prywatne.
Z Vanozzą Cattanei miał pięcioro dzieci:
Z nieznanymi kobietami miał:
Z Giulią Farnese miał córkę:
Sporne jest pochodzenie urodzonego w 1498 Giovanniego Borgii. Aleksander VI 1 sierpnia 1501 wydał dwie sprzeczne ze sobą bulle, z których pierwsza podawała, że ojcem Giovanniego jest Cezar Borgia, a druga, że sam Aleksander VI. Pojawiały się nawet teorie, że Giovanni jest owocem kazirodczego związku Lukrecji z Aleksandrem VI. Obecnie pewną popularnością wśród badaczy cieszy się hipoteza, że był on nieślubnym synem Lukrecji Borgii i służącego Pedro Calderona, z którym Lukrecja nawiązała romans ok. 1498, a bulle z 1 sierpnia 1501 miały ukryć fakt, że jego ojciec był człowiekiem z niższych warstw społecznych.
Był pradziadkiem Anny d’Este.
Śmierć.
Po powrocie z podróży 12 sierpnia 1503 Aleksander VI i jego syn Cezar zachorowali. Przez kilka dni obaj cierpieli z powodu nawracającej wysokiej gorączki z wymiotami. Podczas, gdy 18 sierpnia Cezar Borgia był już niemal zdrowy jego ojciec zmarł. Papieski lekarz Scipio stwierdził, że śmierć nastąpiła na skutek ataku apopleksji. Zdaniem niektórych współczesnych mu historyków, takich jak Raffaello Maffei, Francesco Guicciardini czy Pietro Bembo, zarówno papież, jak i jego syn, nie zmarli z przyczyn naturalnych. Mieli oni zamiar otruć bogatego kardynała Adriano Castello i omyłkowo wypili zatrute wino. Teoria ta ma jednak sporo mankamentów i wątpliwości, a co za tym idzie, jako nieprawdopodobna i nieprawdziwa, jest odrzucana przez większość badaczy historii papiestwa.
Ocena.
Okazał się dobrym dyplomatą i politykiem. Prowadził jednak bardzo rozwiązłe życie (przeciwnicy polityczni zarzucali mu nawet uczestnictwo w publicznych orgiach wraz z własną córką) i dbał nadmiernie o swoją rodzinę. Wszystkie swoje dzieci obsadził na wysokich stanowiskach w Państwie Kościelnym i zapewnił im dobrobyt. Zarzucano mu nadmierny przepych dworu papieskiego, symonię, nikolaizm i nepotyzm.
Oceny pontyfikatu Aleksandra VI bywają skrajne – często uznaje się go za jednego z najgorszych papieży. Powstała też specyficzna czarna legenda Aleksandra VI i jego dzieci. Wiele faktów historycznych wciąż budzi spory – do złagodzenia opinii historyków o Aleksandrze VI, który szczególnie surowo oceniany był przez XIX-wieczną historiografię protestancką, przyczyniło się też odkrycie wielu nowych dokumentów historycznych. Istnieją jednak wśród historyków także tendencje do oczyszczania Aleksandra VI z wielu stawianych mu zarzutów oraz uwypuklania pozytywnych aspektów jego działalności.
Wśród historyków XX-wiecznych bardzo negatywnie ocenia Aleksandra VI Ludwig von Pastor. Twierdził on, że panowanie Aleksandra VI było tragedią dla Kościoła, jego rządy charakteryzowała buta, jawna rozwiązłość w życiu prywatnym i nepotyzm. Nawet śmierć ukochanego syna, Juana, nie spowodowała przemiany moralnej papieża, który wkrótce potem powrócił do niemoralnego życia. Pastor zwrócił jednak uwagę, że nawet najzacieklejsi wrogowie Borgii nie mogli mu nic zarzucić w sprawach czysto kościelnych. Ogólnie jednak ocenił, że rządy Aleksandra zdyskredytowały autorytet papiestwa i były nieszczęściem dla Kościoła. Polemikę z Pastorem podjął belgijski badacz Peter De Roo, który po długoletniej kwerendzie we włoskich i zagranicznych archiwach, opierając się przy tym na literaturze przedmiotu obejmującej kilkaset pozycji, wydał pięciotomową pracę "Material for a History of Pope Alexander VI, his relatives and his time".
Nieco łagodniej od Pastora wypowiadał się niemiecki historyk, Ferdinand Gregorovius. Twierdził, że charakter człowieka zależy od okoliczności i czasów, w jakich się znajduje, a Aleksander VI jest postrzegany w „niewłaściwych proporcjach”. Nie uważał go bowiem za człowieka złego, a jedynie człowieka pozbawionego religijności. Zaznaczał, że papież nie był wybitnym umysłem i dążył do ustanowienia teokracji, a do wykonywania władzy miały zostać powołane jego dzieci. Według Gregoroviusa, Borgia nigdy nie sprawował rzeczywistej władzy, nie wykazał zdecydowania ani śmiałości w działaniu, a jedynie dostosowywał się do okoliczności.
Zdecydowanie dalej w swojej krytyce posunął się szwajcarski teolog protestancki i historyk chrześcijaństwa Philip Schaff. Uważał on, że pontyfikat Aleksandra VI był zaprzeczeniem słów Jezusa skierowanych do św. Piotra o charakterze instytucji papiestwa. Twierdził, że Borgia był „potworem” gorszym od papieży okresu pornokracji oraz papieży oskarżanych o herezję. Odnosząc się do rozważań Pastora, Schaff uznał, że Aleksander dał przykład najwyższej deprawacji.
Mecenat artystyczny.
Pomimo że Aleksander VI nie był takim mecenasem sztuki jak Sykstus IV, to chętnie korzystał z usług znanych artystów przy planach budowy kościołów. W kwestiach budowlanych Aleksander VI skupił swoją uwagę na Zatybrzu i tzw. „mieście Leona”, które zostały zmodernizowane. Odrestaurował ulicę Via Alessandrina i Zamek Świętego Anioła, a do jego udekorowania (a także do prywatnych apartamentów Borgiów) zatrudnił malarza Pinturicchiego. Ufortyfikował więzienie Torre di Nona i zrealizował plany architektoniczne Mikołaja V. Nakłonił Michała Anioła do przebudowy bazyliki św. Piotra. Przebudował swój dawny kościół tytularny S. Nicola in Carcere oraz SS. Apostoli; odnowił dach w kościele S. Maria Maggiore, a także umocnił mury miejskie. Ponadto wydał 9000 dukatów na odbudowy zamków w Subiaco, Civita Castellana, Tivoli, Nepi czy Osimo. Prace związane z freskami papież zlecał Rafaelowi Santiemu, natomiast do prac architektonicznych zatrudniany był Donato Bramante.

</doc>
<doc id="89671" url="https://pl.wikipedia.org/wiki?curid=89671" title="Heinrich Heine">
Heinrich Heine

Christian Johann Heinrich Heine, właśc. Harry Chaim Heine (ur. 13 grudnia 1797 w Düsseldorfie, zm. 17 lutego 1856 w Paryżu) – niemiecki poeta żydowskiego pochodzenia, przedstawiciel romantyzmu, jeden z najwybitniejszych niemieckich liryków, prozaik, publicysta.
Życiorys.
Heine urodził się w rodzinie żydowskiej. Jego ojciec był kupcem. Przez większość swej młodości pozostawał pod wpływem potęgi finansowej swego stryja Salomona Heinego, hamburskiego milionera i bankiera. Po ukończeniu nauki w liceum w Düsseldorfie Heine podjął nieudaną próbę zostania przedsiębiorcą (najpierw zajmował się bankowością, a później handlem detalicznym). W końcu jego stryj zdecydował się finansować jego studia. Studiował na uniwersytetach w Bonn, Getyndze, Berlinie i ponownie w Getyndze, gdzie uzyskał dyplom z prawa. W tym samym roku, aby otworzyć sobie możliwość kariery w służbie cywilnej (niedostępnej wówczas dla żydów), niechętnie i z pewnymi oporami przeszedł na protestantyzm. Nigdy jednak nie wykonywał zawodu prawnika, ani nie piastował stanowiska w administracji państwowej, a lata studenckie poświęcił głównie poezji, literaturze i historii, a nie studiom prawniczym.
Niewiele wiadomo o okresie życie Heinego przed podjęciem studiów. Najprawdopodobniej zakochał się w jednej z córek swego stryja, a możliwe że w obu. Żadna z nich nie miała jednak zamiaru powierzyć swej przyszłości marzycielskiemu i nieudolnemu kuzynowi. Doświadczenie to pogrążyło go w rozpaczy, a w ciągu lat przyczyniło się do powstania wierszy, które później zostały zebrane i wydane w "Księdze pieśni".
Jesienią 1824 wyruszył w pieszą wędrówkę przez góry Harz i napisał o niej niewielką książkę ("Die Harzreise"), która stała się później pierwszą częścią czterotomowego dzieła "Reisebilder" (1826-31; "Obrazy z podróży", wyd. pol. 1879). Niektóre fragmenty pochodzą z podróży do Anglii w 1827 i z wyprawy do Włoch w 1828 r.
W 1830, gdy we Francji wybuchła rewolucja lipcowa, Heine w przeciwieństwie do wielu współczesnych mu liberałów i radykałów nie pospieszył natychmiast do Paryża, lecz nadal poszukiwał płatnego zajęcia w Niemczech. Wiosną 1831 udał się w końcu do Paryża, gdzie miał spędzić resztę życia. Początkowo pociągnęła go nowa ideologia socjalizmu utopijnego (Saint-Simona). W Paryżu stał się czołową osobowością literacką i poznał wielu wybitnych ludzi tamtych czasów.
W 1834 poznał sprzedawczynię C.E. Mirat (nazywał ją Matyldą), która została jego kochanką, a w 1841 żoną.
Jego twórczość po roku 1830 uległa upolitycznieniu i znacznemu sformalizowaniu. Jego dzieła stanowiły ostrą krytykę niemieckiej myśli intelektualnej i literatury, np. "Zur Geschichte der Religion und Philosophie in Deutschland" 1834-35. Wkrótce sprowadziły na niego poważne kłopoty z niemiecką cenzurą. Pod koniec 1835 roku Niemiecki Parlament Federalny usiłował wprowadzić ogólnokrajowy zakaz wydawania wszystkich dzieł Heinego. Został otoczony policyjnymi szpiegami, a jego dobrowolne wygnanie stało się przymusowym. W 1843 poznał Karola Marksa, z którym pozostawał w dobrych, a nawet bliskich stosunkach. Jednak nigdy nie spodobała mu się ideologia komunistyczna, która nie pasowała do jego ideału rewolucji radości i zmysłowości. Mniej więcej z tego czasu pochodzi satyra "Deutschland, Ein Wintermärchen" (Niemcy. Baśń Zimowa, wyd. pol. 1897) oraz epos "Atta Toroll. Ein Sommernachtstraum" (1842; Atta Troll. Sen nocy letniej, wyd. pol. 1887). Tłumaczką jego dzieł była Bertha Badt-Strauss.
Chociaż Heine nigdy nie znalazł się w skrajnej biedzie, to jednak zawsze cierpiał na brak pieniędzy i kiedy jego stryj zmarł, wydziedziczając go, poeta rozpoczął ostrą walkę o spadek, zakończoną przyznaniem rodzinie stryja prawa do cenzurowania jego utworów. W ten sposób duża część jego pamiętników nie ujrzała najprawdopodobniej światła dziennego. Informacja ujawniona po Wiośnie Ludów (1848), że Heine otrzymywał potajemnie pensję od rządu francuskiego, postawiła go w jeszcze trudniejszym położeniu.
Heine cierpiał na chorobę weneryczną (prawdopodobnie kiłę), przez którą od wiosny 1848 był przykuty do łóżka, sparaliżowany, męczony skurczami i częściowo niewidomy. Wyrzekł się wtedy swojej wiary w boskość człowieka i uznał osobowego Boga, aby sprzeczać się z nim o niesprawiedliwe rządzenie światem. Poeta zmarł w 1856 po prawie ośmiu latach strasznych cierpień. Został pochowany na cmentarzu Montmartre.
Swą wysoką pozycję zawdzięcza swej poezji lirycznej, w szczególności utworom składającym się na „Księgę pieśni” (1827, wyd. pol. 1880). Do wielu jego utworów muzykę skomponowali Robert Schumann i Franz Schubert.
Heine był ulubionym poetą polskich poetów okresu pozytywizmu. Jego wiersze tłumaczyli Adam Asnyk, Felicjan Faleński, Marian Gawalewicz, Czesław Jankowski, Maria Konopnicka, Adam Konopnicki, Aleksander Kraushar, Miron (Aleksander Michaux). Współczesne przekłady Heinego tworzyli m.in. Stanisław Jerzy Lec i Robert Stiller.
Kontrowersje.
Heine był poetą kontrowersyjnym. Jego agresywne satyry i radykalny światopogląd sprawiały, że wielu uważało go za pozbawionego patriotyzmu.
Czynione pod koniec XIX i na początku. XX w. próby wzniesienia mu pomników w różnych miastach niemieckich wzbudzały silne protesty. Ze względu na popularność wielu z jego wierszy naziści zostali zmuszeni (zdaniem zwolenników nazizmu) do włączenia ich do antologii, opatrując je notką „autor nieznany”.
Przez dziesięciolecia jego literackie znaczenie było większe za granicą, zwłaszcza we Francji, Anglii i Ameryce.
Obecnie ocena roli politycznej Heinego i jej związku z marksizmem stanowi nadal przedmiot sporów.

</doc>
<doc id="89674" url="https://pl.wikipedia.org/wiki?curid=89674" title="Luis de Góngora y Argote">
Luis de Góngora y Argote

Luis de Góngora y Argote (ur. 11 lipca 1561 w Kordowie, zm. 24 maja 1627 w Kordowie) – hiszpański poeta, jeden z czołowych przedstawicieli europejskiego baroku, kapelan króla Filipa III.
Znienawidzony i pogardzany przez wielu współczesnych mu twórców, na trzy stulecia popadł w zupełnie zapomnienie. Dopiero w 1927 grupa hiszpańskich poetów (m.in. Dámaso Alonso i Federico García Lorca) odkryła na nowo jego twórczość i przywróciła miejsce w panteonie hiszpańskiej literatury. Do najważniejszych jego dzieł należą "Soledades" i "La Fábula de Polifemo y Galatea".
Życie.
Ojciec Luisa, Francisco de Argote, był prawnikiem w Kordowie, znanym ze swoich zamiłowań bibliofilskich i humanistycznych, słynął też z bogatej kolekcji książek, a w domu nieraz odbywały się spotkania literackie. Mimo to Luis od wczesnych lat młodości używał nazwiska matki, Leonor de Góngora, która pochodziła ze znacznie bardziej szanowanej rodziny. Być może miała też na to wpływ opieka wuja, Francisco de Góngora, prebendarza katedry w Kordowie. Scedował on część swoich dochodów kościelnych na młodego Luisa, zapewniając mu w ten sposób jako taki dobrobyt i możliwość studiów na uniwersytecie w Salamance. Góngora rozpoczął studia w wieku lat 15, poświęcając się prawu kanonicznemu i cywilnemu. Zakończył je po pięciu latach, zadowalając się minimalnymi ocenami – nie miał ochoty na karierę prawniczą, choć dzięki koneksjom rodziny i wrodzonej inteligencji mógłby w tej dziedzinie wiele osiągnąć. Choć Góngora niemal do końca życia związany był ze stanowiskami kościelnymi, trudno powiedzieć, by i tej dziedzinie poświęcał się w sposób należyty. Powszechnie znane były jego skłonności do hazardu oraz tauromachii (podówczas zabronionej klerykom). Karty nie tylko powodowały jego ustawiczne kłopoty finansowe, ale sprowadzały też nań gromy hierarchów Kościoła. W 1588 otrzymał nawet specjalne biskupie upomnienie. Powrócił do Kordowy i utrzymywał się z prebendy w miejscowej katedrze. O tym okresie jego życia wiadomo niewiele – na pewno kilkakrotnie wyjeżdżał poza miasto, wysyłany przez kapitułę m.in. do Galicji, Nawarry i obu Kastylii.
W 1602 przebywał na dworze królewskim w Valladolid. Przy różnych okazjach bywał też w Madrycie, gdzie brał udział w spotkaniach literackich, stykając się z najwyższą arystokracją. Był osobą jowialną, towarzyską i elokwentną, ale bezlitosne ostrze satyry, którym posługiwał się z lubością, od początku zraziło do niego wielu ludzi, toteż szybko narobił sobie wrogów w wyższych warstwach – również wśród współczesnych mu twórców. Jego głównymi antagonistami byli m.in. Lope de Vega i Francisco de Quevedo. Starał się jednak zaprzyjaźniać z ludźmi najbardziej wpływowymi, jak choćby z Francisco de Sandovalem y Rojas, księciem Lerma, faworytem króla Filipa III i w latach 1598-1618 faktycznym głównym ministrem. Taka znajomość na pewno nie przysporzyła mu zwolenników na dworze, gdyż sam Lerma był powszechnie znienawidzony za żądzę władzy i bogactwa. Wstawiennictwo księcia sprawiło jednak, że Góngora w 1617 przyjął święcenia kapłańskie i objął prestiżowe stanowisko kapelana królewskiego. Rok później jednak Lerma popadł w niełaskę i został pozbawiony stanowisk, co sprowadziło na Góngorę dramatyczną sytuację finansową, toteż koniecznością stało się dla niego znalezienie nowego mecenasa. Wybór padł na Gaspara de Guzmán, hrabiego Olivares, podówczas faworyta następcy tronu, który po upadku Lermy rozpoczął swą drogę do wielkiej kariery. W tym czasie jednak Góngora cierpiał już na miażdżycę tętnic, która rozwijała się coraz szybciej. Poeta często tracił przytomność, cierpiał na bóle głowy i zaniki pamięci. W 1626 zrujnowany i schorowany wrócił do Kordowy. Umarł w swoim rodzinnym mieście rok później.
Twórczość.
Już jako młody człowiek, podczas studiów na uniwersytecie, Góngora sięgał po pióro i próbował swoich sił w poezji. Wiadomo, że pierwsze jego dzieła powstały nie później niż w roku 1580 – były to głównie sonety i romance. Bardzo szybko zdobył sławę i uznanie współczesnych – już w 1585 w swoim utworze "La Galatea" wychwalał go Miguel de Cervantes. Mimo że poezja Góngory była wysoko oceniana i szeroko komentowana przez całe życie artysty, to żadne z jego dzieł nie zostało wydane drukiem, lecz krążyły w odpisach po całej Hiszpanii. Dopiero w 1623 zadłużony Góngora podjął nieudaną próbę publikacji swojej twórczości. Pierwszy zbiór ukazał się tuż po śmierci poety – Juan López Vicuña wydał "Obras en verso del Homero español" ("Hiszpańskiego Homera dzieła wierszem"). Kolejna edycja, przygotowana przez Gonzala de Hoces, wyszła w roku 1633 i była potem wielokrotnie wznawiana.
Styl.
Większość krytyków literackich zwykła dzielić twórczość Góngory podług dwóch okresów jego życia:
Jednak zdaniem wielu badaczy twórczości Góngory, m.in. Dámaso Alonso, o ile można mówić o dwóch nurtach w jego poezji, o tyle podział chronologiczny jest nadużyciem. Według tej koncepcji oba nurty istniały mniej więcej równolegle, a już we wczesnej poezji Góngory spotkać można silne akcenty erudycyjne – gry słów, aluzje, skomplikowaną składnię, itp. Ten wczesny styl najczęściej zwykło się określać mianem "konceptyzmu", albowiem opierał się on głównie na koncepcie, nagłych przeskokach myśli, niezwykłych pomysłach i skojarzeniach. Wkrótce jednak Góngorze przestał wystarczać sam koncept. Chciał, wedle własnych słów, "tworzyć dla niewielu". Stąd styl ewoluował w stronę "kultyzmu", to jest poezji odwołującej się do erudycji czytelnika, jego znajomości kultury klasycznej, obfitującej w odwołania do łaciny i greki, bogatej w liczne środki stylistyczne – metafory, hiperbole, paronomazje, a w warstwie syntaktycznej opierającej się m.in. na inwersji i symetrii. Jednocześnie poeta zawsze przykładał sporą wagę do melodyjności swej poezji, dbając o nią niczym prawdziwy muzyk. Przy pomocy tych środków Góngora przekształcał każdy swój wiersz w zadanie dla umysłu świadomego i wykształconego, zagadkę lub łamigłówkę, której odgadnięcie sprawia czytelnikowi szczególną przyjemność. To właśnie ten styl zyskał miano "gongoryzmu", choć liczni krytycy woleli używać nazwy "kulteranizm", która z jednej strony jest odwołaniem do "kultyzmu", z drugiej zaś do znienawidzonego w okresie Kontrreformacji luteranizmu. Tę krytykę w znacznej mierze zawdzięczać można licznym epigonom, którzy usiłowali naśladować styl Góngory bez krzty jego geniuszu, co zwykle prowadziło do zwyrodnienia stylu i przerostu formy nad treścią.
Dzieła.
Letrille i romance.
Zachowało się około dwustu drobnych dzieł, w większości pochodzących z wczesnego okresu twórczości poety. Przeważają tu charakterystyczne dla literatury hiszpańskiej "letrille" (lekkie, drobne, najwyżej kilkuwersowe formy o różnej tematyce – liryczne, satyryczne, apokryficzne, religijne, itp.) oraz romance (zbliżony do ballady utwór epicko-liryczny). Spośród tych ostatnich należy wymienić przede wszystkim "La Fábula de Píramo y Tisbe" (1618), opisująca historię miłości dwojga młodych babilończyków ze skłóconych ze sobą rodzin. Inspiracją dla tego dzieła były "Przemiany" Owidiusza, legendarne już wtedy dzieło, zawierające 250 mitów. Historia miłości Pirama i Tyzbe znana jest też ze "Snu nocy letniej" Szekspira, gdzie do wystawienia spektaklu o losach tej pary przygotowują się ateńscy rzemieślnicy. "La Fábula de Píramo y Tisbe" składa się ze 127 strof, z których każda liczy cztery wersy i była jednym z najbardziej cenionych przez samego autora utworów.
Sonety.
Wraz z Lope de Vegą i Francisco de Quevedo Góngora należy do najwybitniejszych twórców sonetów w języku hiszpańskim. W odróżnieniu jednak od swoich antagonistów kładzie szczególny nacisk na perfekcję formalną swoich utworów, dzięki czemu jego sonety można uważać za najdoskonalsze pod tym względem.
Niektóre z jego sonetów poświęcone są miłości i namiętności ("Ilustre y hermosísima María..."), inne poruszają tak charakterystyczny dla baroku temat krótkości i ulotności życia doczesnego ("Mientras por competir con tu cabello"). Bywają też panegiryki poświęcone zmarłym szlachcicom i dworzanom (markizowi Santa Cruz, hrabiemu Salinas czy księciu Feria). Szczególnie wyróżniają się jednak te napisane pod koniec życia, pełne smutku, refleksji nad upływającym czasem, samotnością i starością. Podmiot liryczny skupia się w nich na sobie, zapominając o świecie zewnętrznym, co nadaje tym dziełom tragiczną wielkość ("En la capilla estoy condenado...").
La Fábula de Polifemo y Galatea.
Jedno z największych dzieł hiszpańskiego i europejskiego baroku. Napisany w 1612 utwór składa się z 63 oktaw ("octava real") o układzie rymów ABABABCC. Opowiada o Galatei, pięknej nimfie, w której zakochuje się cyklop Polifem. Ta jednak odrzuca jego zaloty, gdyż darzy uczuciem pasterza Acisa. Pewnego dnia kochankowie zostają przyłapani przez Polifema. Uciekają, ale cyklop rzuca w nich olbrzymią skałą, która przygniata Acisa. Krew pasterza jest potem przemieniona w rzekę.
"La Fábula de Polifemo y Galatea" jest szczytowym osiągnięciem gongoryzmu. Głównym konceptem utworu jest kontrast pomiędzy urodą Galatei i brzydotą Polifema, wyrażany na najróżniejsze sposoby. Mamy zatem zestawienia światło-mrok, mamy różne barwy, którymi opisywane są postaci (biel, złoto, srebro w przypadku nimfy oraz czerń, szarość, kolor brunatny w przypadku cyklopa), mamy łagodność i spokój przeciwstawioną brutalności i gwałtowności. Mit o Polifemie i Galatei jest zresztą bardzo częstym tematem literackim (Góngora, Owidiusz) i malarskim (Poussin).
Soledades.
Poemat składający się z czterech części, z których każda jest alegorią jednego okresu z życia człowieka (dzieciństwo, dorastanie, dojrzałość i starość) i jednej pory roku zarazem. Tytuł każdej z części nawiązuje z kolei do konkretnego pejzażu – pól i wsi, rzek, lasów i pustkowi ("Soledad de los campos", "Soledad de las riberas", "Soledad de las selvas" i "Soledad del yermo"). Góngora nie ukończył jednak swego dzieła – powstał jedynie wstęp będący dedykacją dla księcia Béjar, "Soledad" pierwsza (złożona z 1091 wersów) oraz część "Soledad" drugiej (979 wersów). Napisane są "silvą", czyli charakterystyczną dla hiszpańskiej poezji strofą składającą się z wersów siedmio- i jedenastozgłoskowych.
Inspiracją dla "Soledad" pierwszej (1613) jest epizod z Odysei z Nauzykaą, królewną Feaków. Ta część poematu odnosi się do dzieciństwa i wieku młodzieńczego, i opiera się na pochwale życia wiejskiego w przeciwieństwie do miasta i dworu. Życie to ma być beztroskie, cudowne, arkadyjskie wręcz – tylko tam człowiek jest naprawdę szczęśliwy, tam nie ma nic brzydkiego i nieprzyjemnego. Efekt ten osiąga Góngora m.in. dzięki figurom stylistycznym, w szczególności peryfrazie, która omawia nawet banalne i odrażające przedmioty (suszone mięso staje się np. "purpurowymi włóknami delikatnej tkaniny").
"Soledades" stały się główną przyczyną ataków na Góngorę, głównie z powodu ich hermetyzmu, niezrozumiałości i silnego nacechowania akcentami erudycyjnymi.
Panegírico al duque de Lerma.
Poemat biograficzny poświęcony mecenasowi Góngory Francisco de Sandovalowi y Rojas, księciu Lerma. Artysta rozpoczął pisanie go w 1617, choć z nieznanych do dziś powodów nigdy nie ukończył. Składa się z 632 wersów, pogrupowanych w 79 oktawy. Bez wątpienia jedynym celem, który przyświecał poecie, kiedy pisał ten panegiryk, było schlebianie temu ministrowi królewskiemu, właściwemu rządcy Hiszpanii podczas za panowania Filipa III. Prawdopodobnie więc, kiedy w 1618 r. Lerma popadł w niełaskę i został wydalony z dworu, Góngora uznał, że nie ma sensu kontynuować pisania panegiryku.
Dramaty.
Góngora był również autorem kilku dzieł dramatycznych ("Las firmezas de Isabela" czy "El doctor Carlino"), choć nigdy żadne z nich nie osiągnęło sukcesu porównywalnego z jego poezją.
Wpływ Góngory na literaturę.
Już za życia stał się Góngora celem gwałtownych ataków współczesnych mu twórców (Juan de Jáuregui napisał nawet "Antidotum na Soledades"), choć część z nich (jak Lope de Vega) podziwiała go za jego talent. Z kolei konflikt z Quevedo przerodził się wręcz w nienawiść pomiędzy oboma poetami a w sporze pojawiały się mocno niewybredne argumenty. Quevedo w swoich satyrycznych wierszykach określał twórczość Góngory synonimami ekskrementów, a samego poetę posądzał o homoseksualizm, sodomię i żydowskie pochodzenie (obecnie przypuszcza się, że matka Góngory rzeczywiście pochodziła z mocno zasymilowanej, uszlachconej – patrz herb obok – rodziny sefardyjskiej).
Przez trzysta lat twórczość Andaluzyjczyka była deprecjonowana – nawet Marcelino Menéndez Pelayo, ojciec hiszpańskiej krytyki literackiej, uważał, że Góngora powoli staczał się ku "poetyckiemu nihilizmowi, pisaniu wersów bez idei i bez powodu, niczym nic nie znaczące plamy kolorów, albo bezsensowne następstwo dźwięków".
Dopiero trzechsetna rocznica śmierci poety przywróciła należne mu miejsce w panteonie hiszpańskiej literatury. Stało się tak dzięki młodemu pokoleniu poetów i pisarzy, których połączył kult dla poezji Góngory i dla których właśnie przypadająca w 1927 rocznica stała się okazją do sformowania grupy literackiej zwanej odtąd Pokoleniem 27. Szczególnie Dámaso Alonso, autor "La lengua poética de Góngora" (1935), zasłużył się w ponownym odkryciu talentu i geniuszu wielkiego poety hiszpańskiego baroku.

</doc>
<doc id="89676" url="https://pl.wikipedia.org/wiki?curid=89676" title="Jerry Cronan">
Jerry Cronan

Jerry Cronan (ur. 1833, zm. 6 lutego 1864) – Kanadyjczyk, żołnierz amerykańskiej armii południa, konfederata.
Mieszkał w St. Landry Parish. Cronan, podobnie jak około 40 tysięcy innych Kanadyjczyków wziął udział w wojnie secesyjnej (w jego przypadku po stronie Konfederacji). Do armii zaciągnął się 22 lipca 1861 w Camp Moore. Służył w 10 Luizjańskiej Kompanii Piechoty (10th Louisiana Infrantry Company). W maju 1863 został ranny w bitwie pod Chancelorsville. Zmarł od ran odniesionych w bitwie pod Spotsylvanią. Został pochowany na cmentarzu w Arlington pod Waszyngtonem, na krótko zanim został przekształcony w narodowy cmentarz "Arlington National Cemetery," na którym spoczywają bohaterowie wojenni Stanów Zjednoczonych. Jest jedynym kanadyjskim konfederatą pochowanym na Cmentarzu w Arlington.
Razem z Cronanem w kompanii służyło jeszcze 8 Kanadyjczyków. Są bohaterami książki "Lee's Foreign Legion: A History of the 10th Louisiana Infantry" Thomasa Waltera Brooksa i Michaela Dana Jonesa.

</doc>
<doc id="89677" url="https://pl.wikipedia.org/wiki?curid=89677" title="Kowboj">
Kowboj

Kowboj () – pasterz bydła w Ameryce, zajmował się również hodowlą koni. Kowboje obok Indian, bandytów i szeryfów stali się ulubionymi bohaterami westernów.
Stereotypowy (westernowy) kowboj był podziwianym przez innych symbolem wartości i sprawiedliwości. Nosił on kraciastą koszulę, dżinsy i kapelusz, a najczęściej także buty z ostrogami. Biegle posługiwał się lassem i noszonymi u pasa rewolwerami. Swoje życie kowboje spędzali na pilnowaniu i pędzeniu stad bydła. Tę monotonną egzystencję urozmaicali wizytami w saloonach, gdzie swoje skromne zarobki zwykle przepijali. Taki obraz kowboja jest jednak częścią wylansowanego przez Hollywood mitu Dzikiego Zachodu, w rzeczywistości (szczególnie w USA i Argentynie) uchodzili oni za ludzi wyobcowanych, dzikich i niebezpiecznych.
Historia.
W okresie kolonizacji Ameryki Hiszpanie przywieźli do Meksyku bydło domowe iberyjskie i andaluzyjskie konie. Wówczas w Ameryce zwierzęta te nie były jeszcze znane. Bardzo wielu kolonistów zajęło się wtedy hodowlą. Zajęcie to stało się – ze względu na duże zapotrzebowanie na skóry, rogi, sadło i mięso – jednym z najbardziej rentownych rzemiosł w owym czasie na terenie nowego kontynentu. Hodowla bydła i koni – ze względu na różnice pochodzeniowe obywateli, inne warunki pracy, a także polityczne powody migracji – przybrała inną formę niż ta znana do tej pory w Europie, a z biegiem czasu różnice pogłębiały się jeszcze bardziej.
Około 1848 roku, kiedy Meksyk utracił sporą część terytorium na rzecz USA, ranczerstwo rozprzestrzeniło się także – najpierw w Teksasie i Kalifornii, a potem w kolejnych stanach USA. W końcu „kowbojska” hodowla przyjęła się w obu Amerykach.
Po wielkiej fali imigracyjnej z lat osiemdziesiątych XIX wieku sytuacja kowbojów zmieniła się diametralnie. Praca na ranczu stała się ciężka, źle płatna i pozbawiona perspektyw. Za najgorszy okres dla kowbojów uważa się rok 1886, kiedy to ogradzanie ziemi przez farmerów oraz sroga zima spowodowały upadek swobodnego wypasu bydła. Ostatni kowboje zachowali się po tamtym kryzysie w Kanadzie, jednak również tam farmerzy, a także ciężka zima w 1907 roku położyły kres ranczerstwu.
Rodzaje kowbojów.
Kowboje dzielili się na dwie grupy. Pierwsza to bogaci właściciele ziemscy – "charros" (rozpoznawalni po ubraniach przyozdabianych srebrem, a także wszelkich innych drogocennych ozdobach). Ponieważ hodowla bydła i koni przynosiła im ogromne zyski, ich ziemie systematycznie się powiększały. Szybko okazywały się za duże dla jednej osoby, dlatego też zaczęli oni korzystać z usług kowbojów najemnych, później nazwanych "vaqueros" (hiszp. "vaca" – krowa). Ci drudzy pochodzili głównie z meksykańskiego chłopstwa i to właśnie oni wykonywali większość pracy na ranczach i szybko stali się bazą do słynnego westernowego obrazu kowboja. Później od vaqueros wiele zachowań, umiejętności i zwyczajów przejęli kowboje północnoamerykańscy. Wpływ ten widać szczególnie po wielu hiszpańskich zwrotach w roboczym słownictwie kowbojów.

</doc>
<doc id="89680" url="https://pl.wikipedia.org/wiki?curid=89680" title="Grammy">
Grammy



</doc>
<doc id="89681" url="https://pl.wikipedia.org/wiki?curid=89681" title="Nazwa dzierżawcza">
Nazwa dzierżawcza



</doc>
<doc id="89685" url="https://pl.wikipedia.org/wiki?curid=89685" title="Wiesław Walendziak">
Wiesław Walendziak

Wiesław Walendziak (ur. 28 listopada 1962 w Gdańsku) – polski polityk, dziennikarz, publicysta i menedżer. W latach 1993–1996 prezes Telewizji Polskiej, minister-członek Rady Ministrów w rządzie Jerzego Buzka, poseł na Sejm III i IV kadencji.
Życiorys.
W 1981 został absolwentem III Liceum Ogólnokształcącego im. Bohaterów Westerplatte w Gdańsku. W 1987 ukończył studia na Wydziale Humanistycznym Uniwersytetu Gdańskiego na kierunku historia. W latach 80. był uczestnikiem opozycyjnego Ruchu Młodej Polski oraz Niezależnego Zrzeszenia Studentów w środowisku akademickim Trójmiasta. W latach 1987–1989 wraz z innymi działaczami trójmiejskiej opozycji pracował w Spółdzielni Robót Wysokościowych.
W listopadzie 1989 został redaktorem naczelnym tygodnika „Młoda Polska”. Funkcję tę pełnił do 1991. Od 1991 do 1993 był redaktorem Agencji Filmowej „Profilm”. W tym samym czasie prowadził w TVP programy publicystyczne "Bez znieczulenia" i "Lewiatan", które wyróżnione zostały telewizyjną nagrodą Wiktora.
W 1993 pełnił funkcję dyrektora programowego, a następnie dyrektora generalnego Telewizji Polsat. W 1994 został prezesem zarządu TVP. Stanowisko to zajmował do 1996. W okresie jego prezesury istotną rolę w TVP zaczęło odgrywać skupione wokół niego środowisko młodych działaczy i dziennikarzy katolickich, nazywanych „pampersami”. Na antenie pojawiły się prowadzone przez tych dziennikarzy programy, takie jak "Puls dnia" czy "Fronda".
Po odejściu z TVP zaangażował się w działalność polityczną. Brał udział w tworzeniu Akcji Wyborczej Solidarność. W wyborach parlamentarnych w 1997 odpowiadał za kampanię medialną AWS. W tych samych wyborach również sam po raz pierwszy uzyskał mandat poselski. W rządzie Jerzego Buzka został ministrem-członkiem Rady Ministrów, pełniącym funkcję szefa Kancelarii Prezesa Rady Ministrów. W marcu 1999 zrezygnował z funkcji szefa KPRM, odrzucił również propozycję przyjęcia stanowiska ministra kultury. Zaangażował się także, wraz z częścią dawnego środowiska „pampersów”, w tworzenie Telewizji Familijnej mającej być przeciwwagą dla uznawanej za opanowaną przez lewicę TVP. Przedsięwzięcie to jednak okazało się nieudane. W wyborach prezydenckich w 2000 odpowiadał za kampanię medialną Mariana Krzaklewskiego.
W 2001 po raz drugi został wybrany posłem w okręgu gdyńsko-słupskim z listy Prawa i Sprawiedliwości. W Sejmie IV kadencji pełnił funkcję przewodniczącego Komisji Skarbu Państwa, Uwłaszczenia i Prywatyzacji. 15 marca 2004 zrezygnował z mandatu poselskiego i wycofał się z polityki.
W 1990 był członkiem Zjednoczenia Chrześcijańsko-Narodowego. Od 1990 do 1992 należał do Koalicji Republikańskiej, zaś od 1992 do 1994 do Partii Konserwatywnej. Do działalności partyjnej powrócił po odejściu z TVP. Od 1998 od 2001 pełnił funkcję wiceprezesa Stronnictwa Konserwatywno-Ludowego. W 2001 wraz z grupą innych członków SKL przeciwnych współpracy z Platformą Obywatelską utworzył Przymierze Prawicy. Rok później wraz z całym Przymierzem Prawicy wstąpił do PiS. Zrezygnował z funkcji partyjnych w 2003.
Po rezygnacji z mandatu poselskiego zaangażował się w przedsięwzięcia biznesowe. Jako prezes powołanej w imieniu Polsatu i TVN spółki Polski Operator Telewizyjny zaangażował się w realizację programu budowy naziemnej telewizji cyfrowej. Z programu wycofała się jednak TVP. 19 września 2005 objął stanowisko wiceprezesa zarządu Prokom Investments. Z ramienia tej spółki zasiadł w radzie nadzorczej producenta insuliny Bioton. Został także członkiem rady nadzorczej Zespołu Elektrowni Pątnów-Adamów-Konin jako jej przewodniczący.
W 2009, "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za osiągnięcia w podejmowanej z pożytkiem dla kraju pracy zawodowej i społecznej", został odznaczony Krzyżem Oficerskim Orderu Odrodzenia Polski.
Autor licznych tekstów z dziedziny historii i polityki, publikował m.in. w „Bratniaku” (piśmie Ruchu Młodej Polski), „Dzienniku Bałtyckim”, „Gazecie Wyborczej”, „Nowym Państwie”, „Rzeczpospolitej”, „Wprost”. „Życiu” i „Życiu Warszawy”. Jest laureatem Nagrody Kisiela z 1990. W 2003 wraz z Kazimierzem Marcinkiewiczem założył Instytut Środkowoeuropejski, wydawcę dwumiesięcznika „Międzynarodowy Przegląd Polityczny” redagowanego przez Konrada Szymańskiego. Od wielu lat zaangażowany w działalność na rzecz niepodległości Tybetu oraz obrony praw człowieka. Został także członkiem Komitetu Wspierania Muzeum Historii Żydów Polskich Polin w Warszawie.

</doc>
<doc id="89686" url="https://pl.wikipedia.org/wiki?curid=89686" title="Luis de Gongora y Argote">
Luis de Gongora y Argote



</doc>
<doc id="89687" url="https://pl.wikipedia.org/wiki?curid=89687" title="Trial (licencja oprogramowania)">
Trial (licencja oprogramowania)

Trial (z ang. „próba”) – rodzaj licencji na programy komputerowe polegający na tym, że można go używać przez z góry ustalony czas (od 7 do 90 dni). Czasami zamiast ograniczenia na liczbę dni jest ograniczenie na liczbę uruchomień programu. Programy na tej licencji są w pełni funkcjonalne. Po upływie ustalonego czasu, zgodnie z licencją, wymagane jest uzyskanie wersji pełnej programu albo usunięcie go z dysku twardego. Większość tego typu programów po upływie tego czasu blokuje działanie części lub całości funkcjonalności do czasu zakupienia pełnej licencji i wprowadzenia klucza odblokowującego. 
Na tej licencji rozprowadza się zazwyczaj wersje próbne.
Przykłady oprogramowania rozprowadzanego na licencji trial:

</doc>
<doc id="89688" url="https://pl.wikipedia.org/wiki?curid=89688" title="Globalizacja">
Globalizacja

Globalizacja – ogół procesów prowadzących do coraz większej współzależności i integracji państw, społeczeństw, gospodarek i kultur, czego efektem jest tworzenie się „jednego świata”, światowego społeczeństwa; zanikanie kategorii państwa narodowego; kurczenie się przestrzeni społecznej i wzrost tempa interakcji poprzez wykorzystanie technologii informacyjnych oraz wzrost znaczenia organizacji ponad- i międzynarodowych, w szczególności ponadnarodowych korporacji. Geneza tego procesu lokowana jest w epoce odkryć geograficznych, dokonywanych przez Europejczyków od XV wieku, a rozpatrywany w nauce jest on dopiero od lat 80. XX wieku, mimo że kwestia tworzenia porządku ponadnarodowego podejmowana była już na początku wieku XIX. Globalizacja jako realne zjawisko przez część naukowców jest postrzegana sceptycznie. Jest ona również postrzegana jako zjawisko powodujące wzrost nowych, nieprzewidywalnych form ryzyka oraz wzrost nierówności społecznych w skali globu czy też w skali poszczególnych społeczeństw. Skutki tych procesów nie są do końca rozpoznane, mogą prowadzić zarówno do większej homogenizacji kultury, jak i do jej kreolizacji i zwiększenia różnorodności kulturowej.
Etapy procesu globalizacji.
Proces globalizacji rozpoczął się od wielkich odkryć geograficznych, którym towarzyszyła rewolucja w komunikacji społecznej dzięki wynalezieniu czcionki i później prasy drukarskiej, przez co czas dyfuzji kulturowej mógł ulec skróceniu. Ta pierwsza fala globalizacji łączyła się z kolonizacją nowych terenów i często z niszczeniem lokalnych kultur. W XVI w. także Immanuel Wallerstein osadza początek systemu światowego, ponieważ wówczas pojawia się kapitalizm, doprowadzający do tego, że państwo jako instytucja regulująca ekonomię ustępuje rynkowi. Liberalizacja prowadziła do rosnącej specjalizacji poszczególnych państw w produkcji towarów eksportowych oraz do nacisku na zniesienie innych barier handlowych.
Druga fala globalizacji zaczęła się w XIX wieku, w którym charakterystyczne była rewolucja przemysłowa, umacnianie się części państw europejskich oraz kolonizowanie przez nie kontynentów afrykańskiego i azjatyckiego wraz z obszarem Pacyfiku. Teoretyczne podstawy dał jej David Ricardo w swojej pracy o przewadze porównawczej oraz Jean-Baptiste Say swoim prawem ogólnej równowagi. Argumentowano, że narody mogą skutecznie ze sobą handlować, a wszelkie chwilowe zakłócenia w popycie lub podaży automatycznie się skorygują bez ingerencji z zewnątrz. Złoty wiek drugiej fali globalizacji rozpoczął się w głównych państwach uprzemysłowionych pomiędzy 1850 a 1880 rokiem, jakkolwiek kiedy dokładnie poszczególne państwa wkroczyły w ten okres rozwoju pozostaje kwestią sporną. Siła robocza i kapitał skoncentrowany był w państwach najbardziej rozwiniętych. Ten etap zakończył się po II wojnie światowej, gdy rozmontowany został kolonializm, a w jego miejsce pojawiła się epoka zimnej wojny.
Trzeci etap globalizacji rozpoczął się po II wojnie światowej, początkowo pod auspicjami GATT, co doprowadziło do serii porozumień w celu usunięcia ograniczeń wolnego handlu. Runda „urugwajska” doprowadziła do stworzenia Światowej Organizacji Handlu, której celem jest pośrednictwo w sporach handlowych pomiędzy państwami. Inne dwustronne porozumienia handlowe, włączając w to traktat z Maastricht oraz Północnoamerykańskie Porozumienie Wolnego Handlu, zostały zawarte w celu redukcji ceł i barier handlowych. W tym okresie ruchliwość siły roboczej została ograniczona przy zwiększeniu ruchliwości kapitału. Zniesienie barier dla przepływu kapitału i siły roboczej nastąpiło po upadku ZSRR oraz bloku wschodniego. W latach 90. XX wieku nastąpiło przyspieszenie procesów globalizacji, czemu sprzyjało także rozwijanie się sieci internet oraz pojawienie się gospodarki opartej na wiedzy. Kolejnymi czynnikami powodującymi intensyfikację globalizacji było rozwinięcie się organizacji międzynarodowych, mających wpływ na funkcjonowanie państw (ONZ, Unia Europejska) oraz rozwój organizacji pozarządowych (Amnesty International, WWF).
Koncepcje globalizacji.
W 1960 roku Marshall McLuhan wprowadził do teorii kultury oraz mediów pojęcie globalnej wioski, aby zilustrować „kurczenie się” świata w wyniku wprowadzania nowych technologii komunikacyjnych. Pojęcie globalizacji znalazło się już w słowniku Webstera (Webster’s Third New International Dictionary of the English Language Unabridged) w 1961 roku; wcześniej używany był termin „globalny” o ekologicznych i społeczno-ekonomicznych konotacjach. Ponieważ termin ten ma wiele znaczeń, różne też są podejścia do jego historii. W ujęciu ekonomii i ekonomii politycznej historia globalizacji to historia narastającej wymiany handlowej pomiędzy państwami, opartej na stabilnych podstawach instytucjonalnych, które pozwalają jednostkom i firmom w różnych krajach wymieniać pomiędzy sobą towary i usługi.
Klasyczne ujęcia globalizacji.
W ujęciu klasycznym do problemu globalizacji podchodzono krytycznie, głównie wychodząc z założeń marksistowskich:
Typologia Rolanda Robertsona.
Ponieważ procesy globalizacyjne wpłynęły na świadomość społeczną, wytwarzać zaczęły się pewne wizje globalizacji, które zwrotnie na procesy globalizacyjne oddziałują. Roland Robertson przedstawił 4 typy wizji globalizacji:
Sceptycy i hiperglobaliści.
W ujęciu sceptyków gospodarka międzynarodowa nie jest do takiego stopnia zintegrowana, by można ją określać mianem gospodarki globalnej. Następuje jej regionalizacja, a rządy narodowe odgrywają kluczowe role w regulacji gospodarki. Hiperglobaliści podkreślają z kolei, że państwa tracą kontrolę nad własnymi gospodarkami, w konsekwencji obywatele tracą zaufanie wobec rządów, które podlegają coraz bardziej międzynarodowym organizacjom. Odmiennym stanowiskiem jest założenie, że państwa ulegają restrukturyzacji i są zmuszone do czynnej postawy wobec ciągle zmieniającej się rzeczywistości.
Homogenizacja i heterogenizacja.
Przez część autorów, zajmujących się procesami globalizacji, ujmowane są one jako dążące do integracji ekonomicznej i homogenizacji kulturowej, głównie pod wpływem dominacji społeczeństw zachodnich, przy założeniu negującym wpływ indywidualnych podmiotów i struktur lokalnych na te procesy. Przeciwstawne podejście zakłada, że następuje hybrydyzacja, możliwa dzięki autonomii kultury wobec ekonomii i polityki. Natomiast koncepcją godzącą te dwa przeciwstawne stanowiska jest ujęcie Robertsona, znane jako glokalizacja, co oznacza tworzenie się lokalności w odniesieniu do globalnej kultury.
Główne wymiary globalizacji.
Wyróżnić można cztery główne wymiary globalizacji: techniczny, gospodarczy, społeczno-kulturowy i polityczny.
Wymiar gospodarczy.
Globalizacja w wymiarze gospodarczym polega w głównej mierze na ujednoliceniu rynków i obracanych na nich różnorodnych towarów. Powoduje to zniesienie większości barier występujących w handlu międzynarodowym, przez co w założeniu firmy z Azji czy Ameryki Południowej mogą konkurować swoimi towarami na rynkach europejskich, czy amerykańskich. W centrum globalizacji gospodarki nie znajdują się jednak lokalne firmy, a ponadnarodowe korporacje, które swoje siedziby mają w zamożnych państwach północnej części świata. Pod względem gospodarczym korporacje są silniejsze od większości państw. Poza tym w sferze gospodarki kryzysy finansowe w jednej części świata powodują, że są one odczuwane globalnie.
Wymiar społeczno-kulturowy.
Globalizacja w wymiarze społeczno-kulturowym jest rezultatem rozwoju masowej turystyki, wzmożonych migracji, komercjalizacji produktów kulturowych oraz rozprzestrzeniania się ideologii konsumeryzmu. Do jej rozwoju przyczyniają się również działania marketingowe międzynarodowych korporacji oraz rozwój masowych środków komunikacji. W tym kontekście często wspomina się również o makdonaldyzacji społeczeństwa, amerykanizacji czy konsumpcjonizmie. Globalizacja na nowo zdefiniowała dotychczasowe postrzeganie tożsamości. Tożsamość podlega zmianom, będącymi wynikiem otwartości społeczeństwa na nowe doświadczenia, dyfuzji elementów kulturowych w wyniku procesów globalizacyjnych. Tożsamość narodowa ustępuje wobec identyfikacji ze społeczeństwem globalnym. Przeciwwagą dla takich zachowań jest spowodowany globalizacją powrót do korzeni kultur lokalnych. Ulf Hannerz zakłada 4 scenariusze rozwoju kulturowej uniformizacji:
Wymiar polityczny.
W wyniku procesu globalizacji politycznej powstały takie organizacje międzynarodowe jak: Bank Światowy, Międzynarodowy Fundusz Walutowy czy Światowa Organizacja Handlu. Organizacje te wpływają na gospodarkę światową, a przez to ograniczają niezależność państw narodowych. W tym kontekście często wymienia się również Unię Europejską. Powstały także inne unie kontynentalne: Unia Afrykańska (UA), Unia Narodów Południowoamerykańskich (UNASUR). Duże ubogie niegdyś państwa stają się podmiotami znaczącymi coraz więcej na arenie międzynarodowej – głównie Chiny, Indie, Brazylia. Istotnym wymiarem globalizacji jest system organizacji pozarządowych wypełniający funkcje uzupełniające i wyręczające instytucje państwa opiekuńczego.
Konsekwencje globalizacji.
Społeczeństwo ryzyka.
Ze względu na brak wiedzy specjalistycznej jednostka opiera się na analizach profesjonalistów co do oceny ryzyka, jednakże ich opinie nie muszą mieć pokrycia w rzeczywistości. Dodatkowo państwa nie mogą często zagwarantować bezpieczeństwa obywatelom i o własne ubezpieczenie podejmowanych decyzji muszą troszczyć się sami. W ten sposób kształtuje się nowa wizja społeczeństwa jako społeczeństwa ryzyka. To ryzyko dotyczy nie tylko kwestii ekonomicznych, jak stabilność pracy, ale również zdrowia i środowiska naturalnego człowieka i dotyczy wszystkich klas społecznych.
Nierówności społeczne.
W globalizującym się świecie występują nie tylko nierówności społeczne w obrębie poszczególnych społeczeństw, ale także w wymiarze globalnym.
Nierówności społeczne w wymiarze globalnym także się powiększają. Światowa organizacja Handlu zdominowana jest przez Stany Zjednoczone, a przedstawiciele krajów ubogich mają ograniczony wpływ na funkcjonowanie tej organizacji. Pod koniec XX wieku najbiedniejsze 20% ludności świata miała dochody ponad 70 razy mniejsze od 20% najbogatszej części globu.

</doc>
<doc id="89689" url="https://pl.wikipedia.org/wiki?curid=89689" title="Tukany">
Tukany

Tukany (Ramphastinae) – podrodzina ptaków z rodziny tukanowatych (Ramphastidae). 
Zasięg występowania.
Podrodzina obejmuje kilkadziesiąt gatunków ptaków, żyjących w tropikalnych regionach Meksyku, Ameryki Centralnej i Południowej.
Cechy charakterystyczne.
Ptaki te charakteryzują się następującymi cechami:
Podział systematyczny.
Do podrodziny należą następujące rodzaje:

</doc>
<doc id="89691" url="https://pl.wikipedia.org/wiki?curid=89691" title="Medb">
Medb

Medb („Ta, która uderza do głowy”) – legendarna królowa Connachtu, postać występująca w cyklu ulsterskim, trzykrotnie zamężna: z królem Connachtu Tinnem mac Conrach, królem Ulsteru Conchobarem III mac Nessa oraz z Oiliollem (Ailillem) I Morem (Wielkim”), także królem Connachtu. Rządziła z Cruachain (ob. Rathcroghan w hrabstwie Roscommon). Znana z irlandzkiej epopei "Tain Bo Cúailnge" („Uprowadzenie byków z Cooley”).
Życie.
W Ulsterze.
Ojciec Eochaid IX Feidlech, arcykról Irlandii, wydał ją za mąż wraz z trzema siostrami, za Conchobara mac Nessa z Ulsteru. Ten poślubił ją po zabiciu jej pierwszego męża, Tinne’a mac Conrach, króla Connachtu. Medb, będąc zazdrosna o miłostki męża, zabiła swą siostrę Clothrę, która była w ciąży. Ta urodziła pośmiertnie syna Furbaide’a Ferbenda. Medb pozostawiła męża i wyruszyła do Connachtu, będąc zawziętym jej wrogiem. Medb podała trzy kryteria, które musiał spełniać przyszły mąż: będzie bez lęku, podłości czy zazdrości. Wybór padł na Oiliolla (Aililla) mac Mata. Po ślubie wspólnie rządzili krajem.
Najazd bydła.
Medb była jedną z głównych postaci epopei "Táin Bó Cúailnge" („Uprowadzenie byków z Cooley”). Jej mąż Oilioll I Mor zorganizował wyprawę na Ulaid, celem kradzieży nagrodzonego byka Donna Cúailnge′a. Prolog do późniejszej wersji sagi opowiada, że to był wynik sporu między nimi, który z nich był bogatszy. Ich bogactwo było równe, poza jednym: bykiem Finnbennachem, który urodził się w stadzie Medb. Oilioll pomyślał, że byłoby to poniżej jego godności, gdyby ten byk należał do kobiety. Po czym przeniósł go do swego stada. Jedynym bykiem w Irlandii, równym co do znaczenia, był Donn Cúailnge. Więc postanowił go nabyć dla Medb, celem przywrócenia równości stanu posiadania. Fergus mac Roich, były król Ulaidu, został wybrany, by poprowadził armię na swój dawny kraj. Po drodze doszło do podziału armii na dwie części. Medb i Fergus kierowali jedną częścią, a Oilioll drugą. Medb skorzystała z okazji by sypiać z Fergusem. Jednak Oilioll wysłał swego woźnicę, Cuilliusa, by szpiegował ich. Ten korzystając z okazji, ukradł miecz Fergusa. Ailill zdecydował się wybaczyć Medb z powodu tego, że ona prawdopodobnie próbowała zapewnić lojalność Fergusa i trzymała jego miecz w bezpiecznym miejscu.
Z powodu boskiego przekleństwa na Ulaid, najazd został powstrzymany przez legendarnego herosa Cúchulainna. Medb i Ailill zaoferowali mu swą córkę Finnabair za żonę, ale bez skutku. Niemniej jednak, oni zabezpieczyli byka. Po tym, jak Conchobar III mac Nessa w końcu zebrał armię Ulaidu, Oilioll oddał Fergusowi jego miecz i ostatecznie doszło do bitwy. Wojownicy Connachtu byli zmuszeni wycofać się. Zabrali ze sobą byka Donna Cúailnge'a do Cruachain, centrum Connachtu. Tam byk walczył z Finnbennachem, którego zabił, po czym sam zdechł w wyniku odniesionych ran. 
Ostatnie lata.
Oilioll, gdy dowiedział się o trwającym nadal romansie Medb, kazał zabić jej kochanka i byłego króla Ulsteru, Fergusa. W podeszłym wieku, po śmierci króla Conchobara, bohater ulsterski Conall Cernach przybył do Oiliolla i Medb, gdyż tylko oni byli w stanie zadowolić jego ogromny apetyt. Medb kazała mężowi go pilnować. Ten, widząc wiele kobiet, zaczął romansować. Jednak Medb złapała męża na gorącym uczynku. Następnie kazała Conallowi go zabić, który był z otrzymanego zadania szczęśliwy. Bowiem chciał zemścić się za śmierć Fergusa. Jednak umierający Oilioll I Mor wysłał swych ludzi za nim, którzy dopadli i zabili Conalla podczas próby ucieczki.
Śmierć.
W późniejszych latach często Medb chodziła się kąpać w sadzawce na Inchcleraun (Inis Cloithrenn), na wyspie Lough Ree. Furbaide, szukając zemsty za śmierć swej matki Clothry, wziął sznur i zmierzył odległość między sadzawką a lądem. Następnym razem widząc kąpiącą się Medb, zabił ją kawałkiem sera za pomocą procy. Po jej śmierci na tron Connachtu wstąpił syn Maine Athramail („Podobny do Matki”). Według legendy została pochowana w wysokim na dwanaście metrów kamiennym kopcu na szczycie Knocknarea (irl. "Cnoc na Ré") w hrabstwie Sligo. Podobno pochowano ją w pozycji pionowej twarzą na wrogów w Ulsterze. Jej dom w Rathcroghan (hrabstwo Roscommon) jest również potencjalnym miejscem pochówku. Utożsamiano ją z boginią wojny Medb. Tam, gdzie bogini Morrigan miała używać magii w bitwie, Medb sama władała bronią. Widok Medb miał oślepiać wrogów. Podobno miała biegać szybciej niż najszybszy koń. Była także ucieleśnieniem władzy związanej z nadprzyrodzonym pierwiastkiem kobiecym.
Potomstwo.
Medb z drugim mężem Conchobarem miała syna:
Trzeciemu mężowi Oiliollowi urodziła siedmiu synów i cztery córki:
Medb miała także trzech synów z kochankiem i byłym królem Ulsteru, Fergusem mac Roich:

</doc>
<doc id="89694" url="https://pl.wikipedia.org/wiki?curid=89694" title="Elwro 441 Bolek">
Elwro 441 Bolek

Elwro 441 "Bolek" – prosty kalkulator produkowany przez Wrocławskie Zakłady Elektroniczne Mera-Elwro. 
Funkcje: cztery podstawowe działania matematyczne, pamięć, obliczanie procentów, odwrotności, pierwiastka kwadratowego, podnoszenie do kwadratu oraz zamiana rejestru pamięci z liczbą na wyświetlaczu. Zasilanie – bateria 9 V 6F22, 6LR61 lub sieciowe przy pomocy zewnętrznego zasilacza. Wyświetlacz LED – 8 cyfr znaczących.
Wadą kalkulatora była słaba widzialność wyświetlanych cyfr przy jaskrawym świetle, krótki czas działania baterii i niepewna w działaniu klawiatura. W identycznej obudowie produkowany był kalkulator naukowy Elwro 481 "Lolek".

</doc>
<doc id="89695" url="https://pl.wikipedia.org/wiki?curid=89695" title="Epona">
Epona

Epona – w mitologii celtyckiej bogini płodności oraz świata zmarłych, czczona jako dawczyni dóbr i potomstwa, opiekunka zwierząt (zwłaszcza koni) i jeźdźców. Jako jedno z najstarszych i najważniejszych bóstw celtyckich, łączyła w sobie cechy Matki-Ziemi i bóstwa solarnego; jej imię powstało od celtyckiego słowa oznaczającego klacz.
W mitologii.
Wyobrażanie jej m.in. w postaci klaczy obok towarzyszącego jej źrebięcia wskazywałby niedwuznacznie na funkcję jako bóstwa płodności. Część badaczy jednakże nie wyklucza, że Epona była też przewodniczką dusz do krainy zmarłych. Podobnie jak inne boginie-matki, często łączono ją ze śmiercią. W tym aspekcie przedstawiano ją z symbolizującym w mitologii celtyckiej pogrzeb stworzeniem – krukiem, albo z symbolizującym zaświaty psem. Klucz w jej rękach miałby oznaczać moc otwierania wrót do zaświatów.
Obecność w ogólnoceltyckiej tradycji bogini pod postacią klaczy (celt. "epo") nie tylko wskazuje na szczególne znaczenie konia w życiu Celtów, lecz także sugerowałaby wczesne związki tego ludu z mieszkańcami stepów euroazjatyckich. Znamienne, że w kulturze Celtów koń nie odgrywał ważniejszej roli w słowotwórstwie (imionach) bóstw męskich, lecz głównie dotyczył bogiń. Np. w mitach iryjskich odpowiedniki Epony to Étaín Echraide, Medb z Tary i Macha z Ulsteru, jak również Wielka Królowa – Rhiannon z walijskiego eposu ("mabinogion") o Pwyllu, księciu Dyfedu, wprowadzająca przybyszów do siedziby małżonka.
Ikonografia.
W sztuce zazwyczaj przedstawiana z końmi:
Przedstawiana też na wprost w pozie stojącej bądź siedzącej, także w otoczeniu koni.
Na ogół odziana w długą szatę z rękawami i krągłe nakrycie głowy lub rodzaj zawoju. Niekiedy wyobrażana nago. 
W postaci siedzącej trzyma (podobnie jak Matrony) róg obfitości, paterę z owocami, dziecko przy piersi lub dwoje dzieci u boku. Przedstawiana na koniu dzierży kwitnącą gałąź drzewa.
Kult.
Epona należy do bóstw czczonych na całym obszarze osadnictwa celtyckiego. Najwięcej jej przedstawień pochodzi z Galli, z obszaru między Saoną a Loarą, zamieszkiwanego przez plemię Eduów. Zanim jej kult rozszerzył się w świecie celtyckim, była bóstwem plemiennym lub jedną z lokalnych Matron. Również w późniejszym czasie mogła należeć do bóstw plemiennych, czczonych pod nazwą miejscową; istnieje domniemanie, iż około 30 bóstw żeńskich stanowi wcielenia Epony albo jej historyczne transformacje.
Choć zasadniczo była bóstwem galijskim, ślady jej kultu (dedykowane inskrypcje) sięgają rzymskiej Tracji (np. Trimontium) i Macedonii; w Brytanii kultowe relikty zachowały się dość nieliczne. W Burgundii czczono ją jako bóstwo domowe, nie tylko patronujące hodowli koni, lecz ogólnie zapewniające pomyślność wraz z obfitością dóbr.
Jakkolwiek kult Epony w rzymskim cesarstwie obejmował wszystkie grupy społeczne, zapewne najbardziej rozpowszechnił się w armii, zwłaszcza w wojskach nadreńskich i naddunajskich. Bardzo żywy był w oddziałach ("alae") pomocniczej kawalerii, zwłaszcza w cesarskiej straży przybocznej oraz wśród "equites singulares augustii" rekrutowanych w Galii, Dolnej Germanii i Panonii. Ich liczne modlitwy do Epony i innych bóstw celtyckich, rzymskich i germańskich znaleziono w 1994 na rzymskim Lateranie.
Mimo jej galijskiego pochodzenia, wiele inskrypcji dedykowanych Eponie w łacinie i (rzadziej) po grecku pochodzi nie tylko od Celtów, ale również od Germanów, Rzymian i innych mieszkańców cesarstwa. Przyjęta jako jedno z bóstw obcych, w I w. n.e. miała swe miejsce w rzymskim kalendarzu urzędowym, a według tzw. wiejskiego kalendarza z Guidizzolo, jej święto przypadało 18 grudnia. W literaturze rzymskiej o jej postaci i kulcie wspomina Juwenalis w "Satyrach" (8, 155–157) i Apulejusz w "Metamorfozach" (III, 27), a z pisarzy chrześcijańskich – Minucjusz Feliks ("Octavius" 28, 7) oraz Tertulian ("Apologeticum" 16, 3 i "Ad nationes" 1, 11). 
Na związek z jej kultem mogłoby wskazywać plenerowe wyobrażenie tzw. Białego Konia wykutego w kredowym wzgórzu w Uffington (południowa Anglia), lecz przeczyłoby temu jego datowanie na 1400 p.n.e., wobec faktu, iż kult Epony na Wyspy Brytyjskie został przeniesiony z Galii dopiero w I wieku n.e.

</doc>
<doc id="89697" url="https://pl.wikipedia.org/wiki?curid=89697" title="Traper">
Traper

Traper (ang. "trapper") – myśliwy, który za pomocą pułapek (ang. "trap") poluje na zwierzęta futerkowe (lisy, norki, gronostaje itp.). Określenie to dotyczy zazwyczaj myśliwych z Ameryki Północnej (USA, Kanada), chociaż ludzi trudniących się traperstwem spotkać można w innych rejonach świata (np. na Syberii). Francuscy traperzy w Ameryce Północnej nosili miano "coureur des bois". Na zachodzie Stanów Zjednoczonych traperów nazywano często ludźmi gór.
Prowadzili trudne, pełne niebezpieczeństw życie. Groził im głód, śmierć z powodu niezagojonych ran lub z rąk nieprzyjaznych im Indian. Gromadzone zimą skórki sprzedawali wiosną w faktoriach handlowych, a zarobione pieniądze wydawali na zabawę i zgromadzenie zapasów na kolejną zimę w dziczy.

</doc>
<doc id="89701" url="https://pl.wikipedia.org/wiki?curid=89701" title="Taurus (góry w Turcji)">
Taurus (góry w Turcji)

Taurus – łańcuch górski w południowej Turcji, graniczy z Wyżyną Anatolijską. Ciągnie się na długości ok. 1500 km i szerokości do ok. 200 km. Składa się z szeregu, często równoległych, pasm górskich i płaskowyży stromo opadających do Morza Śródziemnego i ku wąskim nizinom nadmorskim. 
Dzieli się na: 
Zbudowany głównie z wapieni, w części środkowej i wschodniej także ze skał metamorficznych, na wschodzie pokrywy law bazaltowych. Sfałdowany w orogenezie alpejskiej i położony w strefie aktywnej sejsmicznie. Rozwinięta rzeźba krasowa (liczne groty i jaskinie). 
Główne rzeki: Göksu, Seyhan, Ceyhan, Eufrat i Tygrys. 
Jeziora: Beyşehir i Eğridir w Taurusie Zachodnim.
Na stokach południowych roślinność śródziemnomorska (makia), w części północnej - półpustynie i stepy. W wyższych piętrach - resztki lasów z sosną, dębem, jodłą syryjską i cedrem libańskim. Powyżej 3500 m n.p.m. lodowce górskie. Bogate złoża rud chromu, miedzi, a także obsydianu w Taurusie Armeńskim.

</doc>
<doc id="89702" url="https://pl.wikipedia.org/wiki?curid=89702" title="Era archaiczna">
Era archaiczna



</doc>
<doc id="89706" url="https://pl.wikipedia.org/wiki?curid=89706" title="Argonauci">
Argonauci

Argonauci (gr. l.mn. "Argonautai", ‘żeglarze na Argo’, l.poj. "Argonaútēs", łac. "Argonautae") – w mitologii greckiej 52 uczestników wyprawy do Kolchidy po „złote runo” cudownego barana.
Mityczni bohaterowie helleńscy, którzy pod wodzą Jazona wyruszyli okrętem Argo („Szybki”) do Kolchidy po złote runo baranka. Wśród nich znaleźli się: Boreadzi – skrzydlaci bracia, siłacz Herakles, pieśniarz Orfeusz, Tezeusz – pogromca Minotaura, Kastor i Polideukes – bliźniaczy bracia, piękna Atalanta i inni. Podczas wyprawy spotkały ich różne przygody, m.in. na Lemnos, w Tracji i Cieśninie Bosfor.
Mit o Argonautach dostarczył tematu sztukom plastycznym (Ercole de’ Roberti, Jean-François de Troy), literaturze (m.in. Apollonios z Rodos, R. Graves) i muzyce (G. Mahler, Witold Dąbrowski i Edward Pałłasz w "Piosence o Kolchidzie" i in.).

</doc>
<doc id="89707" url="https://pl.wikipedia.org/wiki?curid=89707" title="Kafka">
Kafka



</doc>
<doc id="89708" url="https://pl.wikipedia.org/wiki?curid=89708" title="Kafka Franz">
Kafka Franz



</doc>
<doc id="89709" url="https://pl.wikipedia.org/wiki?curid=89709" title="Złote runo">
Złote runo

Złote runo – skóra (wraz z sierścią) mitycznego skrzydlatego, złotego barana "Chrysomallosa" (starogreckie Χρυσόμαλλος / Chrisomallos, χρυσός / chrisos, μαλλός / mallos, "złotowłosy") – cel wyprawy Argonautów. Było ono powieszone na dębowym drzewie w gaju Aresa, gdzie pilnował go smok. Zabrał je stamtąd Jazon.
Chrysomallos został zesłany przez Zeusa uciekającym dzieciom Atmasa – Helle i Fryksosowi. Fryksos złożył go w ofierze Zeusowi.
Próby wyjaśnienia mitu.
Legenda o złotym runie ma prawdopodobnie zupełnie prozaiczne podłoże. W niektórych krajach Azji wykorzystywano bowiem skóry baranów do wyławiania drobin złota z rzeki. Także w Polsce w Górach Izerskich. Takie „pozłacane” runo suszono następnie w słońcu, a złoty pył strzepywano przed ponownym zanurzeniem skóry w wodzie, lub rozpuszczano rtęcią i amalgamat destylowano albo wyprażano zbierając stopiony metal.
Nieporozumienie językowe.
Prawdopodobnie interpretowanie mitu jako wyprawy po skórę barana jest nieprawidłowe. Pierwsze monety, zarówno złote jak i srebrne, używane w starożytności w rejonie Morza Czarnego, miały kształt zminiaturyzowanej zwierzęcej skóry. Tak więc Jazon wyprawił się do Kolchidy po prawdziwy skarb będący stosem monet, a nie po czarodziejską skórę.

</doc>
<doc id="89711" url="https://pl.wikipedia.org/wiki?curid=89711" title="Faks">
Faks



</doc>
<doc id="89713" url="https://pl.wikipedia.org/wiki?curid=89713" title="Telefaks">
Telefaks

Telefaks, faks, fax – usługa symilograficzna dla abonentów, polegająca na przesyłaniu wiadomości w postaci obrazów nieruchomych pomiędzy aparatami symilograficznymi, nazywanymi telekopiarkami, telefaksami lub faksami, realizowana za pośrednictwem łączy telefonicznych z komutacją automatyczną. Początki rozwoju telefaksu przypadają na koniec lat 70. Istnieje kilka norm komunikacji pomiędzy telefaksami; najczęściej jest używana norma analogowa G3 (14400 bit/s), jest też norma cyfrowa G4 (64000 bit/s) dla łączy ISDN.
Telefaks umożliwia przesyłanie na odległość tekstu drukowanego, fotografii, map, rysunków, a nawet pisma odręcznego za pośrednictwem linii telefonicznej. Czynność przesyłania wiadomości nazywa się telekopiowaniem lub faksowaniem. Oryginalna strona zawierająca tekst, grafikę i inne obrazy jest skanowana i odczytywana, a jej obraz zamieniany na impulsy elektroniczne. Impulsy te przesyłane są zwykłą linią telefoniczną lub łączami mikrofalowymi do stacji odbiorczej. W stacji tej sygnały elektryczne zmieniane są ponownie na obraz, który następnie drukowany jest na papierze i określany jako telekopia, faks (lub fax). Niektóre telefaksy mogą zbierać dane w postaci tekstu lub obrazu bezpośrednio z komputera i przekazywać je do innego urządzenia bez przenoszenia ich na papier.
Wydawcy i biznesmeni używali telefaksów do przesyłania informacji szybciej niż pocztą tradycyjną (poczta elektroniczna wtedy jeszcze nie istniała albo była w fazie wczesnego rozwoju). Wydawcy gazet korzystali z nich do szybkiego uzyskania aktualnego serwisu zdjęciowego zza oceanu. Prognostycy pogody używali telefaksów do odbioru zdjęć wykonanych przez satelity z orbity okołoziemskiej.

</doc>
<doc id="89715" url="https://pl.wikipedia.org/wiki?curid=89715" title="Gostynińsko-Włocławski Park Krajobrazowy">
Gostynińsko-Włocławski Park Krajobrazowy

Gostynińsko-Włocławski Park Krajobrazowy (GWPK) – park krajobrazowy w Polsce leżący pomiędzy Płockiem, Gostyninem, Łąckiem, Włocławkiem a Kowalem, który chroni rozległe tereny pradoliny Wisły. Na jego terenie znajdują się rozległe kompleksy leśne, teren parku pokrywa się, niemal w całości, z Leśnym Kompleksem Promocyjnym Lasów Państwowych „Lasy Gostynińsko-Włocławskie”.
Powierzchnia Gostynińsko-Włocławskiego Parku Krajobrazowego wynosi 389,50 km², natomiast jego otulina liczy 141,95 km².
Na terenie parku znajduje się wiele obiektów chronionych, np. dąb Jan, którego wiek szacuje się na 300 lat – jego wysokość to około 20 m, a obwód wynosi ponad 500 cm. Jest tam również wiele jezior polodowcowych (np. Lucieńskie, Radyszyn, Łąkie). Cechą krajobrazu GWPK jest dominacja roślinności leśnej. Powierzchniowo przeważają bory sosnowe i mieszane. W dolinach rzek i wokół jezior skupiają się łęgi i olsy. W okolicach Łącka znajduje się kompleks lasów grądowych i dąbrów.
W latach 80. XX wieku myśliwi pod kierownictwem Czesława Sielickiego i Grzegorza Wiśniewskiego wypuścili na terenie parku kilka par bobrów, które się tu doskonale zadomowiły.
Występują tu też rysie, które przywędrowały z Puszczy Kampinoskiej i zadomowiły się na dobre. W planach jest też reintrodukcja kilku par wilków.
W ramach parku do 2008 roku działał Ośrodek Rehabilitacji i Hodowli Ptaków Chronionych, założony przez Czesława Sielickiego, zajmujący się przede wszystkim hodowlą sokoła wędrownego. Ośrodek został zlikwidowany przez dyrektora parku na początku 2009 roku. Reintrodukcję sokoła wędrownego na terenie parku prowadzi Stowarzyszenie na Rzecz Dzikich Zwierząt „Sokół”.
Rezerwaty przyrody.
Rezerwaty znajdujące się na terenie Gostynińsko-Włocławskiego Parku Krajobrazowego:
Projektowane są rezerwaty: „Olszyny Bobrowe”, „Bór Widłakowy” i „Krucze Góry”.

</doc>
<doc id="89716" url="https://pl.wikipedia.org/wiki?curid=89716" title="Licencja oprogramowania">
Licencja oprogramowania

Licencja oprogramowania – umowa na korzystanie z utworu, jakim jest aplikacja komputerowa, zawierana pomiędzy podmiotem, któremu przysługują majątkowe prawa autorskie do utworu, a osobą, która zamierza z danej aplikacji korzystać.
Umowa taka powinna określać przede wszystkim pola eksploatacji (formy wykorzystania utworu), czyli warunki, na jakich licencjobiorca jest uprawniony do korzystania z programu. W Polsce ustawa o prawie autorskim i prawach pokrewnych jako podstawowe elementy określające pola eksploatacji wskazuje zakres, miejsce i czas korzystania z utworu, przy czym jest to wyliczenie przykładowe i strony umowy mogą dowolnie kształtować charakter licencji (biorąc jednak pod uwagę treść przepisów ustawowych, których strony nie mogą modyfikować – tzw. "ius cogens").
Rodzaje licencji.
Rozróżniamy następujące rodzaje licencji:
Prawa użytkowników.
Użytkownicy komputerów najczęściej mogą spotykać się z licencją w odniesieniu do tzw. licencji użytkownika (EULA), które są używane przez producentów oprogramowania do wiązania użytkowników dodatkowymi ograniczeniami.
Licencje na oprogramowanie są najczęściej bardzo restrykcyjne i większość użytkowników nie czyta ich w ogóle. Większość takich licencji ogranicza liczbę komputerów, na których można zainstalować oprogramowanie, liczbę użytkowników, którzy mogą go używać i wprowadzają wiele innych ograniczeń, które nie są bezpośrednio związane z technologią. Standardowym elementem każdej niemal licencji oprogramowania jest klauzula o wyłączonej odpowiedzialności producenta z tytułu używania oprogramowania przez licencjobiorcę, której znaczenie polega na braku jakiejkolwiek odpowiedzialności producentów oprogramowania za np. skutki błędów w programach.
Licencja GPL i inne licencje FLOSS są reakcją na restrykcyjność licencji na oprogramowanie własnościowe.
Ważniejsze licencje.
Rodzaje licencji oprogramowania:

</doc>
<doc id="89717" url="https://pl.wikipedia.org/wiki?curid=89717" title="Symilografia">
Symilografia

Symilografia (inaczej: "telegrafia kopiowa, telekopia, faksymilografia") – dział telekomunikacji obejmujący przekazywanie wiadomości (telefaks) w postaci obrazów nieruchomych (np. rysunków, nut, pisma, fotogramów). 
Do nadawania i odbioru obrazów służą aparaty symilograficzne, innymi słowy "symilografy" (zwane potocznie faksami). W nadajniku symilografu powierzchnia obrazu jest analizowana kolejno punkt po punkcie, np. za pomocą skupionej wiązki światła padającego na obraz. Światło odbite ma natężenie zmodulowane luminancją poszczególnych punktów obrazu, co jest przetwarzane na odpowiedni sygnał elektroniczny przesyłany torem telekomunikacyjnym do odbiornika, gdzie zachodzi proces odwrotny (tzw. synteza obrazu), w wyniku którego jest realizowany zapis i powstaje kopia obrazu nadanego. Obecnie najczęściej są używane symilografy dołączane do tradycyjnej linii telefonicznej, które realizują transmisję dokumentów formatu A4 w czasie ok. 1 minuty. Istnieją także symilografy stosujące transmisję cyfrową. Niektóre nowoczesne symilografy posiadają wydzielone, duże obszary pamięci do przechowywania archiwalnych dokumentów, odebranych, a nie wydrukowanych (np. ze względu na brak papieru, danych). 
Odmianę symilografii stanowi fototelegrafia, służąca do przesyłania obrazów przy wykorzystaniu metod fotograficznych (w nadajniku promienie światła padają na obraz sporządzony na błonie filmowej, w odbiorniku obraz jest odbierany na papierze światłoczułym). Fototelegrafia zaczęła się rozwijać w okresie międzywojennym, była wykorzystywana głównie przez agencje prasowe. Po II wojnie światowej pojawiły się pierwsze symilografy z zapisem bezpośrednim (odbierane obrazy nie wymagały obróbki fotograficznej), zostały one znacznie udoskonalone w latach 70.

</doc>
<doc id="89718" url="https://pl.wikipedia.org/wiki?curid=89718" title="Eugene Delacroix">
Eugene Delacroix



</doc>
<doc id="89720" url="https://pl.wikipedia.org/wiki?curid=89720" title="Brigid">
Brigid

Brigid („triumfująca bogini„”) – w mitologii celtyckiej córka Dagdy i żona Bresa. Miała troje dzieci z Tuireannem: Creidhne, Luchtaine i Giobhniu.
Atrybuty.
Niektóre jej tytuły to:
Była też boginią-patronką druidów i boginią Świętego Ognia z Kildare.
W Innym Świecie miała sad jabłoniowy. Podróżowały do niego pszczoły, aby pozyskać magiczny nektar. Kojarzono go z Avalonem.
Wzorce i inspiracje.
Brigid mogła być wzorem dla Pani Jeziora z legend arturiańskich.
Z jej postacią często kojarzy się pierwszą opatkę Kildare, Brygidę z Irlandii, córkę króla Dubhtacha z Leinster – czasem do tego stopnia, że uważano ją również za postać wyłącznie mitologiczną, wbrew temu, iż o jej życiu istnieją zgromadzone w opactwie zapiski historyczne. Choć istnieją dowody na to, że w Kildare działała bardzo zdolna przeorysza nosząca imię po celtyckiej bogini, nie wydaje się możliwe, aby była ona osobą, która w Betlejem pomagała jako akuszerka przy narodzinach Jezusa, ani że to ona, by uniknąć niechcianego małżeństwa, wyłupiła sobie oczy, po czym po włożeniu ich z powrotem na miejsce odzyskała wzrok. Niemniej jednak świętą Brygidę uważa się za obdarzoną częścią mocy i magii, jakimi dysponować miała bogini.
Kult Brigid.
Brigid była czczona w przypadające 1 lutego święto Imbolc, gdyż wierzono, że to ona przynosi wtedy wiosnę. Jest to również święto św. Brygidy, czczonej przez katolików, a także niektórych anglikanów i prawosławnych.

</doc>
<doc id="89721" url="https://pl.wikipedia.org/wiki?curid=89721" title="Wyżyna Meksykańska">
Wyżyna Meksykańska

Wyżyna Meksykańska (hiszp. Gran Altiplanicie Mexicana, ang. Mexican Plateau) – śródgórska wyżyna w południowej części Ameryki Północnej. Położona na terytorium Meksyku i południowo-zachodniej części Stanów Zjednoczonych. Powierzchnia. ok. 1,2 mln km². Od wschodu wyżynę ogranicza Sierra Madre Wschodnia, od zachodu Sierra Madre Zachodnia, od południa Kordyliera Wulkaniczna. Na północy wyżyna przechodzi w wyżyny śródgórskie USA.
Podział.
W północnej części (Mesa Północna) występują rozległe kotliny (bolsony; największą jest Bolsón de Mapimí), przedzielone niskimi pasmami górskimi. Część południową (Mesa Centralna) stanowi lawowy płaskowyż o wysokości 2000-2600 m n.p.m.; na jego obszarze znajduje się kilka kotlin. Najwyżej położoną kotlina jest Toluca; na wschód od niej leży Anáhuac.
Na wyżynie leżą m.in. miasta Meksyk, Toluca, Guadalajara, Leon, Querétaro, Morelia, Cuernavaca i Puebla. Ludność skupiona jest w południowej części wyżyny, zwanej Kotliną Meksykańską.
Klimat.
Klimat zwrotnikowy kontynentalny suchy, podrównikowy wilgotny w południowej części kotliny. Roczna suma opadów od 300 mm na północy do 1000 mm na południu. Występują wyraźne piętra klimatyczne. Rzeki w większości okresowe, stałe na południu; są to m.in. Conchos i Rio Grande de Santiago. Największym jeziorem jest Chapala.
Flora.
W części północnej występuje roślinność pustynna i półpustynna, jak skrajnie suchoroślowe krzewy, jukki, kaktusowate i agawy. Po deszczach następuje gwałtowny rozwój efemerycznych traw i innych roślin zielnych. W części południowej pierwotnie występowała roślinność leśna, zastąpiona niemal całkowicie przez uprawy rolne. W górach występują lasy: do 2800 m n.p.m. dębowe i dębowo-sosnowe, wyżej jodłowo-sosnowe.
Surowce.
Na wyżynie występują bogate złoża rud cynku, ołowiu, rtęci, żelaza, miedzi i antymonu oraz srebra i złota.

</doc>
<doc id="89722" url="https://pl.wikipedia.org/wiki?curid=89722" title="Brigit">
Brigit



</doc>
<doc id="89723" url="https://pl.wikipedia.org/wiki?curid=89723" title="Kliczków">
Kliczków

Kliczków (niem. "Klitschdorf") – wieś w Polsce położona w województwie dolnośląskim, w powiecie bolesławieckim, w gminie Osiecznica.
Podział administracyjny.
W latach 1975–1998 miejscowość położona była w województwie jeleniogórskim.
Położenie.
Miejscowość leży na pograniczu Górnych Łużyc i Dolnego Śląska, w dolinie Kwisy pośród Borów Dolnośląskich, 14 km na północny zachód od Bolesławca.
Historia.
Przez kilka wieków Kliczków był ośrodkiem rozległego latyfundium, które obejmowało ziemie i wsie pomiędzy Czerną Wielką i Bobrem. Pod koniec XIII w. Bolko I Surowy wzniósł zamek, który w pierwszych źródłach był nazywany "castrum Cliczdorff". Na przełomie XVI i XVII wieku z inicjatywy Rechenbergów został przebudowany i otrzymał renesansowy wygląd.
Zabytki.
Do wojewódzkiego rejestru zabytków wpisane są obiekty:

</doc>
<doc id="89725" url="https://pl.wikipedia.org/wiki?curid=89725" title="Pobrzeże">
Pobrzeże

Pobrzeże – pas lądu rozciągający się wzdłuż brzegu morskiego, rzadziej dużego jeziora czy rzeki, stanowiący krainę geograficzną o indywidualnych cechach, na którą oddziałuje (m.in. klimatycznie, komunikacyjnie) woda tego akwenu.
Sąsiedztwo morza ma duży wpływ na warunki klimatyczne, hydrologiczne, ekologiczne i inne, także na strukturę gospodarki i aktywność ludzką (rybołówstwo, porty, turystyka, rekreacja itp.).
W Polsce wyróżniono 3 główne obszary pobrzeży Morza Bałtyckiego: Pobrzeże Szczecińskie, Pobrzeże Koszalińskie, Pobrzeże Gdańskie, które stanowią łącznie jednostkę fizycznogeograficzną – Pobrzeża Południowobałtyckie.

</doc>
<doc id="89726" url="https://pl.wikipedia.org/wiki?curid=89726" title="Dyslokacja tektoniczna">
Dyslokacja tektoniczna

Dyslokacja tektoniczna (t. deformacja tektoniczna) - proces przemieszczania mas skalnych w obrębie skorupy ziemskiej, zachodzący pod wpływem ruchów tektonicznych wzdłuż pewnej powierzchni lub wąskiej strefy.
Także struktura (deformacja, przeobrażanie w układzie warstw skalnych) powstała w wyniku takiego właśnie przemieszczenia. 
Rodzaje dyslokacji:

</doc>
<doc id="89727" url="https://pl.wikipedia.org/wiki?curid=89727" title="Deformacja tektoniczna">
Deformacja tektoniczna



</doc>
<doc id="89729" url="https://pl.wikipedia.org/wiki?curid=89729" title="Jezioro pluwialne">
Jezioro pluwialne

Jezioro pluwialne – rodzaj jeziora powstałego w czasie pluwiału wskutek zwiększonych opadów atmosferycznych. Obecnie większość jezior pluwialnych zanikła lub po znacznym zmniejszeniu powierzchni stanowią jeziora reliktowe.

</doc>
<doc id="89730" url="https://pl.wikipedia.org/wiki?curid=89730" title="Zamróz">
Zamróz

Zamróz, wietrzenie mrozowe, dezintegracja mrozowa, gelifrakcja, geliwacja, kongelacja – rodzaj wietrzenia fizycznego, polegający na rozsadzaniu lub rozkruszaniu skał w wyniku działania ciśnienia wytworzonego przez wielokrotnie zamarzającą i rozmarzającą wodę znajdującą się w szczelinach, porach skał.
Wietrzenie to jest tym bardziej efektywne, im częściej temperatura przechodzi przez punkt 0°C, czyli im częściej woda zamarza i odmarza (proces ten nosi nazwę multigelacji)
Wietrzenie mrozowe prowadzi do rozdrobnienia skały w wyniku:

</doc>
<doc id="89732" url="https://pl.wikipedia.org/wiki?curid=89732" title="Krowa">
Krowa

Krowa – dorosła samica bydła domowego oraz żubra, tura, bawołów i innych gatunków z rodziny wołowatych.
Określenie "krowa" odnosi się też do samic waleni, np. kaszalotów. Odpowiednio młode ssące wieloryby nazywa się wówczas cielakami.
Kult.
W Indiach krowy są uważane za święte.
Krowa jest również świętym zwierzęciem egipskiej bogini Izydy.

</doc>
<doc id="89735" url="https://pl.wikipedia.org/wiki?curid=89735" title="Gelifrakcja">
Gelifrakcja



</doc>
<doc id="89736" url="https://pl.wikipedia.org/wiki?curid=89736" title="Dezintegracja mrozowa">
Dezintegracja mrozowa



</doc>
<doc id="89737" url="https://pl.wikipedia.org/wiki?curid=89737" title="Geliwacja">
Geliwacja



</doc>
<doc id="89738" url="https://pl.wikipedia.org/wiki?curid=89738" title="Postcardware">
Postcardware

Postcardware (lub cardware) – rodzaj licencji oprogramowania wywodzący się od Freeware i Shareware. Używany przez autorów, którzy udostępniają swoje programy za darmo: w zamian za to oczekują, że użytkownik prześle im kartkę pocztową (najczęściej z miejscowości, w której mieszka). Wymóg ten bywa mniej lub bardziej kategoryczny w zależności od konkretnej licencji. Niektóre uzależniają od tego legalność używania programu, inne pozostawiają to dobrej woli użytkownika jako sposób na wyrażenie wdzięczności autorowi. Istnieje też wersja emailware, wymagająca przysłania e-maila.
Pierwszym programem rozpowszechnianym jako postcardware był JPEGView Aarona Gilesa. Innym znanym przykładem jest gra Ancient Domains of Mystery, dzięki której autor kolekcjonuje kartki pocztowe z całego świata.

</doc>
<doc id="89739" url="https://pl.wikipedia.org/wiki?curid=89739" title="Nasłonecznienie">
Nasłonecznienie



</doc>
<doc id="89740" url="https://pl.wikipedia.org/wiki?curid=89740" title="Insolacja">
Insolacja

Insolacja, nasłonecznienie – wielkość fizyczna określająca średnią moc promieniowania słonecznego przypadającą na jednostkę powierzchni poziomej.
Jest ona równa stosunkowi energii promieniowania słonecznego, padającego w określonym czasie na daną powierzchnię do pola tej powierzchni i czasu. Jednostką w układzie SI jest W/m², w technice stosuje się też jednostkę kWh/rok/m².
W klimatologii przez insolację częściej rozumie się ilość dopływającego promieniowania, która pada na dowolnie nachyloną powierzchnię, a nie powierzchnię poziomą. W niektórych pracach wielkość ta bywa także mylona z inną wielkością, usłonecznieniem.

</doc>
<doc id="89741" url="https://pl.wikipedia.org/wiki?curid=89741" title="Szum">
Szum

Szum – najczęściej oznacza szum akustyczny, np. szum biały, szum różowy, szum czerwony

</doc>
<doc id="89742" url="https://pl.wikipedia.org/wiki?curid=89742" title="Szumy">
Szumy



</doc>
<doc id="89743" url="https://pl.wikipedia.org/wiki?curid=89743" title="Małe Pieniny">
Małe Pieniny

Małe Pieniny – wschodnia część pasma Pienin, ciągnąca się od Przełomu Dunajca do miejscowości Jarzębina na Słowacji. Nazwa pojawiła się dopiero w połowie XIX wieku, w dokumentach z XVIII w. występowała nazwa Szlachtowskie Góry.
Topografia.
Małe Pieniny mają długość 14 km, szerokość 4 km, grzbietem biegnie granica między Polską a Słowacją. Przez wielu topografów do Małych Pienin włączana jest też położona całkowicie na Słowacji Grupa Golicy, niektórzy jednak uważają, że pod względem budowy, flory i krajobrazu należy ona do Pienin Właściwych, inni jeszcze wydzielają ją w odrębną grupę. Granicę między Beskidem Sądeckim a Małymi Pieninami tworzy dolina Grajcarka i jego dopływu Białej Wody do Kociubylskiej Skały, dalej Przełęcz Rozdziela, a po słowackiej stronie potok Rozdziel i Wielki Lipnik. Wapienne skały znajdujące się po północnej stronie doliny Białej Wody, mimo że topograficznie przynależą do Beskidu Sądeckiego, strukturalnie i geologicznie są częścią Małych Pienin. Od Grupy Golicy oddziela je dolina Leśnego Potoku i Przełęcz pod Tokarnią, od Magury Spiskiej dolina potoku Lipnik, Straňanské sedlo i dolina potoku Kamienka.
Fizjografia.
Pasmo to charakteryzują duże wysokości względne, średnio wynoszą one 300 m, ale dochodzą do 500 m. Najwyższym szczytem, będącym jednocześnie najwyższym w całych Pieninach, są Wysokie Skałki, zwane też Wysoką (1052 m). Występuje tu wiele wapiennych wzniesień o ostro zarysowanych kształtach i gołych ścianach: (Bystrzyk, Łaźne Skały, Rabsztyn i in.), we wschodniej części ten skalisty charakter stopniowo się zatraca i szczyty zaczynają swoim wyglądem przypominać typowe wzniesienia Beskidów. Stoki południowe są bardziej strome od północnych, te zaś porozcinane są dolinami, które są szerokie w swoim obszarze źródliskowym, wąskie natomiast u wylotu. Cieki wodne tworzą gęstą sieć (3,15 km/km²). Głównymi rzekami i potokami odwadniającymi to pasmo po zachodniej stronie są: Grajcarek, Leśny Potok i Lipnik, wszystkie uchodzą do Dunajca. Wschodnią, słowacką część odwadniają potoki Kamienka i Wielki Lipnik znajdujące się w zlewni Popradu.
Przyroda.
Szata roślinna jest wyraźnie uboższa niż w innych częściach Pienin, została bowiem silnie przekształcona w wyniku działalności człowieka. Występują tutaj liczne łąki i pastwiska, we wschodniej części rosną lasy, głównie świerkowe, powstałe również w wyniku działalności człowieka. Największą domieszkę tworzy w nich buk. Jedyny naturalny fragment lasu świerkowego występuje na północnych stokach Wysokiej. Najciekawsza flora zachowała się w trudno dostępnych stokach Bystrzyka i skałach Przełomu Leśnickiego Potoku oraz Wąwozu Homole. Nigdzie jednak w Małych Pieninach nie występuje chryzantema Zawadzkiego (w Polsce znana tylko z Pienin), natomiast na niedostępnej północnej ścianie Smolegowej Skały odkryto reliktowe stanowisko 4 gatunków roślin, z których trzy poza Tatrami i Smolegową Skałą nigdzie w Polsce nie występują. Słowacka strona Małych Pienin należy do słowackiego Pienińskiego Parku Narodowego, natomiast w Polsce utworzono kilka rezerwatów przyrody:
Historia.
Ślady osadnictwa z epoki brązu odkryto na Jarmucie i w Wąwozie Homole. Istnieją przesłanki wskazujące, że Leśnica istniała już w 1297, Czerwony Klasztor założony został w 1319, istnienie Szczawnicy potwierdzają dokumenty z 1413, jeszcze później powstała Szlachtowa i Jaworki. Te dwie ostatnie miejscowości wraz z Białą Wodą i Czarną Wodą tworzyły enklawę łemkowskiej ludności nazywanej Rusią Szlachtowską, wchodzącą w skład klucza Nawojowej. Jej mieszkańcy zajmowali się głównie rolnictwem i pasterstwem, po zakończeniu prac polowych zaś wędrownym drutowaniem garnków. Po wojnie ludność tych miejscowości w ramach Akcji Wisła została wysiedlona, a osiedlili się tutaj polscy osadnicy, głównie z Podhala. Łemkowie po słowackiej stronie pozostali na swojej ojcowiźnie.
Turystyka.
Małe Pieniny są atrakcyjnym terenem dla uprawiania turystyki pieszej, rowerowej i narciarskiej (miejscowości Szczawnica i Jaworki).
Praktycznie całą granią Małych Pienin prowadzi niebieski szlak turystyczny, przedłużenie szlaku wiodącego Pieninami Właściwymi. Trasa jest bardzo atrakcyjna krajobrazowo, w większości poprowadzona terenami odkrytymi z rozległymi widokami na Tatry, Gorce, Beskid Sądecki, Beskid Wyspowy oraz góry na Słowacji: Góry Lewockie ("Levočské Vrchy"), Magurę Spiską ("Spišská Magura"), Góry Czerchowskie ("Čergov") i zaliczane według Jerzego Kondrackiego do Beskidu Sądeckiego Góry Lubowelskie ("Ľubovnianska vrchovina").
Na grzbiet Małych Pienin dotrzeć można kilkoma szlakami pieszymi:
Po grani wiedzie też szlak rowerowy:
Szczawnica – dol. Klimontowskiego Potoku – grań Małych Pienin – Schronisko pod Durbaszką – Jaworki. Na Palenicę (719 m) ze Szczawnicy wjechać można koleją krzesełkową, natomiast z doliny Zaskalskiego w Jaworkach kursuje kolej krzesełkowa na Bukowinki, oddana do użytku w 2009 r.

</doc>
<doc id="89746" url="https://pl.wikipedia.org/wiki?curid=89746" title="Cztery Skarby Tuatha">
Cztery Skarby Tuatha

Cztery Skarby – znane także jako "Świętości Irlandii" (ang. "The Hallows of Ireland") – w mitologii irlandzkiej cztery obdarzone niezwykłą mocą przedmioty przywiezione do Irlandii przez lud Tuatha de Danaan, którzy przybyli z czterech miast – Murias, Falias, Gorias i Finias – mieszczących się na czterech wyspach na północy.
Charakterystyka Skarbów.
Skarbami były: Kamień Fal, Włócznia Przeznaczenia, Miecz Fragarach i Kocioł Odrodzenia. Skarby powiązane są z czterema żywiołami - Włócznia z ogniem, Kocioł z wodą, Miecz z powietrzem, a Kamień – z ziemią.
Kamień Fal.
Z Falias przywieziony został Kamień Fal (Lia Fal) – Kamień Przeznaczenia, o którym uważano, że mieścił się niedaleko wzgórza Tara w hrabstwie Meath i wywoływał imię każdego króla Irlandii. Twierdzono również, iż utrzymuje Irlandię nad falami i poziomem morza. Mistrz zawartej w nim mądrości nazywał się Morfessa.
Włócznia Przeznaczenia.
Z Gorias przywieziono Włócznię Przeznaczenia. Mistrzem jej mądrości był Esras. Została wykuta przez Kowala z Falias dla Lugha, aby użył jej w walce z Balorem. Ten, kto ją trzymał, wygrywał każdą bitwę – nie oparła się jej nigdy ani armia, ani bohater.
Miecz Fragarach.
Z Finias przyniesiono noszący miano Fragarach (irl. "Odpowiadacz") miecz Nuady. Mistrz jego mądrości, Uscias, dał go Nuadzie, który przekazał go Lughowi, od którego otrzymał go Cúchulainn, który z kolei podarował go Connowi Stu Bitew. Nikt nie uszedł z życiem spod jego ostrza, gdy tylko wyciągnięte zostało z pochwy, i nikt nie był w stanie mu się przeciwstawić. Niektórzy twierdzą, iż wykonany z brązu miecz, przechowywany w Narodowym Muzeum Irlandii, to właśnie to ostrze.
Kocioł Odrodzenia.
Z Murias przywieziono Kielich Dagdy, zwany "Kotłem Odrodzenia". Mistrz jego mądrości, noszący imię Semias, powierzył go Dagdzie. Kocioł Odrodzenia był bezdenny i mógł wyżywić całą armię. Nikt nigdy nie odszedł od niego nienasycony. Uważano, że potrafi leczyć chorych i wskrzeszać umarłych. Mógł z niego skorzystać tylko człowiek prawy. Jednym z wielu istniejących naprawdę przedmiotów z nim identyfikowanych jest Kielich z Ardagh.

</doc>
<doc id="89748" url="https://pl.wikipedia.org/wiki?curid=89748" title="BFS">
BFS



</doc>
<doc id="89749" url="https://pl.wikipedia.org/wiki?curid=89749" title="Be File System">
Be File System

Be File System (skrót BFS) – system plików systemu operacyjnego BeOS. 64-bitowe adresowanie pozwala zindeksować 18446744073709551616 klastrów. Pliki mogą mieć dowolne atrybuty (np. „ważny”, „praca”) – tzw. metadane. System z księgowaniem. Wielkości liter w nazwach plików są rozróżniane.
System umożliwia użycie na płytach kompaktowych czy dyskietkach, jednak ze względu na wielkość indeksu (600 KB – 2 MB) – nie jest wskazane do użycia przy niewielkich pojemnościowo mediach.
BFS został zaimplementowany pod nazwą OpenBFS jako część projektu Haiku. 

</doc>
<doc id="89750" url="https://pl.wikipedia.org/wiki?curid=89750" title="Robert Jennings">
Robert Jennings

Sir Robert Yewdall Jennings (ur. 19 października 1913, zm. 4 sierpnia 2004), prawnik brytyjski, sędzia Międzynarodowego Trybunału Sprawiedliwości.
Był sędzią MTS od 1982 do 1995; w latach 1991-1994 prezes Trybunału.

</doc>
<doc id="89751" url="https://pl.wikipedia.org/wiki?curid=89751" title="Minix (system plików)">
Minix (system plików)

Minix – system plików używany w systemie operacyjnym MINIX oraz w bardzo wczesnych (0.x) wersjach Linuksa. Po wprowadzeniu systemu ext stosowany na dyskietkach.

</doc>
<doc id="89752" url="https://pl.wikipedia.org/wiki?curid=89752" title="Hierarchical File System">
Hierarchical File System

HFS (Macintosh Hierarchical Filesystem) – system plików obsługujący księgowanie, stosowany przez systemy operacyjne z rodziny Mac OS w urządzeniach firmy Apple Inc. Pierwotnie zaprojektowany do wykorzystania w nośnikach typu: dyskietka oraz dysk twardy znalazł również zastosowanie w nośnikach przeznaczonych „tylko do odczytu” typu CD-ROM. HFS jest również znany pod nazwą Mac OS Standard, a także błędną nazwą "HFS Standard", w odróżnieniu od jego następcy – formatu plików HFS Plus (Mac OS Extended, również błędnie nazywanego "HFS Extended").
Historia.
HFS został zaprezentowany po raz pierwszy w roku 1985 razem z systemem operacyjnym System 2.1 i był podstawowym formatem do przechowywania danych w komputerach Mac aż do roku 1998, w którym pojawił się system operacyjny Mac OS 8.1, a w nim jego następca – format plików HFS+.
Wraz z premierą systemu Mac OS X 10.6 Apple ograniczył obsługę formatu HFS, który może być montowany jedynie w trybie „tylko do odczytu”.
Inne zastosowania.
Ten system plików jest także używany przez systemy operacyjne urządzeń przenośnych firmy Apple Inc. (np. iPhone, iPod itp.).

</doc>
<doc id="89754" url="https://pl.wikipedia.org/wiki?curid=89754" title="Teodor Józef Blachut">
Teodor Józef Blachut

Teodor Józef Blachut (ur. 10 lutego 1915 w Częstochowie, zm. 17 czerwca 2004 w Ottawie) – polski geodeta i kartograf, działający w Kanadzie, twórca instrumentów fotogrametrycznych i kartograficznych.
Życiorys.
Studiował geodezję na Politechnice Lwowskiej (1932-1938), w 1971 obronił doktorat na Politechnice Federalnej w Zurychu (ETHZ). Po studiach kierował sekcją pomiarów w firmie pomiarowej inż. Kwiecińskiego w Katowicach. Brał udział w kampanii francuskiej II wojny światowej jako ochotnik 2 Dywizji Strzelców Pieszych (1940). W latach 1940-1945 internowany w Szwajcarii, pracował jako asystent w ETHZ w Zurychu, wykładał także w obozie akademickim dla internowanych polskich żołnierzy w Szwajcarii. Po wojnie był inżynierem w dziale rozwoju i kontroli instrumentów fotogrametrycznych fabryki Wild w Heerbruggu. Od 1951 związany z Kanadą; w 1951 założył, a następnie do 1980 kierował Sekcją Badań Fotogrametrycznych przy National Research Council of Canada.
W 1971 roku Teodor Blachut obronił na Politechnice w Zurychu pracę doktorską na temat techniki stereo-ortofoto.. W pracy naukowej zajmował się instrumentami geodezyjnymi i fotogrametrycznymi oraz projektowaniem nowatorskich systemów pomiarowych i kartograficznych na bazie nowych technik; uzyskał 7 patentów kanadyjskich i 8 amerykańskich.
Od 1996 był członkiem zagranicznym PAN. W 1974 otrzymał tytuł doktora "honoris causa" Akademii Górniczo-Hutniczej w Krakowie. Odznaczony Krzyżem Kawalerskim Orderu Zasługi RP.

</doc>
<doc id="89756" url="https://pl.wikipedia.org/wiki?curid=89756" title="Tabaka">
Tabaka

Tabaka – sproszkowany tytoń, często wzbogacany kompozycjami aromatyzującymi, przeznaczony do zażywania przez nos. W odróżnieniu od papierosów, nikotyna wchłaniana jest nie przez płuca, ale przez śluzówkę nosa. Często tabaką niewłaściwie nazywane są tytonie do żucia lub ssania (snus). Na osobę zażywającą tabakę mówi się tabaczarz, bądź tabacznik.
Historia.
Zażywanie tabaki było praktykowane przez Indian obu Ameryk na długo przed przybyciem pierwszych Europejczyków na ich ziemie. Pierwsza europejska wzmianka pochodzi z roku 1497, z książki "De Insularium Ritibus" autorstwa zakonnika Romana Pane, który towarzyszył Kolumbowi podczas drugiej wyprawy. W czasie swojego pobytu na Hispanioli zauważył, że Indianie Taino inhalowali do nosa zmielony na proszek tytoń przez rozwidloną rurkę w kształcie litery Y.
Roślina tytoniu została przywieziona do Europy przez żeglarzy hiszpańskich i portugalskich. W Lizbonie w połowie XVI wieku tabaka była używana w medycynie przez lekarzy, którzy wierzyli, że zioło może wyleczyć zarówno kiłę, jak i raka. Uprawiali oni tytoń w swoich ogrodach i robili swoje własne tabaki. Jean Nicot, francuski ambasador w Lizbonie zaprzyjaźniony z jednym z portugalskich uczonych i botaników, zdobył od niego sławne ziele i próbkę tabaki, którą to następnie przesłał na francuski dwór królewski. Odbiorczynią zmielonego na pył tytoniu była królowa Francji, Katarzyna Medycejska, która cierpiała na chroniczną migrenę. Tabaka okazała się być dla niej niezawodnym lekarstwem i postanowiła nazwać otrzymaną roślinę „Herba Regina” (zioło królowej). Królowa nadała temu proszkowi bardzo wysoką pozycję społeczną, przez co w błyskawicznym tempie praktyka zażywania tabaki znalazła swoje miejsce na innych europejskich dworach.
Podczas wygnania, we Francji, tabakę odkrył król Karol II Stuart. Po powrocie w 1660 roku do Londynu przedstawił ją angielskiej arystokracji, co wkrótce doprowadziło do jej popularyzacji na Wyspach Brytyjskich. Tabaka stała się arystokratyczną formą używania tytoniu, zastępując powszechną praktykę palenia go.
W XVII i XVIII wieku w całej Europie dochodziło do wielu zakazów jej używania. Car Michał I zarządził, że osoby złapane na zażywaniu tabaki powinny być chłostane za pierwszym razem, gdy zostały przyłapane na przestępstwie, za drugim mają mieć obcinane nosy, zaś za trzecim miało dochodzić do egzekucji. W tym samym czasie we Florencji papież Urban VIII zarządził, że każdy uznany za winnego zażywania tabaki w kościele powinien być ekskomunikowany, ponieważ wierzył, że doprowadzanie organizmu do kichania zbyt przypominało seksualną ekstazę.
Wiek XVIII został szumnie przez wielu historyków nazwany „wiekiem tabaki”, ze względu na ogromną popularność tego wyrobu na świecie – porównywalną do palenia tytoniu w dzisiejszych czasach. Stało się to przez zdarzenie mające miejsce w 1702 roku, w którym to tabaka po raz pierwszy mogła być dostępna dla całej populacji. Angielska marynarka wojenna, u wybrzeży hiszpańskiego miasta Vigo, schwytała kilka tamtejszych statków. Hiszpańscy marynarze zostali „wykupieni” właśnie za tabakę. Wkrótce po powrocie do Anglii tamtejsi marynarze zaczęli przedstawiać tabakę portom i przybrzeżnym miastom Anglii.
W wieku XVIII była zażywana powszechnie: czynili tak monarchowie, artyści, uczeni. Królowa Charlotte, żona króla Jerzego III, była tak zafascynowana tabaką, że wkrótce otrzymała przezwisko „Charlotte Snuffy”. Jej syn, Jerzy IV, również uwielbiał tabakowy proszek. Zażywał odpowiedni rodzaj tabaki, w zależności od pory dnia. Napoleon Bonaparte był znany z tego, że zażywał bardzo dużo i bardzo często.
Mimo swojej długotrwałej dominacji na rynku produktów tytoniowych tabaka musiała ustąpić miejsca wyrobom dymnym na początku dziewiętnastego wieku. Przyczyną tego była epidemia cholery, na którą to lekarstwem (zgodnie z zaleceniami lekarzy) miał być dym tytoniowy.
Tabaka zdołała jednak głęboko zakorzenić się w kulturze wielu państw i narodów świata m.in. Zulusów, Mongołów, Szkotów, Bawarczyków, mieszkańców Angoli i Nigerii.
Historia tabaki w Polsce.
Moda na zażywanie tabaki zawitała do Polski na początku siedemnastego wieku prawdopodobnie z Francji, stąd też nazwa proszku tytoniowego (fr. "tabac-a-priser"). Początkowo była ona popularyzowana wśród społeczności chłopskiej i mieszczańskiej przez handlarzy z Niemiec, Szkocji i Włoch.
Około roku 1620 młodzież polska rzuciła się do palenia i zażywania tabaki, o czym można przeczytać w kazaniu Birkowskiego do uczniów krakowskich.
Jakub I, król angielski, napisał dzieło "Misokapnos" (1604) przeciwko używaniu tytoniu i tabaki, wysyłając egzemplarz do króla Zygmunta III. Jezuici polscy – w celu wyśmiania Jakuba I – napisali odpowiedź pod tytułem "Antimisokapnos", w której to stwierdzili, że tabaka nie może zaszkodzić zdrowiu, a z religijnego punktu widzenia jej zażywanie nie stanowi grzechu.
O tabace opowiada Jakub Haur za czasów Jana III Sobieskiego:
Od czasów saskich datuje się rzemieślnicza produkcja tabaki w Polsce.
Dnia 17 VII 1704 przywilej na produkcję tabaki otrzymał magistrat Sandomierza od Augusta II, podczas jego wizyty w tym mieście, co zapoczątkowało powstaniem pierwszej fabryki tabaki w Polsce.
Między ok. 1750–1775 rynek tabaczny był wolny od monopolu. W "Opisie obyczajów za panowania Augusta III" Jędrzeja Kitowicza dowiadujemy się o osiemnastowiecznych włoskich producentach tabaki z Warszawy – Syrakuzanie, Bizestim i braciach Fontana.
Tabaka od 1776 r. zaczęła stanowić dochód skarbowy przez zaprowadzenie monopolu na fabryki tabaczne. Rząd zawarł wtedy kontrakt na 6 lat ze spółką Dekert, Rafałowicz i Blank, która zobowiązała się sama sprowadzać materiał i zakładać fabryki tytoniu i tabaki, a także stworzyć ogólnokrajową sieć magazynów. Wytwarzaniem tabaki zajęto się w Poznaniu, Warszawie, Korcu i Kielcach.
W Królestwie Polskim pod zaborem rosyjskim od roku 1816 zaczął funkcjonować nowy monopol tytoniowy. Dzierżawcami byli m.in. Leon Newachowicz i Leopold Kronenberg, a fabryki ulokowano w Powązkach pod Warszawą (przeniesiona potem do Sielc), Krośniewicach, Lublinie, Augustowie i Działoszynie. Monopol został zniesiony w 1861 r., co przyczyniło się do powstania na wolnym rynku warszawskiej fabryki Union, czy działalności w Lublinie żydowskiego fabrykanta Krasuckiego.
Ziemie polskie znajdujące się pod zaborem austriackim znalazły się w obrębie monopolu należącego do Austrii. W zaborze pruskim istniał wolny rynek, w którym to funkcjonowali tacy fabrykanci jak Goldfarb (Starogard) czy G.A.Schleh (Poznań).
Po odzyskaniu przez Polskę niepodległości fabrykacją tabaki zajął się Polski Monopol Tytoniowy, który produkował kilka jej gatunków: Napoleonkę, Virgińską jasną, Virgińską ciemną, Zdrowia, Pomorską jasną i Pomorską Ciemną, Mazurską i Gdańską. W okresie PRL pozostały tylko dwie ostatnie, pierwotnie wytwarzane w Fabryce Tytoniu i Tabaki w Raciborzu, a następnie przeniesione do Wytwórni Wyrobów Tytoniowych w Poznaniu.
W roku 1996 został wprowadzony zakaz produkcji i sprzedaży tabaki zgodnie z "Ustawą o ochronie zdrowia przed następstwami używania tytoniu i wyrobów tytoniowych". Zakaz został zniesiony w 2000 r.
W Polsce tabaka odcisnęła swoje piętno, gdyż została zauważona przez poetę Adama Mickiewicza. W "Panu Tadeuszu" można bowiem znaleźć wiele scen, w których w centrum uwagi jest tabaka. Występuje w arii, w operze Stanisława Moniuszki "Straszny Dwór". W Polsce tabaka jest szczególnie popularna na Pomorzu oraz na Śląsku (dawniej również na Warmii i w Wielkopolsce). Wśród Kaszubów jest tradycyjną używką, natomiast śląscy górnicy często zażywają ją w kopalniach celem oczyszczenia dróg oddechowych.
Sposób zażywania.
W zależności od uwarunkowań kulturowych tabakę zażywa się w różnoraki sposób.
W Europie powstał specjalny savoir-vivre w celu umiejętnego korzystania z proszku tytoniowego, trzymania tabakierki czy odpowiedniej oprawy zażywania w zależności od okazji.
Najbardziej popularnymi sposobami są:
Wśród plemion indiańskich Ameryki Południowej czy ludów Tajlandii popularnym jest zażywanie tabaki za pomocą rurki.
Rodzaje tabak.
Podział gatunkowy tabaki jest w dużym stopniu uwarunkowany sposobem jej produkcji, po którym to powstają odpowiednie rodzaje.
Znane są cztery metody produkcji:
Kwestie zdrowotne.
Tabace, od początków jej istnienia w Europie, przypisywano właściwości lecznicze. Już w 1560 roku Jean Nicot (od którego nazwiska urobiono nazwę nikotyna) zaproponował Katarzynie Medycejskiej tabakę jako lek na uciążliwe bóle głowy, co zaowocowało uznaniem jej za panaceum. Ówcześni lekarze zalecali używanie tabaki jako lek na bóle zębów, katar, liszaje, obstrukcje, migreny, różnego rodzaju owrzodzenia, ślepotę, odmrożenia, podagrę, wady serca, wodogłowie, wodną puchlinę, karbunkuły, gnicie dziąseł, czy wściekłość macicy.
Z czasem zaczęły powstawać pierwsze naukowe traktaty dotyczące użytkowania tytoniu, a więc i tabaki, które odnosiły się niezwykle sceptycznie do „leczniczych” właściwości tej używki. Wystarczy wymienić: "Work for Chimney sweepers – a warning for tobacconists" z 1602 roku, "Counterblast against tobacco" z 1604 roku Jakuba I, "Directions for health" dr Williama Vaughna z 1617 roku, czy "Via Recta ad Vitam Longam Whereunto is Annexed by the Same Author an Accurate Treatise Concerning Tobacco" dr Tobiasa Vennera z roku 1650.
Dziś wiedza na temat wpływu tabaki na zdrowie człowieka jest znacznie większa. Tabaka jako wyrób tytoniowy (a więc zawierający nikotynę), bezdymny została zaliczona do używek o charakterze uzależniającym, tak więc zażywanie jej może prowadzić do nikotynizmu.
Jednakże w odróżnieniu od większości wyrobów tytoniowych tabaka nie jest uznawana za rakotwórczą. Szczegółowe badania przeprowadzone przez WHO i IARC w 2004 roku wykazały, iż zażywanie tabaki nie wpływa w żaden sposób na stopień zachorowalności na nowotwory. Jednakowoż dane epidemiologiczne z ziem afrykańskich wskazują, że stosowanie własnoręcznie robionej zuluskiej tabaki z Republiki Południowej Afryki zwiększa ryzyko zachorowania na raka. Jest to w głównej mierze spowodowane dodawaniem do tytoniu aloesu, który jest odpowiedzialny za ten efekt. W 2003 roku WHO zainicjowała konwencję o ograniczeniu użycia tytoniu zaliczając do wyrobów objętych jej ograniczeniami "wyroby całkowicie lub częściowo wytworzone z liści tytoniu jako surowca, wykonane w celu ich palenia, ssania, żucia lub wąchania".
Jednym z negatywnych skutków długotrwałego zażywania tabaki jest wysuszenie błony śluzowej nosa, co może prowadzić do jej podrażnień, a w skrajnych przypadkach do krwotoków i czasowych zaburzeń w jej funkcjonowaniu.
Namiastki tabaki.
Wszelkie sproszkowane wyroby zażywane drogą nosową, a nie posiadające w sobie żadnej substancji psychoaktywnej, są nazywane namiastkami tabak. Zwykło się mówić w ten sposób głównie o produktach wykonywanych z ziół, płatków kwiatów, ale też o specjalnie przygotowanej mieszance glukozy z mentolem.
Zakazy religijne.
Niektóre wspólnoty religijne (np. Świadkowie Jehowy czy Kościół Adwentystów Dnia Siódmego) są zobowiązane do wystrzegania się zażywania tabaki.

</doc>
<doc id="89758" url="https://pl.wikipedia.org/wiki?curid=89758" title="Oda (literatura)">
Oda (literatura)

Oda – gatunek liryczny, który charakteryzuje się wzniosłością tematu i stylu, sławi ideę, wydarzenie lub czas. Zwykle cechuje ją także zbiorowy podmiot wypowiedzi. Należała do najpopularniejszych form poezji klasycznej.
W starożytnej Grecji i w starożytnym Rzymie oda była w przeciwieństwie do hymnu utworem o tematyce świeckiej, wychwalającym np. miasta, ludzi lub pewne pojęcia abstrakcyjne. Charakteryzuje się zawartością elementów pochwalnych, patosem, śpiewnością i melodyjnością. Zrytmizowanie osiągnięte jest za pomocą regularności wersyfikacyjnej i stałego miejsca średniówki.
Wzorcowym przykładem są tzw. "Ody olimpijskie" greckiego poety Pindara z przełomu VI i V w. p.n.e., na nowo spopularyzowane w renesansie. Stanowiły one przykład liryki chóralnej, zbiorowej. Poświęcone były zwycięzcom igrzysk sportowych, wychwalały ich wyczyny oraz miasta, z których się wywodzili.
Odami nazywano także pieśni Horacego posiadające charakter liryki indywidualnej. Określano je jako odmienny typ ody, tzw. solowej, w odróżnieniu od pindarowskiego typu ody chóralnej. Jednak wydaje się, że nazywanie pieśni Horacego odami miało charakter wartościujący, gdyż w mniemaniu teoretyków gatunek ten uważano za najdoskonalszy i najbardziej ceniony.
W literaturze polskiej do najważniejszych twórców ód należeli: Jan Kochanowski i Szymon Szymonowic w okresie renesansu, Kajetan Koźmian (ody napoleońskie), Ludwik Osiński i Franciszek Wężyk w okresie klasycyzmu. W okresie klasycyzmu, zwłaszcza klasycyzmu warszawskiego, oda należała do ulubionych gatunków literackich w literaturze polskiej. Ze względu na luźną kompozycję nie przestała być uprawiana także w literaturze polskiej okresu romantyzmu – z klasycystycznych założeń wyrastała np. "Oda do młodości" Adama Mickiewicza napisana w 1820. Z kolei "Oda do wolności" Juliusza Słowackiego to próba historiozoficznej interpretacji dziejów ludzkości i przykład sporadycznego sięgania po gatunek ody przez poetów romantycznych w czasie powstania listopadowego.

</doc>
<doc id="89761" url="https://pl.wikipedia.org/wiki?curid=89761" title="Szata roślinna">
Szata roślinna

Szata roślinna – określenie oznaczające roślinność (czyli ogół zbiorowisk roślinnych) oraz florę (czyli ogół gatunków roślin) jakiegoś obszaru lub okresu geologicznego. Może być rozumiana ogólnie jako „pokrywa roślinna” lub „zieleń”. 
Określenie szata roślinna jest bardziej jednoznaczne niż angielskie określenie "vegetation", które jest stosowane albo do samej roślinności, albo do szaty roślinnej.

</doc>
<doc id="89765" url="https://pl.wikipedia.org/wiki?curid=89765" title="Blu-ray">
Blu-ray

Blu-ray, Blu-ray disc (BD) – format zapisu optycznego, opracowany przez Blu‑ray Disc Association (BDA). Następca formatu DVD, od którego odróżnia się większą pojemnością płyt, co jest możliwe dzięki zastosowaniu niebieskiego lasera. Wygrał z konkurencyjnym formatem HD‑DVD.
Opis.
Ten typ nośnika pozwala na zapisanie 25 GB danych na płytach jednowarstwowych. W użytku są również płyty dwuwarstwowe o pojemności 50 GB. W 2010 roku rozszerzono standard Blu-ray dodając do specyfikacji trójwarstwowe płyty o pojemności 100 GB oraz czterowarstwowe o pojemności 128 GB. Nowe nośniki zostały nazwane BDXL i nie są one kompatybilne ze starszymi urządzeniami – stworzono je głównie do zastosowań profesjonalnych. Istnieją również płyty czterowarstwowe mieszczące do 100 GB oraz ośmiowarstwowe, na których można zapisać 200 GB informacji. Pioneer opatentował płytę szesnastowarstwową, która mieści do 400 GB danych.
Do zapisywania na tym nośniku używany jest niebieski laser. Wykorzystywane do zapisu na DVD lasery czerwone i wykorzystywane przez CD lasery podczerwone, wytwarzają światło o długości fali odpowiednio 640 i 790 nm. By udoskonalić zapis, w nagrywarkach Blu-ray wykorzystano światło o długości fali 405 nm, a więc światło fioletowe, choć utarło się, że mamy do czynienia z laserem niebieskim (światło niebieskie ma długość fali ok. 460 nm). Mniejsza długość fali pozwala na zmniejszenie rozmiaru pitów, a co za tym idzie daje to możliwość gęstszego zapisywania danych na jednostce powierzchni nośnika.
Dysk Blu-ray ma dwie warstwy: pierwsza o grubości 1,1 mm, druga – zapisywalna – o grubości 0,1 mm. Minimalna długość wgłębienia wynosi 0,15 µm. Przerwa między ścieżkami to 0,32 µm, a średnica plamki lasera wynosi 0,48 µm. BD-ROM wymagają specjalnej, mocnej warstwy ochronnej dla ścieżki zapisu, która leży na głębokości zaledwie 0,1 mm.
Podobnie jak przy wcześniejszych CD i DVD istnieją dwie opcje płyt nagrywalnych, płyty jednokrotnego zapisu BD-R, i wielokrotnego BD-RE.
Technologia.
Arsenek galu (GaAs), półprzewodnik niezbędny do wykonania podczerwonego lub czerwonego lasera, może być produkowany metodami zbliżonymi do tych opracowanych wcześniej dla krzemu. Płytki wykonane z tego materiału stanowią bardzo dobre podłoże, na którym, z dużą precyzją, układa się atomy tworzące aktywną część lasera generującą światło, tzw. studnie kwantowe o grubości kilkunastu do kilkudziesięciu warstw atomowych. Ważne jest to, żeby podłoże nie posiadało defektów zwanych dyslokacjami, a odległości między atomami podłoża i w studniami kwantowymi były takie same. Dla laserów czerwonych te warunki można stosunkowo łatwo spełnić. W przypadku półprzewodnikowych laserów niebieskich najlepszym podłożem jest inny półprzewodnik - azotek galu (GaN). Proces wytwarzania monokryształów GaN jest znacznie trudniejszy niż GaAs, i jest podobny do procesu wytwarzania syntetycznych diamentów, gdyż zarówno diament jak i GaN powstają w niezwykle wysokich ciśnieniach i temperaturach. Ponadto dla GaN konieczne jest zastosowanie wysokiego ciśnienia gazowego azotu, co technicznie jest bardzo trudne. Proces wysokociśnieniowej krystalizacji GaN wydawał się niewykonalny i od lat 60. XX wieku próbowano zastąpić podłoża GaN łatwo dostępnymi podłożami szafirowymi. Niedopasowanie stałej sieci szafiru i osadzanego na nim azotku galu było powodem powstawania dużej ilości defektów strukturalnych (dyslokacji), co uniemożliwiało wykonanie wydajnych przyrządów generujących światło niebieskie.
Historia.
W 1992 roku japoński wynalazca Shūji Nakamura skonstruował pierwszą wydajną diodę niebieską, a cztery lata później pierwszy niebieski laser. Nakamura wykorzystał materiał osadzony na podłożu szafirowym, mimo że liczba defektów pozostawała bardzo wysoka (10⁶–10¹⁰/cm²). Obecność defektów w strukturze lasera utrudniała w bardzo istotny sposób zbudowanie laserów dużej mocy.
Na początku lat 90. w Instytucie Wysokich Ciśnień PAN w Warszawie, pod kierownictwem prof. Sylwestra Porowskiego opracowana została technologia otrzymywania kryształów azotku galu o bardzo wysokiej jakości strukturalnej. Liczba defektów nie przekraczała 100/cm², więc była co najmniej razy mniejsza niż w najlepszym materiale osadzanym na szafirze.
W 1999 roku Shūji Nakamura użył wynalezionego kryształu do zbadania wpływu defektów na własności laserów. Lasery zbudowane na polskim krysztale okazały się wielokrotnie lepsze od wcześniej konstruowanych, zarówno pod względem czasu życia jak i wydajności. Czas życia przy mocy 30 mW wzrósł 10-krotnie (z 300 do 3000 godzin), a wydajność ponad dwa razy.
Dalszy wszechstronny rozwój technologii startujących z szafirowych podłoży doprowadził do uruchomienia produkcji pierwszego masowego wyrobu, w którym wykorzystano niebieskie lasery półprzewodnikowe. Po 10 latach opanowano w Japonii produkcję laserów niebieskich o mocy 60 mW, co wystarcza do zastosowania ich w gęstym zapisie informacji na prezentowanych obecnie płytach BD-R i BD-RE.
Sukcesy technologiczne Nakamury, które stworzyły podstawy nowej dziedziny przemysłu oświetleniowego i elektronicznego, zostały uhonorowane przyznaniem mu w roku 2006 nagrody Millenium Technology Prize, nazywanej często technologiczną Nagrodą Nobla.
Formaty obrazu i dźwięku.
Na krążkach Blu-ray obraz filmów można zapisywać w trzech formatach kompresji. Tradycyjny MPEG-2 oferuje niski stopień kompresji zapewniając bardzo dobrą jakość obrazu. MPEG-4 AVC gwarantuje porównywalną jakość obrazu przy dwukrotnie wyższej kompresji. Microsoft promuje format VC-1, znany wcześniej jako Windows Media 9. W celu kompatybilności co najmniej jedna ścieżka dźwiękowa musi być zakodowana przy pomocy kodeków DTS, Dolby Digital lub LPCM. Do kodeków opcjonalnych należą: Dolby Digital Plus, DTS-HD High Resolution Audio, Dolby TrueHD i DTS-HD Master Audio.
Można również zapisać audio i wideo w postaci zwykłych plików, w dowolnym formacie.
Ultra HD Blu-ray.
W 2016 roku został wdrożony format Ultra HD Blu-ray oferujący zapis obrazu w rozdzielczości 4K (3840x2160 px), w 60 klatkach na sekundę bez przeplotu. UHD-BD wykorzystuje system kompresji H265/HEVC. Posiada wsparcie dla oraz . Dla płyt UHD-BD nie stosuje się blokady regionalnej. Do zapisu używa się płyt o pojemności 50, 66 lub 100 GB.
Napędy.
Firmy promujące ten format zapisu dostarczają na rynek zarówno odtwarzacze BD, jak i napędy komputerowe. Jest on też obsługiwany przez nowsze konsole do gier (PlayStation 3, PlayStation 4, PlayStation 5, Xbox One), [Xbox Series S|X]], które mogą spełniać funkcję odtwarzacza. Format ten wygrał walkę z HD DVD o miano następcy DVD, lecz analitycy przewidują nową konkurencję w postaci innych form dostarczania treści multimedialnych, m.in. Internetu oraz VoD.
Regiony.
Wytwórnie filmowe, główni zainteresowani technologią Blu-ray, wprowadziły (podobnie jak w technice DVD) regionizację świata w celu manipulowania datami premier filmów w różnych częściach świata oraz stosowania zróżnicowanych cen na różnych rynkach. Świat został podzielony na trzy regiony. Zarówno płyty, jak i odtwarzacze przeznaczone do użytku w danym regionie, są oznaczone jego kodem. Odtwarzacz może odczytywać wyłącznie płyty oznaczone takim samym kodem jak on.
Naturalną odpowiedzią było pojawienie się na rynku odtwarzaczy, wytwarzanych przez niezależnych producentów, które odczytują płyty z dwóch lub trzech regionów.
Przyszłość formatu.
Blu-ray powszechnie uważany jest za następcę formatu DVD.
W październiku 2008 David Jessen, wiceprezes działu produkcji Blu-ray oraz DVD w Wytwórni Disneya, powiedział, że dyski z filmami w formacie Blu-ray osiągną w ciągu dwóch lat wyższą sprzedaż od filmów zapisanych na płytach DVD. W tym czasie (stan z 18 października 2008) w amerykańskich sklepach znajdowało się ok. 800 filmów zapisanych na nośniku Blu-ray. Dla porównania prawie 100 000 tytułów było dostępnych w formacie DVD. Szacunki te nie sprawdziły się. Ponadto przyszłość tego typu technologii staje pod znakiem zapytania wobec dynamicznego rozwoju sprzedaży filmów i muzyki przez Internet (w USA, w 2014 roku wartość cyfrowej dystrybucji muzyki przekroczyła wartość sprzedaży na nośnikach tradycyjnych), co uniezależnia sprzedaż od ograniczeń fizycznych nośnika.

</doc>
<doc id="89766" url="https://pl.wikipedia.org/wiki?curid=89766" title="Dyslokacje tektoniczne">
Dyslokacje tektoniczne



</doc>
<doc id="89768" url="https://pl.wikipedia.org/wiki?curid=89768" title="Wiroid">
Wiroid

Wiroid – najmniejszy znany czynnik zakaźny roślin. Wiroidy składają się z jednej zamkniętej, kolistej nici RNA, zbudowanej z 240–399 zasad. Prawdopodobnie nie kodują żadnych białek. Nie posiadają osłonki białkowej. Mają zdolność do samoreplikacji. Do namnażania wykorzystują systemy enzymatyczne gospodarza. Obecne w komórce gospodarza czynniki, zaangażowane w cykl życiowy wiroidów, muszą reagować bezpośrednio z genomowym RNA.
Są przyczyną m.in. wrzecionowatości bulwy ziemniaka, smugowatości liści lucerny.

</doc>
<doc id="89769" url="https://pl.wikipedia.org/wiki?curid=89769" title="Wiroidy">
Wiroidy



</doc>
<doc id="89771" url="https://pl.wikipedia.org/wiki?curid=89771" title="Partia Ludowa (Hiszpania)">
Partia Ludowa (Hiszpania)

Partia Ludowa, PP (hiszp. "Partido Popular") – prawicowo-konserwatywna partia polityczna w Hiszpanii.
Sojusz Ludowy.
PP wywodzi się z Alianza Popular (Sojusz Ludowy), federacji niewielkich partii prawicowych, założonych głównie przez byłych ministrów frankistowskich, która istniała od 1976 r. Schyłek AP to pierwsza połowa lat 80., kiedy w kolejnych wyborach zwyciężyła socjaldemokratyczna PSOE.
AP była prawicową, konserwatywną partią, której przywódcą był Manuel Fraga. Działacz ten, były frankistowski minister jeszcze w czasach dyktatury opowiadał się za stopniowym dążeniem do demokratyzacji życia politycznego kraju. Pomimo tego, że Fraga starał się aby partia zyskała reformistyczny charakter, jego ugrupowanie było postrzegane przez elektorat jako reakcyjne i autorytarne. W czasie wyborów w lipcu 1977 roku AP uzyskała tylko 8,3 proc. głosów.
Krótko po wyborach wewnątrz partii doszło do konfliktów dotyczących stosunku do kształtu proponowanej nowej konstytucji. Część skrajnie prawicowych członków AP było jej zupełnie przeciwnych, opowiadając się za obraniem ostrego kursu. Jednakże Fraga był zwolennikiem przesunięcia pozycji partii w kierunku centrum, pragnąc utworzyć większe, centroprawicowe ugrupowanie. Skrajnie prawicowi członkowie AP opuścili partię, a Fraga wraz z pozostałymi połączył AP z innymi, mniejszymi konserwatywnymi ugrupowaniami, tworząc Koalicję Demokratyczną ("Coalicion Democratica", CD). Mieli oni nadzieję, iż CD przejmie głosy tych, którzy oddali je na Unię Demokratycznego Centrum (UCD) w 1977 roku, a którzy zawiedli się na rządzie Adolfo Suáreza. Jednak podczas wyborów w marcu 1979 roku, CD uzyskało tylko 6,1 proc. głosów. Głęboko zawiedziony, Fraga zrezygnował z przywództwa w partii.
Jednak w czasie III Kongresu AP w grudniu 1979 roku, wielu liderów partii ubolewało nad zaangażowaniem ugrupowania w CD. Wielu czuło iż stworzenie tej koalicji zdezorientowało wyborców i postanowili, iż należy wzmocnić odrębność ideową AP. Fraga powrócił na pozycję lidera, a dokument przyjęty przez Kongres potwierdził konserwatywną orientację AP.
We wczesnych latach 80. XX wieku Fraga zjednoczył wiele ugrupowań prawicowych pod swoim przywództwem. Pomagała mu w tym stopniowa dezintegracja UCD. Podczas wyborów w październiku 1982 roku, AP zyskał głosy zarówno byłych zwolenników UCD, jak i skrajnych prawicowców, otrzymując 25,4 proc. głosów i stając się największą partią opozycyjną. Partia weszła w sojusz z mniejszą chadecką Demokratyczną Partią Ludową (PDP) i w 1982 roku dysponowała 106 miejscami w parlamencie. Wzrost poparcia dla AP przełożył się na wyniki wyborów municypalnych i regionalnych z maja 1983 roku, kiedy to partia otrzymała 26 proc. głosów. Wydawało się, iż elektorat dał się przyciągnąć hasłami stawiającymi na prawo i porządek, jak również postulaty probiznesowe.
Przed kolejnymi wyborami AP postanowił poszerzyć swą bazę wyborczą, wchodząc w sojusz ponownie z PDP oraz z Partią Liberalną (PL) i tworząc CP. Powstała koalicja stawiała na hasła walki z terroryzmem, prywatyzacji, redukcji wydatków i obniżenia podatków. CP nie udało się powiększyć ilości posiadanych mandatów w wyborach 1986 roku i wkrótce zaczęła się dezintegrować.
Gdy wybory regionalne 1986 roku potwierdziły nieefektywność koalicji, Fraga zrezygnował z przywództwa w AP, pozostając jednak wciąż deputowanym tej partii. Na Kongresie partii w lutym 1987 jego miejsce zajął Hernandez, który zadeklarował iż pod jego przywództwem AP stanie się „umiarkowaną, prawicową partią europejską”. Ale brakowało mu doświadczenia politycznego na szczeblu ogólnokrajowym, a kryzys partyjny nasilał się. Gdy poparcie dla AP jeszcze zmniejszyło się podczas wyborów regionalnych w lipcu 1987 roku, stało się jasne, iż miano największej partii opozycyjnej przejęte zostało przez Centrum Demokratyczne i Społeczne (CDS) Suareza.
Po 1989 roku.
Wreszcie w roku 1989 nadzwyczajny kongres przekształcił Sojusz w samodzielną Partię Ludową, która położyła większy nacisk na elementy neoliberalne Alianza Popular, zaś zredukowała elementy konserwatywne. W skład PP weszły także PDP i PL.
Pierwszym przewodniczącym partii został ponownie Manuel Fraga. Krótko później przewodnictwo objął José María Aznar, podówczas prezydent autonomicznego regionu Kastylia i León. Jego kandydaturę zarekomendował sam Fraga, a sam zadowolił się honorowym przewodnictwem w partii. W 1996 r. po serii skandali korupcyjnych oraz tzw. aferze GAL, rządząca niepodzielnie od kilkunastu lat PSOE przegrała wybory i PP objęła rządy w państwie, zaś Aznar został premierem Hiszpanii. PP opuściła Międzynarodówkę Konserwatywną i przeniosła się do Międzynarodówki Chrześcijańskich Demokratów (EPP).
W 2000 PP niepodzielnie wygrała wybory parlamentarne, dzięki czemu mogła odciąć się od nacjonalistycznych formacji katalońskich i baskijskich, które dotąd wspierały istnienie rządu prawicowego. Zamachy bombowe w Madrycie i protesty przeciw udziałowi Hiszpanii w interwencji w Iraku spowodowały jednak, że po czteroletnich rządach partia przegrała wybory parlamentarne w 2004 r. (choć utrzymała przewagę w Senacie), a władzę w państwie objęła PSOE.
Jeszcze przed wyborami z przywództwa w partii zrezygnował Jose María Aznar, zapowiadając, że po ukończeniu kadencji wycofa się z polityki. Władzę w "Partido Popular" objął Mariano Rajoy, zaś Aznarowi przyznano tytuł honorowego przewodniczącego.
W przedterminowych wyborach w 2011 Partia Ludowa zdobyła większość absolutną w Kongresie Deputowanych i uzyskała najlepszy wynik w swej historii (186 mandatów). Mariano Rajoy sformułował rząd zaprzysiężony przez króla Jana Karola I 21 grudnia 2011.
1 czerwca 2018 r. w głosowaniu o konstruktywne wotum nieufności stosunkiem 180 do 169 głosów Mariano Rajoy został odwołany z funkcji premiera. Powodem dymisji był skandal korupcyjny związany z Partią Ludową, w wyniku którego 27 czołowych działaczy tego ugrupowania zostało skazanych za łapówkarstwo i nielegalne finansowanie partii. Nowym premierem został lider socjalistów Pedro Sánchez.

</doc>
<doc id="89772" url="https://pl.wikipedia.org/wiki?curid=89772" title="Reakcja estryfikacji">
Reakcja estryfikacji



</doc>
<doc id="89773" url="https://pl.wikipedia.org/wiki?curid=89773" title="Reakcja polimeryzacji">
Reakcja polimeryzacji



</doc>
<doc id="89774" url="https://pl.wikipedia.org/wiki?curid=89774" title="Reakcja hydrolizy">
Reakcja hydrolizy



</doc>
<doc id="89776" url="https://pl.wikipedia.org/wiki?curid=89776" title="PP">
PP

PP to skrót odnoszący się do:

</doc>
<doc id="89777" url="https://pl.wikipedia.org/wiki?curid=89777" title="Partido Popular">
Partido Popular



</doc>
<doc id="89778" url="https://pl.wikipedia.org/wiki?curid=89778" title="Reakcja utleniania">
Reakcja utleniania



</doc>
<doc id="89779" url="https://pl.wikipedia.org/wiki?curid=89779" title="Archipelag Arktyczny">
Archipelag Arktyczny

Archipelag Arktyczny (ang. "Arctic Archipelago", franc. "Archipel Arctique") – zespół wysp kanadyjskich położonych na Oceanie Arktycznym; swoim zasięgiem obejmuje większość terytorium Nunavut oraz fragment Terytoriów Północno-Zachodnich. Dawniej archipelag ten był częścią Dystryktu Franklina. Jest to drugi pod względem powierzchni archipelag na Ziemi (po Archipelagu Malajskim).
Archipelag Arktyczny podzielony jest na dwie grupy wysp – południową i północną, zwaną Wyspami Królowej Elżbiety. Dwie grupy wyraźnie oddzielone są od siebie ciągiem równoleżnikowo ułożonych cieśnin. Począwszy od wschodu są to: Cieśnina Lancastera, Cieśnina Barrowa, Cieśnina Melville’a i Cieśnina McClure’a.
Archipelag Arktyczny ma powierzchnię około 1,4 miliona km², a zamieszkuje go ok. 14 tysięcy ludzi. Archipelag składa się z 36 563 wysp, w tym 94 głównych o powierzchni powyżej 130 km², i 36 469 mniejszych. Część wysp jest niezamieszkana, w tym piąta co do wielkości w archipelagu wyspa Devon.
Od zachodu archipelag otoczony jest przez Morze Beauforta, od północy przez Ocean Arktyczny, na wschodzie znajduje się Grenlandia, Morze Baffina i Cieśnina Davisa, a na południu Zatoka Hudsona oraz kontynentalna część Kanady. We wschodniej części Archipelagu Arktycznego występują liczne lodowce.
Największe wyspy.
Poniżej przedstawiona jest tabela wysp archipelagu. Trzy główne wyspy wchodzące w jego skład znajdują się w pierwszej dziesiątce największych wysp świata.
Historia.
Od lat siedemdziesiątych XVI wieku te arktyczne wyspy znajdowały się w strefie wpływów brytyjskich, dopiero w roku 1850, wraz z powołaniem Dystryktu Franklina, Kanadyjczycy przejęli nad nimi całkowitą kontrolę. Kanada przyznaje sobie większe terytorium, rozciągające się aż do Bieguna Północnego, aczkolwiek nie wszystkie państwa uznają te roszczenia. Ponadto, Stany Zjednoczone nie respektują zwierzchności swoich północnych sąsiadów nad wodami wewnętrznymi archipelagu.

</doc>
<doc id="89780" url="https://pl.wikipedia.org/wiki?curid=89780" title="Grupos Antiterroristas de Liberación">
Grupos Antiterroristas de Liberación

Grupos Antiterroristas de Liberación ( Antyterrorystyczna Grupa Wyzwolenia), GAL – jednostka specjalna paramilitarna, inaczej nazywana szwadronami śmierci, stworzona z cichym przyzwoleniem władz państwowych, w celu zwalczania ETA. Koordynowaniem tej grupy zajmowało się Ministerstwo Spraw Wewnętrznych Hiszpanii, które kontrolowało i finansowało działalność GAL.
GAL dokonywał zamachów na bojowników i sympatyków ETA w Kraju Basków, szczególnie po francuskiej stronie granicy. Szwadrony działały w latach 1983-1987, zamordowały w tym czasie 28 osób w tym ośmiu niewinnych cywili, obywateli Francji. Ten okres w historii Hiszpanii często określa się mianem "brudnej wojny" ("guerra sucia"). Afera GAL wywołała burzę w Europie Zachodniej, dotyczącą łamania praw człowieka.
Początek Gal.
Na czele organizacji stanął Jean-Pierre Cherid, który zwerbował około 50 współpracowników (m.in. neofaszyści, kryminaliści, dawni żołnierze Legii Cudzoziemskiej, a także zwykli gangsterzy) i rozpoczął zwalczanie członków ETA. Trzydziestu dziewięciu jego podkomendnych zostało pojmanych przez francuską bądź hiszpańską policję i skazanych na wysokie kary więzienia. W Hiszpanii szczegóły operacji przeciekły do prasy, wywołując ogromny skandal polityczny.
Pierwsze działania GAL:
Proces GAL.
Fakt, że wysocy urzędnicy rządu socjalistycznego stworzyli i prowadzili GAL, a także domniemania, że premier Felipe González mógł być głównym szefem grupy, były podstawową przyczyną porażki PSOE w wyborach parlamentarnych w 1996 roku.
Jak ujawniły procesy, będące następstwem afery, zamachów i porwań we Francji dokonywali przede wszystkim francuscy najemnicy, zatrudnieni przez Hiszpanów i finansowani z tajnych kont, zaś całym procederem kierowało Ministerstwo Spraw Wewnętrznych. Wśród skazanych byli m.in.:
Wedle źródeł baskijskich, w latach 1975-1995 nielegalne grupy zbrojne wspierane przez policję i wywiad Hiszpanii dokonały 725 ataków przeciw Baskom, zabijając 67 osób, a z górą 200 raniąc.
Przed GAL istniały w Hiszpanii też inne antyterrorystyczne grupy, które sięgały po terror (przede wszystkim za dyktatury Franco: "Triple A" (Potrójne A), "Batallón Vasco Español" (BVE, Hiszpański Batalion Baskijski), "Comandos Antimarxistas" (Komando Antymarksistowskie), "Grupos Armados Españoles" (Zbrojne Grupy Hiszpańskie) czy "Antiterrorismo ETA" (ATE).

</doc>
<doc id="89781" url="https://pl.wikipedia.org/wiki?curid=89781" title="Reakcja redukcji">
Reakcja redukcji



</doc>
<doc id="89782" url="https://pl.wikipedia.org/wiki?curid=89782" title="Reakcja solwatacji">
Reakcja solwatacji



</doc>
<doc id="89783" url="https://pl.wikipedia.org/wiki?curid=89783" title="Broń atomowa">
Broń atomowa



</doc>
<doc id="89784" url="https://pl.wikipedia.org/wiki?curid=89784" title="Atalanta">
Atalanta

Atalanta (gr. Atalántē) – w mitologii greckiej piękna uczestniczka łowów kalidońskich, której Meleager przyznał głowę dzika.
Pochodzenie.
Atalanta pojawia się zarówno w mitach arkadyjskich jak i beockich. W zależności też od tradycji jest przedstawiana jako:
Według arkadyjskiego mitu Iasos ojciec Atalanty chciał mieć tylko synów, rozczarowany narodzeniem się dziewczynki, porzucił ją więc na górze Partenio. Niemowlę wykarmiła niedźwiedzica, zesłana przez boginię Artemidę. Znaleźli ją potem myśliwi, którzy ją przygarnęli i wychowali. Po dojściu do pełnoletniości Atalanta, wzorem swej ulubionej bogini, wędrowała po lasach, polując. Pewnego razu w Kifanta, omdlewając z pragnienia, wezwawszy Artemidę, uderzyła ostrzem dzidy w skałę i natychmiast wypłynęła z niej woda. Atalanta pojawia się też w cyklach opowieściowych. Apollodor wymienia ją wśród Argonautów, jako jedyną kobietę, uczestnika wyprawy i dodaje, że została zraniona podczas walki o złote runo. Niekiedy wymienia się ją też jako uczestniczkę igrzysk pogrzebowych ku czci Peliasa. Miała w nich pokonać w zapasach Peleusa.
Łowy kalidońskie.
Kiedy król Kalidonu w Etolii Ojneus zapomniał złożyć ofiary Artemidzie, zagniewana bogini zesłała na jego królestwo olbrzymiego dzika, by pustoszył jego ziemie. Król rozesłał heroldów zapraszając najdzielniejszych wojowników na polowanie na dzika i obiecując skórę zwierzęcia temu, kto go zabije. Wraz ze swymi stryjami – Ankajosem i Cefeuszem – przybyła też do Kalidonu Atalanta. Stryjowie nie chcieli się początkowo zgodzić, by ich bratanica wzięła udział w polowaniu. Syn królewski, Meleager, ogłosił jednak w imieniu króla, że jeśli nie zmienią zdania, odwoła w ogóle polowanie. Meleager, chociaż był już wówczas żonaty z Kleopatrą (córką Idasa), zakochał się nagle w Atlancie i starał się jej przypodobać. Jego wujowie, słysząc jak wzdycha "Jakże szczęśliwy będzie ten, którego ona poślubi", poczuli antypatię do dziewczyny. Podobno sama Artemida postarała się o to, by wśród myśliwych pojawiły się niesnaski.
Pierwszą krew przelała podczas łowów właśnie Atlanta. Uzbrojona w łuk i strzały, zajęła miejsce na lewym skrzydle tyraliery myśliwych. Kiedy nieco się od nich oddaliła, zaatakowały ją dwa centaury, Hylajos i Rajakos, pragnąc ją zgwałcić po kolei. Gdy biegły ku niej, Atalanta zastrzeliła je z łuku. Po tym wydarzeniu polowała już jednak u boku Meleagra.
Dzik wypłoszony ze strumienia zabił dwóch myśliwych, przewrócił trzeciego, a młodego Nestora zapędził na drzewo. Oszczepy wyrzucone przez Jazona i kilku innych myśliwych chybiły celu. W pewnym momencie Telamon, walczący wspólnie z Peleusem, potknął się i gdy przyjaciel pomagał mu wstać, zaatakował ich dzik. Strzała z łuku wypuszczona przez Atalantę zmusiła go jednak do ucieczki.
Wkrótce potem dzik stratował Ankajosa, a Peleus w zamieszaniu zabił Eurytiona. Wreszcie Meleager przebił rzuconą dzidą prawy bok dzika, a gdy zwierzę zaczęło kręcić się w kółko, próbując wyrwać oszczep, dobił go drugą dzidą. Zdjąwszy skórę z dzika, Meleager ofiarował ją Atalancie, twierdząc, że słusznie się jej ona należy, skoro to ona pierwsza zadała zwierzęciu ranę i gdyby inni jej nie przeszkodzili, niechybnie by go zabiła. Czyn ten wzburzył wujów Meleagra, który doprowadził do rodowej waśni, śmierci dwóch wujów z ręki zakochanego w Atalancie Meleagra, a wreszcie do śmierci samego Meleagra.
Małżeństwo.
Podobno po zwycięstwie Atalanty w łowach kalidońskich Iasos uznał w niej wreszcie swoją córkę i zapragnął ją wydać za mąż. Atalanta jednak nie chciała wyjść za mąż – z wierności Artemidzie lub ponieważ usłyszała przepowiednię, że po ślubie zostanie przemieniona w zwierzę. Oświadczyła więc, że poślubi tylko tego mężczyznę, który pokona ją w biegu. Jeśli natomiast ona zwycięży w biegu, zabije zalotnika. Atalanta była bardzo lekka i biegała nadzwyczaj szybko. Na początku dawała się wyprzedzić konkurentowi, gdy go jednak następnie doganiała przebijała go włócznią trzymaną w ręku. Zdarzyło się pewnego dnia, że zakochał się w niej Melanion, jej kuzyn. Melanion, świadom przewagi dziewczyny, postanowił użyć podstępu. Stawił się na start ze złotymi jabłkami, które otrzymał od Afrodyty z jej ogrodu na Cyprze albo z ogrodu Hesperyd. W czasie biegu, gdy Atalanta go doganiała, młodzieniec rzucał jej pod nogi, jeden po drugim, złote owoce. Atalanta, zaciekawiona lub zakochana w zalotniku i zbyt szczęśliwa, by nie chcieć dać się oszukać, zatrzymywała się, by pozbierać owoce. W ten sposób Melanion zwyciężył i otrzymał obiecaną nagrodę.
Gdy jakiś czas później małżonkowie podczas polowania weszli do świątyni Zeusa i tam oddawali się miłości, zgorszony świętokradztwem bóg zamienił oboje w lwy. Kara miała im uniemożliwić obcowanie z sobą (w starożytności panowało przekonanie, że lwy nie mają ze sobą potomstwa, lecz łączą się z lampartami).
W innej wersji mitu mężem Atalanty został Hippomenes, syn Megareusa i Meropy, a boginią zamieniającą małżonków w lwy była Kybele, która w dodatku wprzęgła ich do swojego rydwanu.
Według tradycji arkadyjskiej Atalanta była matką Partenopajosa, którego porzuciła na górze Partenion. Miała go albo z Meleagrem albo z Melanionem.
Atalanta w kulturze.
W malarstwie nowożytnym szczególnym powodzeniem cieszyły się dwa motywy związane z Atalantą. Wyścig Atalanty z Hippomenesem i łowy kalidońskie. Najsławniejszy obraz na temat wyścigu namalował między 1622 a 1625 Guido Reni (obecnie Museo Nazionale di Capodimonte w Neapolu). Łowy kalidońskie uwieczniali Peter Paul Rubens, Nicolas Poussin, Jacob Jordaens, a w XIX wieku w scenie pejzażowej Jacques-Raymond Brascassat.
W 1736 Georg Friedrich Händel wystawił w Londynie trzyaktową operę zatytułowaną "Atalanta", mającą charakter sielanki pasterskiej, osnutej wokół miłości Atalanty do Meleagra z motywem polowania na dzika pod koniec I aktu.
Angielski poeta Algernon Charles Swinburne napisał tragedię "Atalanta w Kalidonie". Utwór został opublikowany w 1865. Na język polski dramat ten przełożył Jan Kasprowicz. Tłumaczenie ukazało się we Lwowie w 1907. W 2016 zostało wznowione nakładem wydawnictwa "Armoryka".

</doc>
<doc id="89785" url="https://pl.wikipedia.org/wiki?curid=89785" title="Luis de Gongora">
Luis de Gongora



</doc>
<doc id="89786" url="https://pl.wikipedia.org/wiki?curid=89786" title="Dysocjacja">
Dysocjacja

 

</doc>
<doc id="89789" url="https://pl.wikipedia.org/wiki?curid=89789" title="Reakcja elektrolizy">
Reakcja elektrolizy



</doc>
<doc id="89790" url="https://pl.wikipedia.org/wiki?curid=89790" title="Ben Komproe">
Ben Komproe

Ben Komproe, Bernhard Komproe (ur. 22 października 1942, zm. 11 października 2004) – polityk Antyli Holenderskich, premier.
Czołowy działacz Robotniczego Frontu Wyzwolenia (FOL), po zwycięstwie wyborczym partii został premierem 22 lipca 2003; lider partii, Anthony Godett, sam nie mógł objąć teki szefa rządu w związku z toczącym się przeciw niemu postępowaniem karnym. Komproe sprawował swoje obowiązki krótko, już w sierpniu 2003 zastąpiła go siostra Anthony’ego Godetta, Mirna Louisa-Godett; został wówczas mianowany ministrem sprawiedliwości. W kwietniu 2004 ustąpił po ujawnieniu, że jako szef resortu sprawiedliwości nakazał pozostawienie oskarżonego o przestępstwa działacza partii FOL Nelsona Monte na obserwacji w szpitalu o wysokim standardzie zamiast w areszcie. Sprawa ta doprowadziła do upadku rządu Louisy-Goddett w czerwcu 2004.
We wrześniu 2004 został aresztowany i oskarżony o korupcję oraz udział w organizacji przestępczej; był zamieszany w sprawę nielegalnego finansowania FOL. W więzieniu uległ gwałtownemu pogorszeniu jego stan zdrowia, wkrótce zmarł.

</doc>
<doc id="89791" url="https://pl.wikipedia.org/wiki?curid=89791" title="Władysław II Jagiellończyk">
Władysław II Jagiellończyk

Władysław II Jagiellończyk , (ur. 1 marca 1456 w Krakowie, zm. 13 marca 1516 w Budzie) – królewicz polski, król czeski od 1471, węgierski i chorwacki od 1490, syn króla polskiego Kazimierza IV Jagiellończyka i Elżbiety Rakuszanki, córki króla Niemiec, Czech i Węgier Albrechta II Habsburga.
Droga do władzy.
Walka o tron czeski.
Władysław został w 1470 roku wyznaczony na następcę tronu przez króla czeskiego Jerzego z Podiebradów w zamian za pomoc Polaków w walce Jerzego z królem węgierskim i pretendentem do czeskiej korony, Maciejem Korwinem. Układem w Grazu Kazimierz Jagiellończyk uzyskał poparcie dla sukcesji syna w Czechach ze strony cesarza Fryderyka III Habsburga. Jerzy zmarł 22 marca 1471 r., a już dwa miesiące później, 27 maja, na zdominowanym przez sprzyjających Jagiellonom utrakwistów czeskim sejmie elekcyjnym w Kutnej Horze Władysław został obrany królem. Wkrótce potem, wprowadzony przez silne, dziesięciotysięczne polskie oddziały pod dowództwem Pawła Jasieńskiego, Jagiellończyk został 21 sierpnia ukoronowany na Hradczanach przez polskich biskupów na króla Czech.
Władysław zobowiązał się doprowadzić do unormowania stosunków państwa czeskiego z papieżem Sykstusem IV i spłacić długi Jerzego ciążące na czeskim skarbie. Walki z Węgrami trwały nadal. Korwin, cieszący się poparciem papieża oraz czeskich katolików i używający tytułu króla czeskiego, już wcześniej opanował Śląsk, Morawy i Łużyce. W 1474 roku Władysław zawarł w Norymberdze przymierze z cesarzem skierowane przeciw Węgrom. Tymczasem dyplomacja papieska zabiegała o sojusz Krzyżaków i Węgrów przeciw Czechom oraz Polsce. W tym samym roku wojsko polskie pokonało Węgrów pod Swanowicami i przystąpiło do oblężenia Wrocławia, którego jednak nie zdołało zdobyć. Później Kazimierz Jagiellończyk nie mógł już dłużej wspierać syna zbrojnie, ponieważ obradujący w Piotrkowie sejm nie zezwolił na dalszą wojnę. Władysław wkroczył do opanowanej przez Korwina Austrii, został jednak pokonany. Cesarz, jako senior władców czeskich, był zmuszony przekazać inwestyturę na Czechy królowi Węgier. Pod naciskiem stanów czeskich zawarto pokój w Brnie w 1478 roku, potwierdzony rok później w Ołomuńcu. Na jego mocy obaj pretendenci mieli używać tytułu króla czeskiego, a Korwin utrzymał władzę w opanowanych prowincjach.
Walka o tron węgierski.
W 1490 r., po śmierci Macieja Korwina doszło do podwójnej elekcji na Węgrzech: wybrano jednocześnie Władysława oraz jego brata, Jana Olbrachta. Władysław ożenił się z wdową po Korwinie, królewną neapolitańską Beatrycze. Między braćmi wybuchła wojna. W 1491 r. Władysław pokonał Olbrachta w bitwie pod Koszycami. Przy mediacji ojca walczących doszło w Koszycach do ugody, na mocy której królem węgierskim pozostał Władysław, a Jan Olbracht uzyskał prawa do korony w razie jego bezpotomnej śmierci. Niedługo potem ten ostatni zerwał porozumienie i wojna wybuchła na nowo. W 1491 r. Węgry najechał inny pretendent, król niemiecki Maksymilian I Habsburg. Na mocy układu w Preszburgu Władysław zapewnił mu prawa do następstwa tronu, w ten sposób przekreślając układ z własnym bratem. Olbracht wznowił działania wojenne i dopiero w 1492 r. został ostatecznie pokonany w bitwie pod Preszowem przez magnata węgierskiego sprzymierzonego z Habsburgami, Stefana Zapolyę. W tym samym roku zmarł Kazimierz i Jan Olbracht objął po nim tron w Polsce. W 1494 doszło do zjazdu Jagiellonów w Lewoczy, gdzie Jan Olbracht i pozostali bracia postanowili wspierać Władysława jako króla Węgier. W 1497 Władysław nie udzielił Janowi Olbrachtowi obiecanej pomocy wojskowej podczas, wyprawy tego ostatniego do Mołdawii, co przyczyniło się do polskiej klęski pod Koźminem. Mimo to w 1498 r. bracia zawarli przymierze przeciw Turkom Osmańskim. Zdobywszy koronę Węgier, Władysław i jego współpracownicy stanęli przed trudnym zadaniem opanowania sytuacji w kraju. Skarb był pusty po latach kosztownej, mocarstwowej polityki Macieja Korwina, a wsie grabiła jego Czarna Armia, od lat już nieopłacana. Z tą ostatnią rozprawiła się w dużej mierze na własną rękę węgierska szlachta.
Król w rękach magnatów.
Rozwój przywilejów szlacheckich.
Znany ze swej powolności i słabego charakteru, Władysław II łatwo ulegał naciskom magnatów i rywalizującej z nimi średniej szlachty. Ta ostatnia na Węgrzech bardzo się zaktywizowała i w ostatnich latach XV stulecia ochoczo zbierała pod bronią na corocznych zjazdach. W 1495 r. próbowano nawet wprowadzić prawo powszechnego udziału szlachty w sejmie (a nie przez posłów), choć projekt upadł na skutek oporu magnatów. Podczas serii takich zjazdów szlachta wysuwała pod adresem króla kolejne postulaty polityczne i społeczne, wymusiła na Władysławie m.in.: przekształcenie Rady Królewskiej z ciała mianowanego przez władcę w wybierane przez sejm, ograniczenie czasu trwania obrad sejmu (do 15 dni), wykluczenie duchownych z obejmowania godności świeckich oraz, przejściowo, niedopuszczenie cudzoziemców do dziedziczenia korony. Mimo że wszystkich postulatów nie zrealizowano (wpływowi magnaci nie godzili się na pełne uzależnienie władcy od szerszych kręgów szlachty), to jednak władza królewska została w dużej mierze uzależniona od sejmu, czemu Władysław nie potrafił się sprzeciwić. W czasie pobytów króla na Węgrzech, Czechy podobnie stały się widownią sporów pomiędzy elitą magnacką a pomniejszymi panami. Oba stany działały natomiast zgodnie przeciwko miastom i chłopom. W 1487 roku sejm czeski odebrał chłopom prawo do zmiany pana lub przeprowadzki do miasta, a w 1490 roku całkowicie przypisał ich do ziemi ("glebae adscriptum"). W 1500 roku Władysław nadał przywileje szlachcie czeskiej, m.in.: zgodził się na kodyfikację prawa (tzw. "Konstytucję Władysławowską"), która ustanawiała trzy izby sejmowe: magnacką, szlachecką i mieszczańską, przy czym dla ostatniej przewidywano tylko głos doradczy i tylko w sprawach dotyczących miast. Z czasem miasta czeskie, w przeciwieństwie do węgierskich, zdołały umocnić swoją pozycję w sejmie, jednak oba państwa znalazły się w rękach oligarchii magnackich, umiejętnie sterujących uległym królem i nastawianą wrogo głównie do niższych stanów szlachtą.
Wojna chłopska na Węgrzech.
W 1513 r. papież Leon X ogłosił krucjatę przeciw Turkom, a rok później kanclerz i prymas Węgier w jednej osobie, kard. Tamás Bakócz (sam pochodzenia chłopskiego) zebrał liczną armię chłopską, która miała wyruszyć na Bałkany. Pod naciskiem szlachty węgierskiej, niezadowolonej z odpływu mas pracujących ze wsi krucjatę odwołano, a zawiedzione tłumy chłopów zwróciły się przeciw elitom. Panów okrzyknięto złem, przeciw któremu należy prowadzić krucjatę. Do buntu dołączył się plebs miast oraz mniejszości etniczne, Rumuni, Rusini i Serbowie. Rebelię próbował powstrzymać król Władysław, wydając specjalną odezwę, w której obiecywał wolność tym, którzy się poddają, ale groził śmiercią upartym buntownikom. Początkowo powstańcy odnieśli parę sukcesów, zwłaszcza w Siedmiogrodzie. Decydujące starcie, pod Temeszvárem, przegrali. Słabo zorganizowani i uzbrojeni ulegli przewadze regularnej armii magnackiej pod wodzą wojewody siedmiogrodzkiego, Jana Zapolyi i Stefana Batorego. Po kilku kolejnych, drobnych sukcesach rebelia ostatecznie upadła. Przywódcy powstania, Dózsa i Mészáros zostali spaleni na stosie. W tym samym roku sejm węgierski uchwalił przypisanie chłopów do ziemi ("glebae adscriptum", podobnie jak wcześniej w Czechach), a także zakaz obejmowania dostojeństw kościelnych i noszenia broni przez chłopów. W ten sposób umocniła się patrymonialna dominacja szlachty węgierskiej nad chłopstwem.
Król wobec polityki Habsburgów.
W 1476 r. Władysław II poślubił Barbarę Hohenzollernównę, córkę margrabiego Brandenburgii Albrechta Achillesa, jednak wycofał się z tego małżeństwa, kiedy Barbara straciła księstwo głogowskie. W 1498 r. sejm węgierski uchwalił zakaz dopuszczania obcych posłów do obrad szlachty wybierającej króla. Węgierska średnia szlachta chciała w ten sposób wyeliminować Habsburgów z rozgrywek o węgierski tron. W 1500 roku zawarł w Budzie przymierze z Polską i Francją przeciw Turkom Osmańskim i Habsburgom. Dla umocnienia układu Władysław pojął za żonę Annę de Foix, córkę francuskiego możnego Gastona II de Foix. W 1505 r. sejm węgierski w Rákoš ostatecznie zamknął cudzoziemcom drogę do węgierskiej korony, ale Władysław potajemnie zawarł pakt z Maksymilianem I w Wiener Neustadt, przyznając mu na powrót prawa sukcesyjne. Maksymilian wkroczył na Węgry i zajął Pożoń i Sopron, domagając się cofnięcia uchwał sejmu. Zawarto więc kolejną umowę w Wiedniu, w której oficjalnie potwierdzono następstwo tronu dla Habsburgów. W 1506 urodził się jednak jedyny syn Władysława Ludwik II Jagiellończyk, co teoretycznie przekreślało możliwość austriackiego dziedziczenia. Ostatecznie w 1515 r. w Wiedniu cesarz adoptował Ludwika, a w 1517 r. zaaranżowano małżeństwa Anny Jagiellonki, córki Władysława z wnukiem cesarza, Ferdynandem Habsburgiem oraz Ludwika Jagiellończyka z wnuczką cesarza, Marią Habsburg.
Ze względu na słabość charakteru i gnuśność, zyskał od Węgrów przydomek Dobzse (w tłumaczeniu z polskiego na łacinę "rex bene" – „król dobrze”, od nadużywania tego słowa).

</doc>
<doc id="89792" url="https://pl.wikipedia.org/wiki?curid=89792" title="Pijawki">
Pijawki

Pijawki, pijawki właściwe (Hirudinea) – podgromada zwierząt z typu pierścienic (Annelida) obejmująca ponad 500 – w większości eurytopowych – gatunków zaopatrzonych w jedną lub dwie przyssawki. Prowadzą pasożytniczy lub drapieżny tryb życia. Są blisko spokrewnione ze skąposzczetami, mają z nimi wiele cech wspólnych i włączane są z nimi do siodełkowców (Clitellata). Większość pijawek to zwierzęta wodne lub amfibiotyczne, gatunki lądowe należą do rzadkości. 
Występowanie.
Zasięg występowania tej grupy zwierząt jest bardzo szeroki. Występują w wodach śródlądowych na wszystkich kontynentach z wyjątkiem Antarktydy oraz w wodach morskich od północnych rejonów polarnych po wybrzeża Antarktydy. Pijawki mogą żyć w wodach słodkich, słonawych lub słonych oraz na lądzie. Większość gatunków preferuje płytkie wody stojące lub wolno płynące słodkowodnych zbiorników najrozmaitszego typu. Nie są spotykane jedynie w bardzo szybko płynących potokach górskich oraz w torfowiskach wysokich. Wiele zasiedla wody morskie. Nieliczne żyją na lądzie, w ściółce lasów strefy tropikalnej (np. cejlońska "Haemadipsa ceylonica").
Na obszarze Polski pijawki stanowią grupę stosunkowo dobrze poznaną. Stwierdzono w naturze występowanie 44 gatunków, przy czym żaden nie jest gatunkiem lądowym. Niektóre mogą jedynie czasowo przebywać poza wodą (gatunki amfibiotyczne).
Morfologia.
Pijawki mają ciało wydłużone, kurczliwe, wyraźnie segmentowane, obłe lub spłaszczone grzbietobrzusznie, długości od kilku milimetrów do ponad 30 cm, zwężające się ku końcom, zakończone jedną lub dwiema przyssawkami. U pijawek składających się z 34 metamerów, w tym prostomium i 33 słabo odgraniczone od siebie segmenty. Od zewnątrz segmenty są wtórnie podzielone na 2–14 pierścieni nierzadko maskujących połączenia segmentów. Odcinek głowowy tworzy prostomium (płat przedgębowy) i 4 segmenty. Na jego wierzchniej stronie znajdują się oczy (1–10 par) o różnej, w zależności od gatunku, wielkości, kształcie i rozmieszczeniu. U niektórych gatunków oczy nie występują. 
Przyssawki, wbrew powszechnej opinii, nie służą do wysysania płynów ofiary. W przedniej przyssawce pijawki znajduje się otwór gębowy. Do ssania pijawki używają silnie umięśnionej gardzieli i przełyku. Przyssawki służą pijawkom do przytwierdzenia się do podłoża, a gatunkom krwiopijnym wyłącznie do wbicia się pod skórę ofiary. 
W ubarwieniu ciała dominują odcienie brązu i zieleni z domieszką czerni.
Biologia i ekologia.
W wodzie pijawki pływają falistymi, wężowymi ruchami. Po lądzie, po dnie zbiornika lub podwodnych roślinach kroczą ruchem podobnym do ruchu gąsienic motyli miernikowców, przemieszczając się przy pomocy terminalnych przyssawek. Wysuwają ciało do przodu, przyczepiają się przednią przyssawką do podłoża i podkurczają pod siebie resztę ciała.
Pijawki żywią się wyłącznie pokarmem zwierzęcym. Znaczna ich część to gatunki pasożytnicze, odżywiające się płynami ustrojowymi swych żywicieli – krwią kręgowców lub płynami ustrojowymi bezkręgowców. Są okresowymi lub stałymi pasożytami zewnętrznymi, rzadziej wewnętrznymi. Pozostałe to gatunki drapieżne, polujące na rozmaite bezkręgowce, narybek i kijanki płazów. 
Pijawki są obupłciowe, stosują zaplemnienie krzyżowe, przy czym procesy zaplemnienia i zapłodnienia zapobiegające samozapłodnieniu osobnika są skomplikowane. Charakterystyczne w ich rozmnażaniu jest wytwarzanie siodełka i spermatoforów oraz składanie jaj w kokonach. Liczba jaj w kokonie wynosi od 1 do 300. Kokony są składane na roślinach, kamieniach, w glebie lub na spodzie organizmu macierzystego. Rozwój jest prosty, bez przeobrażenia, przebiega w kokonie. Młode wylęgają się w pełni ukształtowane, przystosowane do samodzielnego życia. Liczne gatunki pijawek opiekują się potomstwem – dorosłe noszą młode przez pewien czas na brzusznej stronie ciała i pomagają im w zdobywaniu pokarmu. 
Pijawki nie mają układu oddechowego. Tlen z wody lub rzadko powietrze atmosferyczne wchłaniają całą powierzchnią ciała.
Mechanizmy biochemicznego konserwowania zawartości (m.in. wydzielanie hirudyny powodującej, że pobrana do przewodu pokarmowego krew nie krzepnie) pozwala niektórym pasożytniczym pijawkom najadać się "na zapas". Dzięki temu np. pijawce lekarskiej, wystarczy zaatakować żywiciela tylko dwa razy do roku.
Systematyka.
Tradycyjnie w gromadzie pijawek wyróżniano trzy lub cztery, znacznie różniące się od siebie grupy klasyfikowane w randze podgromad lub rzędów:
Monofiletyczne pijawczaki i pijawki szczeciowe stanowią taksony problematyczne. Ich pozycja w filogenezie pierścienic pozostaje niejasna. Pijawczaki umieszczano wśród pijawek lub wśród skąposzczetów albo jako takson o tej samej, co pijawki i skąposzczety randze. Pijawki szczeciowe zwykle zaliczane były do pijawek, ale niektórzy specjaliści postrzegają je jako odrębny rząd siodełkowców. Bezryjkowe pijawki gardzielowe i szczękowe wymieniane były jako odrębne rzędy pijawek.
We współczesnych systemach klasyfikacji pijawczaki traktowane są jako odrębna podgromada siodełkowców. Niektórzy autorzy dzielą pijawki (Hirudinea) na Acanthobdellidea (pijawki szczeciowe) i Euhirudinea (pijawki właściwe), inni traktują pijawki szczeciowe podobnie jak pijawczaki – jako odrębną od pijawek linię ewolucyjną siodełkowców. Wówczas takson Euhirudinea jest równoważny Hirudinea – i obejmuje wyłącznie pijawki właściwe.
Pomijając taksony problematyczne, wśród pijawek właściwych wyróżniane są dwie główne linie rozwojowe:
Znaczenie.
Wiele wodnych i lądowych gatunków zwierząt żywi się pijawkami. Należą do nich inne pijawki, raki, niektóre gatunki owadów wodnych i ich larwy, ryby, ptaki wodne, a także niektóre gatunki ssaków.
Gatunki krwiopijne są nosicielami chorobotwórczych wirusów oraz pasożytów krwi.
Pijawki pasożytujące na rybach wyrządzają szkody w hodowli ryb. Osłabiając swoich żywicieli czynią ich bardziej podatnymi na zakażenia. Wysysając nadmiernie krew młodych ryb mogą je nawet doprowadzić do śmierci. Podobnie wygląda wpływ pijawek na hodowle kaczek.
Hirudoterapia.
Z powodu specyficznych właściwości ich śliny, od czasów starożytnych około 15 gatunków pijawek powszechnie stosowano do upuszczania krwi, w terapii wielu chorób, m.in. w leczeniu hemoroidów, zapalenia sromu, zapalenia krtani i innych. W Europie najpowszechniej wykorzystywano i nadal się wykorzystuje pijawkę lekarską. Obecnie powszechnie wraca się do tej metody określanej nazwą hirudoterapia. 
Jest to metoda obarczona ryzykiem, ze względu na możliwość przenoszenia chorób i pasożytów – chociaż większość wykorzystywanych w tym celu zwierząt w krajach rozwiniętych gospodarczo pochodzi ze sterylnych hodowli. W Polsce większość pijawek stosowanych w celach leczniczych to przedstawiciele obcych dla krajowej fauny gatunków pochodzących z Europy Wschodniej i Azji.

</doc>
<doc id="89795" url="https://pl.wikipedia.org/wiki?curid=89795" title="Maurice Shadbolt">
Maurice Shadbolt

Maurice Francis Richard Shadbolt (ur. 4 czerwca 1932, zm. 10 października 2004) – pisarz nowozelandzki.
Życiorys.
Urodził się w Auckland. Ukończył Te Kuiti High School i Auckland University College. Pracował jako dziennikarz. Był też związany z branżą filmową. Był scenarzystą i reżyserem filmów dokumentalnych w New Zealand National Film Unit. W 1956 wyruszył w podróż do Londynu przez Chiny, Związek Radziecki i ogarnięte powstaniem Węgry. Zdecydował się zostać pisarzem. Prywatnie miał cztery żony. Trzy pierwsze małżeństwa zakończyły się rozwodami. W 1953 ożenił się z Jill Hemming, która urodziła mu czworo dzieci, trzech synów i córkę. W 1972 związał się z Barbarą Magną, z którą miał jedną córkę. W 1978 ożenił się po raz trzeci z Bridget Armstrong. Czwartą z żon była od 1994 pisarka Elspeth Sandys, która go przeżyła. Zmarł w Taumarunui.
Twórczość.
Wydał 11 powieści, 4 zbiory opowiadań, 2 utwory autobiograficzne oraz tom opracowań dziennikarskich; był także autorem sztuk teatralnych. Debiutował tomem opowiadań "The New Zealanders", opublikowanym w 1959. W 1965 wydał pierwszą powieść "Among the Cinders". Najbardziej znanym utworem Shadbolta jest powieść "Season of the Jew" (1987), na motywach losów maoryskiego przywódcy religijnego Te Kooti; książka została w Nowej Zelandii uznana za powieść roku w 1987.
Niektóre inne utwory:
Kuzyn pisarza, Tim Shadbolt, był burmistrzem miasta Invercargill.

</doc>
<doc id="89796" url="https://pl.wikipedia.org/wiki?curid=89796" title="V wojna syryjska">
V wojna syryjska

Piąta wojna syryjska – konflikt między państwem Seleucydów pod wodzą Antiocha III Wielkiego a rządzonym przez dynastię Ptolomeuszy Egiptem, pod formalnym panowaniem małoletniego Ptolemeusza V Epifanesa.
Przyczyny i przebieg wojny.
Na wieść o śmierci Ptolemeusza IV Filopatora w 204 r. p.n.e., Antioch III Wielki i Filip V król Macedonii, doszli do porozumienia w sprawie podziału posiadłości egipskich, w myśl których Seleukida miał opanować Celesyrię, Fenicję i Palestynę, a Antygonida miał zająć posiadłości ptolomejskie w Azji Mniejszej, Tracji oraz wyspy na Morzu Egejskim. W historiografii, ten nieformalny układ między oboma monarchami zwany jest „zbójeckim traktatem” i dyskutowane są jego postanowienia z powodu rozbieżności w źródłach. Pewne jest, że Antioch zawarował sobie właśnie te tereny, o które Seleucydzi stoczyli już aż cztery wojny.
Aby wcielić w życie układ z Filipem V i dopilnować osobiście swoich spraw na miejscu Antioch III przerwał kampanię w Azji Mniejszej i wyruszył ze swoją armią na południe. W ten sposób rozpoczęła się tzw. V wojna syryjska. W tym czasie w Aleksandrii panował chaos i walka o władzę w imieniu 6-letniego Ptolemeusza V Epifanesa, co było przyczyną braku natychmiastowej reakcji ze strony egipskiej przeciwko poczynaniom Seleukidy w Syro-palestynie. Antioch tymczasem niemal bez oporu zajmował wszystkie terytoria począwszy od Syrii południowej, poprzez Fenicję i Palestynę. Jedynie w Gazie napotkał na znaczniejszy opór, jednak wkrótce go złamał. Cała kampania zajęła syryjskiemu królowi ok. dwóch lat – 202-201 p.n.e.
W końcu władze aleksandryjskie zareagowały na poczynania Antiocha wysyłając przeciw niemu najemnika z Etolii Skopasa, który cieszył się opinią bardzo dobrego i wytrawnego wodza. Istotnie, Skopas przystąpił do rewindykacji zajętych terytoriów i poczynił znaczne sukcesy w Palestynie, odzyskując szereg twierdz. Stało się jasne, że rozstrzygnięcie musi nastąpić podczas konfrontacji obu armii egipskiej i syryjskiej. Do spotkania wojsk doszło niedaleko źródeł Jordanu w 200 r. p.n.e., niedaleko miejscowości Panion, gdzie doszło do decydującej bitwy V wojny syryjskiej. Antioch III odniósł miażdżące zwycięstwo nad wojskami egipskimi, co utrwaliło jego panowanie na terenach Celesyrii, Fenicji i Palestyny, o które Seleucydzi walczyli z Lagidami niemal od wieku. Formalnym potwierdzeniem nabytków Antiocha był układ zawarty w 196/195 r. p.n.e. między Antiochem III a Ptolemeuszem V, w myśl którego Egipt zrezygnował ze zdobytych terytoriów przez Antiocha, a córka króla syryjskiego, Kleopatra, wyszła za króla egipskiego.

</doc>
<doc id="89799" url="https://pl.wikipedia.org/wiki?curid=89799" title="Halina Frąckowiak">
Halina Frąckowiak

Halina Maria Frąckowiak, pseudonim "Sonia Sulin" (ur. 10 kwietnia 1947 w Poznaniu) – polska piosenkarka popowa i rockowa, kompozytorka i autorka tekstów.
Życiorys.
Zadebiutowała w 1963 na Festiwalu Młodych Talentów w Szczecinie, na którym konkurowała z Czesławem Niemenem, Zdzisławą Sośnicką i Krzysztofem Klenczonem i na którym została laureatką „Złotej Dziesiątki”. Współpracowała z zespołami: Tony, Takty i Tarpany. Następnie zdobywała kolejne nagrody na festiwalach piosenki w Opolu i w Kołobrzegu w latach: 1969, 1976, 1977, 1988, 1991 i 1993. W 1975 w Opolu nagrodzono ją dodatkowo tytułem „Miss Obiektywu”. Pracowała z zespołami: Czerwono-Czarni, Grupa ABC, Tarpany czy Drumlersi, z którymi wylansowała przeboje: „Ktoś”, „Czekam tu”, „Napisz, proszę” i „Za mną nie oglądaj się”. Doskonaliła umiejętności wokalne u Alicji Barskiej.
W 1972 rozpoczęła karierę solową. Wtedy to właśnie wygrała kilkakrotnie plebiscyt na najpopularniejszą piosenkarkę, brała udział w zagranicznych festiwalach (Ostenda, Rostock, Drezno), gdzie otrzymała najważniejsze wyróżnienia i nagrody, m.in. „Złoty Mikrofon” Polsko-Amerykańskiej Agencji Artystycznej. Nagrała ponad 20 płyt i kaset, a jej koncerty można było obejrzeć w wielu miejscach Europy oraz w Stanach Zjednoczonych i Kanadzie. Występowała m.in. w Teatrze Muzycznym w Gdyni, w Teatrze Wielkim w Łodzi i Warszawie. W drodze na koncert, który miał odbyć się w 1990 w Gorzowie Wielkopolskim, uległa poważnemu wypadkowi drogowemu, w którego wyniki miała pokaleczoną przez szkło twarz i połamane nogi. Chociaż obrażenia twarzy zagoiły się stosunkowo szybko bez widocznych blizn, to uszkodzenia nóg były poważniejsze i wymagały wielotygodniowego leczenia i wielomiesięcznej rehabilitacji.
Płyta "Ogród Luizy" (i cykl 20 liryków miłosnych) powstała jako owoc zafascynowania Haliny Frąckowiak poezją Kazimierza Wierzyńskiego. Kolejnym ważnym wydarzeniem stała się płyta nagrana z grupą SBB – "Geira". Na listach przebojów znalazły się takie utwory jak: „Tin Pan Alley”, „Papierowy księżyc” czy „Anna już tu nie mieszka”. To efekt stopniowej zmiany repertuaru piosenkarki na poważniejszy i bardziej liryczny.
Polskie Nagrania, na Krajowym Festiwalu Polskiej Piosenki w Opolu, przyznały Halinie Frąckowiak Złotą Płytę za całokształt dokonań artystycznych.
W 2008 nagrała nową wersję przeboju „Papierowy księżyc” z zespołem Muchy.
W 2010 weszła w skład komitetu poparcia Jarosława Kaczyńskiego w wyborach prezydenckich.
Była związana z politologiem Józefem Szaniawskim, z którym ma syna Filipa Frąckowiaka.
Pamięć o Annie Jantar.
Nagrała piosenkę „Anna już tu nie mieszka”. Słowa do tego utworu napisał Janusz Kondratowicz, a muzykę skomponował Jarosław Kukulski. Była inicjatorką nadawania Nagrody im. Anny Jantar dla najzdolniejszych debiutantów.
Od roku 1984 wspólnie z Jarosławem Kukulskim, Natalią Kukulską, Eleni, Zbigniewem Hołdysem, Romualdem Lipko, Markiem Karewiczem, Michałem Rybczyńskim, Danutą Mizgalską była członkiem honorowym Klubu Muzycznego im. Anny Jantar, którego prezesem była Agata Materowicz.
Uczestniczyła w czterech dużych koncertach poświęconych Annie Jantar:

</doc>
<doc id="89802" url="https://pl.wikipedia.org/wiki?curid=89802" title="Lagidzi">
Lagidzi



</doc>
<doc id="89805" url="https://pl.wikipedia.org/wiki?curid=89805" title="Dysocjacja termiczna">
Dysocjacja termiczna

Dysocjacja termiczna, termoliza (gr. "thérmē" – „ciepło, gorąco”, "lýsis" – „rozpuszczenie, rozluźnienie”) – rozpad cząsteczek związków chemicznych na mniejsze cząsteczki lub atomy pod wpływem temperatury. Im słabsze jest wiązanie chemiczne w cząsteczce, tym niższa jest temperatura, w której dysocjacja termiczna zachodzi. Przykładem termolizy z życia codziennego jest karmelizacja sacharozy (cukru spożywczego) w temp. 160 °C:
Wiele soli nieorganicznych ulega odwodnieniu (np. pięciowodny niebieski siarczan miedzi(II) po ogrzaniu do temperatury 197 °C przechodzi w biały, bezwodny związek).

</doc>
<doc id="89812" url="https://pl.wikipedia.org/wiki?curid=89812" title="Canadian Kennel Club">
Canadian Kennel Club

Canadian Kennel Club czyli CKC – największa organizacja kynologiczna w Kanadzie skupiająca ponad 25 000 indywidualnych członków i ponad 700 klubów ras w Kanadzie (dane z 2004); non-profit; zajmuje się promowaniem hodowli psów rasowych - prowadzi pod auspicjami kanadyjskiego ministerstwa rolnictwa rejestr rodowodów (uznawanych za dokumenty urzędowe), organizuje wystawy psów rasowych i inne przedsięwzięcia.
Na zasadzie wzajemności CKC uznaje rodowody psów z krajów członkowskich FCI oraz z AKC. Reprezentuje Kanadę jako państwo patronackie dla rasy nowofundland. 

</doc>
<doc id="89814" url="https://pl.wikipedia.org/wiki?curid=89814" title="Kalina Jędrusik">
Kalina Jędrusik

Kalina Jędrusik-Dygat (ur. 5 lutego 1930 w Gnaszynie, zm. 7 sierpnia 1991 w Warszawie) – polska aktorka teatralna i filmowa, piosenkarka i artystka kabaretowa.
Życiorys.
Rodzina i wykształcenie.
Urodziła się w Gnaszynie. Choć utrzymywała, iż przyszła na świat w 1931 (taka data widnieje też na jej tablicy nagrobnej), urodziła się w 1930. Była córką Henryka Jędrusika, senatora RP w latach 1938–1939, i jego drugiej żony, Zofii z domu Kuklińskiej. Miała starszą siostrę Zofię i młodszego o 28 lat przyrodniego brata Macieja (z trzeciego małżeństwa ojca).
Uczyła się w I Liceum Ogólnokształcącym im. Juliusza Słowackiego w Częstochowie, z którego została wyrzucona pod zarzutem niemoralności. Następnie podjęła naukę w liceum dla dorosłych, ale tej szkoły także nie ukończyła. Maturę zdała eksternistycznie. W 1953 ukończyła studia w Państwowej Wyższej Szkole Aktorskiej w Krakowie.
Kariera teatralna.
Zadebiutowała w teatrze na pierwszym roku studiów, statystując w spektaklu "Lubow Jarowaja", w którym później także śpiewała. Z zespołem teatru wystąpiła na Festiwalu Sztuk Radzieckich i Polskich w Warszawie.
1 lipca 1953 została aktorką Teatrze Wybrzeże w Gdańsku, w którym zadebiutowała w grudniu tego samego roku rolą Katii, córki burmistrza miasteczka w dramacie "Barbarzyńcy" Maksyma Gorkiego; mimo niewielkiej roli, otrzymała za nią przychylne recenzje. Następnie wystąpiła jako Kamilla w tragikomedii "Nie igra się z miłością" Alfreda de Musseta i Larysa Dmitriewna w tragedii "Panna bez posagu" Aleksandra Ostrowskiego. W tym okresie grała także w słuchowiskach emitowanych w miejscowym radiu oraz występowała w Teatrze „Bim-Bom” Zbigniewa Cybulskiego i Teatrze Satyry (w sztuce "Wiatr od morza").
W styczniu 1955 przeprowadziła się do Warszawy i grała w tutejszych teatrach: w Narodowym (1955–1957), Współczesnym (1957–1963), Komedia (1964–1967), Studenckim Teatrze Satyryków (1969–1972), Rozmaitości (1972–1985) oraz Polskim (1985–1991). Równocześnie grała także w spektaklach Teatru Telewizji; świetnie oceniono już jej debiut – rolę Kleopatry w "Cezarze i Kleopatrze" (1956) w reżyserii Gustawa Holoubka. Równie pozytywne recenzje zebrała za rolę tytułową w spektaklu "Ondyna" (1957) i rolę Agnieszki w "Apollu z Bellac" (1958); obie sztuki wyreżyserował Adam Hanuszkiewicz. Sukces odniosła jej rola Polly w "Operze za trzy grosze" Bertolda Brechta w reżyserii Konrada Swinarskiego (1958). W kolejnych latach wykreowała role dramatyczne i charakterystyczne, m.in.: Ofelię w "Zamku w Szwecji" (1961), Holly w "Śniadaniu u Tiffany’ego" (1965) i "Scenach z życia Holly Golightly", Katarzynę w "Poskromieniu złośnicy" (1977) i George Sand w "Lecie w Nohant" (1977).
W 1976, w duetach z Violettą Villas, występowała w Stanach Zjednoczonych dla tamtejszej Polonii.
Jej ostatnią rolą teatralną była Eleonora w "Tangu" (1990) wyreżyserowanym przez Kazimierza Dejmka.
Kariera filmowa.
Jako aktorka filmowa zadebiutowała w filmie "Ewa chce spać" (1957). Wystąpiła w 33 filmach, najczęściej w rolach drugoplanowych i epizodycznych. Zazwyczaj grała niezależne i uwodzące kobiety, dzięki czemu w latach 60. i 70. XX w. uchodziła za symbol seksu.
W latach 1960–1966 występowała w Kabarecie Starszych Panów, co przyniosło jej największą popularność i utrwaliło wizerunek symbolu seksu. Do historii polskiej muzyki rozrywkowej przeszły jej wykonania utworów „Bo we mnie jest seks”, „Do ciebie szłam”, „S.O.S. (Ratunku, na pomoc ginącej miłości)” czy „Dla ciebie jestem sobą”, które śpiewała charakterystycznym, zmysłowym półszeptem. Podczas występów kabaretowych często była ubrana w stroje, którymi podkreślała swoją kobiecość (nosiła m.in. suknie z głębokimi dekoltami). Współpraca z nią bywała uciążliwa, ponieważ aktorka często spóźniała się na nagrania lub próby. W ramach współpracy z Kabaretem zagrała Zuzannę, szefową brygady antyudarowej w groteskowej komedii "Upał" (1964).
Na skutek obnażenia się w programie rozrywkowym, w którego nagraniu uczestniczył m.in. Władysław Gomułka, tymczasowo zniknęła z telewizji. W 1962 zwyciężyła w plebiscycie „Expressu Wieczornego” na najpopularniejszą aktorkę telewizyjną oraz zagrała młodą, inteligentną i niepunktualną aktorkę Barbarę w filmie "Jutro premiera". W "Lekarstwie na miłość" (1966), na podstawie powieści Klin Joanny Chmielewskiej, zagrała główną rolę architektki Joanny, uwikłanej w intrygę kryminalną. Jej rola Heleny, osamotnionej żony trenera Księżaka w "Jowicie" (1967) uchodzi za najpoważniejszą w jej dotychczasowym filmowym dorobku, była także ceniona przez samą Jędrusik. Następnie zagrała panią Wąsowską w "Lalce" (1968), ekranizacji powieści Bolesława Prusa o tym samym tytule. 
W latach 70. zagrała m.in. Lucy Zuckerowej, znudzoną życiem żonę zamożnego żydowskiego fabrykanta, która nawiązuje romans z jednym z głównych bohaterów (Daniel Olbrychski) w "Ziemi obiecanej" (1975). Angaż do tej roli dostała po rezygnacji Violetty Villas. Jędrusik w filmie „jest ostra, rubaszna, cudownie wulgarna, absolutnie bezpruderyjna”. Według niektórych historyków filmu ta rola jest uznawana za najodważniejszą kobiecą kreację w polskim kinie, a scena erotyczna z Olbrychskim przeszła do historii. Odbiór Jędrusik w filmie był odmienny za granicą – Caryn James na łamach „The New York Timesa” określiła Lucy Zuckerową jako „szczególnie odrażającą i żarłoczną”; w Stanach Zjednoczonych i Francji film był uznawany za antysemicki, co według reżysera, Andrzeja Wajdy, było to spowodowane odważną rolą Jędrusik. Aktorka zdobyła za to uznanie Amerykańskiej Akademii Filmowej, otrzymując zaproszenie w charakterze gościa na galę rozdania Oscarów, jednak nie poleciała na uroczystość przez brak paszportu. Rola w "Ziemi obiecanej" była ostatnią, w której Jędrusik tak silnie wyeksponowała swoją seksualność.
W 1980 zagrała Cygankę w niemieckim filmie "Młyn Levina". Dwa lata później wystąpiła w wschodnioniemieckim trzyodcinkowym serialu "Hotel Polanów i jego goście", a rola Józefiny Polanowej, nestorki żydowskiego rodu prowadzącego hotel Bohemia w Grenzbrunn uchodzi za jedną z najważniejszych aktorskich kreacji w jej karierze.
W 1991 zagrała profesora w filmie Jerzego Skolimowskiego "Ferdydurke" i nauczycielkę śpiewu w "Podwójnym życiu Weroniki" Krzysztofa Kieślowskiego. Zajęła trzecie miejsce w plebiscycie na najlepszą aktorkę w historii polskiego filmu, zorganizowanym w 1996 przez redakcję pisma „Film” z okazji 100-lecia kina.
Śmierć i pogrzeb.
Zmarła w nocy 7 sierpnia 1991 na skutek ataku astmy oskrzelowej na tle uczulenia na sierść kota. 13 sierpnia 1991 została pochowana w alei zasłużonych cmentarza Powązkowskiego w Warszawie, w grobie 100, w którym spoczął również jej mąż, pisarz Stanisław Dygat.
Życie prywatne.
W 1958 poślubiła starszego o 16 lat pisarza Stanisława Dygata, a ich związek budził powszechne kontrowersje, m.in. uwagi na fakt, że wcześniej byli kochankami, a po ślubie tworzyli małżeństwo otwarte. Miała romanse m.in. z aktorem Tadeuszem Plucińskim, aktorem Władysławem Kowalskim, operatorem filmowym Wiesławem Rutowiczem, tyczkarzem Włodzimierzem Sokołowskim, perkusistą Januszem Trzcińskim i piosenkarzem Wojciechem Gąssowskim. W 1955 spodziewała się dziecka z Dygatem, ale poroniła. Kilka lat później urodziła córkę, która zmarła kilka dni po narodzinach. W efekcie powikłań poporodowych Jędrusik nie mogła już mieć dzieci. Z małżeństwa z Dygatem miała pasierbicę, Magdę. Po śmierci męża nawiązała romans z perkusistą jazzowym Aleksandrem Jedyneckim, z którym rozstała się w 1985 po kilku latach związku.
Po śmierci męża w 1978 przyjęła chrzest w Kościele rzymskokatolickim. Była matką chrzestną Magdy Umer.
Szczególną sympatią darzyła zwierzęta; w ciągu życia kilkukrotnie decydowała się na dietę wegetariańską. Świadoma swoich problemów zdrowotnych wynikających m.in. z alergii na sierść zwierząt, opiekowała się licznymi kotami w swoim mieszkaniu na Żoliborzu przy ul. Kochowskiego 8. Wśród sąsiadów znana była również z regularnego dokarmiania bezpańskich psów.
Pod koniec życia zatrudniła w charakterze gosposi Aleksandrę Wierzbicką, która po śmierci aktorki została jedyną spadkobierczynią majątku Jędrusik, w tym praw do znaku firmowego „Kalina Jędrusik”, zarejestrowanego w 2009.

</doc>
<doc id="89815" url="https://pl.wikipedia.org/wiki?curid=89815" title="Klas Pontus Arnoldson">
Klas Pontus Arnoldson

Klas Pontus Arnoldson (ur. 27 października 1844 w Göteborgu, zm. 20 lutego 1916 w Sztokholmie) – szwedzki polityk, publicysta, laureat Pokojowej Nagrody Nobla za rok 1908.
Pracował jako urzędnik kolejowy (dochodząc do stanowiska naczelnika stacji), na początku lat 80. XIX wieku zajął się polityką. W latach 1882-1887 był deputowanym do izby niższej Riksdagu z ramienia partii liberalnej. W 1883 współtworzył Szwedzkie Stowarzyszenie dla Pokoju i Pojednania, propagował ideę trwałej neutralności państw skandynawskich. Był autorem szeregu publikacji o tematyce pacyfistycznej.
Po 1890 zaangażował się w sprawę załagodzenia napiętej sytuacji związanej z unią szwedzko-norweską. Używał rozmaitych wpływów, a także swojego talentu oratorskiego; przyczynił się do pokojowego porozumienia i rozwiązania unii za obopólną zgodą w 1905. Działania te przyniosły mu w 1908 Pokojową Nagrodę Nobla (razem z Fredrikiem Bajerem).
Pochowany na cmentarzu Norra begravningsplatsen.

</doc>
<doc id="89821" url="https://pl.wikipedia.org/wiki?curid=89821" title="Jacek Wójcicki">
Jacek Wójcicki

Jacek Wójcicki (ur. 21 stycznia 1960 w Krakowie) – polski aktor, śpiewak (tenor) i muzyk.
Życiorys.
Ukończył studia na Wydziale Aktorskim Państwowej Wyższej Szkoły Teatralnej w Krakowie. Występuje w teatrze (w latach 1982–1991 w Teatrze Słowackiego w Krakowie), filmach, serialach, kabaretach (w Piwnicy pod Baranami oraz w latach 1992–1997 w Kabarecie Olgi Lipińskiej jako Pan Jacek) i programie dla dzieci "Budzik" (TVP1) jako Pan Tenorek. Wykonuje piosenki filmowe i serialowe ("Szpital na perypetiach", "Konie apokalipsy", "Ostatni dzwonek").
Nagrodzony na Przeglądzie Piosenki Aktorskiej we Wrocławiu (1986) i Krajowym Festiwalu Polskiej Piosenki w Opolu (1987). 9 września 2016 prezydent Andrzej Duda odznaczył go Krzyżem Kawalerskim Orderu Odrodzenia Polski za wybitne zasługi w działalności na rzecz polskiej kultury oraz za osiągnięcia w pracy artystycznej.
Działalność polityczna.
Podczas wyborów prezydenckich w 2020 roku poparł kandydaturę Władysława Kosiniaka-Kamysza. Na konwencji kandydata w Jasionce zaśpiewał wiersz Adama Asnyka "Miejcie nadzieję".

</doc>
<doc id="89822" url="https://pl.wikipedia.org/wiki?curid=89822" title="Arnsberg">
Arnsberg

Arnsberg – miasto w Niemczech, w kraju związkowym Nadrenia Północna-Westfalia, w rejencji Arnsberg, której jest siedzibą, w powiecie Hochsauerland, nad Ruhrą. Liczy 74 227 mieszkańców (31.12.2010), 193,44 km², leży 212 m n.p.m.
Gospodarka.
W mieście występuje przemysł papierniczy, elektrotechniczny, metalowy, drzewny, włókienniczy i spożywczy. Pewne znaczenie ma również turystyka.
Znajduje się tutaj także stacja kolejowa Arnsberg.
Współpraca.
Miejscowości partnerskie:

</doc>
<doc id="89826" url="https://pl.wikipedia.org/wiki?curid=89826" title="MG 34">
MG 34



</doc>
<doc id="89827" url="https://pl.wikipedia.org/wiki?curid=89827" title="Hillary Clinton">
Hillary Clinton

Hillary Diane Rodham Clinton (wym. , ur. 26 października 1947 w Chicago) – amerykańska polityk. Jako żona Billa Clintona była pierwszą damą stanu Arkansas w latach 1979–1981, 1983–1992 i pierwszą damą Stanów Zjednoczonych w latach 1993–2001. Pełniła urząd senatora reprezentującego stan Nowy Jork w latach 2001–2009 i 67. sekretarza stanu Stanów Zjednoczonych w latach 2009–2013. W prawyborach Partii Demokratycznej w 2008 roku Clinton była główną kontrkandydatką Baracka Obamy w uzyskaniu nominacji prezydenckiej, a w wyborach prezydenckich w Stanach Zjednoczonych w 2016 roku – główną kontrkandydatką Donalda Trumpa.
Hillary Rodham dorastała w Chicago. Uczęszczała do żeńskiej uczelni wyższej Wellesley College, którą ukończyła w 1969 roku, a następnie do Yale Law School, którą ukończyła w 1973 roku, uzyskując tytuł doktora prawa. Następnie przeniosła się do Arkansas i w 1975 roku poślubiła Billa Clintona. W 1977 roku założyła grupę interesu non-profit "Arkansas Advocates for Children and Families", której celem jest reprezentowanie interesów dzieci i ich rodzin. W latach 1978–1980 była prezesem Legal Services Corporation. W 1978 roku została również partnerem w Rose Law Firm. Jako pierwsza dama Arkansas (1979–1981, 1983–1992) kierowała grupą zadaniową, która wspomagała reformę edukacji publicznej. W tym samym czasie zajmowała też stanowiska zarządcze w prywatnych firmach.
Jako pierwsza dama Stanów Zjednoczonych prowadziła grupę zadaniową, której celem była reforma publicznej służby zdrowia. W 1997 i 1999 roku pomagała w tworzeniu programów reform dotyczących ubezpieczeń zdrowotnych dla dzieci, adopcji i opieki zastępczej. Jest jedyną pierwszą damą Stanów Zjednoczonych, która otrzymała wezwanie sądowe. Stanęła przed ławą przysięgłych w 1996 roku z powodu podejrzenia o przestępstwa finansowe związane z firmą Whitewater Development Corporation. Ostatecznie jednak Clinton nie postawiono żadnych zarzutów. O małżeństwie Clintonów było szczególnie głośno w 1998 roku, kiedy doszło do skandalu obyczajowego z udziałem Billa Clintona i Moniki Lewinsky.
Clinton została wybrana w 2000 roku na senatora ze stanu Nowy Jork i była pierwszą kobietą reprezentującą ten stan w Senacie. Po zamachach z 11 września 2001 roku zagłosowała za inwazją na Afganistan. W 2003 roku zagłosowała też za inwazją na Irak, jednak później przyznała, że ta decyzja była błędem i opowiadała się za wycofaniem amerykańskich sił z Iraku oraz głosowała przeciwko zwiększeniu kontyngentu w 2007 roku. Głosowała przeciwko ustawom dotyczącym reformy podatkowej George’a W. Busha z 2001 i 2003 roku oraz przeciwko nominacji Johna Glovera Robertsa i Samuela Alito na sędziów Sądu Najwyższego. Aby uniemożliwić nominację Alito stosowała obstrukcję parlamentarną. W 2006 roku została ponownie wybrana do Senatu.
W 2008 roku wzięła udział w prawyborach prezydenckich Partii Demokratycznej i zdobyła najwięcej głosów powszechnych, ale to Barack Obama zdobył najwięcej głosów delegatów i wygrał prawybory, a później także wybory prezydenckie. W 2009 roku prezydent Barack Obama powołał ją na stanowisko sekretarza stanu Stanów Zjednoczonych. Clinton pełniła ten urząd do 2013 roku. W czasie Arabskiej Wiosny opowiadała się za interwencją militarną Stanów Zjednoczonych w Libii. Urząd opuściła wraz z zakończeniem I kadencji Baracka Obamy. W 2015 roku ogłosiła swoją kandydaturę na urząd prezydenta Stanów Zjednoczonych. Wygrała prawybory prezydenckie Partii Demokratycznej, zdobywając najwięcej głosów powszechnych i delegatów. Wygrała też głosowanie powszechne we właściwych wyborach prezydenckich, ale przegrała głosowanie w Kolegium Elektorów z Donaldem Trumpem. Był to piąty raz w historii USA kiedy zdarzyła się taka sytuacja.
Życiorys.
Wczesne życie i edukacja (1947–1965).
Hillary Diane Rodham urodziła się 26 października 1947 roku w szpitalu w Edgewater, w Chicago, w stanie Illinois. Wychowywała się w konserwatywnej rodzinie należącej do Zjednoczonego Kościoła Metodystycznego. Najpierw rodzina Rodham mieszkała w Chicago, a potem w Park Ridge. Jej ojciec, Hugh Ellsworth Rodham (ur. 1911, zm. 1993), był pochodzenia walijskiego i angielskiego i zarządzał małym przedsiębiorstwem włókienniczym. Matka, Dorothy Emma Howell (ur. 1919, zm. 2011), była gospodynią domową pochodzenia angielskiego, szkockiego, francusko-kanadyjskiego i walijskiego. Hillary Clinton ma dwóch młodszych braci – Hugh i Toniego.
Jako dziecko uczęszczała do szkoły publicznej w Park Ridge i należała do Girl Scouts of the USA. Następnie uczęszczała do szkoły licealnej Maine East High School, a później do Maine South High School i została finalistką National Merit Finalist. Liceum ukończyła będąc w czołówce najlepszych uczniów w 1965 roku.
W wieku 13 lat, w 1960 roku, brała aktywny udział w kampanii wyborczej Richarda Nixona i udało jej się udowodnić fałszerstwo wyborcze wymierzone w kandydata Republikanów. W 1964 roku była wolontariuszką w kampanii prezydenckiej Barry’ego Goldwatera. Poglądy polityczne Rodham ukształtowały się pod wpływem jej nauczyciela historii z liceum – zagorzałego antykomunisty, który zaprezentował jej lekturę "The Conscience of a Conservative" Barry’ego Goldwatera. Drugą osobą, która miała wpływ na poglądy Rodham był metodystyczny duszpasterz i promotor sprawiedliwości społecznej, dzięki któremu poznała działacza na rzecz praw człowieka, Martina Luthera Kinga Juniora.
Wellesley College (1965–1969).
W 1965 roku Rodham dostała się na Wellesley College, gdzie studiowała politologię. Na pierwszym roku dołączyła do Partii Republikańskiej i była przewodniczącą swojego oddziału organizacji młodzieżowej w Wellesley – Wellesley Young Republicans. Już w 1966 roku identyfikowała się jako Republikanin Rockefellera. Popierała Johna Lindsaya w wyborach na burmistrza Nowego Jorku i Edwarda Brooke’a w wyborach do Senatu. Później poglądy Rodham zmieniły się pod wpływem wojny wietnamskiej i aktywności ruchu praw obywatelskich, więc ustąpiła ze swojej funkcji w republikańskiej młodzieżówce i w 1968 roku zaangażowała się w kampanię wyborczą demokraty Eugene’a McCarthy’ego.
W 1968 roku została wybrana na przewodniczącą samorządu studenckiego Wellesley College i pełniła tę funkcję do ukończenia studiów w 1969 roku. Po zamachu na Martina Luthera Kinga Juniora, Rodham zorganizowała dwudniowy strajk i przeciwstawiała się segregacji rasowej, starając się o rekrutację czarnoskórych studentów i wykładowców.
Aby pomóc Rodham zrozumieć zachodzącą w niej zmianę poglądów, profesor Alan Schechter przydzielił jej staż w kongresie w ramach programu "Wellesley in Washington". Razem z kongresmenem Charlesem Goodellem miała pomóc Nelsonowi Rockefellerowi w prawyborczej kampanii prezydenckiej. Według relacji samej Hillary Clinton, w czasie konwencji krajowej Republikanów w Miami w 1968 roku poczuła rozczarowanie sposobem w jaki zwycięski kandydat, Richard Nixon, przedstawiał Rockefellera w swojej kampanii i ogólnie rasistowską atmosferą panującą w czasie całego wydarzenia. Tego samego roku opuściła Partię Republikańską.
W 1969 roku ukończyła studia politologiczne, uzyskując bakalaureat i wydziałowe wyróżnienie. Jej praca naukowa była krytyką taktyk radykalnego działacza społecznego Saula Alinsky’ego. Jej promotorem był profesor Alan H. Schechter. Lata później, gdy Hillary Clinton była pierwszą damą, dostęp do jej pracy naukowej został ograniczony na polecenie Białego Domu, co było przedmiotem wielu spekulacji. W czasie ceremonii rozdania dyplomów wygłosiła przemówienie, w którym podważyła rolę, jaką wówczas spełniały wielkie instytucje (wliczając w to uniwersytety) i skrytykowała obecnego na tym wydarzeniu senatora Edwarda Brooke’a. Swoim wystąpieniem spowodowała owację na stojąco trwającą 7 minut. Postać i idee Rodham wywołały wielkie zainteresowanie mediów. Poświęcony jej został między innymi artykuł w magazynie Life, talk-show Irva Kupcineta i artykuły w wielu gazetach lokalnych w Nowej Anglii i Illinois.
Latem 1969 roku, po ukończeniu studiów, Rodham podejmowała się różnych zajęć na Alasce. Myła naczynia w Parku Narodowym Denali i pracowała w fabryce konserw rybnych w Valdez. Została zwolniona z powodu zadawania zbyt wielu pytań o stan przetwarzanych ryb. Sama fabryka została zamknięta niedługo potem.
Yale Law School (1969–1974).
W 1969 Rodham rozpoczęła studia prawnicze na Yale Law School. Współtworzyła studencki kwartalnik "Yale Review of Law and Social Action". Najbardziej interesowały ją prawa dziecka. Na drugim roku podjęła pracę jako asystentka na uniwersyteckim wydziale badań nad dziećmi, który zajmował się badaniami rozwoju mózgu w dzieciństwie. Została przydzielona do zespołu Ala Solnita, Joe Goldsteina i Anny Freud. W miejscowym szpitalu, "Yale-New Haven Hospital", poznawała bezpośrednio sprawy dotyczące przemocy wobec dzieci i jako wolontariuszka udzielała darmowych porad prawnych dla ubogich. W uznaniu jej zasług otrzymała możliwość udziału w projekcie Washington Research Project Marian Wright Edelman. Została przydzielona do senackiej komisji Waltera Mondale’a zajmującej się pracownikami migrującymi. Z czasem Edelman stała się dla Rodham mentorem.
W 1971 roku zaczęła się umawiać z kolegą ze studiów na Uniwersytecie Yale, Billem Clintonem. Razem zamieszkali w Oakland, gdzie Rodham odbywała letni staż w firmie prawniczej Treuhaft, Walker and Burnstein. Para nadal mieszkała razem powróciwszy do New Haven, aby kontynuować studia. W 1973 roku oboje wspomagali kampanię wyborczą George’a McGoverna, kandydata Partii Demokratycznej na prezydenta Stanów Zjednoczonych.
W 1973 roku Rodham ukończyła Yale Law School ze stopniem Juris Doctor (doktor prawa). Bill Clinton zabrał wtedy Hillary Rodham na jej pierwszą wycieczkę za ocean, do Anglii i oświadczył się jej na brzegu Ennerdale. Rodham odrzuciła zaręczyny, twierdząc, że potrzebuje czasu.
Rodham spędziła rok na studiach podyplomowych na Yale Child Study Center. Studiowała medycynę dziecka. Jej pierwszy artykuł naukowy "Children Under the Law", został opublikowany w "Harvard Educational Review" – czasopiśmie edukacyjnym publikowanym przez Uniwersytet Harvarda. Artykuł określał dziecięcych obywateli jako osoby bezsilne i stawiał tezę, że dzieci nie powinny być uznawane za równie niekompetentne w momencie narodzin i w momencie wchodzenia w wiek dorosły. Sądy miałyby z góry zakładać kompetencję prawną i podważać ją wyłącznie w oparciu o dowód. Artykuł był wielokrotnie przywoływany przez powstający wówczas ruch obrony praw dziecka.
W czasie studiów podyplomowych Rodham pracowała jako adwokat w nowo powstałej fundacji Children’s Defense Fund, założonej przez Marian Wright Edelman.
Małżeństwo i kariera prawnicza (1974–1978).
W 1974 roku była członkiem zespołu badającego aferę Watergate dla Komisji Sądownictwa Izby Reprezentantów. Prace komisji doprowadziły do ustąpienia Richarda Nixona ze stanowiska prezydenta Stanów Zjednoczonych.
Bez skutku próbowała zdać egzamin prawniczy w Dystrykcie Kolumbia. Udało jej się to dopiero później, w Arkansas.
W 1975 roku Bill Clinton kupił dom w Fayetteville, w stanie Arkansas i zaprosił Rodham do zamieszkania razem. Rodham przyjęła propozycję, a także w końcu przyjęła jego zaręczyny. Wzięli ślub 11 października 1975 roku. Rodham postanowiła zachować nazwisko panieńskie. Jak później tłumaczyła, chciała rozdzielić życie prywatne od zawodowego.
W 1976 roku została pracownikiem wydziału prawa ("School of Law") na University of Arkansas, Fayetteville i prowadziła zajęcia z prawa karnego.
W listopadzie 1976 roku Bill Clinton został wybrany na urząd prokuratora generalnego Arkansas i para przeprowadziła się do Little Rock. Tam w lutym 1977 roku Rodham rozpoczęła pracę w firmie prawniczej Rose Law Firm. Specjalizowała się w prawie patentowym i prawie autorskim. Pracowała też pro bono jako adwokat dziecięcy.
Pierwsza dama Arkansas (1978–1993).
W listopadzie 1978 roku Bill Clinton został wybrany na urząd gubernatora Arkansas. W styczniu 1979 roku objął urząd, a Rodham została pierwszą damą. W tym samym roku gubernator powierzył pierwszej damie także stanowisko przewodniczącej komitetu doradczego do spraw medycyny wiejskiej (en. "Rural Health Advisory Committee"). Dzięki nowej polityce budżetowej Arkansas udało się ustanowić placówki medyczne w najbiedniejszych rejonach bez obniżania wynagrodzeń lekarzy.
Chcąc zwiększyć dochody swojej rodziny Rodham zainwestowała w 1978 roku w futures przemysłu związanego z hodowlą bydła. Jej inwestycja o wysokości 1000$ zaowocowała zyskiem 100 000$ po 10 miesiącach. W tym samym czasie dokonała z mężem niefortunnej inwestycji w ziemię w celu budowy domków wypoczynkowych i razem z Jimem i Susan McDougal założyli spółkę Whitewater Development Corporation. Obie inwestycje stały się później przedmiotem kontrowersji w latach 90. W 1979 Rodham została pełnym partnerem Rose Law Firm. Aż do 1992 roku, kiedy Bill Clinton został prezydentem, pensja Rodham była wyższa od pensji jej męża
27 lutego 1980 roku Rodham urodziła córkę Chelsea.
W 1980 roku Bill Clinton stracił urząd gubernatora, a Hillary Rodham pozycję pierwszej damy Arkansas po przegranych wyborach. Nowym gubernatorem został Frank D. White. Bill Clinton postanowił odzyskać urząd dwa lata później. W czasie wyborów w 1992 roku Hillary Rodham zaczęła używać nazwiska swojego męża lub mówiła o sobie "Pani Bill Clinton", aby złagodzić obawy bardziej konserwatywnych wyborców. Wzięła też urlop w Rose Law, poświęcając się kampanii wyborczej swojego męża. Ostatecznie na urząd gubernatora ponownie został wybrany Bill Clinton, a Hillary ponownie została pierwszą damą. Oboje pełnili te urzędy do 1992 roku, kiedy Bill Clinton został wybrany na urząd prezydenta Stanów Zjednoczonych. Od 1982 roku pierwsza dama już na stałe zmieniła swoje pełne imię i nazwisko na Hillary Rodham Clinton.
W 1983 roku Hillary Clinton została przewodniczącą Komitetu Standardów Edukacyjnych Arkansas. Jej zadaniem była reforma systemu edukacji publicznej. Pod jej przewodnictwem komitet zarekomendował obniżenie wieku obowiązku szkolnego, wprowadzenie nieobowiązkowych kursów z matematyki i nauk ścisłych we wszystkich liceach oraz zmniejszenie rozmiaru klas. Propozycje spotkały się z dezaprobatą Związku Zawodowego Nauczycieli, z którym Hillary Clinton osobiście prowadziła negocjacje aż do wprowadzenia projektów ustaw w życie. W celu pokrycia kosztów reform podniesiono podatek od sprzedaży.
Została kobietą roku gazety "Arkansas Democrat-Gazette" w 1983 roku.
W 1985 roku wprowadziła do Arkansas międzynarodowy program "Home Instruction Program for Preschool Youth", zajmujący się pomocą i rozwojem w edukacji przedszkolnej, stawiający nacisk na redukcję analfabetyzmu w młodym wieku.
Od 1982 do 1988 Clinton była członkiem rady nadzorczej (a czasem jej przewodniczącą) New World Foundation, fundacji non-profit wspierającej organizacje na rzecz demokracji i praw człowieka.
W latach 1987–1991 była przewodniczącą Naczelnej Rady Adwokackiej na rzecz kobiet w zawodzie, zajmującej się walką z uzależnianiem wynagrodzeń i warunków zawodowych od płci pracownika, a nie jego kwalifikacji. Czasopismo prawnicze "The National Law Journal" dwukrotnie wymieniło Hillary Clinton wśród 100 najbardziej wpływowych adwokatów w Ameryce: w 1988 i 1991 roku.
W 1990 roku Clintonowie rozważali kandydaturę Hillary na stanowisko gubernatora Arkansas zamiast Billa. Jednak według obserwacji samej zainteresowanej, opinia publiczna zdawała się temu nieprzychylna, więc ostatecznie to Bill Clinton wystartował po raz ostatni w wyborach gubernatorskich i został wybrany na swoją, jak się później okazało, ostatnią kadencję.
W latach 1986–1992 była przewodniczącą Fundacji Obrony Dzieci, a w latach 1988–1992 była członkiem działu prawnego Szpitala Dziecięcego Arkansas. Poza organizacjami non-profit była także członkiem zarządów takich przedsiębiorstw jak: TCBY (1985–1992), Walmart (1986–1992) i Lafarge (1990–1992). TCBY i Walmart były przedsiębiorstwami mającymi swoje siedziby w Arkansas i klientami Rose Law. Będąc w zarządzie Walmart z sukcesem postulowała wprowadzenie bardziej przyjaznych środowisku praktyk. Krytykowała też słynne praktyki antyzwiązkowe firmy, ale doprowadziło to do odsunięcia jej na dalszy plan.
Kampania prezydencka Billa Clintona w 1992.
W 1992 roku Bill Clinton wystartował w wyborach prezydenckich. Jeszcze przed pierwszym głosowaniem w prawyborach wiele mediów zarzucało mu pozamałżeński romans z piosenkarką Gennifer Flowers, często występującą na salonach. Małżeństwo Clintonów wystąpiło w programie "60 Minutes", gdzie Bill zaprzeczył romansowi, choć przyznał, że czasem faktycznie szkodził swojemu małżeństwu. Było to pierwsze wystąpienie Hillary Clinton w telewizji ogólnokrajowej.
W tym samym wywiadzie, w "60 minutes", Hillary Clinton powiedziała, że nie jest małą kobietą stojącą przy swoim mężczyźnie, jak Tammy Wynette. Parodiowała przy tym południowoamerykański akcent. W ten sposób nawiązała także do piosenki Wynette, zatytułowanej "Stand by Your Man". Słowa te spotkały się z negatywną reakcją opinii publicznej jako, zdaniem wielu, poniżające gospodynie domowe. Sama Wynette napisała do Clinton, że ma jej za złe tę wypowiedź i że Clinton prawdopodobnie obraziła wszystkich fanów muzyki country, którzy muszą radzić sobie sami, bez kogoś kto zabierze ich do Białego Domu. Ostatecznie Clinton przeprosiła za swoją wypowiedź i poprosiła Wynette, żeby zaśpiewała na jej zbiórce pieniędzy. Wynette zgodziła się.
W trakcie kampanii Clinton wielokrotnie podkreślała swoje niestereotypowe podejście do życia. 26 marca 1992 roku w programie "Nightline" w stacji ABC wypowiedziała słynne słowa: co można przetłumaczyć jako:W sierpniu 1992 roku gazeta "The American Spectator" nazwała Hillary Clinton "Lady Macbeth" "z Little Rock". To określenie było wielokrotnie powtarzane w konserwatywnej prasie i pojawiło się w przynajmniej jeszcze 20 innych gazetach.
Sam Bill Clinton odnosząc się do kompetencji swojej żony powiedział, że głos na niego to "dwa w cenie jednego".
Pierwsza dama Stanów Zjednoczonych (1993–2001).
Gdy w styczniu 1993 roku Bill Clinton objął urząd prezydenta, Hillary Clinton została pierwszą damą Stanów Zjednoczonych. Była pierwszą pierwszą damą, która miała ukończone studia podyplomowe i pierwszą damą, która była aktywna zawodowo w chwili obejmowania stanowiska.
Była bardzo aktywna w życiu publicznym, nierzadko wypowiadając się na tematy polityczne. Pełniła funkcje doradcze i reprezentacyjne – często przedstawiała stanowisko Białego Domu w mediach i kongresie. Było to wówczas bardzo nietypowe zajęcie dla pierwszej damy. Hillary Clinton jest uważana za jedną z najbardziej wpływowych pierwszych dam w historii USA.
W 1993 roku prezydent mianował pierwszą damę przewodniczącą grupy zawodowej do spraw reformy służby zdrowia. Głównym założeniem reformy było zobowiązanie pracodawców do pokrycia składek ubezpieczenia zdrowotnego pracowników. Powszechnie przygotowywana ustawa była potocznie nazywana "Hillarycare" od imienia głównej reformatorki, głównie przez jej przeciwników. Nie udało się jednak do niej przekonać ani Izby Reprezentantów, ani Senatu, choć w obu izbach większość miała Partia Demokratyczna. 26 września 1993 przywódca większości w Senacie, George Mitchell, ogłosił, że reforma służby zdrowia nie będzie dyskutowana w Kongresie do końca kadencji.
W czasie kampanii do wyborów parlamentarnych w 1994 roku Partia Republikańska uczyniła plan reformy służby zdrowia Clinton jednym z głównych punktów odniesienia. Ostatecznie Republikanie zdobyli w tych wyborach większość i w Izbie Reprezentantów i Senacie. Wielu analityków uważa przeciwstawienie się reformie Clinton za jedną z głównych przyczyn zwycięstwa Republikanów, zwłaszcza wśród wyborców nieutożsamiających się z żadną partią. Przeciwnicy powszechności służby zdrowia często stosowali określenie "Hillarycare" także wobec podobnych planów reform w przyszłości.
Razem z senatorami Tedem Kennedym i Orrinem Hatchem przygotowała w 1997 roku reformę państwowych ubezpieczeń zdrowotnych dla dzieci, która miała zapewnić im państwowe wsparcie, jeśli ubezpieczenie rodzica nie pokrywałoby kosztów leczenia dziecka. Był to dziesięcioletni program, który udało się przegłosować w zdominowanym przez Republikanów kongresie. Z powodzeniem lobbowała na rzecz zwiększenia badań National Institutes of Health nad rakiem gruczołu krokowego i astmą dziecięcą, a także przygotowywała sprawozdania z raportów nad chorobą, która dotykała weteranów I wojny w Zatoce Perskiej, szerzej znanej jako syndrom wojny w Zatoce Perskiej.
Wraz z prokurator generalną Janet Reno, Clinton utworzyła urząd do spraw przemocy wobec kobiet przy Departamencie Sprawiedliwości.
Jest współtwórcą ustawy o bezpieczeństwie rodziny z 1997 roku, którą uważa za swoje największe osiągnięcie jako pierwszej damy, oraz ustawy z 1999 roku zwiększającej pomoc federalną dla wchodzących w wiek dorosły nastolatków z rodzin zastępczych.
Jako pierwsza dama Clinton prowadziła wiele konferencji prasowych Białego Domu. Między innymi konferencję prasową z 23 października 1997 roku dotycząca opieki nad dziećmi, konferencję z 17 kwietnia 1997 roku dotyczącą wczesnej nauki i rozwoju dzieci oraz konferencję z 26 kwietnia 2000 roku dotyczącą dzieci i młodzieży.
Clinton często reprezentowała Biały Dom w misjach dyplomatycznych niejednokrotnie bez swojego męża. Odwiedziła 79 krajów w tym czasie, bijąc tym samym należący do Pat Nixon rekord największej liczby odwiedzonych krajów przez pierwszą damę.
We wrześniu 1995 roku, w czasie IV Światowego Kongresu ds. Kobiet w Pekinie wygłosiła znamienne przemówienie na temat łamania praw człowieka w Chińskiej Republice Ludowej i w pozostałych częściach świata. Wysłuchali jej delegaci z ponad 180 krajów. Clinton stwierdziła, że nieakceptowalne jest rozdzielanie kwestii praw kobiet i kwestii praw człowieka. Wypowiedziała wtedy słynne słowa: co w gazecie "Rzeczpospolita" zostało przetłumaczone jako: Pochodzący z tej wypowiedzi cytat "Prawa kobiet to prawa człowieka" stały się symboliczne dla ruchów na rzecz praw kobiet i były często cytowane przez następne lata.
W 2000 założyła Vital Voices Global Partnership – międzynarodową organizację pozarządową, której celem jest współpraca z liderkami politycznymi w zakresie równouprawnienia ekonomicznego i politycznego kobiet oraz praw człowieka. Obok Clinton fundatorkami Vital Voices były Madeleine Albright, Melanne Verveer, Theresa Loar, Donna McLarty, Alyse Nelson i Mary Daley Yerrick.
Afera Whitewater.
Sprawa działalności biznesowej Billa Clintona i Hillary Rodham, w czasie gdy Clinton był gubernatorem, wzbudzała kontrowersje od czasu opublikowania artykułu na ten temat w "New York Times" w 1992 roku.
Sprawa dotyczyła domniemanych przestępstw finansowych Billa i Hillary Clinton związanych z Whitewater Development Corporation. Byli posądzani między innymi o zaciąganie nielegalnych pożyczek, niszczenie dokumentów i kumoterstwo. Spekulowano nawet o romansie Rodham z jej podejrzanym o udział w aferze współpracownikiem, Vince’m Fosterem. Foster popełnił samobójstwo w 1993 roku.
W styczniu 1996 r. Hillary wezwano na przesłuchanie. Stanęła przed sądem badającym sprawę Whitewater pod kierunkiem specjalnego prokuratora Kennetha Starra. Pierwsza Dama zeznawała przez cztery godziny. Nigdy jednak nie przedstawiono jej formalnych zarzutów.
Hillary Clinton była jedyną pierwszą damą w historii Stanów Zjednoczonych, która otrzymała wezwanie sądowe.
Afera Clinton-Lewinsky.
W 1998 związek Clintonów był przedmiotem wielu spekulacji kiedy śledztwo wykazało, że prezydent Bill Clinton miał romans z Moniką Lewinsky, stażystką w Białym Domu. 26 stycznia 1998 roku Bill Clinton zapewnił na konferencji prasowej, że nie miał żadnych relacji seksualnych ze stażystką. Wydarzenia związane z domniemaną wówczas zdradą małżeńską doprowadziły do rozpoczęcia procedury impeachmentu wobec Billa Clintona w Izbie Reprezentantów. Hillary Clinton broniła męża i nazywała doniesienia o zdradzie "wielkim prawicowym spiskiem". Kiedy jej mąż przyznał się publicznie do zdrady, na długo przestała wypowiadać się publicznie.
W sierpniu 1998 roku rzecznik prasowy Hillary Clinton, Marsha Berry, ogłosiła, że pierwszej damie ciężko jest znieść doniesienia o zdradzie, ale nadal kocha swojego męża i córkę. Wierzy, że jej małżeństwo przetrwa i potrzebuje tylko więcej czasu z rodziną.
Jednak z późniejszych doniesień personelu Białego Domu i samej Hillary Clinton wynika, że w rzeczywistości zauważalne było wyraźne napięcie pomiędzy prezydentem a pierwszą damą. Rzadziej ze sobą rozmawiali, rzadziej pokazywali się razem, a nawet rozważali rozwód. Ostatecznie jednak zdecydowali się na terapię małżeńską. Niektórzy byli pracownicy Białego Domu twierdzili, że Hillary Clinton wiedziała o zdradzie od bardzo dawna i bardziej poruszyło ją upublicznienie afery.
Wybory do Senatu w 2000 roku.
W październiku 1998 roku pełniący swój urząd przez 34 lata senator Pat Moynihan ogłosił, że przechodzi na emeryturę. Wielu wpływowych działaczy Partii Demokratycznej nalegało, aby to Hillary Clinton zajęła jego miejsce i wystartowała w wyborach do Senatu w okręgu nowojorskim. Clinton zgodziła się i razem z mężem kupiła dom w Chappaqua w stanie Nowy Jork we wrześniu 1999 roku. To był pierwszy raz w historii, kiedy pierwsza dama Stanów Zjednoczonych kandydowała na jakikolwiek urząd. Jej głównym przeciwnikiem był Rick Lazio, reprezentant Nowego Jorku w Izbie Reprezentantów.
Krytyka Hillary Clinton w czasie kampanii wyborczej skupiała się głównie na zarzucaniu jej wypromowania siebie na sukcesie męża i braku jakichkolwiek wcześniejszych powiązań z Nowym Jorkiem.
Clinton obiecała skupić się na poprawie sytuacji gospodarczej stanu i przyczynieniu się do powstania 200 tysięcy miejsc pracy. Jej plan przewidywał ulgi podatkowe za tworzenie nowych miejsc pracy i wspieranie różnych inwestycji biznesowych z naciskiem na nowe technologie. Nawoływała do obniżenia podatku od czesnego i długoterminowej opieki zdrowotnej.
Clinton wygrała wybory powszechne 7 października 2000 roku. Zagłosowało na nią 55% wyborców. Została tym samym pierwszą kobietą senatorem ze stanu Nowy Jork.
Senator Stanów Zjednoczonych (2001–2009).
Hillary Clinton została zaprzysiężona 3 stycznia 2001 roku i tym samym stała się pierwszą i do dziś jedyną pierwszą damą, która została wybrana na jakikolwiek urząd publiczny. W tym samym miesiącu, 20 stycznia 2001 roku skończyła się druga i ostatnia kadencja prezydenta Billa Clintona, a tym samym Hillary Clinton przestała być pierwszą damą.
Należała do sześciu komisji:
Po zamachach z 11 września 2001 roku Clinton we współpracy z senatorem Charlesem Schumerem zorganizowała zbiórkę pieniędzy na działania naprawcze w Nowym Jorku. Udało im się zebrać 21 mld dolarów na ponowne zagospodarowanie obszarów, gdzie wcześniej znajdowało się World Trade Center.
W październiku 2001 roku poparła USA Patriot Act. Później, w 2005 roku zagłosowała za przedłużeniem ważności tej ustawy. Wyrażała niepokój związany z tym, że może on umożliwić rządowi naruszanie wolności osobistej obywateli, ale stwierdziła, że bezpieczeństwo było w tamtym okresie ważniejsze.
Była zwolenniczką interwencji militarnej Stanów Zjednoczonych w Afganistanie. Jej zdaniem, była to szansa na walkę z terroryzmem i łamaniem praw człowieka w Afganistanie. Szczególnie dostrzegała w tym szansę na poprawę życia afgańskich kobiet, które jej zdaniem pod rządami Talibów cierpiały najbardziej. W październiku 2002 roku zagłosowała także za interwencją militarną w Iraku, co jednak w przyszłości nazywała błędem wynikającym z dezinformacji szerzonej przez gabinet Georga W. Busha. W czasie wojny osobiście odwiedzała amerykańskie obozy w Iraku i Afganistanie. Po odwiedzeniu Iraku w lutym 2005 roku oceniła tamtejszą sytuację jako dobrą – powstanie przeciwko władzy upadło, demokratyczne wybory zostały przeprowadzone bez zakłóceń, a wiele części kraju funkcjonuje dobrze. Po odwiedzeniu Afganistanu w lipcu 2005 roku zauważyła, że Stany Zjednoczone poniosły ogromne straty i wniosła o poszerzenie amerykańskiego kontyngentu o 80 tysięcy żołnierzy. W listopadzie 2005 roku przyznała, że choć błędem z jej strony było poparcie interwencji w Iraku, błędem byłoby też wycofanie się w najbliższym okresie.
Zagłosowała przeciwko dwóm ustawom George’a Busha, które obniżały podatki (EGTRRA i JGTRRA), przeciwko nominacji Johna Glovera Robertsa na stanowisko prezesa Sądu Najwyższego i przeciwko nominacji Samuela Alito do Sądu Najwyższego.
W 2005 roku wezwała Federalną Komisję Handlu do zbadania sprawy ukrytych scen seksu w grze ." Razem z Joe Liebermanem i Evanem Bayhem przygotowała Family Entertainment Protection Act. Ustawa miała wymuszać przestrzeganie ocen systemu Entertainment Software Rating Board w celu ochrony dzieci przed niewłaściwymi treściami, ale nigdy nie weszła w życie. Została skierowana do senackiej komisji ds. handlu, nauki i transportu, a potem jej ważność wniosku wygasła wraz z kadencją Senatu.
W 2004 i 2005 roku zagłosowała przeciwko ustawie Federal Marriage Amendment, która definiowała małżeństwo jako związek pomiędzy kobietą a mężczyzną.
W 2006 roku Hillary Clinton ubiegała się o drugą kadencję i wygrała wybory 7 listopada 2006 roku, uzyskując 67% głosów w wyborach powszechnych i wygrywając w 58/62 jednostkach administracyjnych Nowego Jorku. Jej głównym kontrkandydatem był Republikanin John Spencer, były burmistrz Yonkers.
W II kadencji stosunek Hillary Clinton do obecności wojsk amerykańskich w Iraku zmienił się. Uważała, że najwyższy czas, żeby się wycofać. W 2007 roku zagłosowała przeciwko wnioskowi prezydenta, aby zwiększyć kontyngent w Iraku. Zagłosowała też za wycofaniem wojsk z Iraku, ale prezydent George W. Bush zawetował tę ustawę.
Kampania prezydencka w 2008 roku.
20 stycznia 2007 roku Hillary Clinton zapowiadała swoją kandydaturę do nominacji Partii Demokratycznej w wyborach prezydenckich w 2008 roku. Do lutego 2008 roku prowadziła we wszystkich sondażach. Później prowadzenie przejął jej główny rywal i senator ze stanu Illinois, Barack Obama. Jednak to Clinton zebrała więcej datków na kampanię wyborczą.
Clinton opierała swoją kampanię na zapewnianiu o swoim doświadczeniu, natomiast głównym hasłem wyborczym Obamy była "zmiana". Przeciwnicy Clinton często wypominali jej poparcie dla interwencji militarnej w Iraku, której Obama sprzeciwiał się od samego początku.
Obamie udało się uzyskać poparcie senatora Teda Kennedy’ego, o które Clinton zabiegała od dłuższego czasu. Clinton poparli między innymi Walter Mondale (były wiceprezydent w gabinecie Jimmy’ego Cartera) i generał Hugh Shelton (były przewodniczący Kolegium Połączonych Szefów Sztabów).
Hillary Clinton wygrała wybory powszechne, uzyskując najwięcej, 48,04%, wszystkich głosów. Jej główny rywal Barack Obama uzyskał 47,31% głosów. Jednak Obama wygrał w 33 stanach, a Clinton w 23. Tym samym Obama uzyskał więcej głosów delegatów i to on został nominowanym Partii Demokratycznej.
7 czerwca 2008 roku Hillary Clinton wycofała się z kampanii wyborczej i udzieliła swojego poparcia Barackowi Obamie, który ostatecznie wygrał prawybory i wybory prezydenckie.
Sekretarz stanu Stanów Zjednoczonych (2009–2013).
W grudniu 2008 roku zostało zapowiedziane, że Hillary Clinton obejmie urząd sekretarza stanu Stanów Zjednoczonych. Urząd objęła 21 stycznia 2009 roku, tym samym rezygnując z funkcji senatora.
Clinton zwiększyła wykorzystywanie mediów społecznościowych w Departamencie Stanu, informując społeczeństwo o bieżących sprawach za pośrednictwem Facebooka i Twittera.
Odwiedziła 112 krajów w trakcie pełnienia urzędu, najwięcej spośród wszystkich sekretarzy stanu. Podróżowała do wcześniej rzadko odwiedzanych przez sekretarzy krajów, takich jak Togo i Timor Wschodni. Jej zdaniem w epoce wirtualnej osobiste wizyty były ważniejsze, niż kiedykolwiek wcześniej.
Tuż po przejęciu urzędu Clinton wykonała wiele telefonów do zagranicznych przywódców, informując ich o zmianie polityki zagranicznej Stanów Zjednoczonych, która jej zdaniem wymagała naprawy. Razem z ministrem spraw zagranicznych Rosji Siergiejem Ławrowem na znak chęci odbudowy relacji między oboma krajami, wcisnęli symboliczny guzik restartu. Nowa polityka wobec Rosji była powszechnie nazywana "rosyjskim resetem". Z obserwacji New York Times wynika, że relacje były lepsze za prezydentury Dmitrija Miedwiediewa w Rosji, ale pogorszyły się, gdy do władzy powrócił Władimir Putin.
W 2009 roku prowadziła mediacje pomiędzy Turcją i Armenią, które miały podpisać pakt o otwartych granicach. Będąc w Zurychu rozwiązała na odległość powstały w ostatniej chwili spór, który prawie zakończył negocjacje niepowodzeniem.
Sprzeciwiała się irańskiemu programowi nuklearnemu i w związku z tym namawiała inne kraje do izolacji Iranu i nakładanie na niego sankcji. W tym samym czasie prowadziła negocjacje z Iranem, których zwieńczeniem było porozumienie nuklearne w 2015 roku, 2 lata po złożeniu przez Clinton urzędu.
W kwietniu 2011 roku znajdowała się w najbliższym kręgu doradców prezydenta wtajemniczonych w działania Stanów Zjednoczonych, mające na celu pochwycenie przywódcy terrorystów Osamę bin Ladena. Clinton zalecała nieskrępowane działania, twierdząc że powstrzymanie przywódcy terrorystów jest ważniejsze, niż ryzyko pogorszenia relacji z Pakistanem.
W początkowej fazie wojny domowej w Syrii Clinton i Obama nakłaniali prezydenta Syrii Baszszara al-Asada do zaprowadzenia demokratycznych reform. W późniejszym okresie namawiali go do ustąpienia. Clinton i dyrektor CIA David Petraeus przygotowali plan umocnienia syryjskiej opozycji poprzez uzbrajanie i trening wcześniej zweryfikowanych grup syryjskich rebeliantów. Jej propozycja została odrzucona przez Biały Dom z powodu niechęci angażowania się w konflikt i z obawy, że wśród rebeliantów mogą ukrywać się ekstremiści, którzy zaczną atakować inne cele.
15 grudnia asystenci Clinton poinformowali, że sekretarz stanu odwołała podróż zagraniczną z powodu grypy żołądkowej, którą zaraziła się w czasie podróży do Europy. Na kilka dni trafiła do szpitala po tym jak zemdlała z powodu odwodnienia i w efekcie doznała wstrząśnienia mózgu. Później, w szpitalu zdiagnozowano u niej zakrzepicę.
Clinton już w marcu 2012 roku poinformowała, że ustąpi ze stanowiska sekretarza stanu po zakończeniu pierwszej kadencji prezydenta Baracka Obamy niezależnie od wyników kolejnych wyborów prezydenckich. Złożyła urząd 1 lutego 2013 roku. Na stanowisku sekretarza stanu zastąpił ją demokrata John Kerry.
Reakcja na zamach w Bengazi.
11 września 2012 ambasada USA w Libii, w Bengazi została zaatakowana. Zginął ambasador J. Christopher Stevens i trzech pracowników ambasady. Doniesienia i wyjaśnienia pracowników dyplomacji po atakach były różne i czasem sprzeczne ze sobą. 15 października Clinton wzięła na siebie odpowiedzialność za błędy w zabezpieczeniu ambasady i przyznała, że sprzeczne doniesienia były spowodowane mgłą wojny i ogólnym zamieszaniem po atakach.
19 grudnia 2012 Thomas R. Pickering i Michael Mullen przygotowali raport, który był krytyczny wobec Departamentu Stanu. Skrytykowano między innymi ignorowanie próśb o zwiększenie liczby pracowników ochrony, ulepszenie mechanizmów zabezpieczających i niedostosowanie procedur bezpieczeństwa do zmieniających się warunków w Libii. Clinton zaakceptowała wnioski z raportu i zapowiedziała wdrożenie jego zaleceń. Podjęła decyzję o zwolnieniu czterech urzędników Departamentu Stanu i podległych im pracowników.
Clinton stanęła przed Komisją Kongresową ds. Zagranicznych 23 stycznia 2013 roku i 22 października 2015 roku. Ponownie wzięła na siebie odpowiedzialność za to, co stało się w Bengazi, ale broniła się, mówiąc że nie brała bezpośredniego udziału w dyskusji na temat bezpieczeństwa konsulatu. Dodała, że nie docierały do niej wnioski o podwyższenie bezpieczeństwa ambasady, bo takimi wnioskami zajmują się eksperci ds. bezpieczeństwa w Departamencie Stanu, a nie sekretarz stanu. Zapewniła też, że po ataku w Bengazi podjęła natychmiastowe działania, by wzmocnić ochronę amerykańskich placówek.
Kontrowersje związane z e-mailami.
W marcu 2015 roku inspektor generalny Departamentu Stanu ujawnił, że Hillary Clinton używała prywatnych kont email do przechowywania poufnych informacji. Krytycy Clinton zarzucali jej niedbalstwo i łamanie protokołów oraz procedur dyplomatycznych.
The New York Times informował, że około 2100 maili znajdujących się na prywatnej poczcie elektronicznej Clinton zostały uznane na mocy wstecznej jako poufne. Żaden z nich nie był oficjalnie poufny w momencie wysłania. 65 maili otrzymało status "tajny", a 20 "ściśle tajny", reszta miała status "poufny".
Inspektor generalny Departamentu Stanu złożył do Kongresu pismo, w którym stwierdził, że choć żaden mail nie był poufny w chwili wysłania, to jednak niektóre zawierały informacje niejawne. 15 lipca 2015 roku zeznał, że przynajmniej jedna wiadomość była poufna w chwili wysłania i nigdy nie powinna się znaleźć na nierządowym serwerze.
Hillary Clinton twierdziła, że żadna z informacji znajdujących się na jej prywatnej poczcie nie była poufna. 2 lipca 2016 roku została przesłuchana przez FBI
Fundacja Clintonów (2013–2016).
Po zakończeniu sprawowania urzędu sekretarza stanu 1 lutego 2013 roku, Hillary Clinton po raz pierwszy od 30 lat stała się osobą prywatną. Ona i jej córka Chelsea Clinton przyłączyły się do zarządu fundacji męża. Nazywająca się do tej pory fundacja "William J. Clinton Foundation" zmieniła nazwę na "Bill, Hillary &amp; Chelsea Clinton Foundation". Hillary Clinton skupiła się na wczesnym rozwoju dzieci i zachęcaniu młodych dziewczyn do zdobywania średniego wykształcenia na całym świecie. W akcji brała udział Julia Gillard, była premier Austalii.
Clinton prowadziła także projekt "No Ceilings: The Full Participation Project" we współpracy z fundacją Billa Gatesa i Melindy Gates, "Bill &amp; Melinda Gates Foundation". W ramach projektu zbierała informacje na temat postępów dokonanych w emancypacji kobiet na świecie od czasu konferencji pekińskiej. Postępy oceniła pozytywnie i napisała w raporcie, że nigdy w historii nie było lepszego okresu, aby urodzić się kobietą.
13 lutego 2013 roku Clinton otrzymała Medal Departamentu Obrony za Wybitną Służbę Publiczną – najwyższe odznaczenie Pentagonu.
Fundacja znowu zaczęła przyjmować datki z innych krajów, czego nie robiła w okresie kiedy Hillary Clinton była sekretarzem stanu. W kwietniu 2015 roku Clinton zrezygnowała z dalszego kierowania fundacją z powodu chęci wystartowania w wyborach prezydenckich. Jednocześnie fundacja ogłosiła, że będzie przyjmować nowe zagraniczne datki tylko od sześciu kolejnych krajów.
Kampania prezydencka w 2016 roku.
12 kwietnia 2015 Hillary Clinton wyraziła chęć kandydowania w wyborach prezydenckich w 2016 roku. Jednak jej kampania zaczęła się jeszcze wcześniej dzięki niezależnym akcjom takim jak "Ready for Hillary" i "Priorities USA Action". W swojej kampanii skupiła się na potrzebach klasy średniej. Zapowiedziała wysiłki na rzecz zwiększenia dochodów klasy średniej, wprowadzenia powszechnej edukacji przedszkolnej, obniżenie podatków od czesnego i udoskonalenie Patient Protection and Affordable Care Act.
Od lipca 2013 roku do sierpnia 2015 większość sondaży wskazywała, że w prawyborach Partii Demokratycznej ponad 50% wyborców było gotowych zagłosować na Hillary Clinton. W późniejszym okresie poparcie dla niej wahało się od około 40% do około 55%, ale nadal miała przewagę. Jej największym i jedynym kontrkandydatem, który występował na listach wyborczych we wszystkich stanach i nie wycofał się przed pierwszym głosowaniem, był Bernie Sanders – senator, były burmistrz Vermont i zadeklarowany socjalista.
Clinton od początku miała przytłaczającą przewagę w sondażach i w liczbie superdelegatów deklarujących poparcie dla niej. Ostatecznie uzyskała także poparcie 55,20% wyborców w wyborach powszechnych i poparcie 46,29% delegatów (na Berniego Sandersa głos oddało 38.76% delegatów, reszta oddała głos niewiążący). 26 lipca 2016 roku na konwencji krajowej Partii Demokratycznej w Filadelfii Hillary Clinton została oficjalnie nominowana jako kandydatka Partii Demokratycznej na prezydenta Stanów Zjednoczonych. Bernie Sanders także ją poparł i pod koniec głosowania poprosił prowadzącą obrady o zawieszenie reguł wyboru kandydata i nominowanie Hillary Clinton przez aklamację.
27 lipca 2016 roku konwencja krajowa wyznaczyła Tima Kaine’a, senatora i byłego gubernatora stanu Wirginia, na kandydata na stanowisko wiceprezydenta.
Głównym przeciwnikiem Hillary Clinton był kandydat i członek Partii Republikańskiej Donald Trump – miliarder i przedsiębiorca, który nigdy wcześniej nie pełnił żadnego stanowiska publicznego. W przeszłości Donald Trump należał do różnych partii politycznych, w tym do Partii Demokratycznej przed 1987 i w latach 2001–2009 oraz do Partii Republikańskiej w latach 1987–1999, 2009-2011 i od 2012.
Hillary Clinton zarzucała Trumpowi brak odpowiednich kompetencji, by być prezydentem USA. Jej zdaniem brakowało mu stabilności, siły i mądrości. Nazwała go zagrożeniem dla kraju, demokracji i gospodarki. Z kolei Trump określił Hillary Clinton mianem marionetki w rękach elit i wielkiego biznesu. Oskarżył ją o upokorzenie Stanów Zjednoczonych na arenie międzynarodowej. Powiedział też, że jej spuścizna to śmierć, zniszczenie, terroryzm i słabość.
W początkowej fazie kampanii prezydenckiej sondaże wskazywały dużą przewagę Hillary Clinton nad Donaldem Trumpem, wynoszącą nawet kilkanaście punktów procentowych. Z czasem jej przewaga się zmniejszyła, ale nadal prowadziła w znacznej większości sondaży, zarówno porównujących jej wynik do wyniku Trumpa, jak i tych uwzględniających kandydaturę Gary’ego Johnsona i Jill Stein.
9 listopada 2016 skończyła się kampania wyborcza i rozpoczęło się liczenie głosów. Gdy wyniki cząstkowe zaczęły wskazywać na zdecydowaną przewagę Trumpa nad Hillary Clinton, szef jej kampanii wyborczej, John Podesta, ogłosił na wiecu w Nowym Jorku, że kandydatka nie wygłosi mowy tego dnia i polecił zebranym aby rozeszli się do domów. Między godziną 2:00, a 3:00 czasu wschodniego przeliczono wystarczająco dużo głosów, aby stwierdzić, że Donald Trump pozyskał co najmniej 276 elektorów, a żeby zostać prezydentem potrzeba było przynajmniej 270. Clinton śledziła kampanię wyborczą ze swojego pokoju hotelowego. Stamtąd zadzwoniła do Trumpa aby pogratulować mu wyniku i uznać swoją przegraną. W swojej zwycięskiej przemowie Donald Trump potwierdził, że otrzymał telefon z gratulacjami. Sam pogratulował jej i jej rodzinie ciężkiej walki do samego końca oraz stwierdził, że Stany Zjednoczone mają wobec niej ogromny dług wdzięczności za jej zasługi dla kraju. Hillary Clinton wygłosiła swoje przemówienie dzień później. Przeprosiła za to, że nie udało jej się wygrać tych wyborów, uznała swoją przegraną i pogratulowała zwycięzcy Donaldowi Trumpowi. Wyraziła opinię, że te wybory świadczą o głębokim podziale w społeczeństwie amerykańskim.
Na Hillary Clinton zagłosowało 65 844 954 (48.04%) osób, najwięcej spośród wszystkich kandydatów i o 2 865 075 (2,09%) więcej, niż zdobył zwycięzca tych wyborów Donald Trump. Przegrała jednak głosowanie w Izbie Elektorów otrzymując 227 głosów, o 77 mniej, niż Trump. Dodatkowo pięcioro elektorów przypisanych do Clinton okazało się wiarołomnymi elektorami i zagłosowali oni na innego kandydata. Elektor David Mulinix oddał swój głos na Berniego Sandersa, Levi Guerra, Esther John i Bret Chiafalo na republikanina i byłego sekretarza stanu Colina Powella, a Robert Satiacum Jr. na działaczkę z plemienia Siuksów Faith Spotted Eagle. Hillary Clinton została piątą osobą w historii Stanów Zjednoczonych, która wygrała głosowanie powszechne w wyborach prezydenckich, ale przegrała głosami elektorskimi. Wcześniej byli to Andrew Jackson (1824, zwycięzca – John Quincy Adams), Samuel J. Tilden (1876, zwycięzca – Rutherford Hayes), Grover Cleveland (1888, zwycięzca – Benjamin Harrison) i Al Gore (2000, zwycięzca – George W. Bush).
Publiczne poparcie.
Hillary Clinton była generalnie popierana przez Partię Demokratyczną. Wielu jej członków popierało ją publicznie, między innymi urzędujący prezydent Barack Obama i urzędujący wiceprezydent Joe Biden. Oprócz tego co najmniej 28 członków Partii Republikańskiej otwarcie wyraziło poparcie dla Hillary Clinton. Wśród nich byli to między innymi: Richard Armitage (były zastępca sekretarza stanu w gabinecie George’a W. Busha), Arne Carlson (były gubernator Minnesoty), Doug Elmets (były rzecznik prezydenta Ronalda Reagana), Charles Fried (były państwowy radca prawny USA z nominacji prezydenta Ronalda Reagana), Richard L. Hanna (kongresmen), Robert Kagan (doradca w kampanii prezydenckiej Johna McCaina i Mitta Romneya), Henry Paulson (były sekretarz skarbu), Larry Lee Pressler (kongresmen i senator).
Kandydaturę Clinton popierali także biznesmeni: Warren Buffett (dyrektor generalny Berkshire Hathaway), Tim Cook (dyrektor generalny Apple Inc.), Richard Garriott (producent gier komputerowych), David Karp (założyciel Tumblr), Jeffrey Katzenberg (dyrektor generalny DreamWorks), Chuck Robbins (dyrektor generalny Cisco Systems, republikanin), Meg Whitman (dyrektor generalny Hewlett-Packard, republikanin), Susan Wojcicki (dyrektor generalny YouTube). Popierali ją także pisarze i filmowcy: J.J. Abrams, James Cameron, Stephen King, George Lucas, Robert Rodriguez, Steven Spielberg oraz muzycy: 2 Chainz, 50 Cent, Christina Aguilera, Mariah Carey, Lady Gaga, Sia, Snoop Dogg.
Wśród przywódców zagranicznych faworyzujących Hillary Clinton w wyborach prezydenckich znaleźli się: François Hollande (prezydent Francji), Stefan Löfven (premier Szwecji), Matteo Renzi (premier Włoch), Nicola Sturgeon (premier Szkocji), Manuel Valls (premier Francji). Popierali ją także byli przywódcy: Silvio Berlusconi (były premier Włoch), Tony Blair (były premier Wielkiej Brytanii), Vicente Fox (były prezydent Meksyku), Nicolas Sarkozy (były prezydent Francji).
Relacje z Donaldem Trumpem.
Kontrowersje budził fakt, że przed wyborami Clinton i jej główny rywal Donald Trump stwarzali wrażenie dobrych relacji między sobą. Szczerość ich rywalizacji została podana w wątpliwość między innymi w magazynie Commentary, w programie Today na NBC i w radiu NPR. Bloomberg zasugerowało nawet, że Trump może chcieć pomóc Clinton. Hillary Clinton i Donald Trump konkurując ze sobą wzajemnie podważali swoje kompetencje i przyrównywali kandydaturę swojego przeciwnika do niebezpieczeństwa.
W marcu 2012, kiedy Clinton ogłosiła rezygnację ze stanowiska sekretarza stanu w kolejnym roku, Donald Trump udzielił wywiadu dla Grety Van Susteren w Fox News Channel, gdzie pozytywnie ocenił działalność Clinton podkreślając jej pracowitość. Przyznał też, że osobiście zna ją i jej męża od wielu lat i bardzo ich lubi. Kiedy jednak w 2015 roku Trump prowadził już swoją kampanię wyborczą, nazwał Hillary Clinton najgorszym sekretarzem stanu w historii. Donald Trump komentował również wybory prezydenckie w Stanach Zjednoczonych w 2008 roku na swoim blogu. Stwierdził wówczas, że zna Clintonów osobiście i jego zdaniem Bill był świetnym prezydentem, a Hillary to mądra osoba i byłaby świetnym prezydentem lub wiceprezydentem. Przyznał też, że zna Hillary osobiście. Clintonowie byli gośćmi Donalda Trumpa na jego ślubie z Meliną Knavas w Mar-a-Lago i wspólnie pozowali do zdjęć, na których się uśmiechali i obejmowali.
W przeszłości Donald Trump był także donatorem fundacji Clintonów. W sumie przekazał ponad 100 tys. dolarów, a jego córka Ivanka ponad 5 tys. dolarów.
Sama Hillary Clinton stwierdziła, że choć faktycznie znała osobiście Trumpa, to nigdy się z nim nie przyjaźniła. Za to córka Clinton, Chelsea, deklarowała przyjaźń z córką Trumpa Ivanką.
Nagrane wypowiedzi Trumpa, w których komplementuje Hillary Clinton zostały wykorzystane w spotach wyborczych Teda Cruza (rywala Trumpa w prawyborach Republikanów), a także samej Hillary Clinton.
Wyciek maili Komitetu Krajowego Demokratów.
W lipcu 2016 roku WikiLeaks ujawniła 20 tysięcy e-maili Komitetu Krajowego Partii Demokratycznej, z których wynikało, że w czasie prawyborów kluczowi członkowie komitetu potajemnie wspierali kandydaturę Hillary Clinton. Dyskutowali między innymi o tym jak niekorzystnie przedstawić Sandersa w mediach i wyeksponować fakt, że jest ateistą (choć sam Sanders twierdzi, że wierzy w Boga). Ujawnienie tych informacji doprowadziło do rezygnacji Debbie Wasserman Shultz ze stanowiska przewodniczącej komitetu krajowego partii.
Hillary Clinton oskarżyła rząd Rosji o zaaranżowanie ujawnienia maili, żeby wesprzeć kampanię prezydencką Donalda Trumpa. Ówczesny prezydent Stanów Zjednoczonych Barack Obama potwierdził możliwość potajemnego zaangażowania Rosji w wybory prezydenckie.
Minister spraw zagranicznych Rosji Siergiej Ławrow zaprzeczył jakoby Rosja miała cokolwiek wspólnego z wyciekiem maili.
W październiku 2016 portal WikiLeaks ujawnił kolejne maile. W jednym z nich, wysłanym w czasie demokratycznych prawyborów, demokratka Donna Brazile poinformowała szefa kampanii wyborczej Clinton, Johna Podesty, że czasami dostaje z wyprzedzeniem pytania, które w debacie organizowanej przez CNN otrzymują Hillary Clinton i Bernie Sanders. Podała przykłady i zapowiedziała, że w późniejszym czasie przyśle więcej pytań. Wkrótce opublikowany został także mail, w którym Brazile zdradza sztabowi Clinton jedno z pytań i okoliczności w jakich ma ono zostać zadane. Pytanie rzeczywiście padło, a okoliczności się zgadzają. Brazile oskarżyła Rosję o zlecanie kradzieży maili. Stacja CNN ogłosiła, że nie wiedziała o wycieku i kończy współpracę z Brazile.
Kontrowersje wokół stanu zdrowia.
11 września 2016 roku w Nowym Jorku Hillary Clinton niespodziewanie wcześnie opuściła wydarzenie upamiętniające ofiary zamachu z 11 września 2001 roku. W sieci zostało opublikowane nagranie przedstawiające moment, w którym Clinton zostaje wprowadzona do pojazdu. Według świadków w momencie ewakuacji Clinton zachwiała się, ugięły się pod nią kolana oraz zgubiła but. Początkowo oficjalnie ogłoszono, że Hillary Clinton zasłabła z powodu przegrzania i odwodnienia organizmu. Później ujawniono, że w momencie zdarzenia kandydatka cierpiała na zapalenie płuc.
W odpowiedzi na to zdarzenie jej kontrkandydat, Donald Trump, wyraził nadzieję szybkiego powrotu Clinton do zdrowia i powrotu do kampanii wyborczej.
To wydarzenie wywołało kontrowersje wokół domniemanego dobrego stanu zdrowia kandydatki. Wcześniejsze wątpliwości związane ze stanem zdrowia Clinton były przez jej sztab wielokrotnie bagatelizowane i nazywane "prawicowymi teoriami spiskowymi".
Życie prywatne.
Należy do Zjednoczonego Kościoła Metodystycznego.
Ma dwóch młodszych braci – Hugh i Tony’ego. Jej ojciec Hugh E. Rodham zmarł w wieku 82 lat w 1993 roku na udar mózgu. Matka Dorothy Howell Rodham zmarła w wieku 92 lat w 2011 roku.
Jest żoną Billa Clintona, prezydenta Stanów Zjednoczonych w latach 1993–2001. Ma z nim córkę, Chelsea (ur. 27 lutego 1980). W 1998 roku wyszło na jaw, że mąż Hillary Clinton zdradzał ją ze stażystką w Białym Domu, Moniką Lewinsky.
Poprzez swoją jedyną córkę Hillary Clinton ma zięcia Marca Mezvinsky’ego (ur. 15 grudnia 1977), wnuczkę Charlotte Clinton Mezvinsky (ur. 26 września 2014), wnuka Aidana Clintona Mezvinsky’ego (ur. w czerwcu 2016) i wnuka Jaspera Clintona Mezvinsky'ego (ur. 22 lipca 2019).
Wyniki wyborów.
Poniżej wymienione zostały wybory powszechne, w których Hillary Clinton wzięła czynny udział. Poprzez głównego przeciwnika rozumie się kandydata, który w danych wyborach wygrał lub zajął drugie miejsce jeśli wygrała Clinton.
Wizerunek.
Poniższy wykres przedstawia, jak zmieniała się opinia publiczna na temat Hillary Clinton – według Instytutu Gallupa – w latach 1992–2016, czyli od czasu, gdy jej mąż po raz pierwszy kandydował na stanowisko prezydenta Stanów Zjednoczonych. Wynika z nich, że Hillary Clinton przez większość tego okresu cieszyła się wysokim poparciem, ponad 50% ankietowanych. Liczba osób mających negatywną opinię o Hillary Clinton przeważała nad osobami mającymi pozytywną opinię o niej tylko w okresie wyborów: w 1996 (kiedy jej mąż Bill Clinton kandydował ponownie na prezydenta), 2000 (wybory do senatu), 2008 (wybory prezydenckie) i 2016 (wybory prezydenckie). Wyjątkiem jest 2006 rok, kiedy Hillary Clinton ubiegała się o kolejną kadencję senatora. Najwyższe poparcie zostało odnotowane w grudniu 1998 roku, kiedy w kongresie toczyła się dyskusja nad impeachmentem wobec Billa Clintona z powodu zdrady małżeńskiej. Poparcie dla Hillary Clinton wyniosło wtedy 67%. Największy brak poparcia odnotowano w lipcu 2016 roku, w czasie wyborów prezydenckich. Hillary Clinton negatywnie oceniło 57% ankietowanych, a tylko 38% oceniało ją pozytywnie. Jednocześnie notowania głównego rywala Clinton w tych wyborach, Donalda Trumpa, również były rekordowo słabe. Najdłużej opinia pozytywna o Hillary Clinton przeważała nad opinią negatywną w latach 2008–2015, od wycofania się jej z wyborów prezydenckich w 2008 do początku jej kampanii prezydenckiej w 2015. W całym okresie sprawowania przez nią funkcji sekretarza stanu większość ankietowanych oceniała ją pozytywnie, przez większą część tego okresu popierało ją ponad 60% ankietowanych.

</doc>
<doc id="89830" url="https://pl.wikipedia.org/wiki?curid=89830" title="Studia genderowe">
Studia genderowe



</doc>
<doc id="89831" url="https://pl.wikipedia.org/wiki?curid=89831" title="Zespół dezaprobaty płci">
Zespół dezaprobaty płci



</doc>
<doc id="89832" url="https://pl.wikipedia.org/wiki?curid=89832" title="Elizabeth Dole">
Elizabeth Dole

Elizabeth Hanford „Liddy” Dole (ur. 29 lipca 1936) – amerykańska polityk, senator ze stanu Karolina Północna.
Życiorys.
Była żoną republikańskiego kandydata na prezydenta z 1996 Boba Dole’a (1923–2021).
Służyła w gabinecie Reagana w latach 1983–1987 jako sekretarz transportu. Była też sekretarzem pracy w latach 1989–1990 w administracji George’a Busha.
W latach 1991–2000 była prezydentem amerykańskiego Czerwonego Krzyża.
W 2000 była krótko kandydatką na prezydenta Stanów Zjednoczonych, ale szybko zrezygnowała i poparła George’a W. Busha. Wybrana do senatu w 2002. 4 listopada 2008 przegrała walkę o drugą kadencję z demokratką Kay Hagan.

</doc>
<doc id="89836" url="https://pl.wikipedia.org/wiki?curid=89836" title="Piotr Szczepanik">
Piotr Szczepanik

Piotr Stanisław Szczepanik (ur. 14 lutego 1942 w Lublinie, zm. 20 sierpnia 2020 tamże) – polski piosenkarz, aktor i gitarzysta.
Życiorys.
Studiował historię sztuki na Katolickim Uniwersytecie Lubelskim i tam rozpoczął działalność artystyczną w kabarecie „Czart” występującym w kultowej lubelskiej kawiarni „Czarcia łapa”, mieszczącej się na Starym Mieście, oraz w Akademii Medycznej „Dren 59”. Debiutował w 1963 na Festiwalu Piosenki Studenckiej w Krakowie. Znany jest z takich przebojów jak "Żółte kalendarze" (autor tekstu: Jerzy Miller, autor muzyki: Andrzej Korzyński), "Kochać", "Goniąc kormorany" (autorem obu tekstów jest Andrzej Tylczyński), "Puste koperty", "Zabawa podmiejska", "Nigdy więcej" i innych.
Na przełomie lat 60. i 70. XX w. wraz z Bohdanem Łazuką i Jackiem Fedorowiczem prezentował program estradowo-kabaretowy „Popierajmy się”. W latach 70. występował solo (przy akompaniamencie gitary) w programach muzyczno-poetyckich oraz z recitalami pieśni i romansów. Śpiewał także utwory Adama Nowaka. Działał też jako aktor (zagrał m.in. tytułową rolę w telewizyjnej adaptacji „Chama” Elizy Orzeszkowej, 1979).
Wraz z NSZZ „Solidarność”, od 1980 do 1989, był, wraz z najwybitniejszymi twórcami polskiej kultury, współorganizatorem Festiwalu Piosenki Prawdziwej (1981) oraz koncertów w Muzeum Archidiecezji Warszawskiej, które mieściło się w tamtym czasie w poklasztornym budynku ojców Trynitarzy przy kościele pod wezwaniem Trójcy Przenajświętszej przy ul. Solec 61 w Warszawie. Muzeum miało skromne warunki lokalowe, niewielkie sale, w których odbywały się występy i koncerty, zwykle były pełne, często brakowało miejsc. Widzów przyciągały na Solec wspaniała atmosfera, wolność artystycznej ekspresji oraz wysoki poziom artystyczny: „Rozmaitych premier, wieczorów poezji, pieśni i muzyki było ponad pięćdziesiąt, a wszystkich ich wystawień w latach 1983–1989 około siedmiuset. Pierwszy koncert, połączony z wystawą Jacka Malczewskiego, to „Bogurodzica, Ojców moich śpiew” – w wykonaniu Piotra Szczepanika. Miał ogromne powodzenie, szedł co tydzień, dwa razy w sobotę i raz w niedzielę”.
Po 1990 był szefem Zespołu Współpracy ze Środowiskami Twórczymi w Kancelarii Prezydenta Lecha Wałęsy, a w 2005 członkiem honorowego komitetu poparcia Lecha Kaczyńskiego w wyborach prezydenckich. W 2007 w wyborach parlamentarnych poparł Prawo i Sprawiedliwość, a także zasiadł w komitecie honorowego poparcia PiS-u. W 2010 poparł Jarosława Kaczyńskiego w wyborach prezydenckich.
Koncertował w kraju i za granicą, m.in. w Australii, Nowej Zelandii, Kanadzie oraz w wielu krajach Europy.
Zmarł 20 sierpnia 2020. Po uroczystej mszy świętej, która miała miejsce 31 sierpnia 2020 w archikatedrze lubelskiej został pochowany na cmentarzu Stare Powązki, u boku swojej żony Krystyny Wąsowskiej-Szczepanik (1943–1971), zmarłej w wieku 28 lat na białaczkę.
Filmografia.
"Źródło": FilmPolski.pl

</doc>
<doc id="89839" url="https://pl.wikipedia.org/wiki?curid=89839" title="Woda podziemna">
Woda podziemna



</doc>
<doc id="89840" url="https://pl.wikipedia.org/wiki?curid=89840" title="Malula">
Malula

Malula (, "Maʿlūlā") – miasto w środkowo-zachodniej części Syrii u podnóża gór Antyliban, około 50 kilometrów na północny wschód od stolicy kraju – Damaszku. Około 2000 mieszkańców (2005).
Ośrodek pielgrzymkowy dla chrześcijan – miejsce kultu świętej Tekli oraz duża atrakcja turystyczna – znana z malowniczego położenia w skalnym wąwozie oraz zabytków sakralnych. Jest to jedno z trzech miejsc na świecie (pozostałe to syryjskie wioski As-Sarcha i Dżabadin), gdzie zachował się w codziennym użyciu zachodni dialekt języka aramejskiego, którym prawdopodobnie posługiwał się Jezus Chrystus.
Historia i zabytki.
Malula w starożytności nosiła prawdopodobnie nazwę Calamona, zaś w okresie rzymskim Seliocopolis. W czasach bizantyjskich odgrywała dużą rolę religijną, w wiekach IV – VII była siedzibą biskupa.
Na stokach okolicznych wzgórz znajdują się starożytne, wydrążone w skale wapiennej grobowce.
W zachodniej części Maluli znajduje się klasztor św. Sergiusza i św. Bakchusa (Dajr Mar Sarkis). Patroni byli oficerami armii rzymskiej, którzy ponieśli śmierć męczeńską z powodu wyznawanej wiary ok. 303 r. Najstarszą część stanowi kościół pw. św. Sergiusza. Zbudowano go przypuszczalnie pomiędzy 313 a 325 r. Ściany trójnawowej świątyni pokrywają, niedawno odsłonięte, freski, a także liczne ikony. Wśród nich znajduje się również polski akcent, są to dwie ikony podarowane przez generała Władysława Andersa, który przebywał tutaj w 1943 r.
We wsi znajduje się również prawosławny żeński monaster św. Tekli (Dajr Mar Takla), uważanej za pierwszą chrześcijańską męczenniczkę. Legenda głosi, że Tekla była córką gubernatora Ikonium (obecna Konya) w Azji Mniejszej. Tam zapoznała się z naukami św. Pawła, co sprowadziło na nią gniew ojca. Wskutek odmowy wyrzeczenia się wiary chrześcijańskiej skazano ją na spalenie, jednak w niepojęty sposób została ocalona; podobnie było z kolejnymi próbami jej uśmiercenia – ostatecznie udało jej się jednak uciec. W rzeczywistości nie ma dowodów, że taka osoba istniała, a tym bardziej, że była związana z Malulą, jednak panuje przekonanie, że ostatnie, pustelnicze lata swojego życia spędziła tutaj, w skalnej grocie, gdzie później została pochowana. Obecnie grota, wraz z wybudowanymi później klasztorem i kościołem, jest miejscem pielgrzymek; wierni wierzą, że dostąpią tu uzdrowienia i błogosławieństwa. W pobliżu wąski, wapienny jar – który, według legendy, powstał w wyniku cudownego rozstąpienia się skał przed św. Teklą, ściganą przez prześladowców.
W czasie wojny domowej w Syrii Malula była atakowana przez radykalnych islamistów, którzy grabili i palii chrześcijańskie domy oraz kościoły, a także zabijali mieszkańców, którzy nie poddali się konwersji na islam. Do poważnego ataku na miejscowość doszło we wrześniu 2013. Wówczas ekstremiści kontrolowali Malulę przez 11 dni. Dżihadyści ponownie zajęli Malulę na przełomie listopada i grudnia 2013 w trakcie kampanii w górach Kalamun. Wówczas radykałowie mordowali chrześcijan oraz m.in. splądrowali klasztor św. Tekli, z którego uprowadzono 12 zakonnic. Bandyci zrabowali wszystkie napotkane dzieła sztuki oraz wszelkie wyposażenie historycznych świątyń, sugerując potem, że spłonęły w wznieconych przez nich pożarach. Islamiści niszczyli święte dla chrześcijan budowle także od zewnątrz, kradnąc dzwony oraz pozbawiając świątynie wieńczących je krzyży. Nie oszczędzili także górującej nad miastem figury Chrystusa. Rozpacz lokalnej społeczności, która przetrwała dramatyczne wydarzenia, a która nadal walczy o swoje miasto w dawnym jego kształcie, potęguje fakt, iż padli ofiarą muzułmanów, którym sami pomagali wznieść meczet, by i oni mieli swoje święte miejsce. 14 kwietnia 2014 roku wojsko syryjskie odbiło Malulę z rąk islamistów kończąc wojnę w tym rejonie.

</doc>
<doc id="89841" url="https://pl.wikipedia.org/wiki?curid=89841" title="Salomon Morel">
Salomon Morel

Salomon Morel (heb. סלומון מורל; ur. 15 listopada 1919 w Garbowie, zm. 14 lutego 2007 w Tel Awiwie) – funkcjonariusz aparatu bezpieczeństwa w PRL, oskarżony o zbrodnie przeciwko ludzkości.
Okres wojny.
Pochodził z rodziny żydowskiej mieszkającej w Garbowie. Syn Chaima i Hany. Wraz z trzema braćmi pomagał prowadzić ojcu niewielką piekarnię, jednak ze względu na złe warunki materialne wyjechał do Łodzi, gdzie podjął pracę w firmie konfekcyjnej jako ekspedient. Po wybuchu wojny wrócił do rodziców do Garbowa. Chcąc uniknąć pobytu w getcie, rodzina Morelów musiała się ukrywać. W czasie wojny Salomon wraz z bratem ukrywał się w gospodarstwie Józefa Tkaczyka, w Garbowie (Józef Tkaczyk został w 1983 uhonorowany medalem Sprawiedliwy wśród Narodów Świata). W grudniu 1942 zostali zadenuncjowani. Salomon i jego brat Icek zbiegli, natomiast rodzice Salomona, drugi jego brat i bratowa zostali zaaresztowani przez granatową policję i zastrzeleni w Garbowie przez policjanta Mazurczaka. Po tym zdarzeniu Salomon wraz z bratem Ickiem i grupą innych organizowali napady rabunkowe na mieszkańców wiosek pogranicza Lubelszczyzny i Mazowsza. Grupa została wytropiona przez GL. Morel całą odpowiedzialność zrzucił na swojego brata, twierdząc, że w oddziale przebywa od kilku zaledwie dni. Uniknął w ten sposób egzekucji. W 1943 Salomon wstąpił do batalionu im. Hołoda w lasach parczewskich, w którym wykonywał głównie prace gospodarcze.
Praca w administracji więziennej.
W 1944, po zajęciu Lublina przez Armię Czerwoną, został strażnikiem więziennym na Zamku w Lublinie. Formalnie mianowanie go strażnikiem nastąpiło dopiero 9 listopada 1944. Naczelnik więzienia Antoni Stolarz w raporcie z 30 listopada 1944, wnosił o zwolnienie Morela oraz pięciu innych strażników ponieważ "„nie wykonują sumiennie nałożonych na nich obowiązków, nie starają się podporządkować do regulaminu więziennego zachowują się arogancko przyczem rozsiewają plotki co do mojej osoby, przez co utrudniają mi pracę i podrywają mój autorytet”" (pisownia oryginalna), Stolarz prosił w raporcie o zwolnienie tych strażników jako „elementu szkodliwego służbie więziennej”. Morel został przeniesiony do pełnienia funkcji strażnika w więzieniu w Tarnobrzegu, gdzie rozpoczął pracę 15 grudnia 1944 roku. 15 lutego 1945 Morel wraz z grupą operacyjną Ministerstwa Bezpieczeństwa Publicznego wyjechał na Górny Śląsk.
Funkcja komendanta w Obozie Zgoda.
Od lutego 1945 był komendantem Obozu Zgoda w Świętochłowicach, gdzie, w całym okresie istnienia obozu, zginęło 1855 osób (przypadki udokumentowane przez IPN, domniemana liczba ofiar jest większa). Powodem była głównie epidemia czerwonki, tyfusu plamistego i tyfusu brzusznego, które powstały i rozprzestrzeniły się w wyniku głodu oraz trudnych warunków sanitarnych i higienicznych, dochodziło również do tortur, gwałtów oraz morderstw na terenie obozu. Do obozu kierowano osoby bez żadnych sankcji prokuratorskich, na podstawie decyzji władz bezpieczeństwa. W większości więźniami obozu byli Ślązacy oraz obywatele III Rzeszy, część więźniów stanowili również Polacy z tzw. „Centralnej Polski” oraz co najmniej 38 obcokrajowców (Austriacy, Belg, Czesi, Francuzi, Jugosłowianie, Rumuni). Występowały przypadki, że do obozu wraz z rodzicami kierowano dzieci. Władze starały się przekonać mieszkańców Śląska, że do obozu trafiają wyłącznie Niemcy oraz kolaboranci. Teodor Duda, dyrektor Departamentu Więziennictwa i Obozów, ukarał Morela trzydniowym aresztem domowym oraz potrąceniem 50% z pensji za to, że Morel dopuścił do rozwinięcia się epidemii tyfusu oraz nie poinformował o tym na czas zwierzchników, a także za inne uchybienia w prowadzeniu obozu. Obóz został zlikwidowany 16 listopada 1945 roku, zaś Salomon Morel został przeniesiony na stanowisko komendanta do innego obozu. Uchwałą Prezydium Krajowej Rady Narodowej z 17 września 1946 podporucznik Salomon Morel został odznaczony Krzyżem Kawalerskim Orderu Odrodzenia Polski.
Dalsza działalność.
W lutym 1949 r. Morelowi powierzono stanowisko komendanta Centralnego Obozu Pracy w Jaworznie, który po zakończeniu Akcji „Wisła” został przekształcony w Więzienie Progresywne dla Młodocianych Przestępców. W 1954 r. Salomon Morel został ponownie odznaczony – Złotym Krzyżem Zasługi. Do 1956 r. nadzorował jako komendant obozy pracy dla więźniów.
Po 1956 roku pracował w różnych zakładach karnych na terenie Śląska. W 1960 otrzymał odznakę Wzorowego Funkcjonariusza Służby Więziennej. W 1964 na Wydziale Prawa i Administracji Uniwersytetu Wrocławskiego obronił pracę magisterską „"Praca więźniów i jej znaczenie"”. Był m.in. naczelnikiem Wojewódzkiego Aresztu Śledczego w Katowicach, skąd odszedł na emeryturę w 1968 r. Miał stopień pułkownika służby więziennej.
Obraz w kulturze.
Ukazany został w filmie fabularnym pt. "Zgoda", którego akcja rozgrywa się w kierowanym przezeń obozie pracy. W jego postać wcielił się Wojciech Zieliński.
Jego losy zostały ukazane w opublikowanej w marcu 2020 książce Anny Malinowskiej pt. "Komendant. Życie Salomona Morela" (Agora).

</doc>
<doc id="89842" url="https://pl.wikipedia.org/wiki?curid=89842" title="Grzybień biały">
Grzybień biały



</doc>
<doc id="89843" url="https://pl.wikipedia.org/wiki?curid=89843" title="Dog niemiecki">
Dog niemiecki

Dog niemiecki – rasa psa zaliczana do grupy molosów w typie doga, wyhodowana w Niemczech jako pies bojowy i do polowania na duże ssaki. Współcześnie jest użytkowana jako pies stróżujący, obronny lub pies-towarzysz. Typ dogowaty.
Rys historyczny.
Prawdopodobnie przodkami obecnego doga były: niemiecki bullenbeisser, jak i „Hatz und Saurüden” (psy tropiące i polujące na dzika, które przypominały krzyżówkę muskularnego mastifa angielskiego z greyhoundem). Na dworach początkowo były trzymane psy tego typu do polowań na grubego zwierza. Później wraz ze spadkiem liczebności m.in. dzików na terenie dzisiejszych Niemiec ograniczano hodowle doga. Znalazł wtedy uznanie jako pies towarzyszący wśród wyższych warstw społecznych. Pierwszy wzorzec doga niemieckiego, który znacznie odbiegał od współczesnego standardu, został ustalony w Berlinie w roku 1880. Rasę nazwano dogiem niemieckim. Wielkim miłośnikiem tej rasy był kanclerz niemiecki Otto von Bismarck.
Klasyfikacja.
W klasyfikacji FCI rasa ta została zaliczona do grupy II - Pinczery, sznaucery, molosy i szwajcarskie psy do bydła, sekcja 2.1 - Molosy typu mastifa, jako pies do towarzystwa i stróżujący. Nie podlega próbom pracy. Jest też zaliczany do psów obronnych.
Wygląd.
Szata i umaszczenie.
Włos doga niemieckiego jest bardzo krótki, gęsty, gładko i równo przylegający, z połyskiem. Dogi niemieckie grupuje się w trzech niezależnych zastawieniach umaszczenia: żółte i pręgowane, arlekiny i czarne, błękitne oraz kolor "merle".
Według Księgi rekordów Guinnessa najwyższym dotychczas żyjącym psem był dog niemiecki o imieniu "Zeus", który 4 października 2011 roku mierzył 111,8 cm w kłębie.
Zachowanie i charakter.
Psy przyjazne, mocno przywiązane do właściciela, lubią dzieci. Wobec innych zwierząt domowych są tolerancyjne, pod warunkiem, że są od wczesnych lat przyuczane do ich obecności. Dogi niemieckie są powściągliwe i ostrożne wobec obcych; występujące osobniki agresywne powinny być wyłączane z dalszej hodowli.
Posłuszeństwo można wyegzekwować konsekwentnym i stosunkowo wczesnym wychowaniem.
Pielęgnacja.
Dog niemiecki wymaga wyczesywania martwego włosa miękką szczotką, przynajmniej raz w tygodniu. W okresie wzrostu szczenię potrzebuje bardzo intensywnego wzmacniania stawów i kości.
Choroby.
Częstą chorobą – właściwie śmiertelną w skutkach jest skręt żołądka. Dogi często mają wspomniane problemy z sercem, kośćmi oraz ze stawami.

</doc>
<doc id="89844" url="https://pl.wikipedia.org/wiki?curid=89844" title="Zarządzanie strategiczne">
Zarządzanie strategiczne

Zarządzanie strategiczne – proces informacyjno-decyzyjny (wspomagany funkcjami planowania, organizacji i kontroli), którego celem jest rozstrzyganie o kluczowych problemach działalności przedsiębiorstwa, o jego przetrwaniu i rozwoju ze szczególnym uwzględnieniem oddziaływań otoczenia i węzłowych czynników własnego potencjału wytwórczego.
Organizacje powoływane na czas nieokreślony mają własny cel, niezależny od misji bądź celów, dla których zostały powołane – przetrwać jak najdłużej w zmiennym środowisku. Z punktu widzenia tego celu organizację postrzega się jako podmiot tworzący wartości dla jej kontrahentów społecznych (interesariuszy) oraz wymieniający z nimi te wartości na inne wartości (np. zasoby, akceptację społeczną) niezbędne jej do przetrwania i rozwoju. Ponadto większość organizacji gospodarczych i wiele organizacji społecznych na otwartym rynku konkuruje z innymi podmiotami.
Zapewnienie długoterminowego przetrwania organizacji jest zadaniem zarządzania strategicznego. Do zarządzania strategicznego zalicza się zazwyczaj:
Niekiedy do zarządzania strategicznego zaliczana jest także rachunkowość zarządcza, która właściwie jest metodologią oceny stanu zarządzania, stosowaną także do symulacyjnej analizy planów strategicznych i średnioterminowych organizacji. W niektórych organizacjach do zarządzania strategicznego zalicza się także utrzymywanie kontaktów z kluczowymi klientami (ang. "Key Account(s)").
Rozpowszechniony jest tradycyjny pogląd, że do zadań zarządzania strategicznego należy także kształtowanie struktur organizacji, które – ponoć – mają być podporządkowane strategii (celom strategicznym). W praktyce trudno znaleźć dowody na to, że powiązanie takie zawsze jest konieczne. Niemniej jednak, z uwagi na wymogi prawa handlowego lub innego (np. cywilnego) w wielu krajach zarządy organizacji odpowiedzialne są także za kształtowanie struktur organizacyjnych oraz podejmowanie decyzji w sprawach funduszy, np. funduszu zapasowego i funduszu rozwoju, czy funduszu socjalnego.
Szkoły zarządzania strategicznego.
Szkoła ewolucyjna.
Koncepcja ta traktuje strategię organizacji jako spójny wzorzec działania firmy. Zakłada, że proces budowania strategii jest zależny od kultury organizacyjnej, czynników zewnętrznych otoczenia i dlatego nie może być w pełni racjonalny.
Szkoła planistyczna.
Stworzona w latach sześćdziesiątych. Główną przesłanką tego podejścia było założenie, że organizacja dzięki budowaniu planów strategicznych może kształtować świadomie swoją przyszłość. Zakłada, że budowa strategii jest racjonalnym procesem, który polega na analizie otoczenia, sił oraz słabości firmy i budowaniu planów strategicznych.
Szkoła ta wprowadza pojęcie otoczenia posługując się analizą SWOT.
Szkoła prostych reguł.
Istotą tej koncepcji, jest budowanie przewagi konkurencyjnej na bazie umiejętności wykorzystywania szans jakie przytrafiają się organizacji.
Szkoła realnych opcji.
Korzysta z dorobku teorii opcji w finansach. Zakłada, że otoczenie to jedna wielka niepewność. Podważa sens realizowania wielkich inwestycji jako całościowego projektu. Twórcy tej szkoły sugerują, że lepszym rozwiązaniem jest rozbijanie dużych projektów strategicznych na mniejsze, zapewniając sobie opcje kolejnych ruchów. W ujęciu tej koncepcji, strategie należy rozumieć jako stopniowe wchodzenie po schodach do góry, z zachowaniem sobie w każdym momencie prawa do rezygnacji.

</doc>
<doc id="89845" url="https://pl.wikipedia.org/wiki?curid=89845" title="Mississippi Mills">
Mississippi Mills

Mississippi Mills – miasto we wschodnim Ontario, w Kanadzie, w hrabstwie Lenark. Położone jest nad rzeką Mississippi, która stanowi dopływ Ottawy.
Liczba mieszkańców Mississippi Mills wynosi 11 734. Język angielski jest językiem ojczystym dla 91,4%, francuski dla 4,3% mieszkańców (2006).

</doc>
<doc id="89848" url="https://pl.wikipedia.org/wiki?curid=89848" title="Dr">
Dr



</doc>
<doc id="89855" url="https://pl.wikipedia.org/wiki?curid=89855" title="Taternik (wspinacz)">
Taternik (wspinacz)



</doc>
<doc id="89859" url="https://pl.wikipedia.org/wiki?curid=89859" title="Juan Francisco Fresno Larrain">
Juan Francisco Fresno Larrain

Juan Francisco Fresno Larrain (ur. 26 lipca 1914, Santiago, zm. 14 października 2004 tamże) – chilijski duchowny katolicki, arcybiskup La Serena i Santiago da Chile, kardynał.
Życiorys.
Studiował w seminarium w Santiago oraz na Papieskim Uniwersytecie Gregoriańskim w Rzymie, gdzie obronił licencjat z teologii. Święcenia kapłańskie przyjął 18 grudnia 1937 w Santiago. W latach 1937–1958 pracował w archidiecezji Santiago jako duszpasterz, dyrektor duchowy i wicerektor niższego seminarium duchownego i sędzia prosynodalny; był także radcą Narodowej Akcji Katolickiej Młodych.
15 czerwca 1958 został mianowany biskupem Copiapo, sakry biskupiej udzielił mu 15 sierpnia 1958 w Santiago Alfredo Cifuentes (arcybiskup La Serena). Brał udział w obradach Soboru Watykańskiego II (1962–1965), a także konferencji generalnych Rady Episkopatów Latynoamerykańskich (Kolumbia, 1968; Meksyk, 1979; Dominikana, 1992). 28 lipca 1971 mianowany arcybiskupem La Serena, a 3 maja 1983 arcybiskupem Santiago.
25 maja 1985 Jan Paweł II mianował go kardynałem, nadając godność prezbitera S. Maria Immaculata di Lourdes a Boccea. 30 maja 1990 w związku z osiągnięciem wieku emerytalnego złożył rezygnację z dalszych rządów archidiecezją Santiago, a w lipcu 1994 utracił prawo udziału w konklawe (ukończył 80 lat).

</doc>
<doc id="89860" url="https://pl.wikipedia.org/wiki?curid=89860" title="Wędkarstwo sportowe">
Wędkarstwo sportowe

Wędkarstwo sportowe - dyscyplina sportowa polegająca na łowieniu ryb. Rozróżniane są różne tryby rozgrywki: łowienie na punkty, na czas, lub też liczy się waga ryby jaką się złowiło.

</doc>
<doc id="89861" url="https://pl.wikipedia.org/wiki?curid=89861" title="Saneczkarstwo (tory naturalne)">
Saneczkarstwo (tory naturalne)

Saneczkarstwo na torach naturalnych jest nieolimpijską zimową dyscypliną sportową. Podobnie jak w odmianie na torach lodowych rozgrywa się konkurencje jedynek mężczyzn, jedynek kobiet i dwójek mężczyzn.
Konkurencja wyrosła ze zjazdów rekreacyjnych. Ślizgi w tej odmianie sportu saneczkowego odbywają się na torach położonych naturalnie w górach.
Pierwsze mistrzostwa Europy rozegrano w 1970, mistrzostwa świata w 1979. Rozgrywany jest także Puchar Świata. Wiodącą rolę odgrywają zawodnicy z Austrii, Włoch i Rosji.
Polacy odnieśli sukcesy w dwójkach – Krzysztof Niewiadomski i Oktawian Samulski byli mistrzami Europy w 1991, Damian Waniczek i Andrzej Laszczak zdobyli Puchar Świata w sezonie 2001/2002, a Rafał Zasuwa i Paweł Spratek zdobyli Puchar Świata Juniorów w sezonie 2015/2016.

</doc>
<doc id="89863" url="https://pl.wikipedia.org/wiki?curid=89863" title="Saneczkarstwo (tory lodowe)">
Saneczkarstwo (tory lodowe)

Saneczkarstwo na torach lodowych – zimowa dyscyplina olimpijska. Zawodnicy pokonują określony dystans po specjalnym torze, ślizgając się na sankach sportowych. Od 1964 saneczkarstwo znajduje się w programie olimpijskim; rozgrywane są trzy konkurencje - jedynki mężczyzn, jedynki kobiet i dwójki mężczyzn.
Obok igrzysk olimpijskich prestiżowymi zawodami w saneczkarstwie są Mistrzostwa Świata, Mistrzostwa Europy oraz Puchar Świata.
W latach 50. i 60. XX w. do czołówki światowej zaliczali się Polacy, m.in. mistrzami świata byli Jerzy Wojnar (jedynki, 1958 i 1961), Maria Semczyszak (jedynki, 1958), Barbara Piecha (jedynki, 1970), Lucjan Kudzia i Ryszard Pędrak (dwójki, 1963).

</doc>
<doc id="89865" url="https://pl.wikipedia.org/wiki?curid=89865" title="Góra Karmel">
Góra Karmel

Góra Karmel (, ; ‘winnica Boga’) – nadmorskie pasmo górskie rozciągające się nad Morzem Śródziemnym w północnej części Izraela. Wznosi się 546 metrów nad Zatoką Hajfy i rozciąga się na długości 39 km w kierunku południowo-wschodnim. UNESCO uznało obszar góry Karmel rezerwatem biosfery. Obszar ten obejmuje Park Narodowy Góry Karmel.
Położenie.
Wyrażenie „Góra Karmel” odnosi się do trzech miejsc geograficznych na północy Izraela:
Na północnym wschodzie znajduje się Dolina Jezreel, która przechodzi w kierunku północno-zachodnim w Dolinę Zabulona i dociera w rejonie miasta Hajfa do Zatoki Hajfy nad Morzem Śródziemnym. Po stronie południowo-zachodniej jest równina nadmorska.
Środowisko naturalne.
Szerokość masywu górskiego Karmel waha się między 6,5 a 8 km. W części północno-zachodniej znajdują się najwyższe wzniesienia ze szczytem Karmel. Innymi najważniejszymi szczytami są: Har Alon (515 m n.p.m.) i Har El (518 m) Na południe od nich są Har Arkan (480 m) i Har Szokef (497 m). Najbliżej Hajfy jest szczyt Har Tlali (480 m). Po stronie zachodniej są Har Oren (301 m) i Reches Mitla (350 m), a po stronie południowej Keren haKarmel (474 m), Har Mehalel (458 m) i Har Sumak (358 m). Stoki górskie łagodnie opadają w kierunku południowo-zachodnim w stronę równiny nadmorskiej a po stronie północno-wschodniej tworzą stromą grań o wysokości dochodzącej do około 400 m. Masyw przechodzi w kierunku południowo-wschodnim we wzgórza Ramat Menasche.
Góry są podzielone licznymi bocznymi dolinami, których dnem spływają sezonowe strumienie. Różnica wysokości między dnem doliny a szczytami gór niejednokrotnie wynosi kilkaset metrów. W kierunku zachodnim spływają strumienie Szikmona, Alija, Lotem, Amik, Sijach, Ezov, Achuza, Amiram, Ovadia, Tira, Gallim (ze swoimi dopływami Neder, Kelah, Durim i Oranit), Megadim (ze swoimi dopływami Mitla i Sfunim), Oren (ze swoimi dopływami Alon, Hek, Nets, Rakit, Bustan i Duchan), Hod (z dopływem Chanilon), Me’arot (z dopływem Charuvim), Maharala i Szimri. Wszystkie te strumienie spływają na równinę nadmorską i mają swoje ujście do Morza Śródziemnego. Pośrodku tych zalesionych wzgórz znajduje się rolnicza Dolina Maharala. Z położonych bardziej na południowy wschód wzgórz spływają strumienie Dalija (z dopływami Timon, Alkana, Tut, Menasze, Moed i Szelef), Ada (ze swoimi dopływami Sibchi, Hotmit, Barkan i Gozlan) oraz Narbeta. Po stronie północno-wschodniej jest zlewnia rzeki Kiszon – strumienie Jamus, Azam, Rimonim, Miham, Susa, BaMe’arotana, Keini, Midrach (z dopływami Slav i Megiddo), Jizhar, Miszmar HaEmek, Paga, Gahar, HaSzofet (z dopływami HaSznajim i Sanin), Keret, Rakefet, Alroj, Huseifa, Jagur (i dopływ Sevach), Ma’apillim, Neszer (i dopływ Kati’a) oraz Giborim.
Góry są stosunkowo słabo zaludnione. Szczególnie dotyczy to części południowej, gdzie występują jedynie osady wiejskie. W części górzystej są miasteczka Dalijat al-Karmil i Isfija. Na północnym skraju masywu górskiego jest położone miasto portowe Hajfa.
Geologia.
W czasie rozwoju geologicznego masyw góry Karmel był zanurzony w morzu, w wyniku czego nastąpiło nagromadzenie szczątków morskich zwierząt odnajdywanych obecnie jako skamieliny. Pod względem geologicznym masyw górski jest zbudowany ze skał wapiennych i krzemieni. Budowa z miękkich skał osadowych powoduje, że rejon obfituje w liczne jaskinie i groty. W rejonie góry nastąpiło kilka erupcji wulkanicznych, czego dowodem jest obecność skał bazaltowych.
Przyroda.
Bliskość morza daje górom duże ilości opadów atmosferycznych, które umożliwiają wzrost roślinności śródziemnomorskiej. W obszarze góry Karmel rośnie około 670 różnych gatunków roślin. Większość najwyższych partii gór i ich zachodnie stoki porośnięte są dużym kompleksem leśnym nazywanym Lasem Karmel (hebr. ). Jego powierzchnia wynosi około 30 km², na których rosną dęby, sosny, drzewa oliwne i wawrzyny. Rzeczą wyjątkową dla izraelskich lasów są zachowane naturalne siedliska drzewostanów sosnowych, które różnią się od masowych sztucznych nasadzeń lasów w pozostałych częściach kraju. Góra jest naturalnym siedliskiem wielu gatunków dzikich zwierząt: danieli (daniel mezopotamski), saren, orłów i puchaczy.
Historia.
W latach 20. XX wieku w jaskiniach Tabun, El Wad, Skhul i Kebara zidentyfikowano ślady osadnictwa obejmującego okres od 600 tys. lat temu. Pierwsze wykopaliska prowadziła tam ekipa brytyjskich archeologów pod kierownictwem Dorothy Garrod. Najstarsze artefakty znaleziono w jaskini Tabun. Odkryto tam ślady osadnictwa neandertalczyków i Homo sapiens.
Podczas I wojny światowej Góra Karmel odgrywała strategiczną rolę. We wrześniu 1918 roku doszło do bitwy pod Meggido, w której Brytyjczycy rozbili wojska tureckie. W rezultacie Palestyna przeszła pod brytyjskie panowanie i powstał Brytyjski Mandat Palestyny. W latach 20. i 30. XX wieku Żydowski Fundusz Narodowy rozpoczął zalesianie masywu Karmel. Działania te zostały zintensyfikowane po 1948 roku, w niepodległym Izraelu. W rezultacie powstał jeden z największych drzewostanów w kraju. Ze względu na unikalną biosferę w 1963 roku izraelskie władze wstrzymały inwestycje budowlane na tym obszarze. 1 lipca 1971 roku utworzono Park Narodowy Góry Karmel. Większość jego obszaru jest dostępna dla turystów. W 1996 roku UNESCO uznała obszar parku za rezerwat biosfery.
W dniu 2 grudnia 2010 roku wybuchł wielki pożar w lesie Karmel, który objął obszar 20 km². Był to największy pożar w historii Izraela – zginęły 44 osoby, a około 13 tys. zostało ewakuowanych.
W 2012 roku położone na górze Karmel stanowiska archeologiczne związane z ewolucją człowieka zostały wpisane na listę światowego dziedzictwa UNESCO.
Nazwa.
Nazwa góry w języku hebrajskim "Har HaKarmel" oznacza ‘winnicę Boga’ lub ‘ogród Boży’. Odnosi się to do jego urodzajności terenów. W języku arabskim góra jest także nazywana , co jest tłumaczone jako Góra Proroka Eliasza.
Miejsce w religii.
Góra Karmel odgrywa wyjątkową rolę religijną i jest uznawana za świętą przez żydów, chrześcijan, muzułmanów, bahaitów, czcicieli Baala i starożytnych Greków (Góra Zeusa).
Mówi się, że Pitagoras zatrzymał się tam podczas wyprawy do Egiptu. W Starym Testamencie góra Karmel jest opisywana jako symbol piękna. Prorok Eliasz miał zamieszkiwać w tamtejszych dwóch grotach i tam odbyć konfrontację z czcicielami Baala. Proroctwa biblijne odnoszą się do góry, przedstawiając przyszłe błogosławieństwa Boże. Według tradycji chrześcijańskiej, rodzina Jezusa Chrystusa miała zatrzymać się tam wracając z Egiptu. Od pierwszych wieków chrześcijaństwa, pustelnicy zamieszkiwali liczne tamtejsze groty.
Znaczenie w katolicyzmie.
Według interpretacji katolickiej dostrzeżony przez sługę Eliasza na zboczach Góry Karmel obłoczek (1 Krl 18,42–45) to proroctwo o Maryi: „tak jak obłok przyniesie deszcz po suszy, tak Maryja przyniosła światu Zbawiciela”. Od początku ruchu pustelniczego w chrześcijaństwie Góra Karmel była miejscem modlitwy pustelników, którzy czcili Maryję, matkę Chrystusa.
Założony w XIII wieku maryjny Zakon Matki Bożej z Góry Karmel nawiązywał do tej tradycji, a także do maryjnej interpretacji wydarzenia z życia proroka Eliasza opisanego w 18 rozdz. Księgi Królewskiej. I chociaż między rokiem 1291 a 1634 karmelici nie mogli przebywać w tym rejonie, to w ich duchowości żywy pozostawał obraz interpretowanej mistycznie góry Karmel. Obecnie są tam dwa klasztory karmelitańskie: klasztor karmelitów bosych Stella Maris i klasztor karmelitanek francuskich pod wezwaniem Najświętszej Marii Panny z Góry Karmel ().
Święto Matki Bożej z Góry Karmel jest obchodzone 16 lipca. Ich szkaplerz stał się jednym z najpopularniejszych nabożeństw w Kościele katolickim. Po reformie liturgicznej Soboru trydenckiego w zakonie karmelitów obchodzono je zgodnie z brewiarzem rzymskim (1585) według rytu jerozolimskiego. Karmelici bosi w 1589 uzyskali zgodę Stolicy apostolskiej na odejście od tego rytu i przyjęcie tekstów liturgicznych rytu rzymskiego.
Centrum bahaizmu.
W 1950 roku na zboczach góry Karmel wzniesiono sanktuarium Bába – było to miejsce wskazane przez Bahá’u’lláha do budowy grobowca dla przywódcy bahaizmu. Ukończone w 2001 roku bahaickie tarasy, z daleka widoczne na zboczach góry, stały się wizytówką Hajfy. Jest to centrum bahaizmu i miejsce pielgrzymek dla bahaitów.
Park narodowy.
W celu ochrony uznanego przez UNESCO rezerwatu biosfery, utworzono Park Narodowy Góry Karmel. Zajmuje on powierzchnię 21 tys. hektarów, z których jedna trzecia to rezerwaty przyrody. Park narodowy jest w całości poświęcony ochronie śródziemnomorskiej przyrody i krajobrazów. Na terenie parku są ścisłe rezerwaty przyrody, w których pracownicy Zarządu Ochrony Przyrody i Parków Narodowych starają się odtworzyć wymarłe gatunki zwierząt i roślin.
Turystyka.
W parku wytyczono ścieżki turystyczne, a w najbardziej eksponowanych miejscach wybudowano platformy widokowe oraz miejsca piknikowe. Czas zwiedzania waha się od jednej godziny do całego dnia. Niektóre obszary parku są dostępne dla osób niepełnosprawnych

</doc>
<doc id="89869" url="https://pl.wikipedia.org/wiki?curid=89869" title="Dziejopisarstwo">
Dziejopisarstwo



</doc>
<doc id="89870" url="https://pl.wikipedia.org/wiki?curid=89870" title="Futurologia">
Futurologia

Futurologia (, od ‘przyszły’), in. prognostyka, studia nad przyszłością – dyscyplina wiedzy zajmująca się historycznie przewidywaniem i prognozowaniem przyszłości, m.in. w dziedzinie techniki, przyrostu naturalnego, gospodarki, geopolityki, kultury czy też środowiska przyrodniczego, a współcześnie analizą możliwych przyszłości i wyobrażeń na ich temat.
Historia.
Termin „futurologia” wymyślił i wprowadził w 1943 roku , a jedne z pierwszych badań w tym nurcie prowadził wojskowy Think tank RAND Corporation. W Europie futurologia pod państwowym mecenatem rozwijała się od 1962 roku, gdy rząd Francji powołał grupę „Roku 1985”, która miała za zadanie analizować informacje o przyszłości kraju i formułować rekomendacje polityczne. Wkrótce w Wielkiej Brytanii powstał projekt Mankind 2000, a 1964 w USA, powołana przez Amerykańską Akademię Sztuk i Nauk „Komisja roku 2000”. Równolegle futurologia rozwijała się w kręgach pozarządowych, a kamieniem milowym tego nurtu było powstanie w 1966 r. World Future Society, organizacji futurologicznej dopuszczającej do członkostwa obywateli wielu państw Zachodu. W Polsce badaniami przyszłości zajął się Komitet Badań i Prognoz „Polska 2000” przy prezydium Polskiej Akademii Nauk. Większość z tych ośrodków prognozowało znaczne przełomy społeczne, techniczne, naukowe.
Obecnie futurologia jako nauka mająca ambicje „poznania” przyszłych społeczeństw, skłonna rościć sobie prawo do przepowiadania struktury społecznej za kilkadziesiąt lat, nie istnieje z powodu, który zauważył Lem, mówiąc „Nawet niewielki postęp na każdym polu odsłania przed nami olbrzymie, a dotąd niewidzialne przedpole naszej ignorancji”. 
Paul Kennedy przytacza słowa Thomasa Malthusa, który boleje na początku XVIII wieku nad przyszłością Ziemi, prognozując katastrofę związaną z niewystarczającą podażą żywności wobec rosnącej liczby ludności. Kennedy pyta, dlaczego proroctwa się nie ziściły i podaje trzy sprawy, których Malthus nie wziął pod uwagę: emigracja ludności z Wysp Brytyjskich, wzrost wydajności rolnictwa na świecie i pierwszy etap rewolucji przemysłowej. Innym często cytowanym przykładem są francuskie prognozy z pierwszej połowy XIX w., w myśl których, jeśli ówczesne tempo wzrostu pogłowia koni we Francji będzie trwało przez 100 lat, to w połowie XX wieku liczba koni w samym Paryżu będzie tak duża, że dla zapewnienia im owsa konieczne będzie obsianie tym zbożem całości francuskich ziem uprawnych; autorzy prognoz nie wzięli pod uwagę tego, że mogą pojawić się takie rozwiązania (kolej, samochód, traktor etc.), które wyeliminują konie z transportu i rolnictwa.
Futurologia jako nauka.
Futurologia jest określana bardzo różnie, a jej przewidywania – często nie bez racji – negowane. Próby określenia czym tak naprawdę ta dziedzina nauki jest były podejmowane wielokrotnie. Można zaryzykować stwierdzenie, że futurologia jest dziedziną wiedzy, czerpiącą z metodologii badań społecznych i historycznych. Na tej podstawie można nazwać ją historią przyszłości lub socjologią przyszłości, która w przeciwieństwie do socjologii klasycznej nie bada społeczeństw z perspektywy statycznej, tylko dynamicznej. Innymi słowy jest nastawiona na badanie procesów w konkretnym czasie (przyszłym), a nie uniwersalnych.
Metodologia.
Najważniejszą i najpopularniejszą, acz bardzo prostą metodą „badania przyszłości” jest przede wszystkim analiza współczesnych i przeszłych zjawisk, na podstawie obserwacji społeczeństwa, mediów i wyodrębnienie z nich najważniejszych tzw. trendów przeznaczonych do badania i penetracji. Innym sposobem są metody czysto matematyczne, jak rachunek prawdopodobieństwa, a także sposoby komputerowe, które na podstawie określonych danych formułują koncepcje przyszłości.
Futurologia a filozofia.
Problem futurologii, polega na zdefiniowaniu i określeniu przyszłości i rozwiązania problemu czy ona istnieje już obecnie (determinizm) jako jednoznacznie określona czy też nie.
Jan Łukasiewicz przytacza dwa argumenty za determinizmem: fizyczna zasada przyczynowości oraz logiczna zasada wyłączonego środka (formula_1 czyli „tautologią jest twierdzenie, że albo p albo nie p”). Oba obala, zaczynając od pierwszej, twierdząc, że nie jest prawdą iż jeśli formula_2 to nieskończony ciąg przyczyn tego faktu, musi sięgać chwili teraźniejszej i każdej chwili przeszłej. Ciąg ten może mieć swą granicę dolną w chwili, która jest późniejsza od teraźniejszej, a więc jeszcze nie nadeszła. Taki ciąg więc – konkludując – nie musi posiadać początku a jedynie dążyć do jakiejś chwili formula_3 będąc nieskończonym.
Zasadę wyłączonego środka Łukasiewicz obala postulując wprowadzenie trzeciej wartości logicznej (logika dwuwartościowa posługuje się tylko wartościami prawdy i nieprawdy), która wyrażałaby „możliwość”. Innymi słowy możliwym jest że jakaś osoba będzie w domu, w kawiarni, w szpitalu, a ta możliwość nie determinuje faktu, że cała przyszłość jest z góry ustalona.
Aby zatem uprawiać futurologię, trzeba przyjąć założenie, że przyszłość istnieje w takim zakresie, w jakim jest zdeterminowana przez łańcuchy przyczynowo-skutkowe, które sięgają już naszej teraźniejszości, lub że istnieje jako metafora, w postaci prognoz i wizji indywidualnych osób lub grup społecznych.
Futurologia jako tuba propagandowa.
Futurologia będąc finansowaną przez państwa była im winna „przysługi” w postaci wykorzystywania swoich metod i autorytetu do podbudowywania statusu władzy w danym państwie. Łączyło się to jednak z zahamowaniem obiektywizmu i odejściem od pierwotnych idei. Przyszłość, w „futurologii państwowej” była ściśle dostosowana do potrzeb propagandowych danego kraju, była – jak nazywa to Lech Nijakowski – teraźniejszością w bogatych i dostojnych szatach. W Ameryce kreśliła wizję dobroczynnego i zbawiennego kapitalizmu, zaś w krajach bloku sowieckiego zwycięskiego komunizmu.

</doc>
<doc id="89871" url="https://pl.wikipedia.org/wiki?curid=89871" title="Utopia (ujednoznacznienie)">
Utopia (ujednoznacznienie)

Miejscowości w USA:

</doc>
<doc id="89873" url="https://pl.wikipedia.org/wiki?curid=89873" title="Fizyka cząstek elementarnych">
Fizyka cząstek elementarnych

Fizyka cząstek elementarnych, fizyka wielkich energii, fizyka wysokich energii – dział fizyki, którego celem jest badanie cząstek elementarnych (subatomowych) oraz zachodzących między nimi oddziaływań.
Typologia cząstek.
Fizycy odkryli kilkaset cząstek elementarnych. Dzielą się one na kilka grup, w zależności od:
Cząstki elementarne dzielą się na cząstki „prawdziwie” elementarne (fundamentalne), uważane za niepodzielne i dlatego uznawane za podstawowe składniki materii, oraz hadrony (mezony i bariony, na przykład proton i neutron), które są cząstkami złożonymi, zbudowanymi z 2 (dokładnie z kwarku i antykwarku) lub 3 kwarków. Trwałymi cząstkami są protony, elektrony, neutrina i fotony.
Cząstki elementarne nie oddziałujące silnie, a jedynie słabo lub elektromagnetycznie, i będące fermionami nazywamy leptonami (np. elektron, mion, taon, neutrina).
Cząstkami elementarnymi są również bozony pośredniczące w oddziaływaniach: fotony (elektrodynamika kwantowa), bozony W, bozony Z (oddziaływania słabe), czy gluony (oddziaływanie silne).
Pojęcie „cząstki elementarne” jest uwarunkowane historycznie. Zostało wprowadzone na początku XX wieku jako określenie podstawowych cząstek, które nie są już podzielne. Do cząstek elementarnych zaliczano wówczas: proton, neutron, elektron i foton. Obecnie za niepodzielne (bez struktury wewnętrznej) uważa się kwarki, leptony i bozony przenoszące oddziaływania.
Choć później znaleziono wiele innych cząstek i stwierdzono, że wiele z nich składa się ze znacznie prostszych, pozostawiono to określenie dla wszystkich cząstek subatomowych.
Ośrodki badawcze.
Cząstki elementarne są badane głównie przez akceleratory i obserwatoria promieni kosmicznych, np. neutrin. Instytuty tego typu są rozmieszczone w różnych krajach, głównie w Europie, Ameryce Północnej i Azji; te najbardziej znane to:
Związki z astrofizyką.
Najpóźniej od czasów międzywojennych istnieją silne wzajemne wpływy między fizyką cząstek elementarnych a badaniami Kosmosu. Wiele cząstek odkryto przez badanie promieniowania kosmicznego – m.in. pozyton (e+) i mion (μ−), a obserwacje tego źródła cząstek były dowodem oscylacji neutrin. Z drugiej strony wiedza o cząstkach elementarnych pozwala rekonstruować historię Wszechświata; przykładowo odkrycie kwarków i gluonów pozwala przypuszczać, że Wielki Wybuch przechodził przez fazę plazmy kwarkowo-gluonowej.
Obserwacje astronomiczne doprowadziły też do hipotez jak ciemna materia, ciemna energia i inflacja kosmiczna, postulujących istnienie nowych cząstek, nieobecnych w modelu standardowym; przykładowo ciemna materia może się składać z aksjonów. Astronomia z astrofizyką to też podstawowe źródło badań grawitacji. Potwierdziły one ogólną teorię względności Einsteina, a próby kwantowania grawitacji opierają się właśnie na niej i prowadzą do hipotezy grawitonu.
Fizyka cząstek a nagrody.
Nagrody Nobla.
Postępy w tej dziedzinie – zarówno doświadczalne, jak i teoretyczne – wielokrotnie nagradzano Nagrodami Nobla w dziedzinie fizyki. Do 2022 roku takich przypadków było ponad 20; począwszy od lat 20. XX w. – co najmniej dwa na dekadę (w latach 60. pięciokrotnie):
Inne nagrody.
Od 1985 roku Amerykańskie Towarzystwo Fizyczne (APS) przyznaje corocznie Nagrodę Sakurai, w całości poświęconą teorii cząstek. Otrzymywali ją również badacze teorii niepotwierdzonych (hipotetycznych) jak teoria strun.

</doc>
<doc id="89874" url="https://pl.wikipedia.org/wiki?curid=89874" title="Bohater liryczny">
Bohater liryczny

Bohater liryczny – fikcyjna postać w utworze lirycznym, różna od osoby podmiotu lirycznego (z wyjątkiem liryki maski i roli, w której następuje utożsamienie podmiotu i bohatera, jak np. w wierszu "Urszula Kochanowska" Leśmiana).
O bohaterze lirycznym mówi się zwykle w trzeciej osobie ("on"), w liryce zwrotu do adresata jest to "ty", do którego podmiot kieruje swój monolog.

</doc>
<doc id="89877" url="https://pl.wikipedia.org/wiki?curid=89877" title="Doktor (ujednoznacznienie)">
Doktor (ujednoznacznienie)



</doc>
<doc id="89879" url="https://pl.wikipedia.org/wiki?curid=89879" title="Lindsay Davenport">
Lindsay Davenport

Lindsay Ann Davenport (ur. 8 czerwca 1976 w Palos Verdes) – amerykańska tenisistka, zwyciężczyni trzech turniejów wielkoszlemowych w grze pojedynczej oraz trzech w grze podwójnej; zdobywczyni Mistrzostwa WTA w grze pojedynczej i trzykrotnie mistrzyni w grze podwójnej; liderka rankingu gry pojedynczej oraz podwójnej; mistrzyni olimpijska w grze pojedynczej (1996), trzykrotna zdobywczyni Pucharu Federacji (1996, 1999, 2000) i Pucharu Hopmana w 2004 roku, członkini Międzynarodowej Tenisowej Galerii Sławy.
Kariera sportowa.
Od 1993 ze statusem tenisistki zawodowej; w turniejach wielkoszlemowych debiutowała już w 1991, została jednak wyeliminowana w I rundzie US Open. W 1993 dotarła w tym turnieju już do IV rundy (1/8 finału), a w 1994 była w ćwierćfinałach Australian Open i Wimbledonu. Kolejne wielkoszlemowe ćwierćfinały to Australian Open 1995 i French Open 1996; w 1997 po raz pierwszy wystąpiła w półfinale (US Open). Szczególnie udany miała sezon 1998 – półfinały w Australii i Francji, ćwierćfinał na Wimbledonie, wreszcie pierwsze zwycięstwo w Wielkim Szlemie – US Open. W 1999 wygrała Wimbledon (w finale z Niemką Graf), była w półfinałach US Open i Australii i ćwierćfinale Rolanda Garrosa; w 2000 wygrała Australian Open, ponadto przegrywała w finałach Wimbledonu (z Venus Williams) i US Open. W 2001 półfinalistka Australii i Wimbledonu, ćwierćfinalistka US Open; w kolejnym sezonie mocno ograniczyła starty z powodu kontuzji, zaliczyła jednak półfinał US Open. 2003 ponownie półfinalistka US Open, ćwierćfinalistka Wimbledonu; w 2004 osiągnęła ćwierćfinał w Australii, IV rundę na Rolanda Garrosa oraz półfinały Wimbledonu i US Open.
W styczniu 2005 awansowała do finału Australian Open zarówno w grze pojedynczej, jak i podwójnej. W singlu przegrała decydujący mecz z Sereną Williams, w deblu – w parze z Coriną Morariu – uległa australijsko-rosyjskiemu duetowi Molik-Kuzniecowa.
W latach 1994–2002 i 2004 występowała w turniejach Masters; wygrała tę imprezę w 1999, przegrała w finale w 1994 i 2001. Wygrywała także Masters deblistek w latach 1996–1998 (kolejno w parze z Mary Joe Fernández, Janą Novotną i Natallą Zwierawą).
W październiku 1998 osiągnęła po raz pierwszy pozycję liderki rankingu światowego w grze pojedynczej; w październiku 1997 była także liderką listy deblowej. Powróciła na pozycję nr 1 w grze pojedynczej 18 października 2004 (zastępując Francuzkę Amélie Mauresmo) i utrzymała pierwsze miejsce w rankingu do końca roku. Zdobyła złoty medal olimpijski w singlu na igrzyskach w Atlancie (1996), pokonując w finale Hiszpankę Sánchez Vicario.
Do października 2005 wygrała 50 turniejów w grze pojedynczej oraz 35 w deblu; 1993-2000 i 2002 reprezentowała USA w Pucharze Federacji. W styczniu 2004 zdobyła dla USA (razem z Jamesem Blakiem) Puchar Hopmana.
Pierwszą połowę roku 2005 Davenport może uznać za bardzo udaną. Nie oddała prowadzenia w rankingu WTA i dwa razy wystąpiła w finale wielkoszlemowego turnieju: Australian Open, gdzie przegrała 6:2, 3:6, 0:6 ze swoją rodaczką Sereną Williams oraz Wimbledonu, gdzie uległa 6:4, 6:7(4), 7:9 starszej siostrze swej pogromczyni z Melbourne, Venus, rozgrywając także najdłuższy wimbledoński finał singla kobiet w historii.
Zwyciężyła w Dubaju, na Amelia Island, New Haven, Bali, Filderstadt i Zurychu. Liczba jej wygranych imprez sięgnęła powyżej 50. Wycofała się z kilku turniejów z powodu kontuzji, kilkakrotnie poddawała spotkania. Sezon zakończyła na pierwszym miejscu listy światowej.
Na początku sezonu 2006 przegrała w ćwierćfinale Australian Open z późniejszą finalistką, Justine Henin. Po turnieju straciła pozycję liderki rankingu na rzecz Kim Clijsters. Wycofała się z turnieju w Japonii, miesiąc później dotarła do półfinału w Dubaju, ulegając finalistce Marii Szarapowej. Jej przegrana w czwartej rundzie Indian Wells to pierwszy przypadek w historii turnieju, gdy w ćwierćfinale nie zagrała żadna reprezentantka gospodarzy.
Z powodu licznych kontuzji (głównie pleców) nie występowała na kortach aż do sierpnia. Nie wystąpiła w wielkoszlemowych Roland Garros i Wimbledonie. Powróciła w Los Angeles, w pierwszej rundzie została niespodziewanie pokonana przez Samanthę Stosur, wówczas najlepszą deblistkę świata. Najlepszym występem w sezonie był turniej Pilot Pen Tennis w New Haven, w którym doszła do finału, pokonując po drodze m.in. Francescę Schiavone i Amélie Mauresmo. Skreczowała przy stanie 0:6, 0:1 przeciwko Belgijce Hardenne z powodu kontuzji prawego ramienia. Ta sama zawodniczka pokonała ją w ćwierćfinale US Open, w którym Lindsay pokonała w drugiej rundzie Jelenę Kostanic 6:0, 6:0.
Pod koniec sezonu osiągnęła półfinał na Bali i ćwierćfinał w Pekinie. W Bali zwyciężyła grę podwójną w parze z Coriną Morariu. To jej 36. tytuł deblowy.
Zakończyła sezon na dwudziestym piątym miejscu rankingu WTA i to najlepsza pozycja amerykańskiej tenisistki w tej klasyfikacji na koniec sezonu 2006. W połowie grudnia menedżer tenisistki ogłosił, że Davenport spodziewa się narodzin pierwszego dziecka – jej syn Jagger Jonathan przyszedł na świat wczesnym latem 2007. Amerykanka poinformowała o swoim planowanym powrocie na korty 18 lipca. W swoim pierwszym występie, w grze podwójnej w New Haven, przegrały z Lisą Raymond w pierwszej rundzie. Powrót w grze pojedynczej przypieczętowała wygraniem zmagań na Bali, gdzie pokonała między innymi Jelenę Janković i Danielę Hantuchovą – był to jej pierwszy turniejowy triumf od 2005 roku. Serbska rakieta numer jeden zrewanżowała się Davenport kilkanaście dni później w półfinale w Pekinie, gdzie Davenport zdołała ograć Jelenę Diemientjewą. Na koniec sezonu zdobyła swój 53. tytuł w karierze, dokonała tego w Quebecu i powróciła do czołowej setki klasyfikacji WTA.
Udanie rozpoczęła rok 2008, wygrywając rywalizację w Auckland. Została jedyną zawodniczką w gronie stu najlepszych tenisistek świata, której do punktów rankingowych wliczano mniej niż dziesięć turniejowych startów. Odpadła w drugiej rundzie Australian Open z późniejszą mistrzynią, Mariją Szarapową. 14 lutego wyprzedziła Steffi Graf na liście najlepiej zarabiających tenisistek w historii. W marcu wygrała turniej w Memphis zarówno w grze pojedynczej, jak i w podwójnej. W dalszej części roku zmagała się z urazem kolana, który uniemożliwił jej kilka startów, w tym w wielkoszlemowym French Open oraz w grze pojedynczej na letnich igrzyskach olimpijskich w Pekinie.
Amerykanka planowała wznowienie występów podczas Australian Open 2009; poinformowała jednak, że jest w ciąży po raz drugi. 30 czerwca urodziła córkę, Lauren Andrus. Po niemalże dwuletniej przerwie wystąpiła w grze mieszanej Wimbledonu 2010, gdzie razem z Mikiem Bryanem doszli do drugiej rundy. Davenport zdobyła kolejny tytuł kilka tygodni później, wygrywając rywalizację deblistek w Stanford u boku Liezel Huber.
W 2011 roku wygrała turnieje legend w ramach wielkoszlemowych French Open i Wimbledonu z Martiną Hingis. Wkrótce okazało się, że tenisistka ponownie spodziewa się narodzin dziecka. Jej druga córka, Kaya Emory, przyszła na świat 16 stycznia 2012. Zawodniczka nigdy oficjalnie nie ogłosiła zakończenia kariery, ale za tę datę uznaje się rok 2011.
W czerwcu 2012 z Hingis triumfowała w zawodach legend French Open po finale z Ivą Majoli i Conchitą Martínez.
W 2014 roku została przyjęta do Międzynarodowej Tenisowej Galerii Sławy.
Życie prywatne.
Lindsay Davenport jest córką Winka Davenporta, który był reprezentantem Stanów Zjednoczonych na letnich igrzyskach olimpijskich w siatkówce w 1968 roku w Meksyku. Matka, Ann, jest prezydentem Siatkarskiej Organizacji w Karolinie Południowej.
25 kwietnia 2003 roku na Hawajach poślubiła bankiera i byłego amerykańskiego tenisistę, Jonathana Leacha. W ten sposób została bratową słynnego tenisisty amerykańskiego, Ricka Leacha.
13 grudnia 2006 agent tenisistki, Tony Godsick, podał do wiadomości, że Davenport spodziewa się narodzin swojego pierwszego dziecka. 10 czerwca 2007 urodziła syna, który nazywa się Jagger Jonathan Leach.
17 grudnia 2008 Amerykanka ogłosiła zawieszenie kariery z powodu drugiej ciąży. 27 czerwca 2009 urodziła córkę, Lauren Andrus Leach.
6 lipca 2011 podano do wiadomości, że państwo Leach zostaną rodzicami po raz trzeci. 16 stycznia 2012 przyszła na świat ich druga córka. Imiona dziewczynki, Kaia Emory Leach, zostały potwierdzone przez tenisistkę po dziesięciu dniach.
11 września 2013, po zakończonym turnieju US Open, ogłosiła swoją czwartą ciążę. 6 stycznia 2014 urodziła córkę Haven Michelle Leach.

</doc>
<doc id="89883" url="https://pl.wikipedia.org/wiki?curid=89883" title="Corina Morariu">
Corina Morariu

Corina Morariu (ur. 26 stycznia 1978 w Detroit) – amerykańska tenisistka, mistrzyni Wimbledonu w grze podwójnej, była liderka deblowej listy rankingowej.
Kariera.
Specjalistka gry podwójnej; w singlu wygrała jeden turniej, w chorwackim Bol w 1999 (w Bol była także dwukrotnie w finale, 1997 i 1998, ulegając dwukrotnie reprezentantce gospodarzy, Lučić; ponadto finalistka Tokio – Otwartych Mistrzostw Japonii – 1998). W 2000 dotarła do półfinału prestiżowych Otwartych Mistrzostw Włoch w Rzymie; w sierpniu 1998 notowana na pozycji nr 29 rankingu gry pojedynczej. W 1995 wygrała turniej niskiej rangi (ITF) w Katowicach.
W deblu osiągnęła pozycję liderki rankingu światowego w kwietniu 2000. Odniosła dwa zwycięstwa wielkoszlemowe (w deblu kobiet i w mikście) – Wimbledon 1999 z Lindsay Davenport, Australian Open 2001 z Ellisem Ferreirą. W finale Australian Open 2001 w parze z Davenport uległa siostrom Serenie i Venus Williams, a w 2005 (również z Davenport) przegrała z Alicią Molik i Swietłaną Kuzniecową.
W latach 2001-2002 jej kariera została przerwana przez chorobę (białaczka); po udanej terapii powróciła do tenisa w 2002.
Wygrała cztery wielkoszlemowe turnieje deblowe juniorek – Australian Open 1994 i 1995, French Open 1995, US Open 1995.
Decyzję o zakończeniu tenisowej kariery ogłosiła 19 września 2007 roku, a jej ostatnim występem był narodowy turniej wielkoszlemowy US Open, gdzie w parze z Meghann Shaughnessy osiągnęła ćwierćfinał gry podwójnej kobiet.

</doc>
<doc id="89884" url="https://pl.wikipedia.org/wiki?curid=89884" title="Perydotyty">
Perydotyty

Perydotyty – ultrazasadowe (melanokratyczne) skały głębinowe. Zawierają mniej niż 45% krzemionki, składają się głównie z mineralnego oliwinu (40–100%), w mniejszym stopniu z piroksenów (0–60%) i innych minerałów.
Dotychczas uzyskiwane dane eksperymentalne, geofizyczne i petrologiczne wskazują, że skały te są głównym materiałem budującym płaszcz Ziemi.
W Polsce przeobrażone perydotyty – serpentynity – występują na Dolnym Śląsku.
Z perydotytem związana jest jedna z teorii biogenezy. Zakłada ona, że w procesie przekształcenia się perydotytu w serpentynit, z dwutlenku węgla powstają związki organiczne, które mogły być niegdyś podstawą do powstania pierwszych organizmów żywych. Warunki odpowiednie do reakcji serpentynizacji są spełnione w przypadku układów hydrotermalnych, gdzie występuje woda bogata w węglan wapnia o silnie zasadowym pH oraz o temperaturze ok. 90 °C. Przykładem takiego układu jest tzw. "zaginione miasto".

</doc>
<doc id="89885" url="https://pl.wikipedia.org/wiki?curid=89885" title="Kasanowa">
Kasanowa



</doc>
<doc id="89887" url="https://pl.wikipedia.org/wiki?curid=89887" title="Marcin Libicki">
Marcin Libicki

Marcin Wojciech Libicki (ur. 2 lutego 1939 w Poznaniu) – polski polityk, historyk sztuki, poseł na Sejm I, III i IV kadencji, od 2004 do 2009 poseł do Parlamentu Europejskiego.
Życiorys.
Ukończył studia w Instytucie Historii Sztuki UAM w Poznaniu. W latach 1961–1966 był pracownikiem naukowym UAM. Na początku lat 80. zakładał „Solidarność” Rolników Indywidualnych w województwie poznańskim.
Po 1989 działał w ZChN (do 2001), następnie w Przymierzu Prawicy (do 2002) oraz w PiS. Trzykrotnie był wybierany na posła na Sejm, w 1991 z listy Wyborczej Akcji Katolickiej, w 1997 z listy AWS i w 2001 z ramienia PiS w okręgu poznańskim. Reprezentował polski Sejm w Zgromadzeniu Parlamentarnym Rady Europy. W maju 2004 został europosłem V kadencji w ramach delegacji krajowej. W tym samym roku w wyborach uzyskał mandat posła do Parlamentu Europejskiego VI kadencji w województwie wielkopolskim. W Europarlamencie VI kadencji pełnił funkcję przewodniczącego Komisji Petycji, przygotował przyjęty przez tę komisję dokument roboczy negatywnie oceniający działalność niemieckich urzędów typu jugendamt. W 2008 Parlament Europejski przyjął raport jego autorstwa krytycznie oceniający budowę gazociągu Nord Stream.
Według IPN figuruje w dokumentach Służby Bezpieczeństwa jako kontakt operacyjny Departamentu I MSW (wywiadu PRL). Marcin Libicki zaprzeczył współpracy z SB, ponadto trzykrotnie składał oświadczenia lustracyjne, które nie zostały zakwestionowane. Wystąpił o tzw. autolustrację, Sąd Okręgowy w Poznaniu uznał jego oświadczenie lustracyjne za prawdziwe.
9 kwietnia 2009 opuścił Prawo i Sprawiedliwość na znak protestu wobec decyzji komitetu politycznego tej partii o skreśleniu go z wielkopolskiej listy PiS w kolejnych wyborach do Parlamentu Europejskiego (formalnie przestał być członkiem partii 14 lipca 2010). Nie ubiegał się ostatecznie o ponowny wybór do PE. 9 stycznia 2010 przystąpił do nowo powstałego ugrupowania Polska Plus, którego został wiceprezesem.
W wyborach prezydenckich w 2010 wbrew stanowisku swojej partii poparł kandydaturę Marka Jurka i wszedł w skład jego społecznego komitetu poparcia. Wraz z samorozwiązaniem Polski Plus (24 września 2010) wystąpił z tej partii, nie przystępując do PiS. Popierał później tworzące się ugrupowanie Polska Jest Najważniejsza i uczestniczył w jego konwencjach.
Jest kawalerem Zakonu Kawalerów Maltańskich, członkiem honorowym Klubu Zachowawczo-Monarchistycznego oraz członkiem rady nadzorczej Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
Życie prywatne.
Wnuk Stanisława Libickiego – prezesa Towarzystwa Kredytowego w Warszawie, działacza narodowego, zesłańca z 1905, komandora orderu Polonia Restituta. Syn Janusza Libickiego – prawnika, zastępcy profesora Uniwersytetu Poznańskiego, zamordowanego w Katyniu. Brat Jacka Libickiego, geologa i inżyniera.
Zawarł związek małżeński z Anną Deręgowską-Libicką, z którą ma czwórkę dzieci: Jana Filipa, Piotra, Annę i Pię. Pochodzi z rodziny szlacheckiej pieczętującej się herbem Jelita. Zamieszkał w Radzewicach.

</doc>
<doc id="89890" url="https://pl.wikipedia.org/wiki?curid=89890" title="Szyna (profil)">
Szyna (profil)

Szyna – profil metalowy o przekroju dwuteownika lub zbliżonym, stosowany do podtrzymania i prowadzenia pojazdów kolei szynowej.
Funkcja.
Zadaniem szyn jest umożliwienie toczenia się kół pojazdów i nadawanie im kierunku biegu oraz pośrednio, przez podkładki szynowe, przekazywanie nacisków kół na podkłady.
Szyny są mocowane do podkładów za pomocą złączek przytwierdzających, którymi są podkładki szynowe, wkręty lub haki, śruby stopowe, łapki lub pierścienie sprężyste. Do łączenia kolejnych odcinków ze sobą stosuje się złączki szynowe, tj. łubki, śruby łubkowe i pierścienie sprężyste. Obecnie, na liniach kolejowych (szczególnie większych szybkości) stosowane jest powszechnie łączenie szyn w dłuższe odcinki bez dodatkowych elementów łączących – przez doczołowe zgrzewanie pojedynczych szyn oraz spawanie termitowe. W niektórych krajach stosuje się także spawanie łukowe. Przy nowszych typach nawierzchni stosowane są podkładki zakładane między stopkę szyny a podkładkę szynową w celu zwiększenia oporów tarcia.
Budowa.
Kształt przekroju poprzecznego szyny jest zbliżony do belki dwuteowej z uwagi na to, że szyna jest poddana w czasie pracy głównie obciążeniom zginającym.
Klasyczna szyna składa się z główki, stopki i szyjki. (Podane wymiary dot. szyny UIC 60)
Przekroje szyn.
Istnieje bardzo wiele przekrojów szyn, o różnym przeznaczeniu (nie tylko kolejowym). Same koleje w różnych krajach stosują kilkadziesiąt przekrojów szyn. Podstawowe typy dla toru normalnej szerokości, w większości krajów europejskich to odmiany typów S49, S54 i UIC60. Mnogość typów i odmian wynika z powodów historycznych (każdy kraj budował linie kolejowe w oparciu o własną produkcję i rozwiązania) oraz z długowieczności szyn na słabo obciążonych ruchem liniach kolejowych. W Europie, na bocznicach spotyka się szyny nawet z II poł. XIX wieku. W efekcie wiele typów szyn różni się tylko niewielkimi szczegółami wymiarowymi.
Podstawowym wyróżnikiem klasyfikacji kolejowych profilów szynowych (podawanym w ich nazwie) jest masa metra bieżącego szyny w kilogramach (lub w funtach na yard – w krajach z anglosaskim systemem miar). Np. masa szyn typu 49E1 i 60E1 wynosi w przybliżeniu odpowiednio: 49 kg/m i 60 kg/m, natomiast masa popularnej w wielu krajach Azji i Afryki brytyjskiej szyny BS80A wynosi 80 lb/yd (ok. 39 kg/m). Dla szyn o przeznaczeniu innym niż kolejowe, lub szyn specjalnych, zasada wyróżniania szyn w oparciu o masę metra bieżącego nie zawsze jest stosowana.
Szyny Vignolesa.
Aktualnie na kolei stosuje się wyłącznie szyny Vignolesa, (od nazwiska brytyjskiego inżyniera kolejowego) które współpracując z odpowiednio ukształtowanym kołem zapewniają m.in. ograniczenie wężykowania pojazdów oraz kompensację różnej prędkości kół jednej osi na łukach. Szyny tego typu stosuje się w liniach kolejowych o różnym rozstawie torów: wąskotorowych, średniotorowych, normalnotorowych i szerokotorowych. W zależności od rodzaju toru, szybkości, rodzaju taboru i przenoszonych obciążeń stosuje się szyny od S7 (7 kg/m) do 60E1 (60 kg/m).
Szyny specjalne i inne.
Istnieje duża grupa szyn o specjalnych zastosowaniach kolejowych lub pozakolejowych.
Właściwości fizyczne.
Szyny kolejowe i inne muszą się odznaczać dużą wytrzymałością na zginanie i ścieranie, twardością i jednocześnie pewną ciągliwością, a ponadto sprężystością i trwałością. Obecnie szyny są wyrabiane tylko ze stali uzyskanej w procesie konwertorowym lub elektrycznym. Tak wytopiona stal jest często poddawania obróbce pozapiecowej i odgazowywana, a następne odlewana w procesie COS. W skład stali szynowej – oprócz żelaza – wchodzą: węgiel 0,4-0,80%, mangan 0,6-1,3%, krzem do 0,5%, fosfor do 0,035% oraz siarka do 0,035%. Od zawartości tych składników zależą właściwości stali szynowej. Efektywnym sposobem podwyższenia trwałości szyny jest stosowanie stali o zwiększonej wytrzymałości na rozciąganie, dzięki czemu szyny są bardziej odporne na zużycie, zmęczenie, a także zwiększa się odporność szyny na obciążenia udarowe. Osiąga się to na dwa sposoby: albo przez modyfikację podstawowego składu chemicznego stali (głównie dodatek chromu i/lub wanadu), albo przez poddanie gotowych szyn procesom obróbki termicznej (np. hartowanie główki).
Długość szyn.
Pożądana długość szyn zależna jest od ich typu i zastosowania. Najczęściej zawiera się w zakresie od 6 m (szyny lekkie i specjalne) do 30 m (standard dla szyn dla torów stykowych). Wraz z rozwojem kolei dużych szybkości i dążeniem do ograniczenia ilości połączeń szyn (zgrzewów i spawów), długość szyn kolejowych zamawianych u producentów zwiększała się. Wielu producentów potrafi dziś produkować szyny kolejowe o długościach 60 m, 90 m, 120 m, a nawet 180 m. Szyna 120 m jest obecnie standardem przy budowie torów bezstykowych. Jednym z kilku producentów na świecie, którzy wytwarzają szyny o długości 120 m jest ArcelorMittal Poland SA, który w Oddziale w Dąbrowie Górniczej (dawna Huta Katowice) uruchomił taką instalację na początku 2014 roku.
Zastosowana stal.
Zastosowanie stali o podwyższonej zawartości węgla (do ok. 0,6-0,8%) i manganu (do ok. 1,3%) podwyższa wytrzymałość stali szynowej na rozciąganie do 900 – 1030 MPa, a trwałość szyn, wyrażona w przewiezionej masie brutto, zwiększa się prawie dwukrotnie. W ostatnich latach opanowana została przez przemysł hutniczy produkcja szyn ze stali dodatkowo termicznie ulepszonej, osiągającej wytrzymałość na rozciąganie co najmniej 1100 MPa. Podobny poziom wytrzymałości na rozciągania osiąga się też bez termicznego ulepszania, ale modyfikując podstawowy skład chemiczny stali dodatkiem chromu (0,8 – 1,2% i/lub wanadu – do 0,20%). Współczesne gatunki stali szynowych i same szyny z nich produkowane (w szczególności te stosowane na kolejach dużych szybkości) muszą spełniać rygorystyczne i wysokie wymagania jakościowe. Dlatego stosuje się nowoczesne metody wytapiania stali z maksymalnym ograniczaniem zawartości pierwiastków domieszkowych lub mających szkodliwy wpływ na własności gotowych szyn. W tym celu wykonuje się przeróbkę pozapiecową (ujednorodnianie składu chemicznego) oraz odgazowanie ciekłej stali (w szczególności do usunięcia wyjątkowo szkodliwego wodoru ze stali), a także ciągłe odlewanie. Gotowe szyny, po walcowaniu, poddaje się wielu testom i badaniom. Poza próbami wytrzymałości i twardości, w laboratorium sprawdza się też zawartość wtrąceń niemetalicznych, poziom odwęglenia powierzchni i rozkład siarki na przekroju szyny. Same szyny są poddawane szczegółowej kontroli wymiarów, prostości, stanu powierzchni i obecności wad wewnętrznych. Coraz częściej odbywa się to w nowoczesnych, w pełni zautomatyzowanych liniach badawczych szyn składających się z poszczególnych modułów: profilomierz i falistościomierz laserowy (wymiary przekroju i prostość), defektoskop wiroprądowy (niedoskonałości i wady na powierzchni szyny) i defektoskop ultradźwiękowy (wykrywanie wad wewnętrznych).
W połowie lat 70. produkowano w Polsce szyny hartowane (linia hartowania sprowadzona ze Związku Radzieckiego i zainstalowana w Hucie Katowice), jednak nie zdały one egzaminu ze względu na poprzeczne pękanie. Technologia ta polegała na hartowaniu całego przekroju szyny ("na wskroś"), natomiast współcześnie ulepszanie cieplne szyn stosuje się tylko do główki szyny (powierzchni styku koła z szyną). Obecnie prowadzone są też badania nad produkcją szyn z gatunków stali, które w czasie stygnięcia po walcowaniu, uzyskiwałyby strukturę bainityczną, bez dodatkowego ulepszania cieplnego.

</doc>
<doc id="89894" url="https://pl.wikipedia.org/wiki?curid=89894" title="Las łęgowy">
Las łęgowy

Las łęgowy – zbiorowisko leśne, występujące nad rzekami i potokami, w zasięgu wód powodziowych, które podczas zalewu nanoszą i osadzają żyzny muł. Najbardziej typową glebą dla lasów łęgowych jest holoceńska mada rzeczna. Siedliska niemal wszystkich łęgów związane są z wodami płynącymi. W drzewostanie łęgów występują m.in.: olcha, topola, wierzba, wiąz, jesion, dąb. Gatunkami występującymi we wszystkich zespołach łęgowych są: podagrycznik pospolity ("Aegopodium podagraria"), kostrzewa olbrzymia ("Festuca gigantea"), pokrzywa zwyczajna ("Urtica dioica"), wiązówka błotna ("Filipendula ulmaria") i bluszczyk kurdybanek ("Glechoma hederacea"). Lasy łęgowe zaliczane są do roślinności azonalnej, niezwiązanej z określoną strefą roślinną (klimatyczną), ale ze specyfiką siedliska. Lasy te narażone są na wyniszczenia spowodowane m.in. pracami związanymi z regulacją koryt rzecznych oraz melioracjami wodnymi.
Klasyfikacja fitosocjologiczna lasów łęgowych.
Lasy łęgowe występujące w Polsce dzielą się na dwie grupy:
Łęgi ze związku "Alno-Ulmion" ze względu na charakter siedliska można podzielić na:
Ze względu na występowanie gatunków podzielić je można na dwa podzwiązki:
Łęgi ze związku "Salicion albae" ze względu na fizjonomię zbiorowiska dzielą się na:
Oprócz łęgów związku "Salicion albae" do klasy "Salicetea purpureae" należy jeszcze związek "Salicion eleagni", jednak nie występuje on na terenie Polski. Dla nadrzecznego łęgu wierzbowego stosuje się także zamienną nazwę "Salici-Populetum" (łęg wierzbowo-topolowy). Łęgi zarówno w Polsce, jak i na świecie są przedmiotem ciągłych badań i ich nazwa, systematyka lub przynależność do poszczególnych związków i zespołów może się zmieniać.
Łęgiem tradycyjnie (choć przestarzale) nazywa się też czasem łąki położone na wilgotnych glebach w pobliżu rzek, często powstałe w wyniku odlesienia. Wyróżnia się tu:
Typ siedliskowy lasu.
W leśnictwie łęgiem (Lł – łęg) nazywa się również jeden z typów siedliskowych lasu porastający siedliska żyzne lub bardzo żyzne wytworzone na madach brunatnych lub czarnoziemach, które są okresowo w ciągu roku podtapiane lub zalewane; z próchnicą typu mull. Gleby wytworzone są z mad średnich lub ciężkich, średnio głębokich lub głębokich: są to gliny ilaste, iły, utwory pylaste, często na piaskach.
Zagrożenia i ochrona.
Łęgi na potrzeby inwentaryzacji obszarów Natura 2000 są oznaczone jako siedlisko przyrodnicze nr 91F0 – łęgowe lasy dębowo-wiązowo-jesionowe ("Ficario-Ulmetum") oraz siedlisko priorytetowe nr 91E0 – łęgi wierzbowe, topolowe, olszowe i jesionowe ("Salicetum albae, Populetum albae, Alnenion glutinoso-incanae", olsy źródliskowe).

</doc>
<doc id="89895" url="https://pl.wikipedia.org/wiki?curid=89895" title="Niezależny Samorządny Związek Zawodowy Rolników Indywidualnych „Solidarność”">
Niezależny Samorządny Związek Zawodowy Rolników Indywidualnych „Solidarność”

Niezależny Samorządny Związek Zawodowy Rolników Indywidualnych „Solidarność” (NSZZ RI „Solidarność”) – związek zawodowy rolników powstały jako część ruchu „Solidarności” zapoczątkowanego w sierpniu 1980. Legalizacja związku stała się możliwa po zawarciu porozumień rzeszowsko-ustrzyckich 19 lutego 1981 (władze odmawiały prawa bytu związkowej reprezentacji rolników, co wywołało strajki chłopskie w styczniu 1981).
Historia związku.
Postulaty ustrzyckie wytyczały program działania tego związku, a ponadto zmusiły władzę, m.in. do zagwarantowania nienaruszalności chłopskiej własności i wolności w obrocie ziemią, zrównania praw rolników indywidualnych z prawami gospodarstw państwowych, zrównanie praw socjalnych mieszkańców wsi i miast, korzystnych zmian w oświacie na wsi oraz uznania praw religijnych, wydawania zezwoleń na budowę kościołów i zapewnienia opieki duszpasterskiej w wojsku.
Jednym z kluczowych haseł w kampanii przed legalizacją związku rolników indywidualnych było: "Jak nas zarejestrujecie, bułkę z szynką jeść będziecie!"
Powstał z połączenia trzech rolniczych związków zawodowych: NSZZ Rolników Indywidualnych „Solidarność Wiejska”, NSZZ „Solidarność Chłopska” i Chłopskich Związków Zawodowych.
Zarejestrowany 12 maja 1981. Pierwszym przewodniczącym został Jan Kułaj. Zdelegalizowany po wprowadzeniu stanu wojennego. Ponowna legalizacja nastąpiła w kwietniu 1989. Działaczami „Solidarności” RI byli m.in. Tadeusz Kensy, Jan Antoł, Witold Hatka, Antoni Wojnarowicz, Józef Ślisz, Władysław Żabiński, Stanisław Chrobak, Gabriel Janowski, Artur Balazs, Stanisław Majdański, Józef Laskowski, Piotr Bartoszcze, Roman Bartoszcze, Roman Wierzbicki oraz Jan Beszta-Borowski.
W dniach 12–13 maja 2007 w Dębę koło Warszawy odbył się VII Krajowy Zjazd Delegatów Niezależnego Samorządnego Związku Zawodowego Rolników Indywidualnych „Solidarność” na którym wybrano nowe władze Związku na czele z przewodniczącym, którym został senator RP Jerzy Chróścikowski.
W dniach 26–27 listopada 2016 roku w Falentach koło Warszawy odbył się IX Krajowy Zjazd Delegatów NSZZ RI „Solidarność”, na którym nową Przewodniczącą NSZZ RI „Solidarność” została Teresa Hałas.
W 2022 roku nowym przewodniczącym został Tomasz Obszański.

</doc>
<doc id="89897" url="https://pl.wikipedia.org/wiki?curid=89897" title="Lustmord">
Lustmord

Lustmord – to pseudonim Briana Williamsa, brytyjskiego pioniera muzyki dark ambient. Znany jest z eksperymentalnego podejścia do dźwięku: albumy "Paradise Disowned" i "Heresy" nagrywał w całości w katakumbach, grotach, jaskiniach, schronach i kopalniach. Zajmuje się również projektowaniem efektów dźwiękowych do filmów (m.in. "Dziwne dni", "Kruk" czy "Underworld"), reklam i gier komputerowych. Okazjonalnie współpracuje także ze znanym prog-metalowym zespołem Tool.
Brian Williams tworzy również pod innymi pseudonimami: Arecibo (album "Trans Plutonian Transmissions"), Isolrubin BK (album "Crash Injury Trauma") i Terror Against Terror (album "Psychological Warfare Technology Systems").

</doc>
<doc id="89898" url="https://pl.wikipedia.org/wiki?curid=89898" title="West End Games">
West End Games

West End Games – amerykańskie wydawnictwo specjalizujące się w grach fabularnych, wydawca m.in. następujących systemów:
West End Games założone zostało w 1974 roku, gry fabularne zaczęło produkować w roku 1984. Najbardziej znaną linią produktów WEG stał się od 1987 roku system osadzony w świecie "Gwiezdnych wojen". Mimo sukcesów komercyjnych wydawanych podręczników, na skutek błędnych decyzji finansowych przedsiębiorstwo zmuszone było w 1998 roku ogłosić upadłość, co wiązało się m.in. z utratą licencji na wydawanie "Gwiezdnych Wojen RPG".
Po pozyskaniu strategicznego inwestora wydawnictwo powróciło na rynek. Obecnie koncentruje się na wydawaniu podręczników do systemu d6.

</doc>
<doc id="89899" url="https://pl.wikipedia.org/wiki?curid=89899" title="Siłomierz">
Siłomierz

Siłomierz (dynamometr) – przyrząd do pomiaru wartości działającej siły. Zasada jego działania najczęściej opiera się na prawie Hooke’a, które mówi, że odkształcenie elementu sprężystego jest proporcjonalne do wartości działającej siły. Siłomierz o skali zgodnej z układem SI to niutonometr.
Zasadniczą częścią siłomierza jest sprężyna, która wydłuża się pod wpływem działających na nią sił. Obok sprężyny zamocowana jest podziałka, wycechowana w niutonach. Natomiast w typowych siłomierzach szkolnych sprężyna znajduje się wewnątrz plastikowej, przezroczystej obudowy. Podziałka naniesiona jest na obudowie.
Dynamometry wykorzystuje się w wielu dziedzinach życia: w technice (pomiary sił i momentów), w antropometrii (do pomiaru siły mięśni dłoni), w gospodarstwie domowym (wagi sprężynowe) oraz w geodezji (mierzenia siły naciągu taśm stalowych przy mierzeniu odległości).

</doc>
<doc id="89903" url="https://pl.wikipedia.org/wiki?curid=89903" title="Ziemia Ognista (archipelag)">
Ziemia Ognista (archipelag)

Ziemia Ognista () – archipelag u południowych wybrzeży Ameryki Południowej, oddzielony od kontynentu Cieśniną Magellana i oddzielony od Ziemi Grahama na Antarktydzie Cieśniną Drake’a o szerokości około 1000 km.
Powierzchnia Ziemi Ognistej wynosi 73,7 tys. km². 
Ważniejsze wyspy.
Najdalej na południe wysuniętą wyspą jest Horn ze słynnym Przylądkiem Horn.
Historia.
Ziemia Ognista wraz z innymi wyspami została odkryta w 1520 r. przez wyprawę Ferdynanda Magellana. Ziemia Ognista zawdzięcza swą nazwę poświacie, jaką widzieli na brzegu żeglarze płynący na statkach. Światło prawdopodobnie pochodziło od ognisk rozpalonych przez tubylców.
Przynależność państwowa.
Wschodnia część Ziemi Ognistej należy do Argentyny (stanowi terytorium federalne Ziemi Ognistej o powierzchni 21,3 tys. km² i 70 tys. mieszkańców (1991). Ośrodek administracyjny – Ushuaia. Zachodnia część – do Chile (miasta: Puerto Williams, Porvenir, Pylos i Manantiales).
Rzeźba.
Wyspy zbudowane są ze skał osadowych kontynentalnych i morskich. Silnie rozwinięta linia brzegowa z licznymi fiordami. W większości o charakterze wyżynnogórskim, występują w nich lodowce; stanowią przedłużenie Andów, a najwyższe kulminacje to: Monte Darwin (2469 m n.p.m.) i Monte Sarmieto (2300). Wyspy położone po stronie północno-zachodniej mają charakter bardziej nizinny.
Wody.
Główne rzeki to: Rio Grande, Cullen, San Martin, Chico, Claro, Antuk i Escondido. Największe jezioro to Fagnano o powierzchni 593 km².
Klimat.
Subpolarny o opadach od 400-500 mm w części północno-wschodniej, do 2000 mm na południowym zachodzie. Miejscami 5000 mm (Desolation). Opady są skutkiem napływania bardzo wilgotnych mas powietrza znad Oceanu Spokojnego oraz działalności chłodnego prądu morskiego, zwanego Prądem Wiatrów Zachodnich (lub Dryfem Wiatrów Zachodnich), który okrąża Antarktydę, opływając południowe brzegi Ameryki Południowej. Temperatury średnie od 10-11 °C (styczeń) do 0-2 °C (lipiec).
Fauna i flora.
Na północnym wschodzie głównie suche stepy subantarktyczne i kserofilne zarośla. Na południu i zachodzie lasy z udziałem bukanów oraz skąpa roślinność trawiasta, mchy, porosty i torfowiska. Najwyższe partie, średnio powyżej 700 m n.p.m. pokrywają lodowce i płaty wiecznego śniegu.
W strefie przybrzeżnej żyją: kondory olbrzymie, kormorany, mewy, rybołówki, ostrygojady i albatrosy. Do świata zwierzęcego należą także: pudu, nutrie, szynszyle, krasnogonka krótkodzioba, oraz pingwiny magellańskie.
Ludność.
Archipelag był zamieszkany pierwotnie przez Indian z plemion Jagan, Selk’nam (Ona) i Alacaluf, ze względu na trudne warunki została skolonizowana przez potomków przybyszów z Europy dopiero w drugiej połowie XIX wieku. Obecnego podziału dokonano na mocy traktatów między Argentyną a Chile. Dziś ok. 70 tysięcy mieszkańców jest głównie pochodzenia europejskiego. Zajmują się oni hodowlą owiec i bydła, a także rybołówstwem i eksploatacją lasów. Odbywa się także wydobycie ropy naftowej, złota, rud miedzi, cynku. Istnieje niewielki przemysł petrochemiczny, mięsny, produkcja konserw rybnych. 
Mimo niesprzyjających warunków klimatycznych wyspa odwiedzana jest przez turystów. Atrakcję stanowią lodowce (m.in. Martial), Park Narodowy Ziemi Ognistej oraz możliwość odbycia wycieczek w kierunku Antarktydy.

</doc>
<doc id="89904" url="https://pl.wikipedia.org/wiki?curid=89904" title="Oś silnikowa">
Oś silnikowa

Oś silnikowa w parowozie to oś napędowa otrzymująca napęd bezpośrednio przez korbowód od maszyny parowej, połączona z osiami dowiązanymi za pomocą wiązarów przenoszących napęd.
W najczęstszym rozwiązaniu, cylindry silnika parowego umieszczone są na zewnątrz ramy podwozia (ostoi) i napędzają oś silnikową poprzez korbowód za pomocą czopów na powierzchni zewnętrznej kół. W przypadku zestawów kołowych zamocowanych wewnątrz ostoi zewnętrznej, napęd przenoszony jest za pomocą korb Halla, umocowanych na przedłużeniu osi zestawu kołowego. W rozwiązaniach z cylindrami umieszczonymi wewnątrz ostoi, napędzają one oś silnikową za pomocą osi wykorbionej. W przypadku parowozów wielocylindrowych ta sama oś silnikowa może być napędzana za pomocą czopów korbowych i osi wykorbionej.
Oś silnikowa stosowana jest w prawie wszystkich parowozach. Szczególnym przypadkiem jest oś ślepa pozbawiona kół, zamocowana na stałe w ostoi, otrzymująca napęd z silnika.

</doc>
<doc id="89906" url="https://pl.wikipedia.org/wiki?curid=89906" title="Norodom Sihamoni">
Norodom Sihamoni

Norodom Sihamoni (khmer. នរោត្តម សីហមុនី, ur. 14 maja 1953 w Phnom Penh) – król Kambodży od 2004.
Syn króla Sihanouka i królowej Monineath. Większość życia spędził poza Kambodżą, studiując kierunki artystyczne (taniec klasyczny w Pradze, reżyserię filmową w Korei Północnej); od 1981 mieszkał we Francji, gdzie zajmował się nauką baletu; był prezesem Kambodżańskiego Towarzystwa Tanecznego. W 1993 został mianowany stałym przedstawicielem Kambodży przy UNESCO. 
14 października 2004, po abdykacji ojca, został wybrany przez Radę Tronową (m.in. premiera Hun Sena i przewodniczącego Zgromadzenia Narodowego księcia Norodoma Ranariddha) nowym królem Kambodży. 29 października 2004 został koronowany.

</doc>
<doc id="89907" url="https://pl.wikipedia.org/wiki?curid=89907" title="Gronostaj europejski">
Gronostaj europejski

Gronostaj europejski, gronostaj, gronostaj łasica ("Mustela erminea") – gatunek małego drapieżnego ssaka z rodziny łasicowatych (Mustelidae).
Występowanie.
Europa (w całej Polsce), Azja i Ameryka Północna. W Nowej Zelandii jako gatunek inwazyjny. Mieszka na obrzeżach lasów, w zaroślach, jest naziemnym zwierzęciem drapieżnym, prowadzącym raczej nocny tryb życia.
Opis.
Gronostaj ma zmienne ubarwienie, zależne od pory roku. W lecie jego sierść jest koloru czekoladowo-brązowego na grzbiecie, żółto-białego na brzuchu, z czarnym końcem ogona; w zimie futro zmienia na białe z czarnym końcem ogona.
Poluje przede wszystkim w nocy, łapiąc lemingi, a nawet ptaki. Jeśli zostanie zaatakowany, broni się ostrymi pazurami i kłami. Może atakować nawet osobniki większe od siebie (np. zające).
Podgatunki.
Wyróżnia się ponad trzydzieści podgatunków gronostaja:

</doc>
<doc id="89910" url="https://pl.wikipedia.org/wiki?curid=89910" title="Fagnano">
Fagnano

Lago Fagnano lub Lago Cami – jezioro w Argentynie i Chile, na Ziemi Ognistej, na wysokości 91 m n.p.m. Jego powierzchnia wynosi 593 km². Jest to jezioro pochodzenia tektonicznego. Jest ono podłużne ze wschodu na zachód i ma długość 98 km. Z chilijskiej części jeziora wypływa jedyna rzeka Río Azopardo. Maksymalna głębokość jeziora to około 200 m. Argentyńska zachodnia część jeziora znajduje się w Parku Narodowym Tierra del Fuego. Na wschodnim brzegiem jeziora leży miasto Tolhuin.

</doc>
<doc id="89918" url="https://pl.wikipedia.org/wiki?curid=89918" title="Park Narodowy Przylądka Horn">
Park Narodowy Przylądka Horn

Park Narodowy Przylądka Horn – park narodowy w Chile, założony w 1945. Zajmuje obszar o powierzchni 631 km². Od 2005 roku wraz z Parkiem Narodowym Alberto de Agostini i Parkiem Narodowym Yendegaia stanowi rezerwat biosfery UNESCO o nazwie „Cabo de Hornos”.
Flora.
Lasy zdominowane są przez bukana "Nothofagus betuloides", licznie występuje również "Drimys winteri". Prócz tego rosną przedstawiciele "Maytenus magellanica" i "Nothofagus antarctica". Spotyka się formacje typu matorral lub podobne do tundry oraz torfowiska.
Fauna.
W wodach parku występują m.in. wydra patagońska ("Lontra felina") i wydra południowa ("L. provocax"), lampart morski ("Hydrurga leptonyx"), delfiny: delfin południowy ("Lagenorhynchus australis") i delfin chilijski ("Cephalorhynchus eutropia"), wieloryby i lwy morskie. Z ptaków zaś występuje m.in. mewa południowa ("Larus dominicanus"), petrelec olbrzymi ("Macronectes giganteus"), pingwin magellański ("Spheniscus magellanicus") i pingwin skalny ("Eudyptes chrysocome").
Obszar parku objęty jest ostoją ptaków IBA z uwagi na obecność karakara falklandzkiego z rodzaju "Phalcoboenus" oraz trzęsiogona czarniawego z rodzaju "Cinclodes""."

</doc>
<doc id="89919" url="https://pl.wikipedia.org/wiki?curid=89919" title="Ochrona środowiska">
Ochrona środowiska

Ochrona środowiska – całokształt działań zmierzających do naprawienia wyrządzonych szkód lub zapobiegających wyrządzeniu szkód fizycznemu otoczeniu lub zasobom naturalnym, jak też działania zmierzające do zmniejszenia ryzyka wystąpienia takich szkód, bądź zachęcające do efektywnego wykorzystywania zasobów naturalnych, w tym środki służące oszczędzaniu energii i stosowania odnawialnych źródeł energii.
Nauka o ochronie środowiska to sozologia.
Sposoby ochrony środowiska:
W Polsce obowiązek ochrony środowiska reguluje ustawa z dnia 27 kwietnia 2001 roku Prawo ochrony środowiska ().
Kwestia ochrony środowiska jest często wykorzystywana jako argument w walce rdzennych ludów przeciw (efektowi) globalizacji ingerującej w ich życie. Nauka stosowana o ochronie środowiska dzieli się na dwa nurty: główny „antropocentryczny” lub hierarchiczny, i bardziej radykalny „ekocentryczny” lub egalitarny. Termin "ochrona środowiska" jest związany z innymi współczesnymi terminami takimi jak: edukacja ekologiczna, ekozarządzanie, wydajność w gospodarowaniu zasobami środowiska i minimalizacja zanieczyszczeń, odpowiedzialność środowiskowa oraz ekoetyka.
Historia.
Idea ochrony środowiska ma swoje początki w drugiej połowie XIX wieku. W Europie wyrosła ona z ruchu będącego reakcją na dynamiczny proces industrializacji i rozrastania się miast, oraz coraz większy stopień zanieczyszczenia powietrza i zanieczyszczenia wody. W Stanach Zjednoczonych powstała w wyniku rosnącej obawy o stan zasobów naturalnych na zachodzie kraju, poparta kluczowymi odniesieniami filozoficznymi tak wybitnych jednostek jak John Muir, czy Henry David Thoreau. Thoreau bardzo interesowały związki człowieka z naturą i aby zgłębić wiedzę na ten temat postanowił przez pewien czas wieść pustelnicze życie na łonie natury. Empiryczne doświadczenia opublikował później w swym utworze zatytułowanym „Walden, czyli życie w lesie”. Muir natomiast zdołał uwierzyć w dziedziczne prawo natury, podróżując po Dolinie Yosemite i studiując ekologię i geologię. Przekonał również Kongres do utworzenia Parku Narodowego Yosemite, stając się następnie założycielem Sierra Club (amerykańska organizacja na rzecz ochrony środowiska).
Zarówno konserwatorskie priorytety, . W XX wieku popularność i poziom wiedzy na temat środowiska stale rosły. Podejmowano kolejne próby ratowania zagrożonych wymarciem gatunków, a w szczególności bizona. Dopiero wyginięcie gatunku gołębia wędrownego pomogło zwolennikom ochrony środowiska skupić na sobie uwagę innych ugrupowań i umożliwiło naświetlenie istoty problemu. Na skutek ich działań, prezydent Woodrow Wilson powołał w 1916 roku National Park Service, agencję federalną Stanów Zjednoczonych, której zadaniem jest dbanie o zasoby naturalne i historyczne kraju.
Książka Aldo Leopolda, „Zapiski z Piaszczystej Krainy”, została wydana w 1949 roku. Jest ona wyrazem jego głębokiego przekonania o ludzkiej powinności poszanowania środowiska naturalnego. Wszelkie działania wbrew naturze Leopold uważał za wysoce niemoralne. „Zapiski z Piaszczystej Krainy” to jedno z najbardziej wpływowych dzieł literatury o tej tematyce.
. W 1962 roku wydawnictwo Houghton Mifflin opublikowało książkę autorstwa amerykańskiej biolog Rachel Carson, zatytułowaną „Milcząca wiosna”. Książka omawia m.in. wpływy nieograniczonej emisji środków owadobójczych DDT na środowisko. Jednocześnie zwraca uwagę na dotychczasową ignorancję wobec rzeczywistych skutków emisji pestycydów, a także ich wpływu na zdrowie człowieka. Według autorki, środki owadobójcze i inne pestycydy mogą stanowić przyczynę nowotworów, a ich szerokie zastosowanie w rolnictwie jest jawnym zagrożeniem dla życia wielu gatunków zwierząt, w szczególności ptaków. Książka przyczyniła się do wzrostu społecznej obawy o losy środowiska, i w następstwie do utworzenia w 1970 roku Environmental Protection Agency (EPA lub USEPA), agencji federalnej Stanów Zjednoczonych działającą w celu ochrony zdrowia ludzkiego i środowiska naturalnego. W 1972 wprowadziła ona całkowity zakaz wykorzystywania pestycydów na terenie kraju. Utrzymywane w wielu rejonach świata ograniczenie emisji pestycydów nadal wzbudza wiele kontrowersji. Celem książki Rachel Carson było wzbudzenie większego zainteresowania środowiskiem naturalnym, oraz wpłynięcie na wzrost społecznej świadomości na temat ludzkiego oddziaływania na środowisko. W rezultacie wzrosło także zainteresowanie problemem zanieczyszczenia powietrza oraz wyciekami ropy i innych szkodliwych substancji w akwenach. Publiczna troska o środowisko przejawiła się również w utworzeniu specjalnych organizacji na rzecz jego ochrony, m.in. Greenpeace czy Przyjaciele Ziemi.
W latach siedemdziesiątych w Indiach został utworzony ruch Chipko. Jego członkowie zainspirowani filozofią Mahatmy Gandhiego sprzeciwiali się wycinaniu lasów dosłownie przytulając się do drzew. Ich pokojowe protesty, oraz slogan 'Ekologia to ekonomia’ okazały się niezwykle wpływowe.
. Wielu z tych ludzi , żyjących poza społeczeństwem, podejmowało działania według coraz bardziej radykalnych teorii, np. głębokiej ekologii. Także ekolodzy z głównego prądu ochrony środowiska przejawiali swą determinację, w 1973 roku poprawkę do konstytucji o ochronie gatunków zagrożonych, oraz podpisaniem w 1975 Konwencji o międzynarodowym handlu dzikimi zwierzętami i roślinami gatunków zagrożonych wyginięciem, czyli tzw. konwencji waszyngtońskiej (ang. CITES)
W 1979 roku były pracownik NASA, naukowiec James Lovelock, opublikował swoją książkę „Gaja: nowe spojrzenie na życie ziemskie”, w której sformułował tzw. Hipotezę Gai. Według niej życie na Ziemi to sprawnie funkcjonujący organizm, który będzie istniał bez względu na poczynania ludzi. Teoria ta stała się podwaliną dla ideologii głębokiej ekologii.
W roku 2012 amerykańscy eksperci przystąpili w Wietnamie do oczyszczania gleby, skażonej osławionym defoliantem Agent Orange, używanym przez siły USA podczas wojny wietnamskiej (1965-73).
Ochrona środowiska stanęła także w obliczu problemu globalnego ocieplenia, oraz rozwijającej się w dynamicznym tempie inżynierii genetycznej.
Ruch na rzecz ochrony środowiska.
Ruch na rzecz ochrony środowiska (obejmujący również partie zielonych) łączy w sobie jednocześnie cechy ruchu naukowego, społecznego oraz politycznego. Zwolennicy działań na rzecz ochrony środowiska naturalnego propagują gospodarowanie zasobami naturalnymi zgodnie z zasadą zrównoważonego rozwoju oraz ochronę (a w niektórych przypadkach również odnowę) środowiska naturalnego. Członkowie tego ruchu starają się zmieniać politykę publiczną oraz podejście ludzi do kwestii ochrony środowiska. Według założeń tego ruchu, ludzkość jest częścią ekosystemu, dlatego też ruch ten skupia się wokół ekologii, zdrowia oraz praw człowieka. Ponadto na przestrzeni lat zaczęto łączyć również aspekty religijne z ochroną środowiska. Ruch ten reprezentowany jest przez wiele organizacji, począwszy od tych na dużą skalę, a kończąc na zwykłych ludziach. Jednak liczba zdeklarowanych działaczy jest nadal mniejsza niż w innych ruchach społecznych. Ponadto silne i często odmienne przekonania powodują, iż ruch ten nie jest całkowicie jednolity.
Organizacje i konferencje na rzecz ochrony środowiska.
Organizacje ekologiczne mogą być globalne, regionalne, państwowe, lub lokalne. Mogą być kierowane przez rząd, bądź prywatne organizacje obywatelskie (NGO). Niektóre organizacje na rzecz ochrony środowiska, wśród nich Natural Resources Defense Council (Ministerstwo Ochrony Zasobów Naturalnych) i Environmental Defense Fund (Narodowy Fundusz Ochrony Środowiska w USA), zajmują się wytaczaniem procesów sądowych. Inne grupy dbające o środowisko naturalne, jak na przykład Przyjaciele Ziemi, rozpowszechniają informacje, biorą udział w publicznych posiedzeniach, przeprowadzają kampanie, organizują demonstracje i kupują ziemie pod ochronę. Mniejsze grupy, w tym Wildlife Conservation International (Światowa Organizacja na Rzecz Dzikiej Przyrody w USA), prowadzą badania naukowe nad zagrożonymi gatunkami i ekosystemami. Bardziej radykalne organizacje , jak Greenpeace czy Earth Liberation Front (Front Wyzwolenia Ziemi) używają bezpośrednich metod, by przeciwdziałać aktom zanieczyszczania środowiska. Podczas gdy Greenpeace popiera konfrontacje bez użycia przemocy, podziemny Front Wyzwolenia Ziemi propaguje potajemne niszczenie własności, uwalnianie więzionych lub zagrożonych zwierząt i dopuszcza się innych aktów sabotażu.
Sprawa ochrony środowiska była również tematem Konferencji Organizacji Narodów Zjednoczonych, która odbyła się w 1972 roku w Sztokholmie. Wzięło w niej udział 114 państw. Powołano wtedy Program Narodów Zjednoczonych do spraw Ochrony Środowiska (UNEP). Zorganizowano również Konferencję Narodów Zjednoczonych na temat Środowiska i Rozwoju (Szczyt Ziemi 1992). Do pozostałych organizacji międzynarodowych, wspierających założenia polityki ochrony środowiska zaliczamy Europejską Agencję Środowiska i Międzyrządowy Zespół do spraw Zmian Klimatu.
Ochrona środowiska w kulturze.
Książki.
Literatura faktu:
Muzyka.
Od lat 60. dwudziestego wieku temat ochrony środowiska wielokrotnie pojawiał się w tekstach piosenek. Niedawno powstała nowa wytwórnia płytowa we współpracy z Warner Music, która poprzez swoje działania promuje ochronę środowiska. Wytwórnia Green Label Records używa przy produkcji płyt CD papieru ulegającemu biodegradacji, przeznacza swoje dochody ze sprzedaży płyt na organizacje ekologiczne oraz planuje trasy koncertowe, wykorzystując paliwa alternatywne. Wytwórnia rozbudza świadomość ekologiczną wśród artystów i fanów muzyki w całej Ameryce Północnej.
Film i telewizja.
W ostatnich dwudziestu latach filmy o tematyce ekologicznej wyprodukowane przez wielkie studia filmowe z Hollywood okazały się komercyjnym sukcesem . Od 1991 roku Environmental Media Association (organizacja promująca ochronę środowiska poprzez media, działająca od 1989 w Stanach Zjednoczonych) przyznaje nagrody dla najlepszych filmów i seriali telewizyjnych niosących przesłanie o ekologii.
Filmy o tematyce ochrony środowiska:

</doc>
<doc id="89922" url="https://pl.wikipedia.org/wiki?curid=89922" title="Sprzęg">
Sprzęg

Sprzęg – najogólniej – urządzenie łączące, pośredniczące, dopasowujące czy też spinające. Zwykle nazwą tą określa się urządzenie łączące pojazdy szynowe. Sprzęg łączący pojazdy drogowe najczęściej określa się mianem „dyszla”, natomiast nie powiodło się zastąpienie „sprzęgiem” angielskiego słowa „interface” („interfejs”) , oznaczającego rodzaj połączenia elektrycznego.
Sprzęgi kolejowe.
Sprzęgi mechaniczne.
Sprzęg mechaniczny to urządzenie bezpośrednio łączące dwa pojazdy szynowe. Każdy pojazd szynowy wyposażony jest w dwa komplety sprzęgów umieszczonych na obu końcach. Istotnym parametrem umieszczania sprzęgu w pojazdach kolejowych jest oś sprzęgania, co wymaga odpowiedniego umieszczenia komory sprzęgowej w ostojnicy. Na potrzeby ruchu międzynarodowego musiała być ona znormalizowana (1040 mm). Sprzęgi samoczynne były umieszczane na wysokości mniejszej. Obecnie standard 1040 mm obowiązuje także nowe i modernizowane pojazdy ze sprzęgami samoczynnymi, co jest związane z planowanym zastosowaniem europejskiego sprzęgu samoczynnego UIC do wszystkich pojazdów. 
Sprzęgi samoczynne.
Historia.
Pierwsze konstrukcje sprzęgów samoczynnych powstały w poł. XIX w. w USA, gdy dotychczasowe metody spinania wagonów, a w szczególności używany powszechnie sprzęg typu "link-and-pin", wyczerpały możliwości – coraz cięższe pojazdy wymagały niezawodnego i bezpiecznego dla obsługi łączenia. Pierwszą konstrukcją aspirującą do miana sprzęgu samoczynnego był hak cięgłowy Millera. Następnie nastąpił burzliwy rozwój różnych konstrukcji, co z jednej strony spowodowało w roku 1895 nakaz stosowania sprzęgów samoczynnych, a z drugiej – ze 119 różnych wariantów wybrano 3 i zakazano stosowania innych modeli. W Europie, ze względu na rozdrobnienie zarządów kolejowych, do dnia dzisiejszego (2022) nie udało się wprowadzić jednolitego systemu sprzęgu samoczynnego, jednakże wg planów Komisji Europejskiej do roku 2025 ma zostać ograniczone stosowanie sprzęgów śrubowych w nowych pojazdach, a od roku 2030 także w dotychczas użytkowanym taborze.
Budowa.
Niezależnie od konstrukcji, sprzęg samoczynny składa się z kilku zasadniczych części:
Sprzęg samoczynny może być wyposażony w urządzenia pomocnicze:
Sprzęgi samoczynne zazwyczaj przenoszą obciążenia rozciągające i ściskające, więc nie wymagają zderzaków, jednak przy sprzęgach niesztywnych czasami pozostawia się zderzaki w wagonach pasażerskich dla poprawienia spokojności biegu i zapobieżeniu szarpnięciom.
Podział sprzęgów.
Zasadniczo sprzęgi samoczynne dzielą się na niesztywne i sztywne:
Do łączenia pojazdów wyposażonych w różne rodzaje sprzęgów stosuje się:
Inne sprzęgi.
Sprzęg pneumatyczny.
Łączy obwody hamulcowe pojazdów. W zależności od stosowanego rodzaju hamulca może być to przewód rurowy ciśnieniowy albo próżniowy. Może być zabudowany w sprzęg samoczynny. Zazwyczaj wykonany jest w ten sposób, by podczas prac manewrowych rozpinał się bez uszkodzenia.
Sprzęg ogrzewania parowego.
Był używany w czasach lokomotyw parowych, obecnie w zaniku. Była to rura odpowiednio izolowana, przystosowana do przesyłu gorącej pary do ogrzewania wagonów. W ostatnim wagonie działał w specjalnym trybie umożliwiającym odwadnianie instalacji.

</doc>
<doc id="89924" url="https://pl.wikipedia.org/wiki?curid=89924" title="Wiedza formalna">
Wiedza formalna

Wiedza formalna (inaczej: "wiedza uzewnętrzniona") – rodzaj wiedzy możliwej do wyartykułowania, którą można wyrazić przy pomocy słów, liczb, znaków, czy też symboli oraz obrazów.
Wiedza formalna to na przykład opisy procedur, produktów, kompetencji, projektów, schematów organizacyjnych itp.

</doc>
<doc id="89925" url="https://pl.wikipedia.org/wiki?curid=89925" title="Konrad Szymański">
Konrad Szymański

Konrad Krzysztof Szymański (ur. 6 grudnia 1969 w Kaliszu) – polski polityk i publicysta. Poseł do Parlamentu Europejskiego VI i VII kadencji, w latach 2015–2019 sekretarz stanu w Ministerstwie Spraw Zagranicznych, w latach 2019–2020 minister-członek Rady Ministrów w drugim rządzie Mateusza Morawieckiego, w latach 2020–2022 minister do spraw Unii Europejskiej.
Życiorys.
Syn Krzysztofa i Teresy. W 1988 złożył egzamin dojrzałości w II Liceum Ogólnokształcącym im. Tadeusza Kościuszki w Kaliszu. W 1995 ukończył studia na Wydziale Prawa i Administracji Uniwersytetu im. Adama Mickiewicza w Poznaniu.
W latach 1991–1993 kierował biurem poselskim Marcina Libickiego w Poznaniu, następnie przez rok pracował jako korespondent Agencji Prasowej SIS-Serwis. W latach 1993–1997 był ekspertem komisji samorządowej Rady Miasta Poznania. Od 1997 ponownie współpracował z Marcinem Libickim jako jego doradca ds. międzynarodowych. W latach 1997–1998 był pracownikiem Kancelarii Sejmu, a od 1999 do 2000 doradcą wicemarszałka Sejmu. W okresie 1999–2000 zasiadał w gabinecie politycznym ministra Kazimierza Marcinkiewicza (szefa gabinetu politycznego premiera Jerzego Buzka) w Kancelarii Prezesa Rady Ministrów. Od 2000 do 2002 był redaktorem programowym TV Puls. W 2002 założył dwumiesięcznik Międzynarodowy Przegląd Polityczny, którego był redaktorem naczelnym.
Na początku lat 90. był wiceprezesem zarządu Młodzieży Wszechpolskiej. W latach 1989–2000 należał do Zjednoczenia Chrześcijańsko-Narodowego, od 1997 zasiadał w zarządzie tej partii. Działał w ruchach pro-life, m.in. od 1998 do 2002 był członkiem zarządu Polskiej Federacji Ruchów Obrony Życia. Zasiadał w radzie Kolegium Europy Wschodniej im. Jana Nowaka-Jeziorańskiego we Wrocławiu. W 2007 wstąpił do Prawa i Sprawiedliwości.
13 czerwca 2004 uzyskał mandat do Parlamentu Europejskiego z listy PiS w województwie dolnośląskim. Należał do parlamentarnej grupy Unii na rzecz Europy Narodów, zasiadał w Komisji Spraw Zagranicznych, Komisji Praw Kobiet i Równouprawnienia, a także należał do Delegacji ds. stosunków z Białorusią. W wyborach w 2009 ponownie dostał się do Parlamentu Europejskiego z okręgu wielkopolskiego.
W 2013 tygodnik „Polityka” na podstawie rankingu przeprowadzonego wśród polskich dziennikarzy parlamentarnych uznał go za najlepszego polskiego europosła (obok Sidonii Jędrzejewskiej). W 2014 został zwycięzcą rankingu polskich europosłów „Rzeczpospolitej” oraz rankingu „Polityki” przeprowadzonego wśród samych eurodeputowanych. W wyborach do Parlamentu Europejskiego w 2014 nie ubiegał się o reelekcję.
17 listopada 2015 został powołany na stanowisko sekretarza stanu w MSZ. 15 listopada 2019 został ministrem bez teki, wchodząc w skład drugiego rządu Mateusza Morawieckiego. Powierzono mu odpowiedzialność za sprawy europejskie, które wyłączono z Ministerstwa Spraw Zagranicznych.
5 marca 2020 prezydent RP Andrzej Duda powołał go na stanowisko ministra do spraw Unii Europejskiej. 12 października 2022 został odwołany z tego stanowiska. Następnie objął stanowisko zastępcy dyrektora Polskiego Instytutu Ekonomicznego.

</doc>
<doc id="89926" url="https://pl.wikipedia.org/wiki?curid=89926" title="Infrastruktura kolejowa">
Infrastruktura kolejowa

Infrastruktura kolejowa – linie kolejowe oraz inne budowle, budynki i urządzenia wraz z zajętymi pod nie gruntami, usytuowane na obszarze kolejowym, przeznaczone do zarządzania, obsługi przewozu osób i rzeczy, a także utrzymania niezbędnego w tym celu majątku zarządcy infrastruktury.
Infrastruktura umożliwia prowadzenie przewozów przewoźnikom kolejowym i jest zarządzana przez zarządcę infrastruktury.
Według dyrektywy 2012/34/UE. w skład infrastruktury wchodzą następujące pozycje, pod warunkiem że tworzą część drogi kolejowej, łącznie z bocznicami, lecz z wyłączeniem linii znajdujących się na obszarze warsztatów naprawczych taboru kolejowego, wagonowni lub lokomotywowni, oraz z wyłączeniem prywatnych linii lub bocznic, odgałęziających się od torów stacyjnych i szlakowych:
Według polskiej ustawy o transporcie kolejowym w skład infrastruktury kolejowej wchodzą następujące elementy, pod warunkiem że tworzą część linii kolejowej, bocznicy kolejowej lub innej drogi kolejowej, lub są przeznaczone do zarządzania nimi, obsługi przewozu osób lub rzeczy, lub ich utrzymania:
1) tory kolejowe, w tym rozjazdy i skrzyżowania torów, wchodzące w ich skład szyny, szyny żłobkowe, kierownice, odbojnice, prowadnice, zwrotnice, krzyżownice i inne elementy rozjazdów, podkłady kolejowe i przytwierdzenia, drobne elementy nawierzchni kolejowej, podsypka w tym tłuczeń i piasek;
2) obrotnice i przesuwnice;
3) podtorze, w szczególności nasypy i przekopy, systemy kanałów i rowów odwadniających, rowy murowane, ściany osłonowe, roślinność posadzona w celu ochrony skarp;
4) obiekty inżynieryjne: mosty, wiadukty, przepusty i inne konstrukcje mostowe, tunele, przejścia nad i pod torami, muryoporowe i umocnienia skarp;
5) nastawnie, urządzenia sterowania ruchem kolejowym, w tym urządzenia zabezpieczające, sygnalizacyjne i łącznościowe na szlaku, w stacjach i stacjach rozrządowych, urządzenia służące do wytwarzania, przetwarzania i dystrybucji prądu elektrycznego do celów sygnalizacji i łączności; budynki,w których takie urządzenia lub instalacje się znajdują; przytorowe urządzenia kontroli bezpiecznej jazdy pociągów i wykrywania stanów awaryjnych w przejeżdżającym taborze; hamulce torowe; urządzenia do ogrzewania rozjazdów;
6) perony wraz z infrastrukturą umożliwiającą dotarcie do nich pasażerom, pieszo lub pojazdem, z drogi publicznej lub dworca kolejowego;
7) rampy towarowe, w tym w terminalach towarowych, wraz z drogami dowozu i odwozu towarów do dróg publicznych;
8) drogi technologiczne i przejścia wzdłuż torów, mury ogradzające, żywopłoty, ogrodzenia, pasy przeciwpożarowe, zasłony odśnieżne;
9) przejazdy kolejowo-drogowe i przejścia w poziomie szyn, w tym urządzenia i systemy służące zapewnieniu bezpieczeństwa ruchu drogowego i pieszego;
10) systemy oświetleniowe do celów ruchu kolejowego i bezpieczeństwa;
11) urządzenia przetwarzania i rozdziału energii elektrycznej na potrzeby zasilania trakcyjnego: podstacje, kable zasilające pomiędzy podstacjami i przewodami jezdnymi, sieć trakcyjna wraz z konstrukcjami wsporczymi, trzecia szynazkonstrukcjami wsporczymi;
12) grunty, oznaczone jako działki ewidencyjne, na których znajdują się elementy wymienione w pkt 1–11.

</doc>
<doc id="89927" url="https://pl.wikipedia.org/wiki?curid=89927" title="Wiedza cicha">
Wiedza cicha



</doc>
<doc id="89928" url="https://pl.wikipedia.org/wiki?curid=89928" title="Sztabin">
Sztabin

Sztabin ( "Štabinas, Stabinis") – wieś (dawniej miasto) w Polsce położona w województwie podlaskim, w powiecie augustowskim, w gminie Sztabin. Leży nad Biebrzą.
Sztabin uzyskał lokację miejską przed 1760 rokiem, zdegradowany w 1801 roku. Miasto magnackie położone było w końcu XVIII wieku w powiecie grodzieńskim województwa trockiego. W latach 1975–1998 miejscowość położona była w województwie suwalskim.
Miejscowość jest siedzibą gminy Sztabin.
Historia.
Tereny obecnej Gminy Sztabin zamieszkiwali niegdyś Jaćwingowie. W 1506 roku król Aleksander Jagiellończyk nadał część tych ziem rodowi Chreptowiczów.
Wieś założył Adam Chreptowicz przed 1598 rokiem, przy przeprawie rzecznej, na trakcie z Augustowa do Knyszyna. Na początku istnienia przez ponad półtora wieku nosiła nazwę Osinki.
W 1627 r. z fundacji Adam Chreptowicza zbudowano tu cerkiew unicką, która stanęła w miejscu kaplicy prawosławnej ufundowanej w 1513 roku przez Teodora Bohdanowicza Chreptowicza. Około 1656 roku cerkiew tę przemianowano na kościół rzymskokatolicki.
Nazwa Sztabin została wprowadzona w 1760 roku przez Joachima Chreptowicza, kanclerza Wielkiego Księstwa Litewskiego. Wyznaczył on trójkątny rynek i sieć ulic. Osada stała się głównym centrum handlowym dóbr krasnoborskich (Chreptowiczów, a później Brzostowskich). Pod koniec XVII wieku zaczęła przekształcać się w ośrodek miejski. W 1766 roku Sztabin uzyskał przywilej królewski na targi i jarmarki.
Miejscowość jest znana głównie ze względu na eksperymenty społeczne i gospodarcze hrabiego Karola Brzostowskiego. W latach dwudziestych XIX wieku założył on tzw. rzeczpospolitą sztabińską. Uwolnił chłopów od pańszczyzny, założył szkołę i wprowadził w swoich dobrach obowiązkowe bezpłatne nauczanie, unowocześnił rolnictwo (wprowadził płodozmian i nowe narzędzia), wybudował szpital, do którego sprowadził lekarza, wprowadził kodeks karny, założył kasę oszczędnościową i pożyczkową.
Wybudował hutę szkła, cegielnię, tartak, fabrykę wyrobów żeliwnych (wybudował piec do przetapiania rudy darniowej), doprowadzając upadający majątek do rozkwitu. Dzięki niemu w 1895 roku powstała parafia, zbudowano także przystań na Biebrzy.
Po śmierci (1854) przekazał swoje dobra chłopom w wieczystą dzierżawę, jednak władze rosyjskie unieważniły jego testament. Sztabin powoli tracił na znaczeniu i w 1897 został pozbawiony praw miejskich.
Ludność Sztabina brała czynny udział w walkach narodowowyzwoleńczych. W czasie powstania styczniowego w okolicy działał oddział pułkownika Konstantego Ramotowskiego „Wawra”, którego obozowisko na Kozim Rynku w Puszczy Augustowskiej było miejscem jednej z większych bitew w tym regionie.
Według Powszechnego Spisu Ludności z 1921 roku Sztabin zamieszkiwało 500 osób, wśród których 437 było wyznania rzymskokatolickiego, 1 prawosławnego, a 62 mojżeszowego. Jednocześnie wszyscy mieszkańcy zadeklarowali polską przynależność narodową. Były tu 83 budynki mieszkalne.
W okresie II wojny światowej (1 maja 1943) oddział AK odbił Sztabin z rąk niemieckich na 6 godzin.
Okres powojenny był dla Sztabina tragiczny. Na terenie gminy w tzw. obławie lipcowej w 1945 r. aresztowano i wywieziono 126 osób. Nadal działały zbrojne grupy partyzanckie, które przetrwały do początku lat 50.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:
Inne:
Inne.
Rezerwaty:

</doc>
<doc id="89932" url="https://pl.wikipedia.org/wiki?curid=89932" title="Okliny">
Okliny

Okliny – wieś w Polsce położona w województwie podlaskim, w powiecie suwalskim, w gminie Wiżajny.
Wieś królewska starostwa niegrodowego wiżańskiego położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Na zachód od wsi znajduje się Jezioro Mauda. W Oklinach swój początek bierze rzeka Stara Hańcza uchodząca później do jeziora Hańcza, w odróżnieniu od rzeki Czarna Hańcza, która wypływa z jeziora Hańcza.
W miejscowości rozwija się dynamicznie agroturystyka.

</doc>
<doc id="89935" url="https://pl.wikipedia.org/wiki?curid=89935" title="Misja przedsiębiorstwa">
Misja przedsiębiorstwa

Misja przedsiębiorstwa – zestaw wartości akcentujący specyficzną rolę danej organizacji na rzecz otoczenia, tym samym uzasadniających istnienie danej jednostki. 
Angielskie "mission statement" może również oznaczać deklarację programową różnych niekomercyjnych instytucji. 
Misja jest kierunkiem, który wyznacza sobie przedsiębiorstwo. Z misji wypływają różnego rodzaju cele (na poziomie taktycznym, strategicznym i operacyjnym). 
Na podstawie misji, można sformułować spójną strategię komunikacji marketingowej, która ma na celu ciągłe dążenie do spełniania oczekiwań konsumenta. Misja, powinna być więc nastawiona na potrzeby klientów, dzięki czemu możliwe będzie zdefiniowanie na jej podstawie unikalnej propozycji wartości. 
Misja jest ukonkretnieniem pomysłu na przedsiębiorstwo. Misja tworzy osobowość organizacji. Powinna odpowiadać na pytania: 
Zasady formułowania misji:

</doc>
<doc id="89937" url="https://pl.wikipedia.org/wiki?curid=89937" title="TNF-alfa">
TNF-alfa



</doc>
<doc id="89945" url="https://pl.wikipedia.org/wiki?curid=89945" title="Calvin Coolidge">
Calvin Coolidge

John Calvin Coolidge Jr. (ur. 4 lipca 1872 w Plymouth, zm. 5 stycznia 1933 w Northampton) – amerykański polityk, 30. prezydent Stanów Zjednoczonych.
Dzieciństwo i młodość.
John Calvin Coolidge urodził się 4 lipca 1872 roku w Plymouth Notch, jako syn farmera, nauczyciela i sędziego pokoju John Calvina Coolidge’a i jego pierwszej żony Victorii Moore. Ukończył szkołę w rodzinnym mieście, a następnie wstąpił do Black River Academy. Następnie pobierał nauki w St. Johnsburg Academy i Amherst College, który ukończył w 1895 roku. Po uzyskaniu dyplomu, praktykował prawo w Northampton i rozpoczął współpracę z Partią Republikańską.
Kariera polityczna.
W 1897 otworzył własną kancelarię adwokacką a rok później został członkiem Rady Miejskiej. W pierwszej dekadzie pełnił różne funkcje prawnicze, a w 1907 roku został członkiem legislatury stanowej Massachusetts. W 1909 został burmistrzem Northampton i pełnił tę funkcję przez dwie kadencje. Następnie powrócił do legislatury stanowej, by w 1918 roku zostać gubernatorem Massachusetts. W trakcie dwuletniej kadencji wyszedł z inicjatywami ustawodawczymi, mającymi na celu ograniczenie bezkarności właścicieli domów, podniesienie płac dla robotników i obniżenie maksymalnego czasu pracy kobiet i dzieci do 48 godzin. W 1919 roku doszło do strajku policji, który był wynikiem przystąpienia części policjantów do Amerykańskiej Federacji Pracy, wobec sprzeciwu bostońskiego komisarza Edwina Curtisa. Coolidge początkowo nie zajął stanowiska w sprawie, jednak nasilające się zamieszki i grabieże, sprawiły, że gubernator przejął dowodzenie nad gwardią stanową i zgodził się z oświadczeniem komisarza Curtisa. Wydarzenie to przysporzyło sporej popularności Coolidge’owi.
W 1920 roku odbywała się konwencja republikanów przed wyborami prezydenckimi. Kandydatura Coolidge’a była lansowana przez polityków stanowych, jednak nie uzyskała ona szerszego poparcia. Jednakże gdy Warren Harding uzyskał nominację w dziesiątym głosowaniu, zaproponował Coolidge’owi wiceprezydenturę. Kandydaci republikanów zwyciężyli w wyborach i 4 marca 1921 Coolidge został zaprzysiężony na wiceprezydenta. Pełniąc swój urząd, nie wyróżniał się inicjatywami. Dodatkowo jego indywidualistyczny i milczący styl bycia sprawiał, że był niezauważany w elicie politycznej. Po śmierci Hardinga 2 sierpnia 1923 roku, Coolidge został zaprzysiężony jako nowy prezydent. Gdy w ciągu kilku miesięcy wyszły na jaw nadużycia za administracji Hardinga, nie obciążyły one Coolidge’a, którego uważano za uczciwego samotnika. Obiecał kontynuować konserwatywną i względnie izolacjonistyczną politykę Hardinga.
Prezydentura.
Po objęciu prezydentury musiał wymienić członków gabinetu, którzy byli zamieszani w nadużycia finansowe w poprzedniej administracji. Większość z nich sama składała dymisję, jednak prokurator generalny Harry M. Daugherty nie tylko odmówił złożenia urzędu, ale nie zgodził się zeznawać przed senacką komisją dochodzeniową. W wyniku tego Coolidge pozbawił go stanowiska i w jego miejsce powołał Harlana Stone’a. Ponieważ oskarżenia sięgały także samego prezydenta, Coolidge powołał dwóch prawników: republikanina Owena Robertsa i demokratę Atlee Pomerene’a, by zbadali sytuację. Dochodzenie wykazało nadużycia w obu obozach politycznych, jednak nie było dowodów by Coolidge był w nie zamieszany. Ujawnienie skandali i obniżka podatków miało walny wpływ na wybory prezydenckie, odbywające się w 1924 roku.
Dzięki protekcji Bascoma Slempa, Coolidge uzyskał nominację prezydencką na konwencji republikanów, odbywającej się w dniach 10-12 czerwca 1924 w Cleveland. Kandydatem na wiceprezydenta został Charles Gates Dawes. Partia Demokratyczna wystawiła Johna Davisa. Urzędujący prezydent otrzymał niespełna 16 milionów głosów, czyli o 7 milionów więcej od kandydata demokratów. W Kolegium Elektorów Coolidge uzyskał 382 głosy wobec 136 dla Davisa.
Aby osiągnąć w kraju wysoki poziom koniunktury, Coolidge utrzymał protekcjonistyczne taryfy celne i sprzeciwiał się interwencjonizmowi. Zredukował także dług narodowy, postulował rozwój energii elektrycznej i transportu, ograniczenie imigracji oraz utworzenie Departamentu Opieki Społecznej. Chciał także wprowadzić poprawkę do Konstytucji ograniczającą możliwość zatrudnienia dzieci i ustalającą płacę minimalną dla kobiet. Reformy były utrudnione poprzez kiepskie stosunki prezydenta z Kongresem, który, pomimo że był w większości republikański, niechętnie odnosił się do Coolidge’a. Wymieniając członków skompromitowanego gabinetu Hardinga, Coolidge zmienił cały skład rządu, z wyjątkiem sekretarza handlu – na tym stanowisku pozostał Herbert Hoover.
Prezydent, choć był izolacjonistą, popierał pomysł dołączenia do Stałego Trybunału Sprawiedliwości Międzynarodowej. Obie izby Kongresu także opowiedziały się za akcesją, jednak senacka komisja spraw zagranicznych była temu przeciwna. Jej członkowie, wspierani przez Johna Basseta Moore’a zgłosiła siedem zastrzeżeń, które musiały być przyjęte przez wszystkich 48 członków Trybunału. Ponieważ uzyskanie tak szerokiego poparcia było bardzo trudne, Rada Ligi Narodów zaproponowała Stanom Zjednoczonym zorganizowanie wspólnej konferencji, na której miano omówić sytuację. Wobec odmowy sekretarza stanu Franka Kellogga, 22 państwa samodzielnie zwołały konferencję, gdzie debatowały na temat zastrzeżeń, bez udziału USA. Ostatecznie zgodziły się uznać poprawki amerykańskie.
W wyniku, zwołanej przez Hardinga, konferencji waszyngtońskiej, ustalono redukcję zbrojeń morskich. Jednak nie wzięto wówczas pod uwagę niszczycieli i łodzi podwodnych, a zatem Coolidge pragnął uregulować tę kwestię zwołując konferencję w Genewie w lecie 1927 roku. Republika Francuska i Królestwo Włoch w ogóle odmówiły udziału, natomiast Wielka Brytania postawiła zaporowe warunki. Cesarstwo Japonii usiłowało mediować pomiędzy stroną amerykańska a brytyjską, lecz bezskutecznie. Konferencja zakończyła się fiaskiem i 4 sierpnia została rozwiązana. Sukcesem administracji Coolidge’a było podpisanie paktu Kellogga–Brianda 27 sierpnia 1928 roku, w którym kraje wyrzekały się wojny i opowiadają się wyłącznie za rozwiązaniami pokojowymi.
Prezydent prowadził politykę grubej pałki połączonej z dyplomacją dolarową. W Republice Chińskiej pojawiły się dwa nowe ruchy: narodowy pod przywództwem Czang Kaj-szeka oraz komunistyczny Mao Zedonga. Aby chronić interesy amerykańskie Coolidge wysłał wojsko do głównych chińskich portów, jednak nie zajął żadnego stanowiska w sprawie ewentualnej zmiany władzy w Kraju Środka. W 1927 Izba Reprezentantów uchwaliła rezolucję nowego traktatu amerykańsko-chińskiego. Podobna praktyka miała miejsce w Ameryce Łacińskiej. Początkowo Coolidge wycofał wojska z Dominikany i Nikaragui, ale gdy proamerykański przywódca tego drugiego kraju, Adolfo Díaz, został obalony, amerykańska piechota morska ponownie wkroczyła do kraju. Prezydent tłumaczył interwencję zapobieżeniem wojnie domowej, choć w rzeczywistości chodziło o zabezpieczenie alternatywnej trasy kanału międzyoceanicznego. Wysłał do Nikaragui Henry’ego Stimsona, który wynegocjował pokój z Tipitapa. Zakładał on, że w Nikaragui jedyną siłą pozostanie gwardia narodowa, a amerykanie będą nadzorować wybory prezydenckie w latach 1928, 1930 i 1932. W Meksyku parlament podjął uchwałę zagrażającą interesom amerykańskich monopoli naftowych, przez co USA musiały odwołać się do arbitrażu. Nowy ambasador w Meksyku, Dwight Morrow prowadził negocjacje z prezydentem Plutarco Callesem i w grudniu 1927 udało im się ustalić kompromis.
W czasie drugiej kadencji Coolidge’a w Paryżu obradowała Komisja Dawesa, która zajmowała się odbudową Niemiec i ich możliwościami spłat reparacji wojennych. W 1928 roku przewodniczący Komisji Owen Young opracował projekt, w którym oceniono dług niemiecki na ok. 113 miliardów marek, a ostateczny termin spłaty ustalono na 31 marca 1966. Prezydent był także namawiany do nawiązania stosunków dyplomatycznych z Rosją Radziecką. Jednak, obaj sekretarze stanu Charles Evans Hughes i Frank Kellogg byli temu zdecydowanie przeciwni.
W 1928 roku Coolidge, będąc zmęczonym sprawowaniem urzędu i uskarżając się na słabe zdrowie, oświadczył, że nie będzie się ubiegał o reelekcję w wyborach prezydenckich. Poparł kandydaturę Herberta Hoovera, który wygrał wybory i został następnym prezydentem.
Emerytura i śmierć.
Po opuszczeniu Białego Domu zamieszkał w Northampton. W 1929 opublikował autobiografię. Pełnił funkcję przewodniczącego Ponadpartyjnej Komisji ds. Kolejnictwa, a w latach 1930-1932 był prezesem Amerykańskiego Towarzystwa Antykwarystów. Zmarł 5 stycznia 1933 i został pochowany w Plymouth Norch.
Życie prywatne.
Calvin Coolidge poślubił Grace Annę Goodhoe 4 października 1905 w Burlington. Mieli dwóch synów urodzonych w 1906 i 1908 roku. Młodszy z nich, Calvin junior, zmarł w lipcu 1924 roku, w wyniku infekcji stopy.

</doc>
<doc id="89953" url="https://pl.wikipedia.org/wiki?curid=89953" title="TCL">
TCL



</doc>
<doc id="89958" url="https://pl.wikipedia.org/wiki?curid=89958" title="Marian Piłka">
Marian Piłka

Marian Piłka (ur. 16 czerwca 1954 w Trąbkach) – polski polityk, poseł na Sejm I, III, IV i V kadencji.
Życiorys.
Wykształcenie i praca zawodowa.
W 1978 ukończył studia na Wydziale Nauk Humanistycznych Katolickiego Uniwersytetu Lubelskiego, w 1995 studia podyplomowe z zakresu geopolityki i międzynarodowych stosunków gospodarczych na Uniwersytecie Georgetown.
W latach 1981–1983 pracował jako asystent w Ośrodku Badań Społecznych Regionu Mazowsze NSZZ „Solidarność”. Od 1984 do 1989 był redaktorem w Wydawnictwie archidiecezji warszawskiej. W latach 1989–1996 pracował jako doradca w Urzędzie Rady Ministrów.
Po 2007 został zatrudniony jako doradca Sławomira Radonia, naczelnego dyrektora Archiwów Państwowych. Publikuje w „Naszym Dzienniku”, „Niedzieli” oraz „Gościu Niedzielnym”.
Działalność publiczna.
Od połowy lat 70. angażował się w działalność opozycyjną. W latach 1977–1978 działał w Ruchu Obrony Praw Człowieka i Obywatela. Był członkiem Komitetu Porozumienia na rzecz Samostanowienia Narodu. 27 września 1981 został jednym z sygnatariuszy deklaracji założycielskiej Klubów Służby Niepodległości. W latach 80. uczestniczył w działalności Ruchu Młodej Polski. W czasie stanu wojennego internowany przez okres około roku.
Od 1989 działał w Zjednoczeniu Chrześcijańsko-Narodowym. W latach 1991–1993 zasiadał w Sejmie I kadencji (wybrany z listy Wyborczej Akcji Katolickiej). Pełnił funkcję wiceprzewodniczącego Komisji Łączności z Polakami za Granicą. W lutym 1996 objął funkcję prezesa ZChN, którą sprawował do maja 2000. Po wejściu partii w skład Akcji Wyborczej Solidarność, został w marcu 1997 wiceprzewodniczącym AWS. W wyborach parlamentarnych w tym samym roku liczbą 15 274 głosów został wybrany posłem na Sejm III kadencji z listy Akcji. W marcu 2001 wystąpił z ZChN i współtworzył Przymierze Prawicy.
W wyborach parlamentarnych w tym samym roku, jako członek tej partii, otrzymując 9659 głosów, został wybrany w okręgu siedleckim na posła IV kadencji z listy Prawa i Sprawiedliwości. Rok później po połączeniu obu ugrupowań, został członkiem PiS. W wyborach w 2005 uzyskał reelekcję (otrzymał 14 761 głosów). W V kadencji Sejmu pełnił funkcje wiceprzewodniczącego Komisji Spraw Zagranicznych oraz przewodniczącego Polsko-Tajwańskiego Zespołu Parlamentarnego.
19 kwietnia 2007 zadeklarował odejście z Prawa i Sprawiedliwości, a dzień później przystąpił do nowo tworzonej partii pod nazwą Prawica Rzeczypospolitej (został jej wiceprzewodniczącym).
W przedterminowych wyborach parlamentarnych w 2007 bezskutecznie ubiegał się w okręgu siedleckim o mandat senatora z list komitetu Marka Jurka, a w 2009 był kandydatem Prawicy Rzeczypospolitej w wyborach do Parlamentu Europejskiego w okręgu mazowieckim (otrzymał 4880 głosów). W wyborach samorządowych w 2010 bez powodzenia kandydował z listy tej partii na radnego sejmiku mazowieckiego, a w wyborach do Parlamentu Europejskiego w 2014 również bezskutecznie starał się o mandat eurodeputowanego w okręgu mazowieckim, kandydując z ramienia Prawa i Sprawiedliwości (otrzymał 6674 głosy). W tym samym roku wybrany na radnego sejmiku mazowieckiego V kadencji. W 2015 bez powodzenia ubiegał się o mandat poselski z listy PiS. W 2018 kandydował bezskutecznie do sejmiku z listy ruchu Kukiz’15 (w ramach porozumienia tego ugrupowania ze swoją partią). W 2019 z ramienia tego ugrupowania ubiegał się natomiast o mandat eurodeputowanego.

</doc>
<doc id="89960" url="https://pl.wikipedia.org/wiki?curid=89960" title="Incr Tcl">
Incr Tcl

Incr Tcl (lub skrótowo Itcl) – rozszerzenie języka TCL o obiektowość. Prefiks "Incr" jest analogią do zastosowanego wobec języka C sufiksu "++" (w języku C operator "++" oznacza inkrementację wartości zmiennej o 1, w TCLu natomiast robi się to za pomocą komendy "incr").
Komendy.
Pakiet Itcl dostarcza wielu nowych komend zawartych w jednej przestrzeni nazw – "itcl". W wersji 3.2 są to:
itcl::body
itcl::class
itcl::code
itcl::configbody
itcl::delete
itcl::ensemble
itcl::find
itcl::local
itcl::scope
Struktura klas i obiektów.
Wiele elementów zaczerpnięto z C++. Tak jak i w tam, tak tutaj klasa składa się z konstruktora, destruktora, metod, oraz zmiennych. Ponadto klasa może określać poziom dostępu do poszczególnych składowych klasy (metod lub zmiennych) za pomocą słów kluczowych public, protected, oraz private. W klasach można deklarować (lub od razu definiować) stałe procedury, które mogą być wywoływane z klasy – nie wymagają one tworzenia obiektu tej klasy (można porównać je do funkcji statycznych w klasach C++). Kolejną nietypową składową są zmienne "wspólne", deklarowane (lub od razu inicjowane) słowem kluczowym common (te zaś można porównać do zmiennych statycznych w klasach C++) – do nich mają dostęp zarówno zwykłe metody klasy, jak i jej procedury. Nie zabrakło też tak istotnej własności języków zorientowanych obiektowo, jak polimorfizm. Każda klasa może dziedziczyć z innych klas (jednej, lub kilku). W Itcl praktycznie każda metoda klasy jest wirtualna.
Przykładowa klasa Itcl.
Oto przykład klasy implementującej stos:
Można teraz tej klasy używać w następujący sposób:
Spowoduje to wyświetlenie kolejno:
Itcl i C.
W ITCL wprowadzono nowatorskie rozwiązanie. Pisząc rozszerzenie do TCL w oparciu o ITCL możemy użyć funkcji Itcl_RegisterC(), aby „zarejestrować” funkcję C w rejestrze Itcl. Pozwala to na używanie takiej funkcji bezpośrednio w definicji metod klasy, przez poprzedzenie zarejestrowanej nazwy znakiem „"@"”. W ten sposób można napisać implementację rozszerzenia w oparciu jedynie o klasy Itcl.
Inne rozszerzenia oparte na Itcl.
Należą do nich ITk (niejako połączenie Tk i Itcl), oraz IWidgets (zestaw dodatkowych elementów GUI opartych na ITk).
Przyszłość Itcl.
Trwają dyskusje o dołączeniu Itcl do standardowego pakietu TCL, aby dać programistom możliwość swobodnego używania orientacji obiektowej w TCLu.
W samym rdzeniu Itcl dodana ma zostać możliwość sprawdzania typów, dostępu do zmiennych na zasadzie składni "obiekt.zmienna", oraz wiele innych.

</doc>
<doc id="89961" url="https://pl.wikipedia.org/wiki?curid=89961" title="Itcl">
Itcl



</doc>
<doc id="89963" url="https://pl.wikipedia.org/wiki?curid=89963" title="Dmitrij Polakow">
Dmitrij Polakow

Dmitrij Polakow, ros. Дмитрий Фёдорович Поляков (ur. 1921, zm. 1988) – generał major (według niektórych źródeł generał porucznik radzieckiego wywiadu wojskowego (GRU), współpracownik amerykańskiego wywiadu przez blisko 18 lat. Uważa się go za najwyższego rangą oficera GRU, który został aresztowany za współpracę z Zachodem.
Jako pułkownik wywiadu wojskowego pracujący pod przykrywką członka radzieckiej misji przy ONZ w Nowym Jorku, zwrócił się w listopadzie 1961 roku do znajomego agenta Federalnego Biura Śledczego z propozycją spotkania z dowódcą amerykańskiej 1 Armii, stacjonującym na Governor's Island w pobliżu Manhattanu. Po spotkaniu zapoznano go z podającym się za oficera Centralnej Agencji Wywiadowczej funkcjonariuszem FBI. Amerykanie zaczęli prowadzić Polakowa w styczniu 1962 roku, nadając mu kryptonim TOP HAT. W tym czasie kierował siatką wywiadu radzieckiego, której wielu agentów osobiście wyszkolił. Wśród tzw. "nielegałów", których wydał, znajdowali się m.in.: Aleksandr Solołow i Kaarlo Tuomi. Uważa się też, że zdekonspirował Brytyjczyka Franka Bossarda oraz szpiegów działających w amerykańskich siłach zbrojnych: Nelsona C. Drummonda, Jacka E. Dunlapa i Williama H. Whalena. Polakow sprawiał wrażenie człowieka działającego z nienawiści do ustroju radzieckiego. Przyjmował prezenty, ale nigdy się nie zgodził na gratyfikację pieniężną. Gdy w 1963 roku powrócił do Moskwy, przeszedł pod kompetencję CIA, choć Federalne Biuro Śledcze próbowało podtrzymać swój kontakt, wskazując martwe skrzynki prostym szyfrem w ogłoszeniach zamieszczanych w rubryce towarzyskiej w The New York Times. W listopadzie 1965 roku Polakow został mianowany attaché wojskowym w Birmie, a od 1973 roku w Indiach. Informacje przekazywał ustalonymi wcześniej metodami.
David Wise napisał w Nightmover (1995) [wyd pol. Kryptonim Nightmover, 1997], że po awansie do stopnia generalskiego (formalnie w siłach obrony przeciwpowietrznej) w 1979 roku 
Polakow miał jeszcze większy dostęp do ściśle tajnych informacji. Przez lata dostarczał wyjątkowo cennych polityczno-wojskowych informacji, w tym danych o radzieckich strategicznych pociskach rakietowych, przeciwpancernych pociskach kierowanych, środkach chemicznych i biologicznych, chorobach zbóż i obronie cywilnej.
Polakow był jednym z oficerów wywiadu radzieckiego (GRU i KGB), którzy zostali zdradzeni przez oficera kontrwywiadu CIA Aldricha Amesa. Wcześniej w 1979 roku wskazał go inny funkcjonariusz amerykańskich służb specjalnych, Robert Hanssen z FBI, który zaoferował współpracę wywiadowi wojskowemu GRU w Nowym Jorku, lecz wkrótce przyłapany przez żonę ją zerwał. KGB nie dało wiarygodności wówczas informacjom od Hanssena, lecz dla pewności i sprawdzenia Polakow został odwołany do Moskwy.
Prawdopodobnie to jego raporty były źródłem wiedzy wywiadu amerykańskiego i administracji prezydenta Ronalda Reagana na temat dalszych planów przywódcy ZSRR Michaiła Gorbaczowa i radzieckich kół wojskowych odnośnie do kontynuowania wojny w Afganistanie.
Aresztowany przez KGB w jakiś czas po rozpoczęciu współpracy Amesa z KGB (1985 rok), został stracony w 1988 roku.
Jednym z powodów podjęcia przez Polakowa współpracy z zachodnim wywiadem była śmierć jego syna. Gdy ten zachorował, uratować go mogła skomplikowana operacja w Stanach Zjednoczonych, lecz nie uzyskał na nią zgody od władz Związku Radzieckiego.

</doc>
<doc id="89964" url="https://pl.wikipedia.org/wiki?curid=89964" title="Międzymorze">
Międzymorze



</doc>
<doc id="89965" url="https://pl.wikipedia.org/wiki?curid=89965" title="Sprzęg śrubowy">
Sprzęg śrubowy

Sprzęg śrubowy – urządzenie łączące pojazdy szynowe.
Sprzęg śrubowy składa się z haka oraz przymocowanego do niego za pomocą łubek i śruby rzymskiej ucha (pałąka). Przy sprzęgnięciu wykorzystuje się ucho jednego sprzęgu, drugie, niewykorzystane, jest zawieszone na specjalnym haku.
Sprzęgnięcie polega na ręcznym zaczepieniu ucha o hak i – następnie – również ręcznym skróceniu zespołu ucha do wymaganej długości, przez pokręcanie śrubą rzymską. Przy połączeniu wagonów towarowych zazwyczaj stosuje się połączenia „dłuższe”, co ułatwia rozruch pociągu, lokomotywa wprawia w ruch kolejno ciężkie wagony w granicach luzu sprzęgu. Przy łączeniu wagonów pasażerskich „krótsze” – spokojniejszy bieg pociągu, brak szarpania; ten rodzaj sprzęgania wykonuje się w taki sposób, że po zbliżeniu pojazdów, z których część jest zahamowana, następuje dociśnięcie lokomotywą zderzaków i wtedy odbywa się odpowiednie skrócenie śruby rzymskiej. Przy dociśniętych obydwu pojazdach skręca się śrubę rzymską do końca.
Wytrzymałość sprzęgu jest ograniczona masą zespołu ucha, która musi być możliwa do udźwignięcia przez sprzęgacza.
Sprzęg nie zapewnia łączenia przewodów elektrycznych ani pneumatycznych przewodów hamulcowych.
W zamierzeniu łubki, jako element najtańszy, powinny pełnić rolę bezpiecznika i w przypadku przeciążenia jako pierwsze ulec zerwaniu; w praktyce nie zawsze ma to miejsce.
Ze względu na konieczność wejścia między pojazdy (nawet w czasie trudnych warunków atmosferycznych, np. oblodzenia), sprzęganie sprzęgu śrubowego jest najniebezpieczniejszą czynnością podczas normalnej eksploatacji kolei. Pracownik musi wejść pod zderzakami pomiędzy pojazdy szynowe, co jest także czynnością brudną i niewygodną, następnie podnieść ucho sprzęgu, którego ciężar wynosi około 30 kg, i nałożyć go na hak. Zależnie od rodzaju sprzęgnięcia musi on również połączyć przewody elektryczne i pneumatyczne (w pewnych wypadkach połączenia elektryczne i pneumatyczne mogą nie być wymagane) oraz skrócić sprzęg przez pokręcenie śrubą rzymską. Wypadki zdarzające się podczas wykonywania tych czynności są z reguły bardzo ciężkie lub śmiertelne. Jest to największa wada sprzęgu śrubowego.
W celu zagwarantowania osobie sprzęgającej miejsca na wykonanie tej czynności, konstrukcja pojazdów szynowych musi zapewniać zachowanie tzw. prostokąta berneńskiego, tj. miejsca pomiędzy zderzakiem a sprzęgiem o odpowiedniej wysokości, w której nie może znajdować się żaden wystający element.
W Europie, Azji Mniejszej i Afryce ugruntowało się standardowe umieszczenie zderzaków i haka pociągowego pojazdów szynowych, co zapewnia kompatybilność pomiędzy pojazdami przedsiębiorstw kolejowych w różnych krajach. To ustandaryzowanie doprowadziło do wprowadzenia sprzęgu śrubowego, który do dnia dzisiejszego jest powszechnie stosowany w kolejnictwie na wymienionych kontynentach. Zmiana tego standardu jest nie do przewidzenia w najbliższej przyszłości, gdyż wymagałaby ona międzynarodowych uzgodnień i międzynarodowej koordynacji.
Opracowywane są różne modyfikacje sprzęgu śrubowego, np. doposażenie standardowego sprzęgu śrubowego lokomotywy w urządzenie, które pozwala na półautomatyczne podniesienie samego sprzęgu i zaczepienie go na haku wagonu; urządzenie to składa się z prowadnicy oraz dwóch siłowników pneumatycznych, a obsługa urządzenia następuje z panelu umieszczonego w dowolnym punkcie lokomotywy lub radiowo.

</doc>
<doc id="89966" url="https://pl.wikipedia.org/wiki?curid=89966" title="Międzyrzecze (geografia)">
Międzyrzecze (geografia)

Międzyrzecze, mezopotamia – obszar, zazwyczaj równinny, położony pomiędzy dwiema rzekami, często bliźniaczymi.
Klasyczny przykład to międzyrzecze Eufratu i Tygrysu, czyli historyczna Mezopotamia.

</doc>
<doc id="89967" url="https://pl.wikipedia.org/wiki?curid=89967" title="Incr TCL">
Incr TCL



</doc>
<doc id="89970" url="https://pl.wikipedia.org/wiki?curid=89970" title="Nutria amerykańska">
Nutria amerykańska

Nutria amerykańska ("Myocastor coypus") – gatunek gryzonia z podrodziny kolczaków (Echyminae) w rodzinie kolczakowatych (Echimyidae); w niektórych ujęciach systematycznych "M. coypus" jest jedynym przedstawicielem rodziny nutriowatych (Myocastoridae).
Gatunek inwazyjny.
Okrywa włosowa.
Nutrie jako jedne z nielicznych ze zwierząt futerkowych rodzą się z dobrze rozwiniętą okrywą włosową o kolorze brunatnym (tzw. pierwotna okrywa włosowa) i rośnie ona do koło 6 tygodnia życia. W wieku około 2 miesięcy zaczyna się pierwsza zmiana okrywy pierwotnej.
Odmiany barwne.
Odmiany dominujące:
Odmiany recesywne:
oraz mieszańce.
Występowanie.
W naturze występuje w Ameryce Południowej (środkowa Boliwia i południowa Brazylia). W Europie, Azji i Stanach Zjednoczonych zawleczona, hodowana jako cenne zwierzę futerkowe, choć ubocznie pozyskiwano także mięso oraz (lata 60-70 XX w.) ścięgna z ogona do wyrobu nici chirurgicznych. Hodowla nutrii w Polsce datuje się od 1926 roku, a od 1960 znane są dzikie populacje powstałe dzięki ucieczkom z hodowli (pierwsze w rejonie Milicza). Bardzo popularna na przełomie lat siedemdziesiątych i osiemdziesiątych (produkowano ponad 3 mln skór), zwłaszcza w województwach zachodnich i południowo-zachodnich.

</doc>
<doc id="89973" url="https://pl.wikipedia.org/wiki?curid=89973" title="Ba'labakk">
Ba'labakk



</doc>
<doc id="89974" url="https://pl.wikipedia.org/wiki?curid=89974" title="Tokamak">
Tokamak

Tokamak (, trb. "toroidalnaja kamiera s magnitnymi katuszkami" – „toroidalna komora z cewką magnetyczną”) – urządzenie do przeprowadzania kontrolowanej reakcji termojądrowej. Główna komora ma kształt torusa. Dzięki elektromagnesom tworzony jest pierścień plazmy. Komora wypełniona jest zjonizowanym gazem (deuterem albo mieszaniną deuteru i trytu). Zmienne pole magnetyczne pochodzące z transformatora indukuje prąd elektryczny w pierścieniu gazu. Prąd ten powoduje wyładowania w gazie. Zachodzi jeszcze większa jego jonizacja i ogrzewanie. W końcu tworzy się gorąca plazma. Jest ona utrzymywana w zwartym słupie wewnątrz pierścienia dzięki silnemu polu magnetycznemu.
Historia.
Koncepcję tokamaka stworzyli w 1950 Igor Tamm i Andriej Sacharow. Pierwsze urządzenie tego typu powstało w roku 1956 w Instytucie Energii Atomowej w Moskwie. Prace prowadzone były pod kierownictwem profesora Lwa Arczimowicza (1909–1973). Obecnie pracująca wersja o symbolu T-10 została uruchomiona w 1975.
W Wielkiej Brytanii istnieje największy obecnie tokamak JET, a we Francji budowany jest we współpracy międzynarodowej tokamak ITER.
Alternatywy.
Istnieją inne koncepcje na przeprowadzanie kontrolowanej reakcji termojądrowej, np. poprzez zastosowanie reaktora typu polywell, będącego rozwinięciem starszej koncepcji fuzora. Alternatywą jest również stellarator.

</doc>
<doc id="89975" url="https://pl.wikipedia.org/wiki?curid=89975" title="Heliopolis">
Heliopolis



</doc>
<doc id="89976" url="https://pl.wikipedia.org/wiki?curid=89976" title="Byron">
Byron

Osoby:
Miejscowości w USA:
Gminy w USA:

</doc>
<doc id="89978" url="https://pl.wikipedia.org/wiki?curid=89978" title="Prusy Wschodnie">
Prusy Wschodnie

Prusy Wschodnie (niem. "Provinz" "Ostpreußen") – część Królestwa Prus, a potem Cesarstwa Niemieckiego, Republiki Weimarskiej i III Rzeszy. Prowincja "Prusy Wschodnie" powstała po I rozbiorze Polski w 1772 r. z części ziem monarchicznej Polski (Warmii oraz Prus Książęcych z wyłączeniem Kwidzyna) przyłączonych do dotychczasowego terytorium Królestwa Prus. Stolicą prowincji był Królewiec. W maju 1939 roku prowincja miała powierzchnię 36 991,71 km² i liczyła 2 488 122 mieszkańców.
Zmiany terytorialne.
W latach 1824–1829 funkcjonowała unia personalna między Prusami Zachodnimi i Prusami Wschodnimi, a w 1829 formalnie zjednoczono obie prowincje w jedną prowincję o nazwie "Prusy". W 1878 r. unia została rozwiązana i wrócono do sytuacji z 1823 r. Po I wojnie światowej od Prus Wschodnich odłączono na mocy traktatu wersalskiego okręg działdowski (niem. "Soldau"), przyłączając go do Polski, oraz tzw. Okręg Kłajpedy, który przeszedł pod władanie Ligi Narodów, a w roku 1923 został anektowany przez Litwę. Do Prus Wschodnich przyłączono natomiast wschodnią część Prus Zachodnich, pozostałą we władaniu niemieckim po utworzeniu polskiego województwa pomorskiego, czyli tzw. "polskiego korytarza". Zgodnie z postanowieniami traktatu wersalskiego przeprowadzono ponadto plebiscyt w południowej części Prus Wschodnich (Warmia, Mazury i "Powiśle") w sprawie przynależności tych ziem do Polski lub Niemiec (choć oficjalnie wybierano między „Polską” a „Prusami”). 97,8 procent oddanych głosów padło wówczas na Prusy, a Polsce przyznano jedynie 8 gmin.
Na mocy układu poczdamskiego z 1945 r. Prusy Wschodnie zostały podzielone między Polskę (Warmia i Mazury) a ZSRR, przy czym Okręg Kłajpedy, zajęty przez Rzeszę Niemiecką w marcu 1939 r., ponownie przeszedł we władanie Litwy.
Po rozpadzie Związku Radzieckiego rosyjska część byłych Prus Wschodnich (Obwód kaliningradzki) stała się eksklawą Federacji Rosyjskiej.
Podział administracyjny Prus Wschodnich w dniu 31 grudnia 1937.
Stolica: Königsberg (Królewiec)
W latach 1939–1945 częścią Prus Wschodnich była również rejencja ciechanowska ("Regierungsbezirk Zichenau") oraz „trójkąt suwalski”, a w latach 1941–1945 również rejencję zachodniopruską włączono zaś do Okręgu Rzeszy Gdańsk-Prusy Zachodnie.
Szczegółowe podziały administracyjne rejencji znajdują się w poszczególnych opisach tych rejencji.
Demografia, warunki naturalne, gospodarka i wojsko.
Obszar Prus Wschodnich pokrywały w większości tereny rolnicze (pola uprawne 51%, łąki i pastwiska 23%), ze stosunkowo niewielkim udziałem obszarów leśnych (18%, wobec średniej dla całych Prus 23%). Prusy Wschodnie cechował najzimniejszy klimat spośród wszystkich części Niemiec.
Prowincję zamieszkiwała głównie ludność niemieckojęzyczna, Na Mazurach i Warmii występował stosunkowo duży (25–50%) odsetek ludności polskojęzycznej. Według szacunków w roku 1939 Prusy Wschodnie zamieszkiwało około 400 tys. osób deklarujący język polski jako główny. W badaniach uwzględniono jednak język, nie zaś narodowość i pochodzenie. Nad dolnym Niemnem zamieszkiwała ludność litewska – około 15-18 tysięcy w 1933 roku. We wschodniej części przeważali wyznawcy protestantyzmu (do 90% ludności), na zachodzie, a szczególnie na Warmii większość stanowili katolicy.
Prusy Wschodnie cechował niski poziom przyrostu naturalnego (niższy niż w pozostałych prowincjach Prus, czy w krajach sąsiednich) i jedna z najniższej gęstości zaludnienia w Niemczech, wynikająca głównie ze słabego poziomu rozwoju ekonomicznego tych terenów. Duża część ludności pracowała w rolnictwie (42,2% w 1931 roku), podczas gdy w przemyśle tylko 21,6% (w tym czasie średnia dla Niemiec wynosiła 39%).
Prowincja miała charakter wybitnie rolniczy, odsetek osób zatrudnionych w rolnictwie był wyższy o kilkanaście procent w porównaniu do Cesarstwa Niemieckiego. Słabo rozwinięta w porównaniu z resztą kraju była sieć kolejowa (55 km/1000 km², wobec średniej 83 km/1000 km² dla Cesarstwa Niemieckiego).
W Prusach Wschodnich znajdowało się najdalej na północ wysunięte miasto Niemiec – "Memel", oraz najdalej na wschód wysunięte miasto Niemiec – "Schirwindt".
Na terytorium prowincji znajdowały się 3 twierdze: "Königsberg", "Pillau" i "Memel".
W czasach Cesarstwa Niemieckiego prawie całą powierzchnię Prus Wschodnich obejmował I Korpus Armijny z siedzibą w Królewcu, oraz XX Korpus Armijny z siedzibą w Olsztynie.
Nadprezydenci Prus Wschodnich (1765–1945).
Od 3 grudnia 1829 do 1 kwietnia 1878 Prusy Wschodnie były połączone
z Prusami Zachodnimi.
Największe miasta.
Populacja największych miast prowincji w latach 1890 i 1925 oraz ich współczesna przynależność państwowa:

</doc>
<doc id="89980" url="https://pl.wikipedia.org/wiki?curid=89980" title="Morze Czerwone">
Morze Czerwone

Morze Czerwone (arab. البحر الأحم ر "al-Bahr al-ahmar", hebr. ים סוף "jam suf", tigrinia ቀይሕ ባሕሪ "QeyH baHri") – morze śródlądowe międzykontynentalne, między Afryką a Półwyspem Arabskim, część Oceanu Indyjskiego.
Geografia i geologia.
Morze Czerwone połączone jest przez cieśninę Bab al-Mandab z Morzem Arabskim, a przez Kanał Sueski z Morzem Śródziemnym. Na północy dzieli się na dwie zatoki – Zatokę Sueską i Zatokę Akaba, otaczające z dwóch stron Półwysep Synaj.
Mimo że jest to morze śródlądowe, nie jest morzem szelfowym. Środkiem dna Morza Czerwonego biegnie dolina ryftowa. Jest to Ryft Morza Czerwonego. Jego dno stanowi skorupa oceaniczna zbudowana z bazaltu. W tym miejscu Afryka oddala się od Azji, a właściwie płyta afrykańska od płyty arabskiej. Proces ten rozpoczął się w eocenie i przyśpieszył w czasie oligocenu.
Na morzu znajdują się liczne wyspy, w tym archipelagi Farasan i Dahlak. Występują rafy koralowe, głównie na południu. Do Morza Czerwonego nie wpływa żadna rzeka. Jest ważnym szlakiem żeglugowym, obsługuje ruch żeglugowy pomiędzy Europą (zwłaszcza państwa basenu Morza Śródziemnego), a Azją.
Głównymi portami są: Suez (Egipt), Janbu al-Bahr i Dżudda (Arabia Saudyjska), Port Sudan (Sudan) oraz Ejlat (Izrael).
Nazwa.
Istnieje kilka hipotez co do pochodzenia nazwy Morza Czerwonego:
Morze Czerwone jest jednym z czterech mórz nazwanych w języku polskim (podobnie jak m.in. w angielskim, niemieckim i rosyjskim) nazwą barwy, obok Morza Czarnego, Morza Białego i Morza Żółtego.
Turystyka.
Ośrodki wypoczynkowo-turystyczne rozwinęły się głównie na wybrzeżu egipskim (m.in.: Szarm el-Szejk, Hurghada, Taba, Al-Dżuna, Nuwajba, Marsa Alam) oraz w Ejlacie w Izraelu i w jordańskiej Akabie.
W Biblii.
Według Septuaginty i kolejnych tłumaczeń Biblii opartych na niej, kiedy Żydzi opuszczali niewolę egipską w drodze do Ziemi Obiecanej, Jahwe za pośrednictwem Mojżesza sprawił, że morze się rozstąpiło. Mojżesz i Izraelici uciekli przez jego środek, a pogoń wojsk faraona zginęła w nieskończonych odmętach powracających na swe miejsce wód. Izraelici bezpiecznie przedostali się na półwysep Synaj. W oryginalnym tekście hebrajskim opisującym przejście przez Morze Czerwone określone jest ono nazwą ים סוף (Jam Suf, Yam Suf), co oznacza „Morze Trzcin” lub „Morze Sitowia”, przez co bibliści skłaniają się ku utożsamianiu rzekomego Morza Czerwonego ze śródlądowymi mokradłami pomiędzy Morzem Czerwonym a Śródziemnym.

</doc>
<doc id="89981" url="https://pl.wikipedia.org/wiki?curid=89981" title="Gwint prawy">
Gwint prawy

Gwint prawy to gwint śruby, którą wkręcamy kręcąc w prawo czyli zgodnie z ruchem wskazówek zegara. Jest to podstawowy kierunek gwintu stosowany w większości zastosowań.
Zastosowanie.
Gwint prawy jest najbardziej rozpowszechnionym rodzajem gwintów. Stosuje się go wszędzie tam gdzie nie istnieje ryzyko samoodkręcenia, lub przypadkowego odkręcenia. W połączeniu z gwintem lewym tworzy śrubę rzymską.

</doc>
<doc id="89982" url="https://pl.wikipedia.org/wiki?curid=89982" title="Akira">
Akira

 – seinen-manga autorstwa Katsuhiro Ōtomo, publikowana w magazynie „Shūkan Young Magazine” wydawnictwa Kōdansha od 20 grudnia 1982 do 25 czerwca 1990.
Na podstawie mangi powstał pełnometrażowy film anime, którego premiera odbyła się w 1988 roku. Ponadto planowany jest aktorski film live action, którego próby jego produkcji podejmowano kilkukrotnie, jednak wciąż nie wiadomo, kiedy powstanie i kiedy odbędzie się jego premiera. 
W 1984 roku manga zdobyła nagrodę Kōdansha Manga.
Fabuła.
Na gruzach Tokio powstała nowa metropolia – NeoTokio. 31 lat wcześniej Tokio zniszczone zostało w ogromnej eksplozji, która zapoczątkowała III wojnę światową. W 2019 roku miasto ogarnięte jest chaosem. Na ulicach szaleją młodociane gangi motocyklistów. Trwają starcia między policją a antyrządowymi powstańcami. Fanatycy religijni głoszą rychłe nadejście mesjasza – legendarnego Akiry.
Główni bohaterowie to Shotaro Kaneda i Tetsuo Shima, członkowie gangu motocyklowego, którego Kaneda jest założycielem oraz przywódcą. Traktuje Tetsuo jak młodszego brata, którego jednak zawsze trzeba ochraniać. W czasie walki z gangiem Klaunów, Tetsuo ulega wypadkowi. Rozpędzonym motocyklem wpada w dziwnego chłopca o twarzy starca, który wychodzi cało z wypadku. Na miejscu pojawia się wojsko, które znajduje zbiegłego chłopca i zabiera go razem z rannym Tetsuo, który trafia do laboratorium, gdzie poddawany jest dziwnym eksperymentom. Ich celem jest obudzenie tkwiącej w nim psychicznej mocy.
Tetsuo szybko wzrasta w siłę i wymyka się spod kontroli wojska i naukowców. Zawsze najsłabszy wśród rówieśników, wyśmiewany i poniżany, teraz sam dyktuje warunki. Dowiaduje się też o istnieniu przepotężnego Akiry – który doprowadził do zagłady miasta przed trzydziestu laty. Tetsuo postanawia go odnaleźć. Z czasem przepełniająca go moc staje się tak potężna, że sam nie jest w stanie jej opanować.
Manga.
Pierwszy rozdział został opublikowany w numerze 24/1982 magazynu „Shūkan Young Magazine” (wydanym 20 grudnia 1982), zaś ostatni – 25 czerwca 1990 (numer 28/1990). Następnie wydawnictwo Kōdansha zebrało pojedyncze rozdziały do sześciu tankōbonów, które ukazały się od 14 września 1984 do 15 marca 1993.
Premiera polskiego wydania miała miejsce w lipcu 1999, natomiast manga wydawana była do września 2003 nakładem wydawnictwa Japonica Polonica Fantastica. W porównaniu z japońską wersją, w Polsce wydano więcej pojedynczych tomów, a ich liczba wyniosła 19. Za tłumaczenie mangi na język polski odpowiadał Rafał Rzepka.
W kwietniu 2019 wydawnictwo Japonica Polonica Fantastica zapowiedziało nowe wydanie mangi. Premiera pierwszego z sześciu tomów odbyła się 6 lutego 2020.
Film anime.
Premiera filmu anime na podstawie mangi odbyła się 16 lipca 1988. Reżyserem i scenarzystą był autor mangi, Katsuhiro Ōtomo, który przy scenariuszu współpracował również z Izō Hashimoto. Producentami byli Ryōhei Suzuki i Shunzō Katō, natomiast muzykę do filmu skomponował Shoji Yamashiro. Za produkcję wykonawczą odpowiadało studio Tokyo Movie Shinsha.
Polska premiera filmu odbyła się w czerwcu 1996 na antenie Canal+, natomiast 2 lutego 2006 został wydany na DVD w miesięczniku „Kino Domowe” wydawnictwa IDG Poland. Za tłumaczenie z języka angielskiego odpowiadał Piotr Skotnicki, zaś japońskiego – Seweryn Pazdej.

</doc>
<doc id="89983" url="https://pl.wikipedia.org/wiki?curid=89983" title="Juliusz Machulski">
Juliusz Machulski

Juliusz Jan Machulski (ur. 10 marca 1955 w Olsztynie) – polski reżyser, producent filmowy, aktor, scenarzysta i dramaturg. Założyciel Studia Filmowego „Zebra” (1988).
Życiorys.
W 1973 ukończył VII Liceum Ogólnokształcące im. Juliusza Słowackiego w Warszawie. W latach 1973–1974 studiował na Wydziale Filologii Polskiej Uniwersytetu Warszawskiego, w latach 1975–1978 na Wydziale Reżyserii Filmowej w PWSFTviT w Łodzi (dyplom 1980).
Jako reżyser filmów kinowych zadebiutował filmem "Vabank" (1981), utrzymanym w klimacie retro pastiszem kina kryminalnego, w którym jego ojciec Jan Machulski wystąpił w roli kasiarza Kwinty mszczącego się na swym dawnym współpracowniku za zdradę i śmierć przyjaciela. "Vabank" odniósł znaczący sukces kasowy, który Machulski powtórzył komedią fantastycznonaukową "Seksmisja" (1983). Jej bohaterowie, mężczyźni poddani hibernacji (Olgierd Łukaszewicz, Jerzy Stuhr), budzą się w totalitarnym świecie pozbawionym płci męskiej.
W latach 80. XX wieku Machulski próbował zdyskontować popularność "Vabanku" sequelem pod tytułem "Vabank II, czyli riposta" (1984), po czym nakręcił równie dystopijną jak "Seksmisja" komedię baśniową "Kingsajz" (1987), której zakończenie miało jednak znacznie bardziej gorzką wymowę. Szczególnym filmem w dorobku Machulskiego jest "Deja vu" (1990), pastisz kina gangsterskiego z udziałem Jerzego Stuhra jako amerykańskiego płatnego zabójcy, który w latach 20. XX wieku wyrusza do Odessy w celu wykonania wyroku mafii na zbiegłym ze Stanów gangsterze. Machulski sparodiował w "Deja vu" kino radzieckie spod znaku Siergieja Eisensteina.
Po transformacji ustrojowej Machulski zwrócił się ku komediom sensacyjnym. Realizował takie filmy jak "V.I.P." (1991) o kompozytorze uwikłanym w aferę przemytniczą, "Girl Guide" (1995) o angliście (Paweł Kukiz) wplątanym w sensacyjno-kryminalną intrygę, "Kilera" (1997) o taksówkarzu (Cezary Pazura) omyłkowo wziętym za płatnego mordercę, a także sequel tego ostatniego filmu, "Kilerów dwóch" (1999)"." Próba zmiany tonu na bardziej poważny – w filmie historycznym "Szwadron" (1992) o rosyjskim oficerze tłumiącym powstanie styczniowe – nie była przyjęta życzliwie przez widownię.
Po filmie "Pieniądze to nie wszystko" (2001) – komediowej odpowiedzi na dokumentalną "Arizonę" (1996) Ewy Borzęckiej – a także uznawanej za nieudaną autotematycznej "Superprodukcji" (2002) o krytyku filmowym (Rafał Królikowski) zmuszonym przez gangstera do nakręcenia filmu promującego żonę tegoż, Machulski zwrócił się ponownie ku konwencji kina kryminalnego. Pozytywnie przyjęty "Vinci" (2004) poświęcony jest włamywaczom planującym zuchwałą kradzież "Damy z łasiczką" Leonarda da Vinci z Muzeum Czartoryskich w Krakowie. Do innych filmów Machulskiego należą "Ile waży koń trojański" (2008) o podróży w czasie do schyłkowego okresu PRL-u, "Kołysanka" (2010) parodiująca wampiryczne horrory, "AmbaSSada" (2013) dotycząca hipotetycznego zamachu na życie Adolfa Hitlera, wreszcie "Volta" (2017).
10 grudnia 1998 odsłonięto jego gwiazdę w Alei Gwiazd na ulicy Piotrkowskiej w Łodzi. W październiku 2011 został powołany do Rady Polskiego Instytutu Sztuki Filmowej. W 2005 został odznaczony Srebrnym Medalem „Zasłużony Kulturze Gloria Artis”. W 2014 odznaczony Krzyżem Oficerskim Orderu Odrodzenia Polski.
Życie prywatne.
Jest synem Jana Machulskiego i Haliny Machulskiej. Żonaty z kostiumolog Ewą Machulską, wcześniej żonaty kolejno z aktorkami Bożeną Stryjkówną i Lizą Machulską. W 2012 wydał tom wspomnień w formie 46 krótkich felietonów – historii ze swego życia.
Reżyseria.
"Źródło: "
Produkcja.
"Źródło: "
Obsada aktorska.
"Źródło: "

</doc>
<doc id="89986" url="https://pl.wikipedia.org/wiki?curid=89986" title="Zamek (powieść)">
Zamek (powieść)

Zamek (Das Schloß) – powieść Franza Kafki, ostatnia częścć tzw. "Trylogii samotności" ("Zaginiony (Ameryka)", "Proces", "Zamek"). Prace nad nią Kafka rozpoczął w 1922 roku, ale dzieło to, podobnie jak "Zaginiony" i "Proces", nie zostało dokończone. Treść ostatniego rozdziału Kafka przekazał podobno Maxowi Brodowi (ten przynajmniej tak twierdził), Brod był również osobą, która po śmierci Kafki po raz pierwszy wydała "Zamek".
Treść.
Głównym bohaterem powieści jest tajemniczy K., o którym niewiele możemy dowiedzieć się z samego tekstu. Przybywa nie wiadomo skąd do nieznanej wioski, by tam podjąć pracę geometry; nie znajduje jednak zrozumienia wśród miejscowej ludności. K. jest obcy we wsi i nie zna reguł postępowania jej mieszkańców. Wkrótce orientuje się, że nic we wsi nie może się stać bez zgody władcy zamku, kontrolującego życie wsi przy pomocy urzędników. Podstawowym wątkiem dzieła są starania K., by dostać się do unoszącego się nad wioską tytułowego zamku w celu uzyskania zezwolenia na osiedlenie się w wiosce, co okazuje się zadaniem niemalże niewykonalnym.
Znaczenie.
Powieść tę uważa się za najtrudniejszy do odszyfrowania utwór Kafki. Niektórzy badacze są nawet zdania, że jego zinterpretowanie nie jest możliwe, bo tak chciał sam autor, pisząc to dzieło. Całą lawinę interpretacji wprawił w ruch Max Brod swoim posłowiem do pierwszego wydania "Zamku", w którym wysunął tezę, iż "Proces" miałby jakoby ilustrować karę Boską, a "Zamek" jego łaskę.

</doc>
<doc id="89988" url="https://pl.wikipedia.org/wiki?curid=89988" title="Gwint lewy">
Gwint lewy

Gwint lewy – gwint śruby, którą wkręca się kręcąc w lewo, czyli przeciwnie do ruchu wskazówek zegara.
Zastosowania.
Gwint lewy jest stosowany:

</doc>
<doc id="89992" url="https://pl.wikipedia.org/wiki?curid=89992" title="Lapille">
Lapille

Lapille, lapilli ( – kamyk) – typ materiału piroklastycznego wyrzucanego podczas erupcji wulkanu. Są to cząstki i okruchy skalne (pokruszona lawa, pochodząca z poprzednich wybuchów wulkanu oraz świeża – krzepnąca w czasie lotu).
Wielkość lapilli wynosi od 2 do 64 mm. Mają one kształt zbliżony do bomb wulkanicznych. Zazwyczaj mają kształt kropli lub są kuliste, wrzecionowate i lekko skręcone przez ruch obrotowy w czasie spadania.

</doc>
<doc id="89994" url="https://pl.wikipedia.org/wiki?curid=89994" title="Lapilli">
Lapilli



</doc>
<doc id="89999" url="https://pl.wikipedia.org/wiki?curid=89999" title="EKG2">
EKG2

EKG2 – oparty na wtyczkach komunikator internetowy dla systemów uniksowych (Linux, BSD).
Oprogramowanie obsługuje różne protokoły, m.in. XMPP (Jabber z obsługą GTalka, Tlena i Facebook Chatu), Gadu-Gadu (przy zastosowaniu biblioteki libgadu), IRC, rozpowszechniane jest na licencji GPL.
Oparta na wtyczkach budowa umożliwia korzystanie z różnych interfejsów użytkownika:
EKG2 zapoczątkowane zostało przez Wojtka Kaniewskiego (autora EKG), jednakże jego aktualna budowa sprawia, że poza wyglądem i obsługą protokołu gadu-gadu ma coraz mniej wspólnego ze swoim poprzednikiem.
Pomimo że EKG2 jest rozwijane od roku 2003, jego pierwsza wersja została wydana dopiero w roku 2007.

</doc>
<doc id="90000" url="https://pl.wikipedia.org/wiki?curid=90000" title="Mildred Singleton">
Mildred Singleton

Mildred Louise Singleton, z domu McDaniel (ur. 3 listopada 1933 w Atlancie, zm. 5 października 2004 w Pasadenie) – amerykańska lekkoatletka, skoczkini wzwyż, mistrzyni olimpijska, rekordzistka świata.
Była mistrzynią USA na otwartym stadionie w 1953, 1955 i 1956 oraz w hali w 1955 i 1956. Wygrała konkurs olimpijski w Melbourne w 1956, ustanawiając jednocześnie (1 listopada 1956) rekord świata – 1,76 m. Zdobyła ponadto mistrzostwo Igrzysk Panamerykańskich w mieście Meksyk w 1955.

</doc>
<doc id="90001" url="https://pl.wikipedia.org/wiki?curid=90001" title="Pafawag 5B/6B">
Pafawag 5B/6B

EN57 (typ "5B"+"6B"+"5B", "5Bk"+"6Bk"+"5Bk", "5BT"+"6BT"+"5BT", "5Bm"+"6Bm"+"5Bm", "5Bu"+"6Bu"+"5Bu" i "5Bg"+"6Bg"+"5Bg") – normalnotorowy trójczłonowy niskoperonowy elektryczny zespół trakcyjny, produkowany w zakładach Pafawag we Wrocławiu w latach 1962–1993 w liczbie 1429 sztuk. Jest to najdłużej produkowany elektryczny zespół trakcyjny w Polsce. Protoplastą serii EN57 była wysokoperonowa jednostka EW55.
Na bazie serii EN57 w Pafawagu skonstruowano także jednostki czteroczłonowe z dodatkowym członem silnikowym – EN71, wersje czteroczłonowe do ruchu dalekobieżnego (ED72 i ED73) oraz pojazdy do ruchu podmiejskiego (EW58) i EW60 dla Szybkiej Kolei Miejskiej w Trójmieście. EW60 po eksploatacji w PKP SKM sprzedano i przekazano spółce Koleje Mazowieckie, która poddała je naprawie głównej i modernizacji. W trakcie produkcji wprowadzano zmiany konstrukcyjne, które dotyczyły głównie elementów układu hamulcowego i jezdnego pojazdu. W jednostkach od numeru 1900 zastosowano zmodyfikowany kształt ściany czołowej oraz nowe wyposażenie kabiny maszynisty, wzorowane na jednostkach serii EW58.
Na przestrzeni lat eksploatacji jednostki serii EN57 poddawane były przez różnych właścicieli różnorakim modernizacjom. Część z nich dotyczyła jedynie wyglądu zewnętrznego jednostek, inne przewidywały również zmianę konstrukcji układu napędowego, a także dostosowania pojazdu do potrzeb osób z niepełnosprawnością.
Przez miłośników kolei i kolejarzy seria EN57 od lat 80. nazywana jest "kiblem".
Historia.
Geneza.
W latach 50. XX wieku w Polsce w realizacji regionalnych przewozów pasażerskich dominowały zespoły wysokoperonowe. Jako że nie wszędzie perony były wysokie, zaistniała potrzeba zbudowania pojazdu uniwersalnego, mogącego obsługiwać zarówno wysokie, jak i niskie perony występujące na terenie całego kraju.
Prace projektowe nad nową serią pojazdów trwały w latach 1959–1961, równolegle do prac nad jednostką wysokoperonową serii EW55, która stała się protoplastą EN57. Dokumentację nowego zespołu wykonało Centralne Biuro Konstrukcyjne Przemysłu Taboru Kolejowego Poznań (obecnie OBRPS Poznań). Próby ruchowe jednostki prototypowej miały miejsce już w grudniu 1961, a w następnym roku rozpoczęto jej seryjną produkcję we wrocławskim Pafawagu.
Produkcja.
Jednostka prototypowa została zbudowana w roku 1961, a produkcję seryjną rozpoczęto w roku 1962.
Przez ponad 30 lat produkcji pojawiały się różne wersje EN57. Najogólniej EN57 można podzielić na trzy serie:
Istnieje też drugi podział:
Ponadto w przeszłości miało miejsce składanie jednostek z członów różnych zespołów oraz zmiany numeracji:
Pojazdy pokrewne.
Na bazie trójwagonowych EN57 w 1965 powstały pierwsze jednostki czterowagonowe (z dostawionym dodatkowym członem silnikowym), które w 1975 wyeksportowano do Jugosławii, a na rodzimym rynku pojawiły się dopiero w 1976 jako EN71. Później w ramach rodziny "5B/6B" powstały jeszcze ED72 i ED73.
Konstrukcjami pochodnymi były także EW58 dla Szybkiej Kolei Miejskiej w Warszawie i EW60 dla Szybkiej Kolei Miejskiej w Trójmieście.
Z wykorzystaniem elementów z zezłomowanych jednostek serii EN57 powstało także 9 sztuk cechujących się nowoczesną sylwetką 14WE.
Zakończenie produkcji.
Produkcję EZT serii EN57 zakończono w roku 1993. Łącznie wyprodukowano 1412 sztuk tego EZT na potrzeby krajowe oraz 40 (3 jednostki trójwagonowe i 37 zespołów czterowagonowych) wyeksportowano do ówczesnej Jugosławii. Jednostki wyeksportowane do Jugosławii nosiły tam przezwisko "gomulka", pochodzące od nazwiska Władysława Gomułki, za którego czasów składy trafiły na Bałkany.
Konstrukcja.
Nadwozie.
EN57 składa się z trzech wagonów – dwóch rozrządczych i jednego silnikowego. Wagony rozrządcze (fabryczne oznaczenie "5B") są wagonami skrajnymi i oznaczane są na PKP jako "ra" i "rb" (wagon rozrządczy "a" i "b"), natomiast wagon silnikowy (fabryczne oznaczenie "6B") znajduje się w środku składu i nosi oznaczenie "s". Wagony są połączone ze sobą tzw. krótkim sprzęgiem „fabrycznym” (bez głowicy, nierozłączalnym w warunkach eksploatacyjnych), oraz przejściem dla pasażerów. Na czołach wagonów sterowniczych (początek i koniec zespołu) zamontowano na wysokości 950 mm nad główką szyny tzw. sprzęgi długie (samoczynne sprzęgi Scharfenberga), które umożliwiają połączenie zespołów w składy. Jednostki EN57 są przystosowane do jazdy w trakcji ukrotnionej z jednostkami tej samej serii oraz z seriami EN71 i ED72. Nie ma możliwości przejścia pomiędzy połączonymi jednostkami.
Ostoja każdego z wagonów jest wykonana z profili walcowych i tłoczonych lub zgiętych blach. Tworzą one szereg belek podłużnych, zwanych podłużnicami lub ostojnicami, oraz belek poprzecznych, zwanych poprzecznicami. Całość konstrukcji jest spawana. Czołownice i belki skrętowe, które są szczególnymi miejscami w ostoi, wykonano jako konstrukcje skrzynkowe, zapewniając ich dużą wytrzymałość.
Podłoga znajduje się na wysokości 1153 mm od główki szyny. Stopnie zewnętrzne, umieszczone na wysokościach 495 i 655 mm od główki szyny, pozwalają obsługiwać zespołami EN57 perony zarówno wysokie, jak i niskie o wysokości 300 mm.
Okna w ścianach bocznych przedziałów pasażerskich o szerokościach 750 i 1100 mm są dwuczęściowe – część dolna jest osadzona na stałe w ramie okiennej za pomocą uszczelek gumowych, górna natomiast jest osadzona w ramie aluminiowej i opuszczana po stronie zewnętrznej. Okna czołowe w kabinach maszynisty są osadzone na stałe w ramach za pomocą uszczelek gumowych, w obu ścianach czołowych umieszczono po trzy okna. Okna boczne w kabinach maszynisty mają szerokość 750 mm i są całkowicie opuszczane. Szyby wszystkich okien wykonano ze szkła hartowanego.
EN57 do numeru 130 i od numeru 601 miał ściany boczne z ryflowanej blachy.
Początkowo jednostki EN57 nie miały górnego reflektora i spychaczy śnieżnych, a rolę czerwonych świateł końcowych pociągu pełniły małe lampki znajdujące się powyżej szyb czołowych. Z biegiem lat zespoły tej serii doczekały się górnych reflektorów i pługów, a górne lampki zastąpiono czerwonymi końcówkami umiejscowionymi w dolnych reflektorach. Można spotkać jednostki z jedną syreną na czole pojazdu.
W kwietniu 2005 przeprowadzono naprawę główną połączoną z modernizacją jednostki EN57-1058, należącej do Śląskiego Zakładu Przewozów Regionalnych. Był to pierwszy pojazd tej serii, który został przystosowany do przewozu osób niepełnosprawnych.
W 2016 Koleje Dolnośląskie zmodernizowały zespół EN57-1703, w którym odpowiednio nakładając lakier zwiększono optycznie obszar przedniej szyby, co nadało czołu pojazdu nowoczesny wygląd. Z tego powodu jednostce nadano nazwę "ENdolino"..
Wnętrze i przestrzeń pasażerska.
W każdym z trzech wagonów zespołu EN57 znajdują się trzy przedziały ze środkowym przejściem między siedzeniami dostępne dla podróżnych, rozdzielone dwoma przedsionkami – każdy z parą rozsuwanych automatycznie, napędzanych pneumatycznie drzwi o szerokości 1300 mm. Skrajne przedziały wagonów rozrządczych są nieco inaczej urządzone (przy ścianach bocznych są rozkładane siedzenia, obok nich znajduje się dodatkowa para ręcznie otwieranych drzwi) i w zależności od potrzeb mogą służyć za pomieszczenie dla kierownika pociągu lub przedziały służbowe, bagażowe, do przewozu rowerów, wózków itp. większych bagaży. W egzemplarzach o numerach 1900–1953 przedział ten jest zmniejszony na rzecz powiększenia kabiny maszynisty. Do kabiny maszynisty można wejść przez otwierane drzwi. W niektórych egzemplarzach przedsionki prawie zanikły – nie ma drzwi między przedziałem a przedsionkiem, zaś ściany zastąpiono szybą (w najnowszych całkowicie zmieniono aranżację części pociągu).
Siedzenia wykonane są jako miękkie. Ławki o wymiarach 995 mm × 450 mm × 470 mm, wysokości oparcia od podłogi 1224 mm i masie 63 kg w klasie pierwszej pokryte są tkaniną rypsową, natomiast w klasie drugiej tworzywem sztucznym, tzw. dermą prążkową. Widoczne części metalowe ławek są chromowane i niklowane.
Grzejniki ogrzewania elektrycznego w przedziałach pasażerskich umieszczono pod ławkami pojedynczo lub parami. W przedsionkach wejściowych i ubikacjach są one osłonione i przymocowane pionowo do ścian działowych, natomiast w kabinach maszynisty i przedziałach bagażowych przymocowane poziomo do ścian.
Półki bagażowe w przedziałach pasażerskich umieszczono wzdłuż ścian bocznych nad oknami. Na suficie umocowano dwa równoległe rzędy opraw świetlówkowych o mocy 25W każdy.
Podwozie.
Każdy z wagonów skrajnych jest oparty na dwóch wózkach tocznych o rozstawie osi 2700 mm, średnicy czopów 130 mm, średnicy wału 160 mm i rozstępie oparcia resorów między czopami 1980 mm. Koła wózków tocznych są wykonane ze stali St65P, mają średnicę 940 mm, szerokość 135 mm i grubość 65 mm w stanie nowym (30 mm w stanie zużytym). Wagon środkowy oparty jest na dwóch wózkach napędnych o rozstawie osi 2700 mm, średnicy czopów 130 mm, średnicach wału 170 mm i 175mm oraz rozstępie oparcia resorów między czopami 1980 mm. Koła wózków napędnych są wykonane ze stali 70P, mają średnicę 1000 mm, szerokość 135 mm i grubość 75 mm w stanie nowym (35 mm w stanie zużytym). Wózki te są wyposażone w obręczowe zestawy kołowe, amortyzatory hydrauliczne, resory piórowe i sprężyny śrubowe. Rozstawy czopów skrętu wynoszą dla wagonów skrajnych i wagonu środkowego odpowiednio 14 900 mm i 15 870 mm.
Zasilanie i napęd.
Prąd stały o napięciu 3000 V, przesyłany linią napowietrzną, odbierany jest przez dwa odbieraki prądu (początkowo były to pantografy symetryczne typu AKP-1 lub AKP-4E, w nowszych jednostkach można spotkać także pantografy połówkowe), zamontowane na dachu członu środkowego. Napędza on cztery silniki trakcyjne (ich rodzaj i moc zależą od wersji zespołu), znajdujące się na osiach wózków napędnych wagonu środkowego. Szafa niskiego napięcia umieszczona jest wewnątrz wagonu środkowego, wzdłuż jednej ze ścian bocznych.
W EN57 zastosowano samoczynny rozruch oporowy. Układ składa się z przekaźnika samoczynnego rozruchu, przekaźnika regulacji przyspieszenia i wału kułakowego. Maszynista zadaje żądany układ połączenia silników lub stopień bocznikowania ich uzwojeń, a przekaźnik samoczynnego rozruchu odłącza samoczynnie rezystory rozruchowe lub włącza w obwód boczniki indukcyjne, zwiększając tym samym prąd w obwodzie głównym. Skutkuje to przyspieszeniem jednostki. Przekaźnik samoczynnego rozruchu współpracuje z przekaźnikiem regulacji przyspieszenia – w zależności od zadanego ustawienia, prąd w obwodzie będzie zwiększany wcześniej lub później (przy większym lub mniejszym progu natężenia prądu). Wyjątkiem w pracy obwodu jednostek jest pierwsza pozycja nastawnika – "przetok", która załącza tylko styczniki, a nie układ rozruchu samoczynnego. Pozycja "przetok" jest pozycją do pracy krótkotrwałej, celem zasilenia silników i napięcia sprzęgów międzyczłonowych lub używana jest przy sprzęganiu dwóch zespołów.
W trzech jednostkach o numerach 2001–2003 wyprodukowanych w 1988 (typ "5Bo/6Bo") oraz w jednostce o numerze 881 w ramach naprawy głównej w 1986 zamontowano rozruch impulsowy, który się nie sprawdził i jednostki te, wraz z kolejną zmianą numerów, otrzymały ponownie rozruch oporowy. Do montażu rozruchu impulsowego w zespołach tej serii powrócono w 2007 i od tamtej pory, w ramach modernizacji, coraz więcej jednostek wyposaża się w to nowoczesne rozwiązanie.
Układ hamulcowy.
Jednostki EN57 obecnie wyposażone są w hamulec systemu Oerlikona; posiadają do dyspozycji dwa rodzaje hamowania: elektropneumatyczne lub pneumatyczne. Praca systemu hamulcowego jest sterowana poprzez zawór maszynisty FVel6. Domyślnie stosowanym typem hamulca w eksploatacji jest hamulec elektropneumatyczny. Jego zastosowanie umożliwia płynne zadawanie żądanego ciśnienia w cylindrach hamulcowych. W kabinach maszynisty znajdują się styczniki hamowania i luzowania elektropneumatycznego.
Początkowo stosowany system Knorra umożliwiał również płynne hamowanie składu, ze względu na zastosowanie klawisza, którym zwiększa się ciśnienie w cylindrach hamulcowych. Nie było natomiast możliwe takie stopniowe luzowanie.
Zasadniczo łączenie obwodów pneumatycznych sprzęgniętych jednostek realizowane jest przez zabudowany w sprzęg Scharfenberga sprzęg pneumatyczny; możliwe jest też połączenie jak w pojazdach ze sprzęgiem śrubowym – osobnymi przewodami, z pominięciem sprzęgu automatycznego.
Dodatkowo jednostki posiadały urządzenia mechaniczne samoczynnie dostosowujące siłę hamowania do ilości pasażerów.
Modernizacje.
SPOT i seria 20xx.
W 2006 roku konsorcjum przedsiębiorstw ZNTK „Mińsk Mazowiecki”, Pesa Bydgoszcz i Newag Nowy Sącz rozpoczęło, współfinansowane ze środków Unii Europejskiej, modernizacje części jednostek należących do Przewozów Regionalnych. Unowocześnione jednostki (serii EN57-20xx) pod względem budowy nie odbiegają znacząco od typowych EN57 wyprodukowanych w Pafawagu.
Zmieniono w nich wygląd ścian czołowych, kabinę maszynisty oraz zmodernizowano wnętrze. Zlikwidowano przedział służbowy za kabinami, łącząc go z korytarzem wejściowym poprzez wyeliminowanie ściany oddzielającej. W pomieszczeniu tym zainstalowano rozkładane siedzenia oraz uchwyty do przewozu rowerów i nart. W związku z przyłączeniem przedziału do korytarza zlikwidowane zostały również ręcznie otwierane drzwi zewnętrzne. Zmodernizowane EZT przystosowano także dla potrzeb osób niepełnosprawnych, stosując między innymi windy dla wózków inwalidzkich w drzwiach wejściowych oraz powiększone toalety wyposażone w system sygnalizacji dla inwalidów. W każdej z jednostek zainstalowano system antywłamaniowy z detektorami ruchu, 16 kamer, z których podgląd jest widoczny na ekranie w kabinie maszynisty i które nieprzerwanie monitorują wnętrze pojazdu oraz specjalny rejestrator nagrywający obraz.
Pod względem podzespołów elektrycznych pozostał przestarzały rozruch oporowy. Przetwornicę główną wirującą zastąpiono przetwornicą elektroniczną dającą napięcia 110 V DC, 230 V AC oraz 24 V DC. Ponadto wymieniono sprężarki tłokowe na sprężarki śrubowe i zmodernizowano wózki (wymieniono usprężynowanie).
W ramach programu SPOT w latach 2006-2007 zmodernizowano łącznie 75 sztuk EZT i nadano im zakres numeracji 2001-2075, który zmieniono później na 2004-2078.
EN57KM.
W 2007 roku SKM Trójmiasto i Koleje Mazowieckie zdecydowały się zastosować rozruch impulsowy w niektórych swoich jednostkach poddawanych naprawom głównym:
Naprawy główne zostały wykonane przez ZNTK „Mińsk Mazowiecki”, a wraz z zastosowaniem rozruchu impulsowego podczas modernizacji wprowadzono także mikroprocesorowe sterowanie napędem oraz hamowanie elektrodynamiczne.
EN57AKM.
W 2008 roku spółka Koleje Mazowieckie zdecydowała się zamówić 10 napraw głównych z modernizacją, podczas których zamontowano silniki prądu przemiennego LK450X6 opracowane przez przedsiębiorstwo EMIT z Żychlina. Silniki te zostały zabudowane w starych obudowach, dzięki czemu nie trzeba było zmieniać przekładni głównych. Nowy silnik ma moc 250 kW, a cała jednostka 1 MW, co znacząco poprawiło parametry trakcyjne pojazdów – przyspieszenie rozruchu (do 40 km/h) zwiększono do blisko 1 m/s², a prędkość maksymalną podniesiono do 120 km/h. Modernizacje wykonano w zakładach ZNTK „Mińsk Mazowiecki” (6 sztuk w latach 2009-2010) oraz Newag Nowy Sącz (4 sztuki w roku 2009), a zmodernizowane w ten sposób jednostki oznaczono "EN57AKM".
W tym samym czasie spółka SKM Trójmiasto zleciła przebudowę jednostki EN71 w oparciu o podobne założenia – modernizację wykonała w roku 2009 przedsiębiorstwo Newag, a w dniach 14-16 października 2009 jednostkę zaprezentowano podczas Międzynarodowych Targów Kolejowych "Trako 2009" w Gdańsku.
Do lipca 2013 kosztem 351 mln zł w spółce SKM Trójmiasto miało zostać zmodernizowanych kolejnych 21 jednostek EN57. Modernizacja miała zostać zrealizowana w ciągu 14 miesięcy przez konsorcjum przedsiębiorstw TS Opole i Skoda, jednakże z powodu ogłoszenia upadłości TS Opole ukończono modernizację tylko jednego EN57 (1718). W ponownym przetargu na modernizację 21 elektrycznych zespołów trakcyjnych SKM Trójmiasto najkorzystniejszą ofertę złożyło konsorcjum Pesa Bydgoszcz SA i ZNTK Mińsk Mazowiecki SA, które zobowiązało się do modernizacji 21 elektrycznych zespołów trakcyjnych za ok. 124 mln zł. Po remoncie pociągi SKM będą mogły osiągnąć prędkość 120 km/godz. Będą dostosowane do przewozu osób niepełnosprawnych i będą posiadały pochylnie dla osób poruszających się na wózkach. Zostaną wyposażone w klimatyzację kabiny maszynisty, WC w układzie zamkniętym, monitoring i system informacji pasażerskiej (na monitorach oraz audiowizualny).
EN57AKŁ.
W latach 2011-2012 Newag zmodernizował na zamówienie samorządu województwa łódzkiego cztery jednostki EN57 do standardu "EN57AKŁ" na podstawie kontraktu z 29 lipca 2011 o wartości 31,4 mln zł. Dostawy trwały od grudnia 2011 do maja 2012. Zmodernizowane składy mają oznaczenia "EN57AKŁ"-1226, EN57-1452, EN57-1044 i EN57-1479. W pojazdach zamontowano silniki asynchroniczne prądu przemiennego, co pozwoliło zwiększyć prędkość maksymalną do 120 km/h. Jednostki wyposażono także w klimatyzację, dwie toalety w systemie zamkniętym i gniazdka prądowe przy fotelach podróżnych. Modernizacji uległa też kabina maszynisty, zmieniono wygląd czoła składu i wymieniono drzwi zewnętrzne na odskokowo-przesuwne.
EN57AL, EN57AKW, EN57AKD, EN57AKŚ i inne.
Aktualnie mają miejsce modernizacje zakresem identyczne bądź bardzo zbliżone do tej nazwanej "EN57AKŁ". Zostają im nadawane przeróżne oznaczenia np. "EN57AL" (litera L początkowo symbolizować miała woj. lubelskie, teraz można to oznaczenie spotkać również na zmodernizowanych jednostkach opolskich, pomorskiej i podlaskich, dolnośląskich), KM a także jednostek własnych spółki Przewozy Regionalne należących do Centrali w Warszawie, stacjonujących w Idzikowicach, zmodernizowanych przez ZNTK „Mińsk Mazowiecki”, "EN57AKW" (litera W od woj. wielkopolskiego) czy "EN57AKŚ" (Ś od woj. śląskiego). Silniki wymieniane zostają na asynchroniczne (w oznaczeniu symbolizuje je litera A), składy wyposaża się w klimatyzację przestrzeni pasażerskiej, ekologiczne toalety w systemie zamkniętym, rolety w oknach, monitory LCD i gniazdka elektryczne. Fotele wymieniane zostają na ergonomiczne, zmienia się układ siedzeń, pociągi wyposaża się w nowy układ hamulcowy, poprawiający płynność jazdy. Wersja "AL" dla woj. lubelskiego wyposażona jest w biletomaty, w wersji "AKŚ" natomiast do dyspozycji podróżnych jest automat sprzedający przekąski i napoje.
Podsumowanie.
Wszystkie dotychczasowe modernizacje tej serii przedstawiono w poniższej tabeli:
Modernizacje bez wymiany ścian czołowych.
Zmodernizowane EN57, w których zostało zmienione: prędkość maksymalna lub wnętrze z zabudową systemu informacji pasażerskiej:
Eksploatacja.
Pierwszy pojazd tej serii wyjechał na tory 2 lutego 1962 roku.
Polregio.
Istnieje 14 zakładów Polregio (w każdym województwie z wyjątkiem mazowieckiego oraz śląskiego) i są one w posiadaniu łącznie 808 pojazdów serii EN57.
Na początku eksploatacji EZT serii EN57 należące do tego przewoźnika były na terenie całego kraju malowane identycznie – na żółto-granatowo, a na ich burtach można było znaleźć metalowe emblematy. Z czasem te elementy ozdobne zniknęły, wszelkie napisy zaczęto malować lub przyklejać na pudło, a malatury zaczęły się zmieniać. Początkowo były one jednakowe dla wszystkich województw, potem poszczególne zaczęły wprowadzać własne barwy. Obecnie większość niezmodernizowanych jednostek Przewozów Regionalnych jest pomalowana w biało-szaroniebiesko-bordowe barwy programu SPOT (takie jak ma zmodernizowana seria "20xx"), powoli jednak zastępowana jest przez malowanie nowej marki wprowadzonej przez spółkę, Polregio.
Koleje Mazowieckie.
W 2004 Mazowiecki Zakład Przewozów Regionalnych przekształcił się w Koleje Mazowieckie, a co za tym idzie przejęły one cały użytkowany przez ten zakład tabor. Początkowo był on dzierżawiony od Przewozów Regionalnych, w roku 2009 ostatnia jednostka tej serii przeszła na własność Kolei Mazowieckich.
Na stanie mazowieckiego przewoźnika znajduje się łącznie 186 EZT serii EN57:
W latach 2015–2017 zmodernizowano do standardu AL kolejnych 39 sztuk&lt;ref name="IR/News 2015-11-27"&gt;&lt;/ref&gt;.
W latach 2021-2022 Koleje Mazowieckie zdecydowały o sprzedaży na złom 20 sztuk EN57.
SKM Warszawa.
W 2006 ZNTK „Mińsk Mazowiecki” kupił od kolei słoweńskich dwie sztuki EN57, a w 2008 zostały one zmodernizowane i wydzierżawione SKM Warszawa. Jednostki otrzymały tymczasowe oznaczenia EN57-3001 i 3002, w 2011 sprzedano je Kolejom Śląskim.
Warszawski przewoźnik aglomeracyjny ponadto dzierżawił EN57 od innych przewoźników:
SKM Warszawa nigdy nie był właścicielem ani jednej sztuki EZT serii EN57. 23 września 2011 przewoźnik poinformował o zakończeniu eksploatacji pojazdów tego typu i dzień później, 24 września 2011, zakończył ich dzierżawę i użytkowanie.
SKM Trójmiasto.
20 grudnia 1976 na linii trójmiejskiej Szybkiej Kolei Miejskiej przełączono zasilanie z dotychczasowego napięcia 800 V DC na obowiązujące w całym kraju 3000 V DC i tego dnia o godzinie 4:12 z Gdańska wyruszył pierwszy pociąg złożony z EZT serii EN57.
SKM Trójmiasto użytkuje 45 EZT serii EN57:
Koleje Śląskie.
20 września 2011 Koleje Śląskie podpisały umowę z Newagiem na 7-letni leasing finansowy pięciu zmodernizowanych jednostek EN57. 14 listopada województwo śląskie podpisało z konsorcjum przedsiębiorstw ZNTK „Mińsk Mazowiecki” i Pesa umowę na dostawę dwóch zmodernizowanych EN57 dla Kolei Śląskich, które zostały dostarczone w grudniu. 7 sierpnia 2012 województwo śląskie podpisało z Newagiem umowę na dostawę jednego zmodernizowanego EN57 dla Kolei Śląskich. Były to pojazdy o numerach: 730, 892 1178, 1533, 1563, które zostały skreślone w latach 2004-2012, a następnie sprzedane do Newagu i zmodernizowane, z wyjątkiem jednostki EN57-1563, która został zmodernizowana przez ZNLE Gliwice i dostarczona 27 kwietnia 2012 roku Kolejom Śląskim. Dodatkowo Koleje Śląskie dysponują czterema EN57 o numerach 223, 224, 3001 i 3002 które zostały sprowadzone ze Słowenii i zmodernizowane w Newagu oraz ZNTK Mińsku Mazowieckim, z czego dwa ostatnie w latach 2008-2011 były obsługiwane przez SKM Warszawa.
Polski Tabor Szynowy.
Dwadzieścia EZT typu EN57 należy do Polskiego Taboru Szynowego i są wykorzystywane do wypożyczania innym przewoźnikom kolejowym 
Przewoźnicy przemysłowi.
Dwie jednostki wykorzystywano w PMP PW Katowice w oddziałach oraz Szczakowa (EN57-402).
Województwo warmińsko-mazurskie.
W maju 2018 roku ZNTK Mińsk Mazowiecki kupił wystawioną na sprzedaż w październiku 2017 roku przez Koleje Mazowieckie jednostkę EN57-1785. Pojazd został zakupiony celem modernizacji dla Województwa warmińsko-mazurskiego. 16 października zakończono jej modernizacje. 18 października odbyła się prezentacja jednostki oraz jej przekazanie. Była to najdroższa modernizacja jednostki w Polsce, na którą województwo przeznaczyło 12 225 000 zł brutto. Użytkownikiem tego EZT jest Polregio.
Jugosławia.
W latach 60. i 70. miał miejsce eksport 40 jednostek bazujących na EN57 do ówczesnej Jugosławii. Składy te otrzymały tam oznaczenie "311/315" ("311" to wagon silnikowy, "315" – rozrządczy).
Po rozpadzie Jugosławii w latach 1991-1992 jednostki trafiły do kolei chorwackich ( "Hrvatske željeznice"), gdzie ich oznaczenie zmieniono na "6011" i kolei słoweńskich ( "Slovenske železnice"), które zostały przy oznaczeniu jugosłowiańskim.
Część egzemplarzy wróciła do Polski, gdzie została naprawiona i zmodernizowana celem dalszej eksploatacji przez krajowych przewoźników.
Egzemplarze zabytkowe.
W 2017 stacjonujący w Przeworsku EN57-001 został objęty ochroną konserwatora zabytków. Mając na uwadze wartość pojazdu z punktu widzenia historii i rozwoju kolejnictwa w Polsce, zarząd spółki Przewozy Regionalne już w 2016 zdecydował o cofnięciu wcześniejszej decyzji o kasacji tej jednostki.
W kulturze.
Jednostka EN57-1918 odegrała „rolę tytułową” w filmie "Graficiarze" ("Wholetrain)" z roku 2006.
Model pojazdu EN57 występuje w wielu kolejowych grach symualcyjnych np. Trainz Simulator, MaSzyna czy Train Driver 2.

</doc>
<doc id="90002" url="https://pl.wikipedia.org/wiki?curid=90002" title="Arnstadt">
Arnstadt

Arnstadt – miasto powiatowe w Niemczech, w kraju związkowym Turyngia, siedziba powiatu Ilm, leży w dolinie rzeki Gery.
Do 30 grudnia 2012 miasto pełniło funkcję "gminy realizującej" (niem. "erfüllende Gemeinde") dla gminy Wachsenburggemeinde, która dzień później została rozwiązana. Do 31 grudnia 2018 miasto pełniło również taką funkcję dla gminy Wipfratal, która dzień później została przyłączona do miasta i stała się jego dzielnicą.
Historia.
Pierwsza wzmianka historyczna o miejscowości "Arnestati" pochodzi z roku 704; prawa miejskie zostały nadane w roku 1266. Miasto wzbogacało się dzięki młynom, garbarniom i handlowi przede wszystkim winem, drewnem, wełną, zbożem i warzywami. Udało się również zachować daleko idącą niezależność polityczną.
Gospodarka.
Arnstadt to głównie ośrodek turystyczny. W mieście występuje również przemysł elektrotechniczny, maszynowy i skórzany.
Współpraca.
Miejscowości partnerskie:

</doc>
<doc id="90003" url="https://pl.wikipedia.org/wiki?curid=90003" title="Linia kolejowa">
Linia kolejowa

Linia kolejowa – wyznaczona przez zarządcę infrastruktury droga kolejowa przystosowana do prowadzenia ruchu pociągów.
Na liniach kolejowych rozmieszczone są punkty eksploatacyjne.
Historia.
Pierwsze linie kolejowe na świecie wybudowano w latach 1764–1825, zależnie od źródeł w USA lub w Wielkiej Brytanii (z Darlington do Stockton).
Charakterystyka.
Linia kolejowa dzieli się na mniejsze elementy:
Każda linia kolejowa posiada własny numer, nazwę oraz kilometraż, na ogół w formie betonowych słupków hektometrowych.
Zadaniem kilometrowania jest określenie usytuowania istniejących budowli i urządzeń kolejowych względem położenia hektometrów. Początek, kierunek i koniec kilometrowania dla linii kolejowych ustala zarządca infrastruktury.
Parametry techniczno-eksploatacyjne linii kolejowej to ustalone przez zarząd kolei dla danej linii parametry określające:
"Długość linii kolejowych eksploatowanych" to suma długości budowlanych czynnych linii kolejowych normalnotorowych, wąskotorowych i szerokotorowych, mierzona na liniach jednotorowych wzdłuż osi toru, a na liniach wielotorowych wzdłuż osi najdłuższego toru.
Najdłuższą linią kolejową jest położona w Rosji linia transsyberyjska o całkowitej długości 9288 km, natomiast najwyżej położoną – chińska linia tybetańska o najwyższym punkcie na wysokości 5072 m n.p.m.
Linie kolejowe powinny być wyposażone w:
Podstawowym elementem linii kolejowej jest droga kolejowa.
Wyposażenie techniczne linii kolejowej obejmuje konstrukcyjne elementy nawierzchni, podtorze, obiekty inżynieryjne oraz w szczególności następujące budowle i urządzenia:
Możliwości eksploatacyjno-ruchowe danej linii kolejowej lub jej części (odcinka linii) do wykonywania na niej przejazdów pociągów w danym czasie określane są jako całkowita zdolność przepustowa. Wskazuje ona największą liczbę pociągów lub par pociągów, które mogą przejechać po danym fragmencie linii kolejowej (odcinku, szlaku) w ciągu określonego czasu, zazwyczaj doby lub godziny szczytowego natężenia przewozów. Zdolność przepustowa zależy od parametrów technicznych linii kolejowej, takich jak: dopuszczalna prędkość maksymalna, liczba i długość odcinków o ograniczonej prędkości, liczba torów szlakowych, rodzaj urządzeń sterowania ruchem pociągów, układy torowe na stacjach, struktura rodzajowa pociągów wykorzystujących daną linię kolejową oraz parametry ich ruchu.
Klasyfikacja linii kolejowych.
Linie kolejowe klasyfikowane mogą być według ich właściwości, parametrów technicznych lub funkcji gospodarczych i społecznych:

</doc>
<doc id="90005" url="https://pl.wikipedia.org/wiki?curid=90005" title="Ifigenia">
Ifigenia

Ifigenia – w mitologii greckiej, córka Agamemnona i Klitajmestry, siostra Elektry, Chrysotemis i Orestesa. U Homera występuje jako Ifianassa.
Ojciec miał złożyć ją w ofierze Artemidzie w Aulidzie w Beocji, w celu przebłagania bogini. Zanim jednak wróżbita Kalias wbił nóż ofiarny w serce dziewczyny, z Niebios zstąpiła Artemida, przynosząc ze sobą łanię. Nakazała zwierzę złożyć w ofierze, a córkę Agamemnona uczyniła swoją kapłanką w Taurydzie.

</doc>
<doc id="90007" url="https://pl.wikipedia.org/wiki?curid=90007" title="Awifauna">
Awifauna

Awifauna (ornitofauna) – ogół gatunków ptaków zamieszkujących określony obszar geograficzny, rodzaj środowiska (biotop) lub żyjących w określonym okresie geologicznym. Opisem awifauny zajmuje się dział
ornitologii nazywany awifaunistyką.

</doc>
<doc id="90010" url="https://pl.wikipedia.org/wiki?curid=90010" title="American Kennel Club">
American Kennel Club

American Kennel Club czyli AKC – największa organizacja kynologiczna w Stanach Zjednoczonych skupiająca szereg klubów; zajmuje się promowaniem hodowli psów rasowych - prowadzi rejestr rodowodów, organizuje wystawy psów rasowych z najbardziej prestiżową coroczną Westminster Kennel Club Dog Show.
Obecnie (stan na październik 2004) w AKC zarejestrowano jedynie 157 z ponad tysiąca znanych ras psów, a 51 ras oczekuje na zatwierdzenie (tzw. FSS). Na zasadzie wzajemności AKC uznaje rodowody psów z krajów członkowskich FCI. 
W AKC rasy psów podzielono na siedem grup, jedną klasę i FSS.

</doc>
<doc id="90011" url="https://pl.wikipedia.org/wiki?curid=90011" title="Mandarynka (roślina)">
Mandarynka (roślina)

Mandarynka ("Citrus reticulata" Blanco) – gatunek rośliny wieloletniej z rodziny rutowatych ("Rutaceae"). Prawdopodobnie pochodzi z Azji Południowej, jest uprawiana w wielu rejonach świata o klimacie tropikalnym i subtropikalnym.
Zastosowanie.
Z liści otrzymuje się olejek eteryczny, wykorzystywany w przemyśle spożywczym i perfumeryjnym o składzie:

</doc>
<doc id="90013" url="https://pl.wikipedia.org/wiki?curid=90013" title="Coordination of Information on the Environment">
Coordination of Information on the Environment

CORINE, czyli "Coordination of Information on the Environment" - system informacji na temat przyrody nadzorowany przez Europejską Agencję Środowiska (EEA, czyli European Environmental Agency).
Celami programu są: 
Siedzibą CORINE jest Bruksela.
CORINE stanowi podstawę dla systemu obszarów chronionych NATURA 2000 opartego na europejskiej sieci ekologicznej EECONET.
W Polsce program CORINE jest realizowany w trzech działach tematycznych:

</doc>
<doc id="90016" url="https://pl.wikipedia.org/wiki?curid=90016" title="Powiat kaliski">
Powiat kaliski

Powiat kaliski – powiat w Polsce, w Kaliskiem, od 1999 w województwie wielkopolskim, z siedzibą w Kaliszu.
W skład powiatu wchodzi 8 gmin wiejskich i 3 miejsko-wiejskie. Miastami są Koźminek, Opatówek i Stawiszyn.
Przez powiat kaliski przebiegają drogi krajowe nr 12 i 25, drogi wojewódzkie nr 442, 449, 470 i 471 oraz linia kolejowa nr 14 (Łódź Kaliska – Forst).
Według danych z 31 grudnia 2019 roku powiat zamieszkiwało 83 026 osób. Natomiast według danych z 30 czerwca 2020 roku powiat zamieszkiwało 83 035 osób.
Historia.
Powiat kaliski powstał w XIV wieku i wchodził do 1793 roku, a następnie w latach 1816-1837 w skład województwa kaliskiego. Mimo późniejszych zmian administracyjnych powiat istniał nieprzerwanie do 1975 roku, choć zmieniały się jego granice.
Zlikwidowała go dopiero reforma administracyjna 1975 roku.
W 1870 miasta Chocz, Iwanowice, Koźminek, Opatówek, Staw i Stawiszyn utraciły prawa miejskie. 
W Iwanowicach urodził się Augustyn Kordecki (1603), w Kosmowie urodził się Stefan Garczyński (1805), w Russowie urodziła się Maria Dąbrowska (1889), w Opatówku został pochowany książę Józef Zajączek (1826).
Struktura powierzchni.
W 2005 obszar powiatu kaliskiego wynosił 1160,02 km² (ob. 1159,99 km²), w tym:
Demografia.
Powiat miał najwyższy udział procentowy ludności wiejskiej wśród powiatów województwa wielkopolskiego - 98% (2006).
Gospodarka.
W końcu września 2019 liczba zarejestrowanych bezrobotnych w powiecie kaliskim obejmowała ok. 700 mieszkańców, co stanowi stopę bezrobocia na poziomie 2,1%.
Zabytki.
Zaletą regionu są kościoły i drewniane kapliczki.

</doc>
<doc id="90024" url="https://pl.wikipedia.org/wiki?curid=90024" title="Potsdam (ujednoznacznienie)">
Potsdam (ujednoznacznienie)

Stany Zjednoczone.
Gminy:
Miasta:
Wsie:

</doc>
<doc id="90026" url="https://pl.wikipedia.org/wiki?curid=90026" title="Aleksander Kakowski">
Aleksander Kakowski

Aleksander Kakowski (ur. 5 lutego 1862 w Dębinach, zm. 30 grudnia 1938 w Warszawie) – polski duchowny rzymskokatolicki, arcybiskup metropolita warszawski w latach 1913–1938, prymas Królestwa Polskiego w latach 1925–1938, kardynał prezbiter od 1919. Członek Rady Regencyjnej w latach 1917–1918.
Życiorys.
Pochodził z drobnej szlachty mazowieckiej – ród Kakowskich wywodził się z miejscowości Kaki w powiecie przasnyskim. Był synem Franciszka Kakowskiego h. Kościesza, powstańca styczniowego, i Pauliny z Ossowskich h. Dołęga. 
Uczęszczał do szkoły elementarnej w Przasnyszu. W 1878 ukończył gimnazjum w Pułtusku. Wstąpił do seminarium duchownego w Warszawie, następnie do Akademii Duchownej w Petersburgu i Uniwersytetu Gregoriańskiego w Rzymie. 30 maja 1886 otrzymał święcenia kapłańskie w Warszawie z rąk arcybiskupa Wincentego Teofila Popiela.
Od 1887 był wykładowcą teologii i literatury polskiej w seminarium duchownym w Warszawie. W 1901 został kanonikiem warszawskim, następnie prałatem. W 1910 uzyskał stopień doktora teologii na Akademii Duchownej w Petersburgu i w tym samym roku został jej rektorem. Jako rektor tej uczelni zachował jej religijny charakter i uniknął okazji do narażenia się władzom rosyjskim. W 1911 metropolita mohylewski Wincenty Kluczyński poprosił go, by został cenzorem kościelnym jednego z pism. W 1913 car Mikołaj II polecił mu objąć stanowisko arcybiskupa warszawskiego. Władze rosyjskie poinformowały go, że zostaną mu przekazane carskie dary: mitra, pastorał i pierścień oraz 1000 rubli na pierwsze wydatki. 21 maja 1913 Stolica Apostolska wystawiła bullę nominacyjną. 22 czerwca 1913 otrzymał sakrę biskupią w Sankt Petersburgu z rąk biskupa Stanisława Zdzitowieckiego, biskupa diecezjalnego kujawsko-kaliskiego. 14 września 1913 odbył ingres do archikatedry św. Jana Chrzciciela w Warszawie.
W czasie I wojny światowej był zwolennikiem orientacji prorosyjskiej. Po odparciu ataku wojsk niemieckich na Warszawę w 1914 odprawił uroczyste nabożeństwo i wysłał telegram dziękczynny do cara Mikołaja II Romanowa. W 1915 zwrócił się do ludności Warszawy, aby ta pozostała w domach w przypadku wkroczenia do Warszawy wojsk niemieckich.
W latach 1917–1918 był członkiem Rady Regencyjnej, do której wszedł za namową biskupa Antoniego Nowowiejskiego. 28 października 1919 w archikatedrze św. Jana w Warszawie udzielił święceń biskupich Achillemu Rattiemu, nuncjuszowi apostolskiemu w Polsce (późniejszemu papieżowi Piusowi XI). 15 grudnia 1919 papież Benedykt XV kreował go kardynałem prezbiterem.
W latach 1920–1921 pełnił funkcję administratora apostolskiego utworzonej przez Benedykta XV diecezji łódzkiej. Od 1925 używał dożywotnio tytułu prymas Królestwa Polskiego. Przy jego współudziale w 1925 zawarto konkordat z Watykanem. Jako arcybiskup warszawski był inicjatorem budowy wielu kościołów i kaplic. Od 1927 brał aktywny udział w organizowaniu Akcji Katolickiej, powołał w związku z tym w 1930 Katolicki Związek Instytucji i Zakładów Wychowawczych Caritas. Zorganizował działalność kleru wśród młodzieży akademickiej, zalecał opiekę nad zabytkami sztuki sakralnej, był inicjatorem utworzenia Muzeum Archidiecezjalnego w 1936. W 1936 zwołał pierwszy synod plenarny biskupów polskich w Częstochowie. Napisał wiele artykułów i rozpraw z zakresu ustawodawstwa kościelnego.
2 lipca 1927 koronował w Wilnie obraz Matki Bożej Ostrobramskiej.
17 czerwca 1938 został kanclerzem kapituły Orderu Orła Białego. 
Zmarł 30 grudnia 1938. 4 stycznia 1939 został pierwotnie pochowany w podziemiach katedry św. Jana w Warszawie, a w późniejszym czasie jego ciało zostało przeniesione na cmentarz Bródnowski, gdzie zgodnie ze swoją wolą spoczął „wśród mogił dla najuboższych” (kwatera 7A -1-1).
W 2000 wydawnictwo „Platan” wydało jego pamiętniki.
Poglądy.
Był konserwatystą i uważał, że katolicyzm w Polsce powinien mieć miejsce dominujące w państwie. Z tego powodu sprzeciwiał się m.in. ślubom i rozwodom cywilnym – na skutek prowadzonej przez niego kampanii nie udało się w II Rzeczypospolitej ujednolicić prawa rodzinnego (słynny projekt Komisji Kodyfikacyjnej). Był także przeciwnikiem równouprawnienia wyznań niekatolickich w Polsce. Podczas wizyty rabinów u niego 7 czerwca 1934 potępił przejawy przemocy antysemickiej w kraju, ale stwierdził, że antysemityzm jest reakcją na działanie żydowskich bezbożników i wolnomyślicieli, którzy obrażają chrześcijaństwo i duchowieństwo. W swoich pamiętnikach pisał m.in. "Na osłabionym przez niewolę organiźmie Polski usadowiły się pasożyty religijne, społeczne i narodowe, które ją bez litości gryzą i nękają. (…) Pasożytami tymi są: 1) Żydzi osiedli w miastach i miasteczkach, w przerażającej ilości; 2) sekty heretyckie i schizmatyckie obcej krwi, obcej narodowości (…), 3) masoni, wolnomyśliciele i bezwyznaniowcy rekrutujący się przeważnie z Żydów i heretyków i prowadzeni przez Żydów."

</doc>
<doc id="90028" url="https://pl.wikipedia.org/wiki?curid=90028" title="Ma">
Ma



</doc>
<doc id="90029" url="https://pl.wikipedia.org/wiki?curid=90029" title="Poczdam">
Poczdam

Poczdam () – miasto we wschodnich Niemczech, położone nad Hawelą. Stolica i największe miasto kraju związkowego Brandenburgia, wchodzące w skład obszaru metropolitalnego Berlin-Brandenburg.
Miasto znane jest głównie ze swoich bardzo cennych zespołów zabytkowych, szczególnie z zespołu parkowo-pałacowego Sanssouci, wybudowanego w XVIII wieku przez Fryderyka II Wielkiego, który od 1990 znajduje się na liście światowego dziedzictwa UNESCO.
Od połowy XIX wieku Poczdam rozwijał się jako centrum kulturalno-naukowe. Obecnie miasto jest jednym ze znaczących ośrodków akademickich we wschodnich Niemczech. Działają tu trzy uczelnie publiczne oraz ponad 30 instytutów badawczych. Około 15% mieszkańców stanowią studenci – m.in. Uniwersytetu w Poczdamie. W mieście znajduje się najstarsze na świecie studio filmowe Babelsberg, które było siedzibą wytwórni filmowej Universum Film AG.
Geografia.
Położenie geograficzne.
Poczdam leży na południowy zachód od Berlina, z którym graniczy od wschodu. Znajduje się w środkowym biegu rzeki Haweli. W środowisku naturalnym miasta dominują lasy oraz jeziora, z których największymi są: Templiner See oraz Schwielowsee. Charakterystycznym widokiem są szerokie równiny i wzgórza morenowe. Najwyższym wzniesieniem w Poczdamie jest Kleiner Ravensberg, liczący 114,2 m n.p.m. Z kolei najniższy punkt miasta znajduje się w jego centrum nad brzegiem Haweli i liczy 29 m n.p.m. 75% powierzchni miasta stanowi zieleń, w tym lasy i parki, z kolei grunty rolne stanowią 25%.
Sąsiednie gminy.
Poczdam graniczy z następującymi gminami licząc od północy: Berlinem, Stahnsdorfem, Nuthetalem, Michendorfem, Schwielowsee, Werder (Havel) (wszystkie należą do powiatu Potsdam-Mittelmark), Ketzin/Havel, Wustermarkiem i Dallgow-Döberitzem (wszystkie pozostałe z Powiatu Havelland).
Dzielnice i osiedla miasta.
Do najstarszych dzielnic będących w granicach miasta przed 1945 należą: śródmieście ("Innenstadt" lub "Altstadt"), przedmieścia: zachodnie i północne ("Westliche und Nördliche Vorstadt"), Poczdam Północny ("Potsdam-Nord") i Południowy ("Potsdam-Süd"), Babelsberg, Drewitz, Stern oraz Kirchsteigfeld. Po 1990 miało miejsce rozszerzenie granic administracyjnych Poczdamu poprzez przyłączenie sąsiednich miejscowości, położony na zachodzie i północy: Eiche, Fahrland, Golm, Groß-Glienicke, Grube, Marquardt, Neu Fahrland, Satzkorn i jako ostatnie w 2003 – Uetz-Paaren.
Klimat.
Poczdam leży w strefie klimatu umiarkowanego, w którym swoje wpływy zaznaczają klimat atlantycki oraz umiarkowany. Takie ekstremalne zjawiska pogodowe jak: huragany, śnieżyce i gradobicie występują tu niezwykle rzadko.
Amplituda rocznych temperatur jest podobna do średniej krajowej. Sezonowe wahania temperatury są mniejsze niż zwykle w klimacie kontynentalnym, ale wyższe niż w klimacie morskim, charakterystycznym dla regionów przybrzeżnych. Opad jest stosunkowo niski i wynosi 590 mm w skali rocznej. Dla porównania w Barcelonie wynosi on tak samo – 590 mm, a w Monachium 1000 mm.
Zmiany klimatyczne w Poczdamie są analizowane od około 1874, to jest od czasu zainstalowania na wzniesieniu Telegrafenberg Instytutu Badawczego ds. Zmian Klimatycznych ("Institut für Klimafolgenforschung"), który prognozuje, że w ciągu najbliższych kilku dekad dojdzie do wzrostu średniej temperatur oraz spadku opadów w całej Brandenburgii.
Symbole miasta.
Herb.
Herb miasta został przyjęty przez radę miejską 27 kwietnia 1994. Przedstawia on czerwonego orła spoglądającego w lewą stronę z czarnymi szponami na złotym polu. Tarcza herbową wieńczy corona muralis. Herb wzorowany jest na herbie Marchii Brandenburskiej, używanym od XII w. przez dynastię askańską, przedstawiającego czerwonego orła w pozycji szykującego się do lotu z rozprostowanymi skrzydłami i spoglądającego w lewo. Obecnie używany herb został zaprojektowany w 1957 przez Wernera Nerlicha, dyrektora Wyższej Szkoły Zawodowej Reklamy i Projektowania w Berlinie ("Fachhochschule für Werbung und Gestaltung Berlin"). Najstarszy zachowany wizerunek herbu pochodzi z czasów średniowiecza i występuje w 1450 na oficjalnej pieczęci miasta. W 1660 zmieniono tło herbu z białego na złote.
Flaga.
Flaga miasta przedstawia prostokąt podzielony na dwa poziome pasy. U góry znajduje się kolor czerwony, zaś u dołu kolor żółty. Na środku znajduje się tarcza z herbem miasta.
Historia.
Początki miasta i wieki średnie.
Obszar na którym położony jest dzisiejszy Poczdam był zamieszkiwany przez człowieka prawdopodobnie od epoki brązu. Od VII w. tereny te były zasiedlane przez plemiona Słowian zachodnich. W VIII w. Hawelanie posiadali na obszarze obecnej Brandenburgii 14 grodów, w tym w Poczdamie.
Pierwsza wzmianka źródłowa pochodzi z 3 lipca 993 z dokumentu cesarza Ottona III do opactwa w Quedlinburgu. Wymieniana jest tam osada nosząca nazwę "Poztupimi". Odnotowana forma odznacza się denazalizacją, więc może pochodzić z języków łużyckich bądź z języka staropołabskiego, oddając ówczesne wahania w wymowie "ą"/"u" w tymże języku. Pierwotna nazwa rekonstruowana jest jako *"Postąpim’" i najprawdopodobniej została ona utworzona przez dodanie sufiksu dzierżawczego -"j"- do nazwy osobowej "Postąpim", zbudowanej z przyimka "po" oraz rdzenia "stąp"- od ‘stąpać’. W XII wieku nazwa została zaadaptowana do języka niemieckiego w formie *"Postampem", a z czasem końcówka -"em" zanikła w wyniku dysymilacji.
W połowie XII w. władca Saksonii Albrecht Niedźwiedź zorganizował krucjatę połabską w czasie której podbił tereny należące do plemion Słowian zachodnich, tworząc na ich miejscu Marchię Brandenburską, będącą częścią Świętego Cesarstwa Rzymskiego. W miejscu dawnego grodu zbudowano murowany zamek w pobliżu którego założono osadę pod nazwą "Postamp", która po raz pierwszy jest wzmiankowana w 1317. W 1345 otrzymała ona prawa miejskie. Pozostawało ono małym ośrodkiem handlowym wschodnich Niemiec. W latach 1373–1415 wraz z Marchią Brandenburską (unia personalna z Krajami Korony Czeskiej w latach 1373–1378) miejscowość znajdowała się we władaniu dynastii Luksemburgów.
Od 1415 do zakończenia I wojny światowej i upadku monarchii w Prusach Poczdam znajdował się w rękach dynastii Hohenzollernów. Miasto było niszczone podczas wojny trzydziestoletniej (1618-1648) oraz przez dwa wielkie pożary.
Rezydencja władców i rozwój miasta.
Prawdziwym przełomem w historii Poczdamu było objęcie władzy w Prusach przez Fryderyka Wilhelma I Hohenzollerna zwanego "Wielkim Elektorem" (1640-1688), który zapoczątkował rządy absolutystyczne. Zdecydował się on na utworzenie w Poczdamie swojej drugiej po Berlinie oficjalnej rezydencji, przebudowując na ten cel pałac miejski oraz nabywając nowe majątki ziemskie w jego pobliżu. Realizację tego planu rozpoczęto w 1660.
W celu pozyskania nowych osadników wydał w 1685 Edykt poczdamski, gwarantujący swobodę wyznania na terytorium jego państwa. Pozwoliło to na ściągnięcie ok. 20 tysięcy imigrantów z Francji, wyznających kalwinizm tzw. Hugenotów, którzy odznaczając się wysoką wiedzą przyczynili się nie tylko do rozwoju miasta, lecz całego państwa pruskiego.
Pod rządami jego wnuka Fryderyka Wilhelma I "Króla Sierżanta" (1713-1740) miasto miało stać się ważnym ośrodkiem wojskowym monarchii, w którym ulokowane nowe garnizony wojskowe, co spowodowało konieczność jego rozbudowy o nowe domy mieszkalne. W tym czasie powstały również dwa kościoły garnizonowe: św. Mikołaja ("St. Nikolaikirche") i św. Ducha ("Heilig-Geist-Kirche"), które od tej pory dominowały w architekturze miasta. Utworzono także sierociniec, w którym dzieci znajdowały się pod opieką wojskowych, przechodząc z czasem w szeregi armii. W 1720 Rosja i Prusy zawarły traktat w Poczdamie, w którym zobowiązały się do prowadzenia wspólnej polityki wobec I Rzeczypospolitej oraz do utrzymania jej istniejącego ustroju, czyli wolnej elekcji i liberum veto. Od 1809 roku należy do rejencji rejencji poczdamskiej w prowincji Brandenburgia.
Jego syn Fryderyk II Wielki (1740-1786) należący do czołowych władców absolutyzmu oświeconego, doprowadził do reformy państwa. Zdecydował się na całkowitą przebudowę wyglądu ulic i placów miasta. Z jego rozkazu przeprojektowano całkowicie wiele budowli, w tym na Starym Rynku ("Alter Markt") nadając im fasadom barokowe elewacje. Przekształcił park Sanssouci w swoją letnią rezydencję w 1745, po przebudowie dokonanej przez Georga Wenzlausa von Knobelsdorffa.
W październiku 1806 Poczdam został zajęty przez wojska francuskie, którymi osobiście dowodził Napoleon Bonaparte. Odwiedził on przy tym grób Fryderyka II w kościele garnizonowym. Okupacja francuska przyczyniła się do dalszych reform państwa. W 1815 Poczdam został stolicą prowincji brandenburskiej. W 1838 miasto uzyskało połączenie kolejowe z Berlinem.
W połowie XIX w. doszło do zwiększenia się napięć w społeczeństwach europejskich przeciwko dotychczasowym ustrojom politycznym. Pierwsze wystąpienia ludności w tzw. Wiośnie Ludów miały miejsce w Wiedniu i Berlinie (Rewolucja marcowa). W ich efekcie król Fryderyk Wilhelm IV zdecydował się przenieść do rzekomo bardziej pokojowo nastawionego Poczdamu, gdzie również doszło do rozruchów zbuntowanych żołnierzy, które zostały krwawo stłumione. Po zdławieniu zamieszek za główny cel władze postawiły sobie pacyfikację nastrojów i przywrócenie starej struktury władzy. W tym czasie nie powstały w mieście żadne imponujące budowle. Wyjątek stanowił kościół katolicki św. Piotra i Pawła. W 1911 założono w dzielnicy Babelsberg pierwszą w Niemczech i na świecie wytwórnię filmową Babelsberg.
W 1914 ostatni król Prus i cesarz niemiecki Wilhelm II Hohenzollern ogłosił w Nowym Pałacu deklarację wojny przeciwko Entencie. Po jej zakończeniu i rewolucji listopadowej w 1918 Niemcy zostały proklamowane republiką, a sam Wilhelm II udał się na emigrację do Holandii. Poczdam tym samym stracił status oficjalnej rezydencji królewskiej.
Czasy Republiki Weimarskiej i III Rzeszy.
Upadek monarchii Hohenzollernów zapoczątkował nowy okres w dziejach Niemiec, który odznaczał się wyjątkową niestabilnością polityczna oraz wzrostem wpływów skrajnych ugrupowań politycznych. 15 marca 1933 w Poczdamie miała miejsce proklamacja powstania III Rzeszy przez Adolfa Hitlera. 21 marca w poczdamskim kościele garnizonowym odbyło się posiedzenie Reichstagu bez udziału socjaldemokratów i komunistów, transmitowane przez radio na całe Niemcy, na którym prezydent Paul von Hindenburg powierzył przywódcy NSDAP misję utworzenia nowego rządu.
W końcowej fazie II wojny światowej Poczdam był kilkakrotnie bombardowany przez samoloty alianckie. Szczególnie dotkliwy był nalot z 14 kwietnia 1945. W ich wyniku zniszczeniu uległa znaczna część miasta, w tym zabytkowe śródmieście. 27 kwietnia 1945 do Poczdamu wkroczyła Armia Czerwona, co oznaczało koniec działań wojennych dla miasta.
W podzielonych Niemczech.
W sierpniu 1945 odbyła się w Poczdamie, w pałacu Cecilienhof konferencja Wielkiej Trójki kończąca II wojnę światową.
W latach 1947–1952 Poczdam był stolicą nowo utworzonego landu Brandenburgia, a po jego likwidacji przez władze NRD w 1952 siedzibą okręgu Potsdam. Komunistyczne władze NRD miały ambiwalentny stosunek do dziedzictwa historycznego Poczdamu. Z jednej strony uznawano je za dumę narodową i osiągnięcia kulturalne narodu niemieckiego, z drugiej strony świadczyły one o jego militarnej i imperialistycznej przeszłości od której się odcinano. W 1951 utworzono pierwszą państwową uczelnię – Wyższą Szkołę Pedagogiczną im. Karla Liebknechta ("Pädagogische Hochschule Karl Liebknecht"). Ze względu na poważne braki mieszkaniowe zdecydowano się na budowę nowych osiedli mieszkaniowych w południowej części miasta.
Wraz z utworzeniem NRD i RFN rozpoczęła się blokada Berlina Zachodniego, która nasiliła się po 1961, tj. wybudowaniu Muru Berlińskiego. W czasie zimnej wojny przejście w pobliżu Mostu Glienicke ("Glienicker Brücke") używane było do wymiany szpiegów.
Zjednoczenie i stolica kraju związkowego.
Po zjednoczeniu Niemiec w 1990 i utworzeniu kraju związkowego Brandenburgia Poczdam został jego stolicą. Pojawiło się kilka koncepcji rewitalizacji zabytkowego centrum miasta oraz odbudowy kościoła garnizonowego. Już w 1990 poważna część krajobrazu kulturowego miasta została wpisana na listę światowego dziedzictwa kulturowego UNESCO. W 1993 hucznie obchodzono 1000-lecie miasta. Poczdam zgłosił swoją kandydaturę do prestiżowego tytułu Europejskiej Stolicy Kultury w 2010, jednak przegrał z Essen.
Rozwój terytorialny miasta na przestrzeni wieków.
Do końca XIX w. Poczdam był stosunkowo niewielkim miastem. Składał się on ze: śródmieścia, czyli Potsdam-Innenstadt oraz pięciu przedmieść ("Vorstadt"): Teltower, Brandenburger, Berliner, Jäger i Nauener. Wzrost liczby ludności spowodował przyłączenie sąsiednich miejscowości i tak jego powierzchnia wzrosła z 8,93 w 1836 do 13,5 km² w 1905. W 1928 park Sanssouci i pałace królewskie wraz z dużą częścią wyspy Tornow (dziś Hermannswerder), jak również sześć osiedli wraz z Brauhaus i Telegrafenberg zostały włączone do obszaru miasta, który wynosił już 32,06 km². W 1935 jego obszar powiększono o Bornim, Bornstedt, Eiche i Nedlitz, a 1939 o przemysłowe miasteczko Babelsberg i pobliskie wioski. Na krótko w latach 1952–2003 część z nich uzyskała samodzielność w ramach reformy administracyjnej w NRD, po czym w większości wróciły do miasta.
Demografia.
Poczdam od pierwszej wzmianki historycznej w X w. do okresu nowożytnego pozostawał małym miasteczkiem z niewielką liczbą ludności. W wyniku działań wojennych w czasie wojny trzydziestoletniej i związanego z nimi głodu liczba mieszkańców spadła do zaledwie 700 w 1660. W XVIII i XIX w. wraz z rozwojem miasta rosła jego liczba ludności osiągając w 1900 liczbę 60 tysięcy. Po przyłączeniu nowych dzielnic 1 kwietnia 1939 liczba mieszkańców wzrosła o dodatkowe 30 tysięcy. W czasie II wojny światowej liczba mieszkańców ponownie spadła. W ciągu kolejnych kilkunastu lat udało się zwiększyć liczbę mieszkańców.
Od czasu zjednoczenia Niemiec w 1990 liczba mieszkańców spadła do 128 tys. w 1999. Od 2000 obserwuje się stały napływ ludności w wyniku imigracji oraz przyłączenia nowych obszarów (w 2003 roku). Obecnie szacuje się, że rocznie przybywa ok. 1500 nowych mieszkańców. Demografię miasta cechuje względnie wysoki wskaźnik urodzeń i niski śmiertelności. W 2004 Poczdam odnotował najwyższy przyrost naturalny ze wszystkich stolic krajów związkowych. Na początku 2008 liczba ludności przekroczyła 150 tysięcy, co przyjęła z zadowoleniem tutejsza rada miejska, która przyjęła prognozę, iż do 2020 liczba mieszkańców będzie wynosiła ok. 164,5 tysiąca.
Oprócz stale zameldowanych mieszkańców w mieście żyje obecnie około 6 tys. osób, które posiadają w Poczdamie drugie miejsce zameldowania. Średnia wieku mieszkańców wynosi 41,2 roku, co za Moguncją (41,0) i Kilonią (41,1) stanowi trzecią pod względem młodości ludności, populację w Niemczech. Cudzoziemcy stanowią 9,6% mieszkańców, co daje liczbę ponad 17 000.
Religia.
Chrześcijaństwo.
Chrześcijaństwo na terenie Poczdamu charakteryzuje się współistnieniem wielu wspólnot wyznaniowych. Poczdam początkowo należał do parafii katolickiej w Spandau, które z kolei od 949 wchodziło w skład diecezji brandenburskiej. W 1541 elektor brandenburski doprowadził do sekularyzacji Kościoła katolickiego na terenie swojego władztwa i postępując z nauki reformatorów wprowadził wyznanie luterańskie jako jedyne w Brandenburgii. Od 1723 w życiu miasta obecna była wspólnota hugenotów, którzy posiadali jedną wspólnotę z siedzibą w kościele francuskim.
W 1817 doszło w Prusach do zawarcia unii między wyznaniami ewangelickimi tworzącej Kościół ewangelicko-unijny, którego głową był każdorazowy władca pruski. Po upadku monarchii w 1918 przekształcił się on w Kościół Ewangelicki Starej Unii Pruskiej ("Evangelische Kirche der Altpreußischen Union"), a następnie po zakończeniu II wojny światowej, w 1947 w Kościół Ewangelicki Berlińsko-Brandenburski ("Evangelische Kirche in Berlin-Brandenburg"). W 2004 dołączyły do niego parafie z Kościoła Ewangelickiego śląskich Górnych Łużyc ("Evangelische Kirche der schlesischen Oberlausitz"), tworząc wspólny Kościół Ewangelicki Berlina, Brandenburgii i śląskich Górnych Łużyc ("Evangelische Kirche in Berlin-Brandenburg-schlesische Oberlausitz").
W Poczdamie jako mieście garnizonowym od XVIII w. byli obecni katolicy. W 1868 powstał kościół św. Piotra i Pawła. W 1821 utworzono dla katolików w Brandenburgii Delegaturę książęco-biskupią Brandenburgii i Pomorza ("Fürstbischöfliche Delegatur für Brandenburg und Pommern"), którą w 1930 przekształcono w pełnoprawną diecezję berlińską, wchodzącą w skład metropolii wrocławskiej. Po II wojnie światowej została ona podporządkowana bezpośrednio Stolicy Apostolskiej. W 1994 po zjednoczeniu została wyniesiona do rangi metropolii, do której należą poczdamskie parafie katolickie.
Istnieje też kilka niezależnych kościołów, takich jak Ewangelicka Jednota Braterska, która posiada duszpasterstwo na terenie miasta. Obecnie Poczdam zamieszkuje ponad 30 tysięcy ewangelików, reprezentujących 20% ogólnej populacji. Spośród nich około 25 000 należy do 22 protestanckich wspólnot. 5 000 mieszkańców należy do dwóch parafii katolickich działających na terenie miasta.
Judaizm.
Na obszarze Poczdamu działają dwie gminy żydowskie. Jedna z nich podlega Centralnej Radzie Żydów w Niemczech, a druga nadzorowana jest przez rabina ruchu Chabad-Lubawicz i liczy ok. 350 członków. ponadto w Poczdamie mieści się jedyne w Niemczech seminarium dla rabinów. Stara Synagoga została splądrowana w 1938 podczas nocy kryształowej, jednak nie została zniszczona przez nazistów. W 1945 uległa destrukcji w wyniku nalotów alianckich. Od tego czasu pojawiają się głosy w sprawie budowy nowego miejsca modlitw. Jako miejsce jej lokalizacji od 2007 wymienia się działkę budowlaną przy Schloßstraße, w miejscu gdzie obecnie znajduje się biurowiec z czasów NRD.
Inne wyznania.
Obecnie prawie 80% mieszkańców miasta nie należy do żadnego związku wyznaniowego. Odsetek ten znacznie wzrósł w czasach NRD. Tak jak w większości miast na wschodzie Niemiec nie ma danych szacunkowych na temat liczby osób wyznających islam czy buddyzm. W Poczdamie powstał pierwszy meczet na terenie Prus, który został tu postawiony w pierwszej połowie XVIII w. z rozkazu króla Fryderyka II Wielkiego dla żołnierzy z jego gwardii pochodzenia tureckiego.
Polityka.
Na czele miasta od 1345 stał urzędnik zwany konsulem, a od 1450 burmistrzem. Rada miejska istnieje w mieście od 1465 r. W XVI i XVII w. liczyła ona pięciu rajców, w tym burmistrza. Silny wpływ na radę miejską miał zawsze władca pruski. Od 1722 w skład magistratu Starego i Nowego Miasta wchodził sędzia oraz dyrektor miasta jako jego zarządca. W 1809 Poczdam otrzymał status powiatu miejskiego, którego władzą ustawodawczą była wybieralna rada miejska na czele z nadburmistrzem. W czasach III Rzeszy wszyscy członkowie rady i magistratu wywodzili się z NSDAP. Po zakończeniu II wojny światowej w radzieckiej strefie okupacyjnej odtworzono radę miejską na czele której stał burmistrz. Członkami rady byli wyłącznie ludzie z listy Frontu Narodowego.
Po zjednoczeniu Niemiec w 1990 Rada Miasta ponownie wybierana jest w sposób demokratyczny w wyborach bezpośrednich, równych i tajnych. Istnieje pluralizm polityczny. Liczy 56 radnych. Jest ona głównym organem miasta i reprezentuje jego obywateli. Obecna Rada Miejska została wybrana we wrześniu 2008. Od 1990 mieszkańcy mają prawo bezpośredniego wyboru nadburmistrza.
W skład rady miejskiej wchodzą przedstawiciele następujących ugrupowań: Lewica – 17 radnych, SPD – 15, CDU – 7, Sojusz 90/Zieloni – 5, FDP – 3, FAMILIE – 2, BürgerBündnis e. V. – 2, Aktionsbündnis N/W – 1, DVU – 1, bezpartyjni – 3.
Ostatnie wybory nadburmistrza miały miejsce w 2002. Żaden z kandydatów nie mógł wygrać bezwzględną większością głosów. W związku z tym odbyła się II tura wyborów pomiędzy Jannem Jakobsem (SPD) a Hansem-Jürgenem Scharfenbergiem (PDS). Ostatecznie wybory wygrał niewielką większością głosów Jakobs. Władzę w mieście sprawuje koalicja SPD z CDU, Związkiem 90/Zielonymi i Aktionsbündnis N/W.
W Poczdamie swoją siedzibę ma rząd kraju związkowego Brandenburgia w dzielnicy Babelsberg oraz Landtag Brandenburgii (parlament krajowy).
Gospodarka.
Gospodarka Poczdamu rozwija się obecnie prężnie. Stopa bezrobocia jest niższa niż średnia dla nowych krajów związkowych z byłej NRD i wynosi obecnie około 5%. Średni dochód na mieszkańca jest jednym z najwyższych wśród wszystkich dużych miast we wschodniej części Niemiec, tuż za Jeną i Dreznem. Podatki od dochodów w 2005 wynosiły ponad 44 mln euro, co stawia je na poziomie porównywalnym z Heidelbergiem. Zadłużenie publiczne wynosi 260 € na osobę i należy do najniższych w Niemczech.
Na tak korzystny obraz gospodarki miasta złożyło się kilka czynników. Gospodarka centralnie planowana za czasów NRD na obszarze miasta była nastawiona przede wszystkim na rozwój usług i administracji, a w dużo mniejszym stopniu na przemysł i produkcję. Spowodowało to po zjednoczeniu Niemiec znacznie łagodniejsze przejście do gospodarki wolnorynkowej w odróżnieniu do wielu innych miast byłej NRD. Transformację gospodarczą ułatwiło także istnienie w Poczdamie kilku ośrodków badawczych, które dawały obywatelom wyższy stopień wykształcenia oraz dostosowywały się do potrzeb zmieniającej się gospodarki rynkowej. Nie bez znaczenia było też korzystne położenie miasta, na granicy z Berlinem i co za tym idzie w pobliżu autostrad i lotniska.
W Poczdamie działa około 6 000 firm, należących do małych i średnich przedsiębiorstw. W mieście znajduje się kilka instytutów badawczych należących do czołówki niemieckich ośrodków biotechnologicznych, z którym związana jest działalność 160 przedsiębiorstw i 3200 bezpośrednich pracowników. Z przemysłem tym związane jest 12 000 osób pracujących w regionie.
Wśród większych inwestorów prywatnych przybyłych w ciągu ostatnich lat należą między innymi: Oracle Corporation, która przeniosła 2001 tutaj swoją siedzibę. Obok niej w Poczdamie jedną ze swoich central ma Volkswagen AG. Również konsorcjum "Toll Collect" przeniosło swoją siedzibę do Berlina i Poczdamu. Największym prywatnym inwestorem jest Hasso Plattner, który zainwestował ponad 200 milionów euro w centrum zaawansowanych technologii.
Transport.
Transport drogowy.
Poczdam jest podłączony do sieci autostrad. Miasto jest otoczone od zachodu i południa przez tzw. Berliner Ring (autostradową obwodnicę Berlina) – A10. Przez wschodnią granicę miasta przebiega autostrada A115, która jest znana Berlinie pod nazwą AVUS. Przez miasto przebiega także kilka ważnych dróg krajowych: B1, B2 i B273. Ważnym połączeniem drogowym jest ponadto droga ekspresowa L40 przebiegająca w stronę lotniska Berlin-Brandenburgia (dawniej Berlin-Schönefeld) oraz południowo-wschodnich dzielnic Berlina.
Poczdam leży na trasie niemiecko-holenderskiej wakacyjnej Oranier Route.
Publiczny transport zbiorowy.
Poczdam posiada rozbudowaną komunikację miejską w skład której wchodzą linie: autobusowe, tramwajowe i berlińska S-Bahn. Pierwsze dwie są zarządzane przez miejską spółkę "Potsdam GmbH", która prowadzi również 200 regionalnych linii autobusowych w Poczdamie i w powiecie Potsdam-Mittelmark oraz powiecie Havelland. We wszystkich środkach komunikacji obowiązuje jedna stawka przewozowa ustalana centralnie przez Zarząd Transportu Miejskiego w Berlinie i Brandenburgii (VBB).
Transport kolejowy.
Przez miasto przebiega kilka linii kolejowych w kierunkach: Berlina, lotniska Berlin-Brandenburgia, Jüterbogu, Dessau, Brandenburgu, Hennigsdorfu i Senftenbergu. Trasa Berlin-Poczdam była pierwszą linią kolejową na terenie Prus. W 1845 otwarto linię kolejową na odcinku Berlin – Poczdam – Magdeburg. Poczdam nie posiada osobnego węzła kolejowego, wchodząc w skład Berlińskiego Pierścienia Zewnętrznego ("Berliner Außenring"). Do najważniejszych stacji kolejowych należą: Dworzec Główny "(Potsdam Hauptbahnhof)", Potsdam-Charlottenhof, Potsdam-Griebnitzsee oraz Potsdam-Medienstadt Babelsberg.
Transport wodny.
Transport wodny, z uwagi na dużą liczbę kanałów oraz jeziora (Tiefer See, Templiner See, Schwielowse, Großer Zernsee, Schlänitzsee) odchodzących od drogi wodnej Hawela – Łaba, jest ożywiony, zarówno towarowy, jak i statków wycieczkowych oraz jachtów turystycznych. W mieście znajduje się port rzeczny, przystanie żeglugi turystycznej oraz szereg marin.
Transport lotniczy.
Bliskość Berlina zapewnia dosyć dobre połączenie z lotniskiem Berlin-Brandenburgia które jest oddalone o około 40 km.
Problemy lokalne.
Przedmiotem długoletnich dyskusji i sporów jest kwestia rewitalizacji zabytkowego centrum miasta, a w szczególności odbudowy zniszczonych podczas II wojny światowej zabytków. Po 1990 zrealizowano na obszarze Poczdamu kilka dużych projektów budowlanych, w tym wybudowano nowy dworzec kolejowy z galerią handlową, jednak były to bardzo kontrowersyjne budowle ze względu na ich lokalizację oraz architekturę.
Spory wzbudzały kwestia odbudowy Pałacu Miejskiego na Starym Rynku, którą zaakceptował w 2005 rząd Brandenburgii, z przeznaczeniem obiektu na siedzibę parlamentu krajowego (landtagu). W 2013 Landtag przeniósł się z budynku na górze Brauhausberg do odbudowanego zamku.
Kolejne kontrowersyjne wzbudza rekonstrukcja Kościoła Garnizonowego, w którym ma zostać stworzone w przyszłości centrum pojednania, które mieścić się będzie w większości w oryginalnej fasadzie budowli.

</doc>
<doc id="90030" url="https://pl.wikipedia.org/wiki?curid=90030" title="Hipotyroidyzm">
Hipotyroidyzm



</doc>
<doc id="90031" url="https://pl.wikipedia.org/wiki?curid=90031" title="Hypotyroidyzm">
Hypotyroidyzm



</doc>
<doc id="90032" url="https://pl.wikipedia.org/wiki?curid=90032" title="Transpozycja (muzyka)">
Transpozycja (muzyka)

Transpozycja – przeniesienie utworu muzycznego lub jego części, o ustalony interwał w górę lub w dół, co odpowiada zmianie tonacji utworu. Transpozycji dokonuje się zwykle w celu dostosowania utworu do możliwości wykonawczych konkretnego instrumentu, przy wykonywaniu utworu na innym instrumencie niż przewidziane zostało to przez kompozytora.
W przypadku utworu zarejestrowanego na nośniku takim jak taśma magnetyczna lub płyta CD, transpozycji można dokonać w sposób mechaniczny lub elektroniczny, poprzez zmianę szybkości odtwarzania. Zabieg taki zmienia także tempo oraz barwę dźwięku.
Transpozycji o interwał prymy zwiększonej w górę odpowiada zmiana tonacji na taką, która posiada 7 krzyżyków więcej niż tonacja wyjściowa. Na przykład z C-dur (0 krzyżyków) do Cis-dur (7 krzyżyków). Analogicznej transpozycji w dół odpowiada odjęcie 7 krzyżyków, lub dodanie 5 bemoli. Dodawanie i odejmowanie wykonywane jest przy tym modulo 12. Na przykład przy przejściu z C-dur o sekundę małą w dół, otrzymujemy tonację mającą liczbę krzyżyków równą (0-7) mod 12=12-7=5, czyli H-dur, enharmonicznie równoważną 7-bemolowej tonacji Ces-dur (bemole traktujemy tutaj jak „ujemne krzyżyki”).

</doc>
<doc id="90035" url="https://pl.wikipedia.org/wiki?curid=90035" title="Absalon (imię)">
Absalon (imię)

Absalon, Absalom – imię męskie pochodzenia biblijnego. Wywodzi się z hebrajskiego "Abishalom" oznaczającego „Ojciec [Bóg] jest pokojem”. Formą przyjętą w Polsce jest Absalon. Skandynawską formą tego imienia jest Axel.
Absalon imieniny obchodzi 2 marca i 2 września.

</doc>
<doc id="90036" url="https://pl.wikipedia.org/wiki?curid=90036" title="Celebes">
Celebes

Celebes, Sulawesi – indonezyjska wyspa na Oceanie Spokojnym wchodząca w skład Archipelagu Malajskiego i Wielkich Wysp Sundajskich. Z powierzchnią równą 174 600 km² znajduje się na 11. miejscu listy największych wysp świata.
Celebes ma nieregularny, rozczłonkowany kształt – stanowiące dużą część wyspy cztery półwyspy oddzielone są głęboko wcinającymi się zatokami. Wyspa ta nie ma nizin przybrzeżnych. Wyspę opływają morza: Flores, Banda, Moluckie, Celebes. Terytorium Celebesu jest górzyste, występują liczne wulkany – zarówno aktywne jak i wygasłe. Najwyższym z nich jest Soputan (1827 m n.p.m.). W centrum wyspy znajdują się Góry Molengraffa, z najwyższym szczytem jest Rantekombola 3455 m n.p.m. (według innych źródeł jest nim Rantemario 3478 m n.p.m.). W dolinach śródgórskich i rowach tektonicznych oddzielających poszczególne pasma leżą liczne jeziora. Klimat równikowy wybitnie wilgotny, średnia roczna suma opadów: 2000 mm. Cechuje się nierównomiernym rozkładem opadów w ciągu roku. Wyspa pokryta jest wiecznie zielonymi lasami równikowymi. W kotlinach śródgórskich ukształtowała się formacja przypominająca sawannę. Uprawia się głównie palmę kokosową, ryż, kawę oraz kauczukowiec. Na wyspie eksploatuje się rudy niklu i żelaza oraz szlachetne odmiany drewna.
Celebes podzielony jest na prowincje:
Na terenie Celebesu znajduje się sześć parków narodowych:

</doc>
<doc id="90039" url="https://pl.wikipedia.org/wiki?curid=90039" title="Placyda">
Placyda

Placyda – żeński odpowiednik imienia Placyd. Zdrobnienia to Cytka, Cysia, Platusia. Istnieją święte i błogosławione tego imienia. 
Placyda imieniny obchodzi 4 marca i 11 października.
Znane osoby o tym imieniu: 

</doc>
<doc id="90040" url="https://pl.wikipedia.org/wiki?curid=90040" title="Szewach Weiss">
Szewach Weiss

Szewach Weiss (hebr. שבח וייס; ur. 5 lipca 1935 w Borysławiu, zm. 3 lutego 2023 w Tel Awiwie) – izraelski politolog, polityk i dyplomata, profesor nauk politycznych, poseł do Knesetu w latach 1981–1999 i jego przewodniczący (1992–1996), w latach 2001–2003 ambasador Izraela w Polsce, kawaler Orderu Orła Białego.
Życiorys.
Młodość i czas wojny.
Urodził się w ówcześnie leżącym w Polsce Borysławiu (obecnie leży na Ukrainie) w rodzinie żydowskiej, jako Szejwach Weiss (forma z języka jidysz), syn Gitł (Gieni) i Meira Wolfa Weissa, właściciela sklepu spożywczego. Latem 1941, po wkroczeniu armii niemieckiej, rodzinie Weissów udało się zbiec z getta. Najpierw ukrywali się u Ukrainki Julii Lasotowej, później u polskiego małżeństwa Anny i Michała Górali. Następnie pomagała im przetrwać sąsiadka, Maria Potężna z synem Tadeuszem.
Weiss: W tej kryjówce spędzili około 8 miesięcy. Następnie przenieśli się do ukrytej piwnicy innego niepozornego domu, gdzie ukrywali się przez kolejne 21 miesięcy.
W sierpniu 1944 do Borysławia wkroczyły wojska radzieckie. Po zakończeniu działań wojennych Weissowie zamieszkali ponownie w swoim starym domu, a Szejwach poszedł do drugiej klasy szkoły podstawowej. Jednak wkrótce potem zmuszeni byli wyjechać na tereny Polski w obecnych granicach. Przez pewien czas mieszkali w Wałbrzychu, a sam Szejwach mieszkał i uczył się w sierocińcu prowadzonym przez syjonistyczną organizację "Bricha" w Głuszycy. W tym czasie rozpoczął naukę języka hebrajskiego.
W styczniu 1946 Weissowie przekroczyli nielegalnie granicę z Czechosłowacją, by przedostać się do mandatu Palestyny. Przez Bratysławę dotarli do Wiednia, po czym znaleźli się w obozie przejściowym niedaleko Linzu. Następnie przedostali się do Włoch i dotarli do Rzymu. 1 grudnia Weiss wypłynął z Genui do mandatu Palestyny.
W Izraelu.
Po przybyciu na tereny obecnego Izraela zmienił imię na Szewach (w języku hebrajskim "szewach" oznacza „sława”). Skierowano go do szkoły rolniczej "Hadassim" niedaleko Netanji. Tam spotkał polskiego lewicującego Żyda, Micha’ela Kasztana, który stał się jego nauczycielem. To m.in. pod jego wpływem Weiss zbliżył się do lewicy.
W tym czasie zaczął uprawiać wyczynowo sport. W 1954 był jednym z najlepszych sportowców w Izraelu (trenował lekkoatletykę i podnoszenie ciężarów). Następnie rozpoczął służbę wojskową w armii izraelskiej, gdzie zaangażował się w życie kulturalne – jako podoficer do spraw kultury dla północnej części Izraela. Dosłużył się stopnia sierżanta. Później został dziennikarzem radiowym. Jednocześnie studiował na Wydziale Nauk Politycznych Uniwersytetu Hebrajskiego w Jerozolimie i Wydziale Prawa w Tel Awiwie.
W 1965 uległ wypadkowi samochodowemu, który zakończył jego karierę sportową. Był jednak jednym z pierwszych trenerów Miriam Sidranski, wielokrotnej mistrzyni Izraela w biegach.
W 1975 założył Wydział Mediów na Uniwersytecie Hajfy i został profesorem nauk politycznych na tej uczelni.
Działalność polityczna.
W latach 1969–1981 był radnym w Hajfie, od 1977 do 1999 członkiem Komitetu Centralnego Partii Pracy. Był jednym ze zwolenników Icchaka Rabina podczas jego wewnątrzpartyjnej rywalizacji z Szimonem Peresem. Od 1981 był posłem do Knesetu.
Przewodniczący Knesetu.
W latach 1988–1992 był wiceprzewodniczącym, od 13 lipca 1992 do 24 czerwca 1996 przewodniczącym Knesetu, wybranym stosunkiem głosów 76:32. Po latach pisał: 
W 1993 uczestniczył w rozmowach pokojowych z Jasirem Arafatem w Oslo, zakończonych podpisaniem porozumienia.
Był jedną z ostatnich osób, z którą rozmawiał premier Izraela Icchak Rabin zanim zginął z rąk żydowskiego nacjonalisty 4 listopada 1995. Przy wielu okazjach reprezentował Kneset za granicą (w latach 1984–1999 był delegatem izraelskiego parlamentu do Rady Europy).
Ambasador Izraela w Polsce i późniejsza działalność.
W latach 2001–2003 pełnił funkcję ambasadora Izraela w Polsce. Podczas swojej misji w Polsce brał istotny udział w polskim życiu publicznym, do czego przyczyniała się jego biegła znajomość języka polskiego. Od 2000 był Przewodniczącym Rady Instytutu Pamięci Jad Waszem. Jednocześnie gościnnie prowadził wykłady na temat historii i polityki Izraela na Wydziale Dziennikarstwa i Nauk Politycznych Uniwersytetu Warszawskiego. Przez kilka lat współpracował z tygodnikiem „Wprost”, a od 2011 do 2012 z tygodnikiem „Uważam Rze”. Publikował także komentarze w „Rzeczpospolitej”. Od stycznia 2013 był publicystą tygodnika „Do Rzeczy”.
Był autorem kilkudziesięciu książek: dla dzieci, z dziedziny nauk politycznych, na temat zarządu miejskiego oraz Holocaustu.
Był członkiem zagranicznym Polskiej Akademii Umiejętności. Od 28 marca 2008 był członkiem Międzynarodowej Kapituły Orderu Uśmiechu.
Życie prywatne.
Od 1959 był żonaty z Ester, z którą miał dwójkę dzieci – córkę Jifat i syna No’ama. Miał wnuczkę Szirę.
Biegle władał językami: hebrajskim, polskim, angielskim i rosyjskim.
Zmarł 3 lutego 2023 w Tel Awiwie w wieku 87 lat. Został pochowany dwa dni później na narodowym cmentarzu na Wzgórzu Herzla w Jerozolimie.

</doc>
<doc id="90041" url="https://pl.wikipedia.org/wiki?curid=90041" title="Zbygniew">
Zbygniew



</doc>
<doc id="90042" url="https://pl.wikipedia.org/wiki?curid=90042" title="Zbygniewa">
Zbygniewa

Zbygniewa – staropolskie imię żeńskie, odpowiednik imienia Zbygniew. Złożone jest z dwóch członów: "Zby-" ("zbyć, zbyć się, pozbyć się") i "-gniewa" ("gniew"). Oznacza prawdopodobnie "tę, która się zbyła (pozbyła) gniewu". Istnieje też tłumaczenie alternatywne: „miej zbytek (nadmiar) gniewu” (gniew – jako zapał wojenny – był uważany za cnotę).
Zbigniewa imieniny obchodzi 17 marca.

</doc>
<doc id="90043" url="https://pl.wikipedia.org/wiki?curid=90043" title="PZL Ł.2">
PZL Ł.2

PZL Ł.2 (PZL Ł-2) – dwumiejscowy samolot łącznikowy i towarzyszący konstrukcji inżynierów Jerzego Dąbrowskiego i Franciszka Kotta, produkowany w 1931 roku przez Państwowe Zakłady Lotnicze.
Historia.
Samolot został oblatany na początku 1930 roku przez Bolesława Orlińskiego. W roku 1930 został zaprezentowany na pokazach lotniczych w Brnie i Bukareszcie. Między 1 lutego a 5 maja 1931 na samolocie PZL Ł.2 kapitan Stanisław Skarżyński oraz inżynier Andrzej Markiewicz wykonali lot dookoła Afryki, pokonując dystans 25 050 kilometrów i tym samym po raz pierwszy odbywając długi rajd na samolocie polskiej konstrukcji.
Samolot został wyprodukowany tylko w liczbie 31 sztuk (z 60 zamówionych) (wcześniejsze publikacje podawały 26 sztuk). Było to konsekwencją prób porównawczych z konstrukcjami PWS i LWS, które wykazały równorzędność konkurencyjnego samolotu Lublin R.XIII, przy niższej cenie. Wobec powyższego zdecydowano o rozwijaniu maszyn obserwacyjnych i łącznikowych w lubelskiej wytwórni, dla PZL rezerwując zamówienia przede wszystkim na maszyny o konstrukcji całkowicie metalowej (samoloty myśliwskie serii "P", PZL.23 Karaś, PZL.37 Łoś i ich wersje rozwojowe).
Na bazie skrzydeł, usterzenia i silnika PZL Ł.2 opracowano później samolot pasażerski PZL.16.
Służba w lotnictwie.
Do służby w polskim lotnictwie wprowadzono 29 samolotów PZL Ł.2a.
Opis techniczny.
Dwumiejscowy górnopłat zastrzałowy. Konstrukcja z kratownicy duralowej krytej płótnem. Podwozie samolotu klasyczne dwukołowe stałe z płozą ogonową. Kabina pilota i obserwatora otwarta. Silnik gwiazdowy Škoda-Wright "Whirlwind" J-5A o mocy 249 KM, osłonięty pierścieniem Townenda.

</doc>
<doc id="90045" url="https://pl.wikipedia.org/wiki?curid=90045" title="PZL Ł-2">
PZL Ł-2



</doc>
<doc id="90047" url="https://pl.wikipedia.org/wiki?curid=90047" title="Achajos">
Achajos

Achajos (gr. "Ἀχαιός", "Achaiós") (zm. 213 p.n.e.) – wódz seleukidzki, zarządca Azji Mniejszej od 223 p.n.e., pretendent do tronu państwa Seleucydów od 221 p.n.e. do swej śmierci. Syn Andromacha, bratanka króla państwa Seleucydów Antiocha I Sotera, brat Laodiki II żony króla państwa Seleucydów Seleukosa II Kallinikosa, mąż Laodiki, córki króla Pontu Mitrydatesa II i królowej Laodiki, córki króla państwa Seleucydów Antiocha II Theosa i jego pierwszej żony Laodiki I.
W roku 223 p.n.e. Achajos będący wtedy wodzem wojsk seleukidzkich, brał udział w kampanii Seleukosa III Keraunosa przeciwko królowi Pergamonu Attalosowi I. Podczas tejże wyprawy Seleukos zginął zamordowany, a Achajos, będący bardzo popularnym wodzem w armii i na dodatek osobą spokrewnioną z dynastią, był potencjalnym kandydatem do władzy w oczach swoich żołnierzy. Władzy jednak nie przyjął, ogłaszając królem młodego Antiocha, brata zamordowanego.
Młody władca otrzymał poparcie armii w Antiochii Syryjskiej, mianował Achajosa zarządcą całej Azji Mniejszej i wydał mu rozkaz kontynuacji wojny z Attalosem.
Achajos, jako dobry wódz i żołnierz, prowadził wojnę z królestwem Pergamonu osiągając znaczne sukcesy, odbierając liczne terytoria i w końcu zamykając nawet Attalosa w stolicy swojego państwa w oblężeniu.
Antioch tymczasem najpierw zaangażował się w konflikt z Lagidami o Celesyrię, a następnie, przerywając kampanię przeciw Egiptowi, skierował się na Wschód w celu likwidacji uzurpacji tamtejszych satrapów Molona i Aleksandra. Latem 221 p.n.e. Seleukida wkroczył do północnej Medii, tzw. Atropatene, z prewencyjną wyprawą, mającą na celu zastraszenie miejscowych władców.
W tym właśnie czasie, podczas pobytu Antiocha w północnej Medii, Achajos ogłosił się królem.
Nie wiadomo do końca jakimi kierował się pobudkami. Z jednej strony wskazuje się na to, że dotarły do niego informacje o śmierci Antiocha, z drugiej zaś, że chodziło o rozgrywki między nim a wszechwładnym ministrem Hermiasem z Karii, znajdującym się w otoczeniu młodego króla i posiadającego licznych wrogów, w tym Achajosa.
Achajos ze swą armią ruszył w kierunku stolicy państwa, Antiochii. Nie dotarł tam jednak, gdyż jego właśni żołnierze odmówili wojny przeciw legalnemu władcy. Nie mając wyjścia Achajos zawrócił i przygotowywał się do konfrontacji z Antiochem, który tymczasem powrócił już z wyprawy przeciw rebeliantom na wschodzie i zamierzał kontynuować wojnę z Egiptem o Celesyrię. Tym samym zlekceważył Achajosa, odkładając rozprawę z nim na później, być może dowiadując się o jego kłopotach z wojskiem. Ruszając przeciwko Ptolemeuszom, Antioch zabezpieczył sobie tyły przed Achajosem układem z Attalosem I, który podjął kampanię przeciw rebeliantowi. Zapewne Antioch poczynił jakieś obietnice terytorialne władcy Pergamonu (najprawdopodobniej obiecał mu część ziemi, którymi władał Achajos) w zamian za wyświadczoną przysługę. Poza tym Achajos był jednak zbyt słaby, aby realnie zagrozić panowaniu Antiocha, mógł jednak niebezpiecznie destabilizować sytuację na tyłach Seleukidy.
Po zakończeniu (i przegraniu) wojny z Ptolemeuszami (klęska pod Rafią w 217 p.n.e.), Antioch postanowił rozwiązać kwestię Azji Mniejszej. Wojna z krewniakiem zajęła Antiochowi dość sporo czasu, bo aż ok. 2 lat. Działając w porozumieniu z królem Pergamonu udało się w końcu odebrać Achajosowi niemal wszystkie terytoria, a jego samego zamknąć w oblężeniu Sardes w 213 p.n.e.
Tam buntownik był bardzo dobrze umocniony, ale dał się podstępnie złapać w pułapkę i został wydany w ręce Antiocha, który go skazał na śmierć.

</doc>
<doc id="90052" url="https://pl.wikipedia.org/wiki?curid=90052" title="Greyhound">
Greyhound

Greyhound – rasa psa zaliczana do grupy chartów, jeden z najszybszych psów, hodowany w Anglii od wczesnego średniowiecza, użytkowany do polowań i na wyścigach psów. Typ chartowaty.
Rys historyczny.
Liczący prawie 5 tysięcy lat rysunek w egipskich grobowcach sugeruje, że przodkowie rasy pochodzą z Bliskiego Wschodu (Egiptu), skąd były wywożone m.in. do Hiszpanii, Chin i Persji. Współczesna forma tej rasy powstała w Wielkiej Brytanii. W Anglii, do której dotarły we wczesnym średniowieczu, greyhoundy hodowano do polowań, podczas których miały za zadanie doścignąć zdobycz. Nie dążono do stworzenia samotnych myśliwych, greyhoundy miały współpracować z innymi psami. Przejście z myślistwa na tor wyścigowy utrzymało tę cechę ich osobowości.
Greyhoundy przez długi czas kojarzono ze szlachtą. Od XI do XIV wieku angielskie prawo zabraniało „ludziom z plebsu” posiadania greyhoundów pod karą śmierci.
Wygląd.
Budowa.
Greyhound to pies o długiej szyi i głowie, o mało widocznym stopie, bądź garbonosie.
Szata i umaszczenie.
Szata greyhounda jest gęsta i delikatna. Występują w każdym kolorze, wliczając biały, płowy, czerwony, czarny, niebieski, wiele odcieni pręgowania i z motywami wszystkich tych kolorów połączonych z białym
Użytkowość.
Współcześnie wykorzystywany jest jako pies wyścigowy lub do towarzystwa. Jest jednym z najszybszych psów. Rekordowa prędkość jaką odnotowano w czasie wyścigów wynosi 72 km/h.
Zdrowie i pielęgnacja.
Nie wymagają wielu zabiegów pielęgnacyjnych. Proces linienia jest u nich znikomy.
Istnieje konieczność zaspokojenia naturalnej potrzeby ruchu tego psa, z tym, że nie wymaga on długich spacerów, ale jednorazowego wysiłku. Zrealizowanie tego typu potrzeb umożliwi uczestnictwo psa w wyścigach lub w coursingu. Przeciętna długość życia greyhoundów wynosi od 12 do 14 lat.
Klasyfikacja FCI.
W klasyfikacji FCI rasa ta została zaliczona do grupy X – charty, sekcja chartów krótkowłosych. Ostatnie zmiany we wzorcu wprowadzono 13 października 2010. Greyhound nie podlega próbom pracy (do uzyskania praw hodowlanych lub championatu międzynarodowego nie są wymagane wyniki konkursów lub zawodów).

</doc>
<doc id="90053" url="https://pl.wikipedia.org/wiki?curid=90053" title="Wyprawa krzyżowa">
Wyprawa krzyżowa



</doc>
<doc id="90054" url="https://pl.wikipedia.org/wiki?curid=90054" title="Kajus (papież)">
Kajus (papież)

Kajus (także Gajus lub Gajusz; ur. w Dalmacji, zm. 22 kwietnia 296) – święty Kościoła katolickiego, 28. papież w okresie od 17 grudnia 283 do 22 kwietnia 296.
Życiorys.
Najprawdopodobniej był spokrewniony z cesarzem Dioklecjanem i pochodził z Dalmacji. Został pochowany w katakumbach św. Kaliksta, ale nie w sektorze papieskim. Jego grób z oryginalnym epitafium znaleziono w osobnej krypcie. Zwłoki odnaleziono 21 kwietnia 1622, a wraz z nimi pierścień, którym pieczętował swe listy. W 1631 papież Urban VIII kazał przenieść je do kościoła tytularnego w Rzymie.
Św. Kajus przedstawiany jest w tiarze papieskiej wraz ze św. Filipem Nereuszem.
Jego święto jest obchodzone 22 kwietnia.

</doc>
<doc id="90055" url="https://pl.wikipedia.org/wiki?curid=90055" title="Krucjaty">
Krucjaty



</doc>
<doc id="90057" url="https://pl.wikipedia.org/wiki?curid=90057" title="Bătdâmbâng (miasto)">
Bătdâmbâng (miasto)

Bătdâmbâng (khm. ក្រុងបាត់ដំបង) – miasto w Kambodży, nad rzeką Sangke, na Równinie Kambodżańskiej, ośrodek administracyjny prowincji Bătdâmbâng, na zachód od jeziora Tonle Sap. Według danych z 2008 miasto liczyło 140 533 mieszkańców (trzecie pod względem liczby ludności miasto Kambodży, po Phnom Penh i Siĕm Réab). 
Miasto posiada port lotniczy Battambang; położone przy linii kolejowej Paôypêt ↔ Phnom Penh. 
Historia.
W 1902 urodził się tu polityk Kuang Aphaiwong. W 1989 miała tu miejsce bitwa o Battambang. 

</doc>
<doc id="90060" url="https://pl.wikipedia.org/wiki?curid=90060" title="Ryta (imię)">
Ryta (imię)

Ryta, również "Rita" – pierwotnie zdrobnienie od imion żeńskich, zakończonych na "-rita", zwłaszcza od imienia "Margarita" – Małgorzata (tak w przypadku Rity Hayworth). 
Rita imieniny obchodzi 22 maja i 20 lipca.

</doc>
<doc id="90061" url="https://pl.wikipedia.org/wiki?curid=90061" title="Hallotron">
Hallotron

Hallotron, halotron, sensor / czujnik Halla – sensor pola magnetycznego i prądu, wykorzystuje zjawisko Halla wynikające z oddziaływania pola magnetycznego na właściwości półprzewodników. Ma najczęściej kształt płytki prostopadłościennej, na której krawędziach umieszczone są cztery elektrody. Dwie z nich służą do doprowadzenia prądu ze źródła zewnętrznego – są to elektrody prądowe lub sterujące. Pozostałe dwie elektrody „punktowe” (napięciowe) znajdują się na środku dłuższych krawędzi płytki. Całość jest umieszczona w obudowie. Mechanizm zjawiska Halla polega na wykorzystaniu zmiany drogi przepływu prądu w elemencie na skutek oddziaływania pola magnetycznego (siły Lorentza). W wyniku tego oddziaływania na jednym brzegu elementu gromadzą się ładunki dodatnie, a na drugim ujemne. Powstała różnica potencjału jest miarą natężenia pola magnetycznego. Hallotrony największe zastosowanie znajdują w obszarze pól silnych, powyżej 1 mT.
Budowa.
Hallotron to prostopadłościenna płytka z półprzewodnika lub metalu, na krawędziach której umieszczone są cztery elektrody: dwie zasilające i dwie pomiarowe. Elektrody zasilające, zwane też prądowymi, są odpowiedzialne za przepływ kontrolowanego prądu, zwanego prądem sterującym. Elektrody pomiarowe to elektrody napięciowe, które umieszczane są zwykle na dłuższych krawędziach płytki.
Hallotrony buduje się w dwóch klasach:
Duża zaletą hallotronów jest łatwość ich integracji z innymi elementami elektronicznymi w jednym obwodzie scalonym, dlatego też coraz częściej spotyka się hallotrony zintegrowane ze wzmacniaczem, układami korekcji czy koncentratorami strumienia.
Próbka.
Zjawisko Halla jest najczęściej analizowane dla dwóch przypadków:
Próbka jest zazwyczaj wykonana z materiału półprzewodnikowego, w którym występuje tylko jeden rodzaj nośników ładunku. Efekt Halla można zaobserwować również w metalach, jednak czułość ich jest małą (średnio formula_1 razy mniejsza niż w półprzewodnikach).
Materiały.
Hallotrony wytwarza się z materiałów przewodzących litych (mono- i polikrystalicznych) albo naparowanych na podłoże izolacyjne i tworzących cienką warstwę. Grubość litych płytek hallotronowych jest rzędu 100 ÷ 300 μm, grubość naparowanych jest o rząd wartości mniejsza (~10 μm).
Jako materiał wykorzystuje się związki charakteryzujące się dużą wartością stałej hallotronu, czyli również dużą ruchliwością nośników ładunku. Hallotrony wytwarza się najczęściej z odpowiednio domieszkowanych następujących materiałów:
Dla uzyskania dużej wartości stałej hallotronu wymagany jest materiał o małej koncentracji ładunków przewodnictwa. Z kolei mała koncentracja nośników zapewnia dużą ich ruchliwość (tj. średnią prędkość w stałym polu elektrycznym do natężenia tego pola) i prędkość unoszenia (tj. prędkość nośników w kierunku pola elektrycznego). W metalach gęstość nośników jest zwykle stała i równa koncentracji atomów w krysztale. W półprzewodnikach koncentracja nośników jest o wiele rzędów wartości mniejsza od koncentracji atomów. Dla przykładu, czujniki Halla wykonane z GaAs o grubości formula_2 = 100 ÷ 300 μm mają stałą formula_3 Zapewnia to, już przy niewielkim prądzie sterującym I ≈ 7 mA, relatywnie wysokie, a więc łatwo mierzalne, napięcie rzędu 100 mV.
Kształty.
Typowe kształty sensorów Halla będące kompromisem pomiędzy minimalną rezystancją sensora a jego maksymalną czułością:
Użycie kształtu diamentowego redukuje efekty zwarciowe, a kształt krzyżowy je minimalizuje, jednak nie jest optymalny jeśli chodzi o czułość.
Złożone struktury półprzewodnikowe.
Struktura wertykalna.
Prąd polaryzacyjny jest wstrzykiwany do struktury półprzewodnikowej za pomocą centralnie usytuowanej elektrody C3 i symetrycznie odbierany przez elektrody C1 i C5 oraz mierzony za pomocą elektrod C2 i C4. Przy braku zewnętrznego pola magnetycznego, rozkład potencjałów jest symetryczny. Gdy występuje pole magnetyczne o kierunku prostopadłym do kierunku prądu, powstaje różnica potencjałów między elektrodami C2 i C4. Struktura wertykalna jest czuła tylko na jedną składową pola, jednak można wykonać układ trójosiowy – w jednej strukturze umieścić trzy sensory Halla.
Struktura z koncentratorem strumienia magnetycznego.
Układ z koncentratorem strumienia wykorzystuje element ferromagnetyczny (koncentrator) w celu koncentracji i ukierunkowania mierzonego pola magnetycznego.
Układy zasilania.
Hallotron jako samodzielny sensor do pomiaru pola magnetycznego wymaga teoretycznie tylko stabilnego źródła zasilania oraz precyzyjnego woltomierza. Można wykorzystywać dwa typy zasilania:
Zasilanie napięciowe.
Rozwiązanie (a) dedykowane jest dla hallotronów o wejściowej rezystancji większej od 1 kΩ (prąd zasilający na poziomie max. kilkunastu mA). Rozwiązanie (b) pozwala uzyskać prąd zasilający na poziomie 100 – 200 mA. Dla napięciowego zasilania hallotronów możliwe jest osiągnięcie współczynnika temperaturowego na poziomie 0,3%/°C. 
Zasilanie prądowe.
Przy oczekiwaniu lepszych własności temperaturowych na poziomie 0,05%/°C konieczne jest zastosowanie zasilania prądowego.a) do stabilizacji prądu zasilającego hallotron wykorzystano typowy tranzystor,
b) wykorzystano sprzężenie zwrotne do kontroli prądu płynącego przez Hallotron, dodatkowo dodając na wyjściu wzmacniacza tranzystor,
c) jest rozwinięciem konfiguracji a), dodając aktywne sprzężenie zwrotne ze wzmacniaczem operacyjnym dzięki temu uzyskano lepszą stabilizację temperaturową w stosunku do konfiguracji a).
Wspólną cechą przedstawionych trzech topologii jest to, że Hallotron nigdzie nie jest uziemiony. 
W ostatnim okresie coraz częściej spotyka się sensory w pełni zintegrowane z układami kondycjonowania sygnałów.
Właściwości.
Hallotrony wykonane nawet z tego samego materiału nie zawsze cechują identyczne parametry. Wpływ na to mają takie czynniki, jak technologia uzyskania materiału, sposób przygotowania płytki i jej grubość, jakość i miejsce naniesienia kontaktów elektrycznych na płytkę, symetryczność kontaktów.
Dlatego też każdy hallotron ma swoje indywidualne parametry oraz charakterystyki:
określające jego właściwości i praktyczną przydatność. Ważną rolę w zastosowaniach czujników Halla pełni ich czułość formula_7 Parametr ten wyraża zdolność hallotronu do reagowania (tj. wykazywania zmian wartości formula_8) na zmiany wartości wielkości wejściowych, sterujących jego pracą. W związku z tym definiuje się czułość:
Czułość jest tym większa im większy przyrost wartości napięcia "UH" odpowiada jednostkowej zmianie wartości wielkości wejściowej. Jeśli jednostkowej zmianie wielkości wejściowej odpowiada zawsze taka sama zmiana "UH" to czułość jest stała.
W rzeczywistym hallotronie na elektrodach napięciowych powstaje pewne napięcie już przy przepływie samego prądu "I" bez udziału zewnętrznego pola magnetycznego – nazywa się je napięciem asymetrii. Jego powstanie jest spowodowane niesymetrycznym umieszczeniem elektrod napięciowych i nierównomierne nagrzewanie się hallotronu pod wpływem przepływu prądu. Jest to efekt niepożądany, a poprawny pomiar napięcia Halla uzyskamy po skompensowaniu napięcia asymetrii. Służy do tego specjalny układ kompensacyjny, dzięki któremu eliminujemy napięcie asymetrii tak, aby woltomierz służący do pomiaru napięcia Halla wskazał na najniższym zakresie pracy wartość formula_16 gdy formula_17 i formula_18.
Jedną z wad hallotronów jest wpływ temperatury na ich właściwości (przyczyną zaburzenia poprawności pomiaru napięcia formula_8 może być nierównomierne nagrzewanie się hallotronu podczas przepływu prądu) – wraz ze zmianą temperatury następuje zmiana:
Temperaturowe właściwości hallotronu są określone przez:
Rozdzielczość hallotronu jest ograniczone przez szumy i temperaturowe pełzanie zera.
Czułość hallotronu wynosi około formula_23 co powoduje że największe zastosowanie znajdują one w obszarze pól silnych formula_24.
Współczynnik formula_25 tzw. stała hallotronu, jest indywidualną cechą hallotronu, świadczącą o jego jakości. Oprócz rodzaju i technologii wytwarzania materiału, z którego wykonano płytkę, drugim istotnym czynnikiem decydującym o stałej hallotronu jest grubość formula_2 płytki. Dla uzyskania dużej wartości stałej formula_27 wykonuje się hallotrony z płasko-równoległych płytek półprzewodnikowych o przewodnictwie typu n, cienkich (rzędu ułamków mm) oraz wąskich (rzędu kilku mm).Zalety hallotronu:
Zastosowanie.
Hallotrony znajdują szerokie zastosowanie w technice np. do pomiaru natężenia pola magnetycznego lub pomiaru wielkości elektrycznych (natężenia prądu stałego lub przemiennego – nawet bardzo dużych wartości rzędu kilkudziesięciu kA, napięcia, oporu i mocy wydzielanej np. w urządzeniach). Przy bezkontaktowym pomiarze mocy korzysta się z faktu, że czujnik Halla wykazuje własności multiplikacyjne. Sensory te są jednak stosowane nie tylko jako czujniki pomiarowe wielkości elektrycznych, ale też nieelektrycznych – np. kąta obrotu, amplitudy drgań, przesunięcia, ciśnienia. W bezszczotkowych silnikach prądu stałego rotor ma wbudowany magnes stały, a w skład statora wchodzą cewki napędzające, sterowane dwoma hallotronami – rejestrują one względne położenia rotora i poprzez tranzystory sterują prądami cewek. Czujniki Halla wykorzystywane są również w elementach liczących i logicznych. Przykłady niektórych zastosowań: napęd CD – ROM, klawiatura komputerowa, czujnik zbliżeniowy w smartfonie (z kompatybilnym etui), stabilizatory prędkości w odtwarzaczach video, programatory pralek, sygnalizatory pozycji, wyłączniki bezkontaktowe, wykrywacze metali (poprzez asymetrię pola w obecności metalu), wskaźniki i mierniki prędkości obrotowej, wskaźniki ilości gazu w instalacjach LPG, czujniki przechyłu np. statku lub urządzeń dźwigowych, czujniki bardzo słabych pól magnetycznych, tzw. kompasy elektryczne oraz wiele innych. Efekt Halla spełnia również istotną rolę poznawczą w badaniach struktury półprzewodników (np. wyznaczanie koncentracji i ruchliwości nośników ładunku).
Czujnik pomiarowy prądu.
Układy pomiarowe z czujnikiem Halla i zintegrowanym wzmacniaczem (najczęściej zasilane napięciem unipolarnym) dają sygnał wyjściowy z offsetem dla zerowego prądu.
Wyjście napięciowe jest podatne na zakłócenia – trzeba mieć duże doświadczenie w projektowaniu układów przekształtnikowych i obwodów drukowanych przy stosowaniu takich układów przy większych mocach.
Układy pomiarowe z czujnikiem Halla i pętlą sprzężenia łączą zalety układów open loop i transformatora prądowego:
Przemysł motoryzacyjny.
Czujniki hallotronowe wykorzystuje się m.in. jako czujniki położenia wału korbowego i wału rozrządu. Wraz z wzrastającymi wymaganiami dotyczącymi toksyczności spalin, potrzebna jest większa precyzja ustalania parametrów regulacyjnych silnika (kąt wyprzedzenia zapłonu – moment wtrysku paliwa, amplituda wahań prędkości obrotowej silnika podczas pracy na biegu jałowym oraz fazy rozrządu). Jako czujnik prędkości i położenia wału używa się czujnika hallotronowego. Czujnik Halla jest jedną z możliwości bezstykowego sterowania zapłonu. Część nieruchomą czujnika stanowi obwód magnetyczny oraz element Halla i szczelina powietrzna. Część ruchomą stanowi wirnik z przesłonami wykonanymi z materiału przewodzącego strumień magnetyczny, które w czasie wirowania przemieszczają się w szczelinie powietrznej. Gdy przesłona nie znajduje się w szczelinie, wówczas pole magnetyczne działa na element Halla i na jego wyjściu pojawia się napięcie. Kiedy przesłona znajduje się w szczelinie, wtedy pole magnetyczne nie działa na element Halla i napięcie zanika. Powstają impulsy o przebiegu prostokątnym, które są doprowadzane do modułu zapłonowego.
W układach ABS hallotrony służą do pomiaru prędkości obrotowej kół. W odróżnieniu od czujników indukcyjnych pozwalają na pomiar prędkości obrotowej niemal od zera. Są mało wrażliwe na wielkość szczeliny powietrznej między czujnikiem a wirnikiem.
Sensory Halla wspomagają też moduł TCM ("Transmission Control Module"), który odpowiada za sterowanie pracą automatycznej skrzyni biegów. Pomiary prędkości obrotowej wału napędowego wykorzystuje się m.in. do ustalenia momentu zmiany biegu oraz w układach ułatwiających ruszanie pod górę (Hill Holder).
Hallotrony stosuje się także do pomiaru kąta otwarcia przepustnicy, kąta pochylenia wzdłużnego pojazdu w układzie regulacji położenia reflektorów, położenia pedału gazu, kąta obrotu kierownicy oraz stopnia otwarcia szyb.

</doc>
<doc id="90062" url="https://pl.wikipedia.org/wiki?curid=90062" title="Zoe (imię)">
Zoe (imię)

Zoe, Zoja – imię żeńskie pochodzenia greckiego, oznaczające „życie” (). W postaci "Zoja" () imię to występuje przede wszystkim w krajach wschodnioeuropejskich.

</doc>
<doc id="90063" url="https://pl.wikipedia.org/wiki?curid=90063" title="Leszek Kołakowski">
Leszek Kołakowski

Leszek Kołakowski (ur. 23 października 1927 w Radomiu, zm. 17 lipca 2009 w Oksfordzie) – polski filozof zajmujący się głównie historią filozofii, historią idei oraz filozofią religii, eseista, publicysta i prozaik, kawaler Orderu Orła Białego, ojciec Agnieszki Kołakowskiej.
Życiorys.
Był synem Jerzego Juliana Kołakowskiego, działacza społecznego i oświatowego, publikującego pod pseudonimem Jerzy Karon. Lata dzieciństwa i szkoły powszechnej spędził w Radomiu i Łodzi, gdzie mieszkał do września 1939, wychowywany przez ojca. Matka Leszka Kołakowskiego zmarła, gdy miał 3 lata. Od wybuchu II wojny światowej do 1942 roku mieszkał we wsi Skórnice, później w Garbatce koło Kozienic, a okresowo, w tym cały 1943 rok, również w Warszawie. Mieszkał wtedy między innymi w jednym mieszkaniu razem z ratowanymi przez Irenę Sendlerową Żydami. W 1943 roku ojciec Leszka Kołakowskiego został aresztowany przez Gestapo i zgładzony na Pawiaku. Po śmierci ojca Kołakowski pozostawał pod opieką ciotki mieszkającej na Żoliborzu, a następnie mieszkał na Saskiej Kępie, u Kazimierza Błeszyńskiego. Pod koniec okupacji Leszek Kołakowski zdał małą maturę, częściowo w Warszawie, a częściowo w Radomiu. Kołakowski już w młodzieńczych latach deklarował się jako „bezwyznaniowy”.
Pod koniec 1945 r. przeniósł się do Łodzi, gdzie rozpoczął studia na Uniwersytecie Łódzkim. W tymże roku wstąpił do komunistycznego Akademickiego Związku Walki Młodych „Życie”. W 1945 r. wstąpił również do PPR. W 1949 r., wraz z żoną Tamarą z domu Dynenson (1928–2019), z wykształcenia psychiatrą, przeniósł się do Warszawy, gdzie mieszkał najpierw w domu studenckim, a następnie we własnym mieszkaniu na Mokotowie.
W marcu 1950 był w gronie ośmiu studentów, członków PZPR, którzy wystąpili z listem otwartym atakującym Władysława Tatarkiewicza, protestując przeciwko dopuszczaniu na prowadzonym przez niego seminarium do "czysto politycznych wystąpień o charakterze wyraźnie wrogim budującej socjalizm Polsce". Kilka miesięcy później Tatarkiewiczowi odebrano prawo do wykładania i prowadzenia zajęć”. Jako członek PZPR był pracownikiem Instytutu Kształcenia Kadr Naukowych przy KC PZPR.
W 1953 r. obronił doktorat dotyczący filozofii Barucha Spinozy. Był jednym ze współtwórców warszawskiej szkoły historyków idei, profesorem, a w latach 1957–1968 kierownikiem katedry historii filozofii nowożytnej na Uniwersytecie Warszawskim. W roku 1957 został redaktorem naczelnym „Studiów Filozoficznych”.
W 1965 r., wraz z Marią Ossowską i Tadeuszem Kotarbińskim, sporządził opinię w sprawie pojęcia wiadomości, która została wykorzystana przez obronę w procesie Jacka Kuronia i Karola Modzelewskiego, oskarżonych o „rozpowszechnianie (...) fałszywych wiadomości” w napisanym przez nich "Liście otwartym do Partii".
Symboliczną i przełomową datą w życiu Kołakowskiego był 21 października 1966. W tym dniu wygłosił na Wydziale Historycznym UW wykład „Rozwój kultury polskiej w ostatnim 10-leciu” upamiętniający "Przełom październikowy", a dotyczący sytuacji panującej w polskiej kulturze. Nie jest to jednoznaczny początek nowej drogi Kołakowskiego, lecz raczej kulminacyjny punkt przemyśleń dotyczących zależności pomiędzy marksizmem a religią, oraz publiczne wyrażenie swych wniosków wynikających z tych przemyśleń. W eseju o Jezusie Chrystusie z 1965 pisał między innymi:
Za zbyt radykalną krytykę władz i odchodzenie w nauczaniu studentów od oficjalnego kanonu marksizmu jeszcze 27 października 1966 wydalono go z partii. W jego obronie wysłano do KC list sygnowany przez piętnastu literatów i intelektualistów, w którym domagano się przywrócenia Kołakowskiego w prawach członka. Pod listem podpisali się między innymi: Paweł Beylin, Marian Brandys, Jacek Bocheński, Tadeusz Konwicki, Igor Newerly, Julian Stryjkowski i Wiktor Woroszylski. W 1968, za udział w wydarzeniach marcowych, odebrano mu prawo wykładania i publikowania, co zmusiło go do emigracji.
Po krótkim pobycie w Paryżu Kołakowski wyjechał najpierw do Montrealu, gdzie na przełomie 1968 i 1969 r. wykładał na Uniwersytecie McGilla, a następnie do Kalifornii. Po roku wykładów w Berkeley przeniósł się ostatecznie do Anglii. Tam też mieszkał do śmierci. Jego słynny esej "Tezy o nadziei i beznadziejności", opublikowany w paryskiej „Kulturze” w 1971 r., stworzył intelektualny fundament dla strategii opozycji antykomunistycznej, inspirując powstanie KOR-u i Uniwersytetu Latającego.
W grudniu 1975 roku był sygnatariuszem protestu przeciwko zmianom w Konstytucji Polskiej Rzeczypospolitej Ludowej (List 59). Przypisuje mu się m.in. pomysł stworzenia w PRL wolnych związków zawodowych. Współpracował z Polskim Porozumieniem Niepodległościowym w kraju. W latach 1977–1980 był oficjalnym przedstawicielem KOR-u za granicą i odpowiadał za kontakty między środowiskiem KOR-u i emigracją.
W Anglii na stałe związał się z Uniwersytetem Oksfordzkim, gdzie w latach 1972–1991 był wykładowcą ("Senior Research Fellow") w All Souls College, a po przejściu na emeryturę przyznano mu tytuł "Honorary Member of Staff". Oprócz tego wykładał na Uniwersytecie Yale, Uniwersytecie Kalifornijskim w Berkeley oraz Uniwersytecie Chicagowskim, gdzie pracował jako profesor wizytujący.
W 1991 r. został członkiem rzeczywistym Polskiej Akademii Nauk. Był członkiem Fundacji im. Stefana Batorego oraz Stowarzyszenia Pisarzy Polskich, członkiem honorowym Radomskiego Towarzystwa Naukowego. 29 kwietnia 2005 Leszek Kołakowski z inicjatywy Stowarzyszenia Przyjaciół Garbatki otrzymał tytuł Honorowego Obywatela Gminy Garbatka-Letnisko (przebywał w niej w czasach II wojny światowej). Od 2006 r. był honorowym członkiem Rady Fundacji Centrum Twórczości Narodowej.
Zmarł 17 lipca 2009 w szpitalu w Oksfordzie. Jego ciało zostało 28 lipca sprowadzone do Polski, a 29 lipca pochowane na cmentarzu Wojskowym na Powązkach (kwatera 2A-aleja zasłużonych-6).
Prace filozoficzne.
Pierwszym tekstem Kołakowskiego skonfiskowanym przez cenzurę, a zarazem pierwszym, który zaczął funkcjonować poza oficjalnym systemem, był napisany w 1956 dla „Po Prostu” manifest „Czym jest socjalizm”.
W 1958 r. Kołakowski opublikował monografię "Jednostka i nieskończoność. Wolność i antynomie wolności w filozofii Spinozy", w której posługiwał się już warsztatem nie tylko historyka filozofii, ale również historyka idei. Filozofii XVII wieku pozostawał wierny w kolejnych swoich pracach. W 1965 opublikował głośne studium "Świadomość religijna i więź kościelna", uznawane z jednej strony za aluzyjną krytykę realnego socjalizmu w historycznym kostiumie, a z drugiej strony za wnikliwą analizę przemian religijności w XVII wieku. Kołakowski zarysowywał napięcie między indywidualną religijnością a wymaganiami wspólnotowego kościoła w ruchach protestanckich. Odczytywano to jako sprzeczność między jednostkowym zaangażowaniem intelektualisty a autorytarną rzeczywistością systemu.
W latach 1968–1976 napisał trzytomową pracę "Główne nurty marksizmu. Powstanie, rozwój, rozkład", gdzie w sposób przekrojowy opisał rozwój tej doktryny, obalając wiele mitów i półprawd obecnych w dyskusjach na ten temat w krajach za żelazną kurtyną. Od 1966 jego zainteresowania zaczęły ewoluować w stronę filozofii kultury i etyki. W latach 1967–1975 wydał m.in.: "Kulturę i fetysze", "Obecność mitu", "Husserl i poszukiwanie pewności".
Pod koniec życia głównym przedmiotem jego zainteresowań filozoficznych była historia filozofii, zwłaszcza od XVIII w., w tym doktryny liberalizmu, a także filozofia kultury oraz religii.
Oprócz tekstów filozoficznych spod pióra Kołakowskiego wyszły również utwory o charakterze literackim, choć również poruszające tematykę filozoficzną. Przykładem może być zbiór utworów "13 bajek z królestwa Lailonii dla dużych i małych", w oparciu o który zrealizowano cykl filmów animowanych „Czternaście bajek z Królestwa Lailonii Leszka Kołakowskiego”. Podobny charakter mają także utwory literackie "Rozmowy z Diabłem" i "Cztery bajki o identyczności". W przypowiastkach i bajkach Kołakowski w przystępnej i atrakcyjnej literacko formie analizuje zagadnienia i paradoksy filozoficzne lub przedstawia dyskusje pomiędzy różnymi szkołami i doktrynami.
W 1996 r. nagrał dla Telewizji Polskiej 30 miniwykładów poświęconych ważnym zagadnieniom filozofii kultury (m.in. władzy, tolerancji, zdradzie, równości, sławie, kłamstwu), wydane następnie w formie książkowej jako "Mini wykłady o maxi sprawach". W 2004 rozpoczął telewizyjne wykłady z serii "O co nas pytają wielcy filozofowie".
Nagrody, wyróżnienia i upamiętnienie.
Doktoraty honoris causa nadały Kołakowskiemu uczelnie polskie i zagraniczne:

</doc>
<doc id="90064" url="https://pl.wikipedia.org/wiki?curid=90064" title="Łunochod">
Łunochod

Łunochod (ros. "Луноход" – chodzący po księżycu; technicznie 8EŁ) – bezzałogowy, sterowany z Ziemi radziecki pojazd przeznaczony do badań Księżyca (skał i gruntu oraz do robienia zdjęć). Był odpowiedzią ZSRR na sukces załogowych misji amerykańskich na przełomie lat 60. i 70. Były to pierwsze łaziki używane w badaniach kosmicznych.
W ramach programu Łuna zbudowano cztery takie pojazdy (wysłano trzy z nich, a na Księżyc dotarły dwa):
Łunochod – zabawka.
W latach 70., niedługo po rozpoczęciu misji Łunochoda 1, rozpoczęto w ZSRR produkcję zabawek w kształcie tego pojazdu. Miniaturowe Łunochody miały blaszane nadwozia i blaszaną, ruchomą ramę; koła, pokrywę, imitacje kamer i mniejsze elementy wykonano z plastiku. Łaziki napędzane były dwoma silnikami elektrycznymi – jeden silnik napędzał koła po jednej stronie pojazdu. Zabawki wykonywane były w dwóch wersjach, różniących się kolorami i sterowaniem – ze sterowaniem zewnętrznym, za pomocą pilota połączonego z pojazdem kablem lub ze sterowaniem automatycznym, za pomocą zabudowanego „na pokładzie” w specjalnym, szczelnym plastikowym pudełeczku układu elektronicznego „Elektronika-1”.
Wyposażony w ten układ Łunochod-zabawka po włączeniu zasilania przejeżdżał kilkadziesiąt centymetrów do przodu, następnie obracał się o 90 stopni w prawo, potem w lewo, po czym zatrzymywał się i wydawał po 3 dźwięki niskie i wysokie (i cykl rozpoczynał się od nowa). „Elektronika-1” rytmicznie włączał i wyłączał również samochodową żaróweczkę, umieszczoną we wnętrzu maszyny i służącą za źródło światła dla bocznych czerwonych lampek pojazdu. Obie wersje zabawki były zasilane czterema bateriami dającymi napięcie 6 woltów.
Miniaturowe Łunochody trafiały na eksport m.in. do PRL-u. W ZSRR cena zabawki wynosiła 20 rubli.

</doc>
<doc id="90068" url="https://pl.wikipedia.org/wiki?curid=90068" title="Bernadeta">
Bernadeta

Bernadeta, Bernadetta – imię żeńskie, polski odpowiednik francuskiego imienia "Bernadette", które jest zdrobnieniem imienia "Bernadet" utworzonego od imienia Bernard.
Zdrobnienia: Bernadka, Bernatka, Bernadzia, Bernadetka, Becia, Benia.
Bernadeta imieniny obchodzi 11 lutego i 16 kwietnia.
Znane osoby noszące imię Bernadeta:

</doc>
<doc id="90069" url="https://pl.wikipedia.org/wiki?curid=90069" title="William James">
William James

William James (ur. 11 stycznia 1842 w Nowym Jorku, zm. 26 sierpnia 1910 w Chocorua w stanie New Hampshire) – amerykański filozof, psycholog, psychofizjolog, psycholog religii, prekursor psychologii humanistycznej i fenomenologii. Był bratem pisarza Henry'ego Jamesa.
Życiorys.
Studiował filozofię w Stanach Zjednoczonych oraz Niemczech. Po ukończeniu studiów pracował na Uniwersytecie Harvarda, na którym, w 1885, został profesorem filozofii, a w 1899 profesorem psychologii.
Poglądy.
W filozofii współtwórca pragmatyzmu – metody filozoficznej oceniającej twierdzenia metafizyczne według praktycznych konsekwencji. Przeciwstawiał się poszukiwaniu prawdy absolutnej na rzecz koncepcji „względności prawdy”, czyli jej uzależnienia od użyteczności w zaspokajaniu ludzkich potrzeb. Jego zdaniem także poglądy religijne i wiara powinny być oceniane w ten sposób. Tylko wiara może powodować, że przyjmujemy religię ("the will to believe"): mamy do tego prawo, gdyż i tak jesteśmy na nią zdani – w praktyce postępujemy tak, jakbyśmy wierzyli, że Bóg istnieje albo że nie istnieje. Wiele uwagi James poświęcił analizie doświadczenia. Jego zdaniem „czyste” jest neutralne wobec przedmiotu i podmiotu – przeciwstawienie to ma względny charakter. W metafizyce James uważał, że składniki rzeczywistości są współzależne od sąsiadujących składników (ten pogląd nazwał "synechizmem"), ale niezależne od całości (ten pogląd określał jako "tychizm"). Z tego wynikało, że mogą powstawać rzeczy nowe, a w świecie istnieje wolność.
James wniósł liczący się wkład do psychologii, był zwolennikiem funkcjonalizmu i prekursorem zarówno behawioryzmu, jak i psychologii humanistycznej, autorem dogłębnych analiz i samoobserwacji „strumienia świadomości” oraz słynnego pytania „Czy świadomość istnieje?” (1905). Wniósł do psychologii wiele interesujących idei: podał charakterystykę świadomości za pomocą pięciu cech i jest twórcą tzw. fizjologicznej teorii uczuć (teoria Jamesa-Langego). Był także założycielem (w 1875 roku) pierwszego psychologicznego laboratorium eksperymentalnego (przed Wundtem).
Jako pierwszy wprowadził pojęcie jaźni jako zdolności do postrzegania samych siebie jako obiektów.
Teoria uczuć (emocji).
Współczesny specjalista w dziedzinie badań emocji i uczuć, António Damásio (profesor neurologii, neurobiologii i psychologii, zdecydowany przeciwnik dualizmu) uważa, że hipoteza Williama Jamesa, sformułowana ponad 100 temu, jest zaskakująco zgodna z dzisiejszym stanem wiedzy. Jako dobitny przykład cytuje zdania Jamesa, „dalece wyprzedzające zarówno jego, jak i nasze czasy”:
Cytat ułatwia analizowanie schematów Jamesa:
 postrzeżenie pewnych faktów (percepcja myślowa) → ekspresja cielesna → emocja (efekt myślowy)
np. utrata fortuny → płacz→ żal, zobaczenie niedźwiedzia → ucieczka → strach, a właściwie pojawienie się niedźwiedzia → zobaczenie go → ucieczka→ strach, i wtedy zmienia się wzór:
pojawienie się faktu → jego odbiór → ekspresja cielesna → emocja
Damásio zwraca uwagę, że James pomija znaczenie myśli, np. takich, „…które toczyły się w umyśle Otella, nim rozbudziły się w nim gniew i zazdrość”.

</doc>
<doc id="90074" url="https://pl.wikipedia.org/wiki?curid=90074" title="Wydma ruchoma">
Wydma ruchoma

Wydma ruchoma – jeden z rodzajów wydm piaskowych. 
Charakteryzuje się tym, że mniejsze ziarna, występujące w niewielkich ilościach w piasku nadmorskim, są zwiewane ze szczytu. Ciągłe przesypywanie ziaren piasku nie zatrzymywanych przez roślinność powoduje stopniowe przemieszczanie szczytów wydm zgodnie z kierunkiem dominujących wiatrów. Ruch wydm ustaje w momencie pojawienia się na nich roślin, które je utwierdzają.
W Polsce najbardziej znane wydmy ruchome występują w Słowińskim Parku Narodowym w okolicach Łeby.

</doc>
<doc id="90077" url="https://pl.wikipedia.org/wiki?curid=90077" title="Marcelin (papież)">
Marcelin (papież)

Marcelin (zm. 25 października 304 w Rzymie) – święty Kościoła katolickiego, 29. papież w okresie od 30 czerwca 296 do 25 października 304. Imię świętego wymieniane jest w Modlitwie Eucharystycznej (Communicantes) Kanonu rzymskiego.
Nie wymienia go ani "Martyrologium hieronymianum" ani "Depositio episcoporum", ani też "Depositio martyrus".
Życiorys.
Jego pontyfikat zaczął się za panowania cesarza rzymskiego Dioklecjana. Chrześcijanie byli wówczas bezpieczni i wspólnota kościelna wzrastała. Jednak w 302 współrządzący z Dioklecjanem cesarz Galeriusz rozpoczął walkę przeciw chrześcijanom. Za jego namową Dioklecjan wszczął prześladowania. Najpierw chrześcijańscy żołnierze musieli opuścić armię. Potem zaczęto konfiskować własność kościelną i niszczyć chrześcijańskie księgi. W końcu Dioklecjan zarządził, że chrześcijanie muszą wyprzeć się wiary albo przyjąć wyrok śmierci.
"Liber Pontificalis", opierając się na zagubionych "Dziejach św. Marcelina" opowiada, że podczas prześladowań Dioklecjana Marcelin został wezwany, by złożyć ofiarę bogom. Ofiarował im kadzidło, lecz zaraz potem nawrócił się i wyznał wiarę w Chrystusa. Umarł na wygnaniu, ale z powodu banicji mimo iż był wyznawcą uważany był za męczennika.
Według innych dokumentów Marcelin zdradził. Przekonanie o tym było najprawdopodobniej przyczyną milczenia o nim w dawnym kalendarzu liturgicznym. Na początku V w. donatyści oskarżali Marcelina i jego księży o wydanie świętych ksiąg poganom i ofiarowywanie kadzidła fałszywym bogom. Zaprzecza temu św. Augustyn.
Według "Liber Pontificalis", Marcelina pogrzebano 26 kwietnia 304 r., w katakumbach Pryscylii przy Via Salaria, 25 dni po śmierci. Inny katalog podaje datę 25 października.
Wspomnienie liturgiczne przypada 26 kwietnia.

</doc>
<doc id="90078" url="https://pl.wikipedia.org/wiki?curid=90078" title="Jan Kopcewicz">
Jan Kopcewicz

Jan Józef Kopcewicz (ur. 3 marca 1940 w Brzyskach) − polski biolog specjalizujący się w fizjologii roślin.
Życiorys.
W 1956 roku ukończył II Liceum Ogólnokształcące w Toruniu i podjął studia biologiczne na Uniwersytecie Mikołaja Kopernika. Specjalizował się w fizjologii roślin, wykładanej przez Mariana Michniewicza. W 1961 roku, po ukończeniu studiów został zatrudniony na stanowisku asystenta w Zakładzie Fizjologii Roślin. Stopień doktora uzyskał na UMK w 1968 roku, tematem jego rozprawy doktorskiej były "Studia nad endogennymi giberelinami i inhibitorami wzrostu w rozwoju sosny zwyczajnej (Pinus silvestris L.)", a promotorem Marian Michniewicz. Stopień doktora habilitowanego uzyskał w 1972 roku na podstawie rozprawy "Studia nad fizjologiczną rolą hormonów estrogennych w procesach wzrostu i rozwoju roślin." Tytuł profesora nauk biologicznych otrzymał w 1980 roku, a profesora zwyczajnego w 1991. Odbywał staże naukowe w Michigan State University (1974-1975), Cornell University (1977-1978); uzyskał także stypendium Ministra Rolnictwa Stanów Zjednoczonych w US Departament Agriculture Belsville (1986-1987).
Brał udział w pracach badawczych nad rolą fitochromu i naturalnych regulatorów wzrostu w kontroli fotoperiodycznej indukcji kwitnienia.
W latach 1976-1879 kierował Pracownią Biologii Roślin Uprawnych, a od 1981 do 2003 roku Pracownią Fotobiologii. Pełnił funkcję kierownika Zakładu Botaniki Ogólnej (1987-1991), Zakładu Fizjologii i Morfogenezy Roślin (1991-2003) oraz Zakładu Fizjologii i Biologii Molekularnej Roślin (od 2003 roku).
Przez cztery kadencje piastował funkcję rektora Uniwersytetu Mikołaja Kopernika: w latach 1982-1984, 1987-1990 oraz 1999-2005. W latach 1981-1982 był prorektorem tej uczelni, a od 1996 do 1999 i od 2005 do 2008 roku dziekanem Wydziału Biologii i Nauk o Ziemi.
Jest członkiem Komitetu Fizjologii, Genetyki i Hodowli Roślin Polskiej Akademii Nauk. Ponadto od 1970 roku jest członkiem Towarzystwa Naukowego w Toruniu oraz Polskiego Towarzystwa Botanicznego i Polskiego Towarzystwa Biochemicznego.
19 lutego 2011 wyróżniony przez Uniwersytet Mikołaja Kopernika – "Convallaria Copernicana" za wybitny wkład naukowy lub szczególne zasługi dla rozwoju uczelni. Obecny prezes Towarzystwa Naukowego w Toruniu. Ojciec Grzegorza, lidera grupy Butelka.

</doc>
<doc id="90080" url="https://pl.wikipedia.org/wiki?curid=90080" title="Wydma paraboliczna">
Wydma paraboliczna

Wydma paraboliczna – jeden z typów pojedynczych wydm. Charakteryzuje się tym, że ma kształt łuku o ramionach skierowanych pod wiatr. Mniej ubita miękka część znajduje się na kierunku przeciwnym niż kierunek dominującego wiatru. Jej centralna część jest ruchoma, gdyż jest zbudowana z suchszego i luźniejszego piasku niż ramiona i w przeciwieństwie do nich nie jest utrwalana przez rośliny. Wędrówka wydm na terenie Polski odbywa się z prędkością około 6–20 m/rok. Największą wysokość względną wydmy paraboliczne osiągają w miejscu zagięcia łuku, w tzw. czole. Zwykle nie przekracza ona 30 m i maleje w miarę oddalania się wzdłuż ramion. Zbocza zewnętrzne łuku wydmowego są z reguły bardziej strome (w środkowej części - ok. 15–20°) niż wewnętrzne (ok. 5–10°).
Na terenie Polski wydmy paraboliczne zwykle są skierowane wypukłością ku wschodowi, z uwagi na dominujący w okresie ich tworzenia zachodni kierunek wiatrów. Większość z nich jest utrwalona przez roślinność, najczęściej bory sosnowe. Ciekawe okazy wydm parabolicznych występują w puszczach środkowej i zachodniej Polski, np. w Puszczy Kampinoskiej, Bydgoskiej i Noteckiej.
Cechy charakterystyczne:

</doc>
<doc id="90082" url="https://pl.wikipedia.org/wiki?curid=90082" title="Sławomir Kalembka">
Sławomir Kalembka

Sławomir Robert Kalembka (ur. 7 czerwca 1936 w Wilnie, zm. 12 października 2009 w Toruniu) – profesor nauk historycznych, specjalizujący się w historii Polski i historii powszechnej XIX i XX wieku.
Życiorys.
Studia ukończył na Uniwersytecie Mikołaja Kopernika w 1958. Stopień doktora uzyskał w 1964, a doktora habilitowanego 1976. W 1988 otrzymał tytuł profesora nauk historycznych.
Związany przez dużą część pracy z Instytutem Historii i Archiwistyki UMK. Pełnił funkcję kierownika zakładu Bibliologii i Informacji Naukowej. Był także pierwszym kierownikiem Instytutu Stosunków Międzynarodowych UMK, członkiem Rady Głównej Szkolnictwa Wyższego oraz członkiem Centralnej Komisji ds. Stopni i Tytułów Naukowych. W latach 1998–2001 prowadził prace naukowo–badawcze nad tematem "Historia Wielkiej Emigracji 1831-1863", a w latach 1995–1997 "Polska myśl polityczna doby romantyzmu (1820-1870)". Pełnił też funkcję kierownika Katedry Historii Nauki na Wydziale Nauk Historycznych, jak również kierownika Katedry Historii Dyplomacji na Wydziale Politologii i Studiów Międzynarodowych.
W 1981 został dyrektorem Instytutu Historii oraz prorektorem UMK, z którego to stanowiska usunięty został w 1982 przez władze. W latach 1990–1993 pełnił funkcję rektora Uniwersytetu Mikołaja Kopernika w Toruniu.
W latach 90. pełnił funkcję prezesa Toruńskiego Oddziału Stowarzyszenia „Wspólnota Polska”. Opracowywał programy wykładów, dobierał prelegentów i finansował ich wyjazdy na sesje plenarne Polskiego Uniwersytetu Ludowego w Mińsku.
Był członkiem Polskiej Akademii Umiejętności. Odznaczony Krzyżem Kawalerskim Orderu Odrodzenia Polski w 2001.
Zmarł 12 października 2009, pochowany został dziewięć dni później na cmentarzu św. Jerzego w Toruniu.

</doc>
<doc id="90083" url="https://pl.wikipedia.org/wiki?curid=90083" title="Zwrotnica elektryczna">
Zwrotnica elektryczna

Zwrotnica elektryczna, splitter, spliter (od ang. "split", dzielić) – filtr elektroniczny wykorzystywany do rozdzielania sygnałów. Jeżeli w jednym przewodzie przesyłane są dwa rodzaje fal o różnym zakresie częstotliwości, to splitter pozwala na rozdzielenie ich od siebie. Zwykle ma on jedno wejście i dwa wyjścia, ponieważ rozdziela sygnał na dwa sygnały o różnych częstotliwościach nośnych. Wewnątrz splitter zawiera dwa filtry środkowoprzepustowe, a ich charakterystyki są tak dobrane, że na każde z wyjść trafia tylko odpowiedni sygnał.
Telekomunikacja.
W sferze telekomunikacji przewodowej splittery wykorzystuje się najczęściej w technologii ADSL do rozdzielania sygnału telefonicznego od pasma przeznaczonego do transmisji danych, zwykle wykorzystywanego w dostępie do Internetu.
Telewizja naziemna.
Splitterem nazywany jest też typowy rozgałęźnik sygnału, na przykład zwrotnica antenowa sygnału radiowo-telewizyjnego przenosząca pasmo od ok. 40 do ok. 890 MHz.
Telewizja kodowana.
Splitter w kontekście telewizji cyfrowej (DVB) to urządzenie pozwalające korzystać z jednej czipowej karty abonenckiej (smart card) w kilku dekoderach. Urządzenia takie pracują w architekturze klient-serwer. W serwerze systemu umieszcza się kartę platformy cyfrowej, której usługi mają być udostępniane dekoderom. Klient systemu splittera ma zwykle kształt, który umożliwia umieszczenie go w szczelinie dekodera zamiast karty abonenckiej lub kształt osobnego modułu – tak zwanego serwera. Urządzenie takie nie pracuje bezpośrednio na sygnale wideo, a jedynie przesyła informacje niezbędne do jego zdekodowania, co ma miejsce w samym dekoderze (z pomocą algorytmu CSA). Transmisja danych pomiędzy elementami systemu odbywa się drogą przewodową (zwykle jest to czterożyłowy płaski kabel telefoniczny) lub bezprzewodową (najczęściej w otwartym paśmie częstotliwości ISM). To, czy kartę wybranego operatora można rozdzielić, zależy w głównej mierze od stosowanego przez nią systemu dostępu warunkowego). Pośród polskich platform cyfrowych dzielone są najczęściej: CYFRA+ (system Mediaguard) i „n na kartę” (system Conax).
Oprogramowanie.
Przykładowo splitter pracujący w formie filtra DirectShow pozwalający otwierać, przy pomocy popularnych odtwarzaczy multimedialnych, nietypowe kontenery z materiałami wideo. Popularnym filtrem tego typu jest "Haali-Media-Matroska-Splitter".

</doc>
<doc id="90084" url="https://pl.wikipedia.org/wiki?curid=90084" title="Splitter">
Splitter



</doc>
<doc id="90085" url="https://pl.wikipedia.org/wiki?curid=90085" title="Lasy liściaste zrzucające liście na zimę">
Lasy liściaste zrzucające liście na zimę

Lasy liściaste zrzucające liście na zimę – formacja roślinna zajmująca znaczną powierzchnię Europy, Azji i Ameryki Północnej. Zdominowana jest przez drzewa liściaste, które zrzucają liście podczas zimowej suszy fizjologicznej. 
Zasięg.
Strefa lasów liściastych zrzucających liście na zimę zajmuje obszar zróżnicowany klimatycznie, jednak najczęściej w strefie klimatu umiarkowanego ciepłego, rozciągając się niemal wzdłuż całego kontynentu europejskiego: zaczynając od Półwyspu Iberyjskiego na zachodzie i kontynuując swój zasięg w Azji. Na północy graniczy z tajgą, a na południu dociera do Półwyspu Apenińskiego i Półwyspu Bałkańskiego. W Azji lasy liściaste zrzucające liście na zimę ciągną się od Uralu po górny bieg Jeniseju (lasy drobnolistne) oraz między Amurem i Koreą Północną i Niziną Mandżurską (lasy wielkolistne). W Ameryce Północnej obszar zajmowany przez tę formację jest bardzo duży i sięga od ok. 95° długości geograficznej zachodniej po wybrzeże Atlantyku i od Krainy Wielkich Jezior i Rzeki św. Wawrzyńca po Zatokę Meksykańską. Na obszarze czarnomorskim i kaspijskim oraz na Nizinie Panońskiej lasy strefy umiarkowanej przechodzą w lasostep. W Ameryce Północnej analogiczny obszar tworzy tzw. półwysep preriowy. Lasy liściaste strefy umiarkowanej zrzucające liście na zimę występują niemal wyłącznie na półkuli północnej. W Ameryce Południowej lasy liściaste strefy umiarkowanej są budowane przez gatunki zimozielone.
Typowa postać tej formacji zajmuje nemoralną strefę klimatyczno-roślinną. Najczęściej jednak do tego biomu włącza się również lasy mieszane boreo-nemoralnej strefy przejściowej, a także lasy iglaste nawiązujące do tajgi lub roślinności śródziemnomorskiej leżące w obrębie tych stref. Północno-wschodnia granica strefy nemoralnej przebiega przez Polskę. Dokładne granice strefy różnią się u różnych autorów. W zależności od ujęcia, do strefy lasów liściastych zrzucających liście na zimę zalicza się lub nie zalicza roślinność Florydy, lasy deszczowe strefy umiarkowanej, lasy mieszane strefy boreo-nemoralnej. W klasyfikacjach o małej liczbie wyróżnionych biomów, do lasów strefy umiarkowanej włączana jest również roślinność typu śródziemnomorskiego.
Fizjonomia.
W budowie omawianych lasów wyróżniają się trzy warstwy:
Niewiele jest pnączy. Florę epifityczną reprezentują mchy i porosty.
Cechą lasów liściastych strefy umiarkowanej jest wyraźna sezonowość wyznaczona przez coroczny rozwój, a następnie zrzucanie liści przez drzewa i krzewy liściaste w czasie poprzedzającym okres suszy fizjologicznej, powodowanej przez niskie temperatury zimowe. Sezonowe zmiany tych lasów są również widoczne w warstwie runa. Na początku okresu wegetacyjnego, przed listnieniem drzew rozwijają się światłolubne rośliny zielne, wymagające ponadto odpowiedniego nagrzania gleby, aby osiągnąć fazę kwitnienia. Występujący okresowo obraz nazywany jest aspektem sezonowym. 
Różnorodność gatunkowa i produktywność lasu strefy umiarkowanej, mniejsze wprawdzie niż lasu równikowego, są większe niż na sawannie. Sezonowość źródeł pożywienia powoduje sezonowe ruchy roślinożerców i związanych z nimi drapieżców.
Ze względu na dość wilgotny klimat liczne są jeziora, rzeki i strumienie. W obrębie lasów tej strefy często powstają torfowiska.
Klimat.
Lasy tej strefy rozwijają się na obszarach, gdzie okres wegetacji roślin trwa od 4 do 6 miesięcy, zima – od 3-4 miesięcy, roczna suma opadów wynosi od 700 do 1500 mm, a temperatury zmieniają się przeciętnie od -5 °C w styczniu do 20 °C w lipcu. Warunki klimatyczne tych obszarów wykazują dużą zmienność, głównie w zależności od położenia względem morza. W głębi kontynentów klimat jest bardziej suchy, z zimami mroźniejszymi i z cieplejszymi okresami letnimi niż na terenach nadmorskich. W kierunku północnym następuje też spadek średnich temperatur. 
Gleby.
Gleby są na ogół żyzne i bogate w próchnicę (na przykład gleby brunatnoziemne). Na glebach uboższych rozwijają się lasy iglaste, nawiązujące fizjonomicznie do roślinności innych stref.
Zróżnicowanie geograficzne.
Lasy liściaste zrzucające liście na zimę w Europie.
Lasy liściaste strefy umiarkowanej charakteryzuje względnie mała liczba gatunków drzew. Drzewami dominującymi są dąb, buk i grab. Duże znaczenie ma wiąz, klon, lipa i jesion.
Buczyny.
Środkowa i południowa część Europy charakteryzuje się występowaniem rozległych lasów bukowych. Na Wyspach Brytyjskich i w północnej części Europy Środkowej występują na nizinach, ale w miarę posuwania się na południe wchodzą coraz wyżej, nawet na zbocza gór, osiągając nawet 1900 m n.p.m. (zbocza Etny). W górach Kaukazu wchodzą do wysokości 1500 m n.p.m. Buczyny to lasy o dużym stopniu zacienienia, ze stosunkowo słabo rozwiniętym podszytem i runem. Dominującym elementem florystycznym jest buk zwyczajny "Fagus sylvatica", a na Bałkanach "F. moesiaca". Związki roślinne, które tworzą to buczyny środkowoeuropejskie ("Fagion sylvaticae") i buczyny iliryjskie ("Fagion illyricum"). Na południowym wschodzie buczyny iliryjskie przechodzą w buczyny środkowobałkańskie ("Fagion moesiacum" i "Fagion hellenicum"). Do buczyn środkowoeuropejskich najbardziej podobne są buczyny dackie ("Fagion dacikum") na Wyżynie Siedmiogrodzkiej i w Karpatach Południowych. Z kolei buczyny na Kaukazie i Krymie, określane mianem "Fagion orientalis", mają wiele cech nietypowych. W ich drzewostanie przeważa odpowiednio: buk wschodni ("Fagus orientalis") i buk krymski "Fagus taurica". Lasy bukowe z domieszką jodły występujące na Półwyspie Apenińskim zaliczane są do "Fagion austro-italicum". Na północy przechodzą w buczyny podalpejskie.
Grądy.
Duży udział w szacie roślinnej Europy Środkowej mają grądy ("Carpinion betuli"). Są to lasy mieszane rosnące na glebach brunatnych. W wyższej partii koron występują dęby, klon zwyczajny i jesion. W niższej widać przede wszystkim grab, wiąz górski, lipę drobnolistną i czereśnię. Na zachodzie Europy w grądzie pojawia się też buk, a we wschodniej świerk. Warstwa krzewów jest dobrze rozwinięta, a runo bogate.
Łęgi.
Lasy i zarośla łęgowe występują na całym kontynencie z wyjątkiem skrajnej północy. Wykazują duże zróżnicowanie, dzieląc się na łęgi wierzbowe, łęgi wiązowo-jesionowe, łęgi olszowe.
Olsy.
W miejscach zabagnionych występują olsy, zarośla wierzbowe i olszyny górskie. 
Lasy liściaste zrzucające liście na zimę w Azji.
W Azji występują orzechy mandżurskie, korkowce, bożodrzewy i inne rodzaje endemiczne. Azjatyckie lasy liściaste i mieszane zamieszkiwane są przez jenoty, bardzo rzadkie pandy olbrzymie.
Lasy liściaste zrzucające liście na zimę w Ameryce Północnej.
Ze względu na historię flory w okresie zlodowaceń, lasy liściaste Ameryki Północnej mają bogatszy skład gatunkowy niż ich europejskie odpowiedniki.

</doc>
<doc id="90086" url="https://pl.wikipedia.org/wiki?curid=90086" title="Mb">
Mb



</doc>
<doc id="90088" url="https://pl.wikipedia.org/wiki?curid=90088" title="Świńska wojna">
Świńska wojna

Świńska wojna ( lub "North-West Border Dispute") – zbrojna konfrontacja, która nastąpiła w 1859 pomiędzy USA a Wielką Brytanią. Jej przedmiotem była wyspa San Juan leżąca w kanale oddzielającym wyspę Vancouver od lądu. W czasie konfliktu nie doszło do walk. Jedyną ofiarą wojny była świnia, od której konflikt przyjął swoją nazwę. Konflikt zakończył się międzynarodowym arbitrażem.
Geneza.
Przyczyną sporu było niejasne sformułowanie w traktacie oregońskim. Zawarty on został w 1846 i ustalał granicę pomiędzy USA, a terytoriami pod kontrolą brytyjską (późniejsza Kanada) wzdłuż 49 równoleżnika, aż do wybrzeży Pacyfiku i dalej środkiem kanału oddzielającego wyspę Vancouver od kontynentu. Otóż środek kanału można było rozumieć jako linię przebiegającą na północ, lub na południe od niewielkiej wyspy San Juan. Początkowo przebieg granicy był kwestią czysto teoretyczną, gdyż żadna ze stron nie zgłaszała pretensji do tej wyspy. Sytuacja zaczęła się zmieniać pod koniec lat pięćdziesiątych XIX wieku. W tamtym okresie zaczęli się osiedlać na wyspie pojedynczy Amerykanie. W 1859 mieszkało tam już 18 rodzin osadników. Jednocześnie Kompania Zatoki Hudsona mająca swe interesy w rejonie zaczęła używać wyspy jako punktu przeładunkowego i stworzyła tam tymczasowe magazyny. Żadna ze stron nie uznała pretensji drugiej strony do wyspy.
Wybuch i przebieg konfliktu.
Bezpośrednią przyczyną wybuchu konfliktu był incydent, w którym amerykański osadnik, farmer o nazwisku Lyman Cutlar, 15 czerwca 1859 zastrzelił świnię należącą do Kompanii Zatoki Hudsona, która weszła w szkodę w jego własnym ogrodzie. Kompania wniosła skargę do władz brytyjskich, które zagroziły aresztowaniem Cutlera. W odpowiedzi na to inni Amerykanie wnieśli petycję do władz amerykańskich z żądaniem militarnej ochrony. Generał brygady William Harney, znany ze swego antybrytyjskiego nastawienia, wyekspediował jedną kompanię wojska, której zadaniem była okupacja wyspy. 66-osobowy oddział pod dowództwem kapitana George’a Picketta wylądował 27 czerwca na wyspie, zajmując pozycje nieopodal doków Kompanii Zatoki Hudsona. W odpowiedzi na to posunięcie, James Douglas, gubernator Kolumbii Brytyjskiej, wysłał w rejon konfliktu okręt wojenny pod dowództwem kapitana Geoffreya Hornby’ego z rozkazem usunięcia amerykańskiego oddziału z terenu wyspy, jednocześnie zaznaczając, by ograniczyć się wyłącznie do demonstracji siły. Pickett, mimo że był w bardzo trudnym położeniu strategicznym – Brytyjczycy posiadali olbrzymią przewagę w sile ognia i ludziach, odmówił wycofania się. Zgodnie z sugestiami gubernatora, Hornby nie przystąpił do operacji zbrojnych, stale jednak kontrolował poczynania Amerykanów. W międzyczasie siły brytyjskie zostały wzmocnione przez kolejne jednostki operujące na tym akwenie. Wybuch walk powstrzymała postawa dowódcy brytyjskich sił morskich na Pacyfiku, kontradmirała Roberta Baynesa, który odmówił wysadzenia desantu stwierdzając, że byłoby głupotą zaangażować w wojnę dwa wielkie narody z powodu kłótni o jedną świnię (ang. "involve two great nations in a war over a squabble about a pig"). W międzyczasie jednak postępowała koncentracja floty brytyjskiej. Wkrótce jedną kompanię amerykańską szachowały trzy okręty wyposażone w 14 dział i z 2140 ludźmi na pokładzie. 10 sierpnia Pickett otrzymał posiłki w liczbie 171 piechurów dowodzonych przez pułkownika Silasa Caseya, który od tego momentu przejął dowództwo oddziałów amerykańskich. Do końca sierpnia siły amerykańskie wzrosły do 461 żołnierzy wspomaganych przez 14 dział. Ciągle jednak nie doszło do wybuchu walk.
W międzyczasie informacja o narastającym napięciu dotarła do władz w Waszyngtonie. Prezydent James Buchanan wysłał w rejon objęty konfliktem specjalnego wysłannika, generała Winfielda Scotta, by zbadał sytuację i próbował ją opanować. Scott po przybyciu na miejsce nawiązał listowny kontakt z gubernatorem Douglasem. W wyniku korespondencyjnych negocjacji postanowiono zmniejszenie obecności zbrojnej do jednej kompanii ze strony amerykańskiej i jednego okrętu brytyjskiego, które to siły miały przeprowadzić wspólną okupację wyspy, aż do zapadnięcia decyzji na wyższym szczeblu. W wyniku porozumienia, siły amerykańskie pozostały w swoim obozie, nad którym dowództwo przejął kapitan Lewis Cass Hunt. Brytyjczycy utrzymali jeden okręt i utworzyli garnizon na stałym lądzie. Miejsce, gdzie znajdował się obóz, do dziś nazywane jest przez mieszkańców "English Camp". Wspólna okupacja wyspy trwała przez następne 12 lat. W końcu 1861 incydent Trent zaognił stosunki między stronami, został jednak zażegnany. Gdy władze brytyjskie i amerykańskie gotowe były podpisać traktat waszyngtoński (1871), pytanie o przyszłość wyspy zostało poddane pod arbitraż międzynarodowy. Arbitrem, za obopólną zgodą, został wybrany cesarz niemiecki Wilhelm I. Cesarz 21 października 1872 r. zaproponował granicę prowadzącą przez Cieśninę Haro, przebiegającą na północ od wyspy, przydzielając ją w całości Stanom Zjednoczonym. Obie strony zaakceptowały werdykt. 25 listopada 1872 Brytyjczycy wycofali się z wyspy. Amerykańska kompania pozostała tam jeszcze przez dwa lata, by ostatecznie opuścić wyspę w czerwcu 1874.

</doc>
<doc id="90089" url="https://pl.wikipedia.org/wiki?curid=90089" title="Traktat waszyngtoński (1871)">
Traktat waszyngtoński (1871)

Traktat waszyngtoński z roku 1871 () – traktat pokojowy wynegocjowany pomiędzy rządami USA, a Wielkiej Brytanii, kończący okres napięcia międzynarodowego, które datowało się od wojny secesyjnej oraz brytyjskiej okupacji Irlandii. Traktat rozwiązał takie sporne kwestie, jak roszczenia Alabamy, świńską wojnę, ataki Fenian na Kanadę i wiele pomniejszych kwestii. Traktat zainicjował także oficjalne stosunki międzynarodowe pomiędzy Stanami Zjednoczonymi a nowo powstałą Kanadą. Kanada, reprezentowana przez jej premiera Johna Macdonalda była jedną ze stron negocjacji.
Traktat załatwiał roszczenia związane z działaniem okrętu Alabama (zobacz Roszczenia Alabamy), podejmując bezprecedensową decyzję poddania kwestii pod arbitraż międzynarodowy. Międzynarodowa komisja zebrana w Genewie rozstrzygnęła spór w 1872. Została także załatwiona sprawa Fenian. USA zobowiązały się do użycia swych wpływów, by uniemożliwić ataki na Kanadę sił paramilitarnych tej organizacji prowadzone z terytorium USA. USA nie zgodziły się jednak na przyznanie Kanadzie rekompensaty finansowej za szkody poczynione przez Fenian w czasie ataków jakie miały miejsce w 1867. Traktat akceptował także międzynarodowy arbitraż rozwiązujący północno-zachodni spór graniczny (zobacz świńska wojna) i regulował stosunki graniczne między USA i Kanadą.

</doc>
<doc id="90090" url="https://pl.wikipedia.org/wiki?curid=90090" title="Świńska Wojna">
Świńska Wojna



</doc>
<doc id="90091" url="https://pl.wikipedia.org/wiki?curid=90091" title="Roszczenia Alabamy">
Roszczenia Alabamy

Roszczenia Alabamy (ang. "Alabama Claims", dokładniej "roszczenia związane z działaniami okrętu „Alabama”") – zespół żądań wysuniętych przez władze amerykańskie wobec Wielkiej Brytanii w związku z bezpośrednimi i pośrednimi szkodami, jakie Stany Zjednoczone odniosły z powodu wrogiej działalności konfederackich okrętów CSS „Alabama”, „Georgia”, „Florida” i „Shenandoah”.
Okręty te zostały zbudowane i wyposażone w brytyjskich stoczniach z wydatną oficjalną pomocą. Nieoficjalnie także władze brytyjskie wspierały działania tych okrętów. Okręty te, nazywane krążownikami konfederackimi, prowadziły działania rajderskie – niszczenie lub zdobywanie statków handlowych, pochodzących ze stanów północy. Według roszczeń, odniesiono bezpośrednie straty w postaci zatopionych statków (ponad 150 jednostek) i utracie ładunku, jak i pośrednie w wyniku szkód, jakie poniosła gospodarka amerykańska.
Oba kraje nie zdołały osiągnąć porozumienia, lecz w traktacie waszyngtońskim zawartym pomiędzy krajami w 1871 zgodzono się na poddanie sporu pod arbitraż międzynarodowy, co było sprawą bez precedensu. Komisja arbitrażowa, w której skład weszli Charles Francis Adams jako przedstawiciel USA, Alexander J.E. Cockburn reprezentujący Wielką Brytanię i trzech przedstawicieli krajów neutralnych (o ich wyznaczenie poproszeni zostali król Włoch Wiktor Emanuel II, cesarz Brazylii Piotr II oraz prezydent Szwajcarii Karl Schenk), zebrała się w Genewie, odbywając w tamtejszym ratuszu kilka sesji w latach 1871–1872. Przewodniczącym wybrany został przedstawiciel Włoch, hrabia Frederick Sclopis. Komisja odrzuciła amerykańskie roszczenia dotyczące skutków pośrednich, lecz przychyliła się do amerykańskich żądań, by Wielka Brytania zapłaciła odszkodowania za straty bezpośrednie, które zostały oszacowane na 15,5 milionów dolarów. Werdykt został zaakceptowany przez obie strony sporu.

</doc>
<doc id="90093" url="https://pl.wikipedia.org/wiki?curid=90093" title="Sygnał">
Sygnał

Sygnał – abstrakcyjny model dowolnej mierzalnej wielkości zmieniającej się w czasie, generowanej przez zjawiska fizyczne lub systemy. Może być opisany za pomocą aparatu matematycznego, np. poprzez podanie pewnej funkcji zależnej od czasu. Mówi się wtedy, że sygnał niesie informację lub też umożliwia przepływ strumienia informacji.
Zastosowania.
Za pomocą sygnału można:
Sygnały znajdują zastosowanie w następujących dziedzinach:
Opis i parametry sygnałów.
Sygnały można przedstawić w postaci:
Każdy sygnał może być opisany przez jedną z następujących wielkości:
Rodzaje sygnałów.
Dowolne sygnały można podzielić w następujący sposób:
Proces przekształcenia sygnału analogowego na dyskretny nazywany jest dyskretyzacją (próbkowaniem, digitalizacją). Zamianę wartości analogowej na cyfrową określa się jako kwantyzację. Podczas obu tych przekształceń tracona jest część informacji zawartej w sygnale analogowym, co opisuje się jako szum kwantyzacji. Urządzenie przetwarzające jeden sygnał na inny nazywane jest przetwornikiem.

</doc>
<doc id="90098" url="https://pl.wikipedia.org/wiki?curid=90098" title="Michał Goleniewski">
Michał Goleniewski

Michał Franciszek Goleniewski (ur. 16 sierpnia 1922 w Nieświeżu, zm. 2 lipca 1993 w Nowym Jorku) – podpułkownik aparatu bezpieczeństwa Polski Ludowej, agent wywiadu USA.
Życiorys.
Urodził się w rodzinie Michała, który pracował jako księgowy, i Janiny Goleniewskich. Jego wykształcenie ograniczyło się do 4 klas gimnazjum, które zdołał ukończyć do wybuchu II wojny światowej w 1939 roku. W czasie okupacji niemieckiej aresztowano go za działalność w organizacji niepodległościowej. Następnie pracował w Wolsztynie.
W 1945 roku został przyjęty do Polskiej Partii Robotniczej i do pracy w organach bezpieczeństwa Polski Ludowej. W 1947 roku ukończył kurs szefów PUBP w Legionowie. W strukturach aparatu bezpieczeństwa szybko awansował, pracując między innymi: w PUBP w Zielonej Górze, WUBP w Poznaniu, WUBP w Gdańsku, MBP i KdsBP w Warszawie. Pełniąc kolejno funkcję: intendenta, referenta, zastępcy szefa (PUBP), naczelnika (WUBP), naczelnika Wydziału IX w Departamencie I (MBP) i zastępcy dyrektora Departamentu II (KdsBP). W latach 1955–1957, był zastępcą szefa Głównego Zarządu Informacji.
Uważany był przez zwierzchników za oficera wybitnie inteligentnego, choć trudnego pod względem charakteru. Działał jako mąż zaufania NKWD i KGB w polskich strukturach wywiadowczych.
W 1959 roku rozesłał do placówek CIA w Europie listy wyjawiające szczegóły szpiegowskiej działalności Harry’ego Houghtona, agenta w strukturach administracji brytyjskiej. Po uzgodnieniach telefonicznych, 4 stycznia 1961 roku wraz ze swą kochanką zgłosił się w rezydenturze wywiadu amerykańskiego w Berlinie Zachodnim. Wyjawił wówczas miejsce, w którym ukrył kolekcję mikrofilmów zawierających tajne materiały oraz zdekonspirował znane sobie siatki szpiegowskie na Zachodzie. Dzięki jego zeznaniom ujęto agentów radzieckich: George’a Blake’a funkcjonariusza brytyjskiej MI-6, Heinza Felfego z niemieckiej Organizacji Gehlena, amerykańskiego dyplomatę w Warszawie Irwina C. Scarbecka, szwedzkiego attaché Stiga Wennerströma oraz Gordona Lonsdale’a (Konon Mołody).
W 1961 roku został zawieszony w czynnościach służbowych, a następnie wyrokiem Sądu Warszawskiego Okręgu Wojskowego w Warszawie skazany na karę śmierci, utratę praw publicznych i obywatelskich praw honorowych na zawsze oraz przepadek całego mienia na rzecz Skarbu Państwa z powodów: "1) jako oficer WP i naczelnik Wydziału VI Departamentu I MSW działając na szkodę Państwa Polskiego, dopuścił się ucieczki zagranicę do NRD i przekazania agenturze wywiadu imperialistycznego wiadomości stanowiących tajemnicę państwową specjalnego znaczenia; 2) na przestrzeni lat 1958–1960 dopuścił się zagarnięcia mienia społecznego, nad którym sprawował zarząd z tytułu zajmowanego stanowiska, sumy 500 dolarów USA i 200 funtów szterlingów; 3) w dniach 27.12.1960 r. i 4.01.1961 r. w Berlinie zagarnął mienie społeczne, nad którym sprawował zarząd z tytułu zajmowanego stanowiska, a to 16300 marek NRF, 300 dolarów USA i 600 marek NRD".
Po pewnym czasie Michał Goleniewski zaczął twierdzić, że jest cudownie ocalałym carewiczem Aleksym, zbiegłym do Polski w 1917 roku. We wrześniu 1964 roku, obwołano go nawet następcą tronu Rosji. Wraz z utwierdzaniem swych roszczeń do korony rozszerzał swoje oskarżenia o szpiegostwo na rzecz Związku Radzieckiego. Objął nimi m.in. profesora Harvardu Henry’ego Kissingera, późniejszego sekretarza stanu USA oraz oficera brytyjskiej tajnej służby (Secret Service – MI5, następnie jej szefa), Michaela Hanleya. Budziło to coraz większe wątpliwości oficerów pracujących z Goleniewskim, a niektórzy uważali go nawet za schizofrenika.
Innego zdania byli James Jesus Angleton i późniejszy dyrektor CIA, Richard Helms. Obaj twierdzili, że zachowanie Goleniewskiego było sprytną grą, maskującą fakt, iż cały czas podlegał kontroli KGB, które za jego pośrednictwem zdecydowało się wydać część swojej agentury. Potwierdzał to jego były zwierzchnik, pułkownik Witold Sienkiewicz:
"Sprawa Michała Goleniewskiego miała być specjalną kombinacją operacyjną, przeprowadzaną przez wywiad polski, Departament I MSW, wspólnie z wywiadem Związku Radzieckiego I Zarząd Główny KGB. Myślę, że Goleniewski nie był większym wariatem niż my wszyscy".
Michał Goleniewski zmarł w nowojorskim szpitalu w wieku 71 lat. Przyczyną śmierci była przewlekła choroba.
Ojciec Jerzego Goleniewskiego, gitarzysty basowego zespołu Breakout.

</doc>
<doc id="90100" url="https://pl.wikipedia.org/wiki?curid=90100" title="Lourdes">
Lourdes

 (wym. [], uproszczona: "lurd") – miasto i gmina w południowo-zachodniej Francji, u podnóża Pirenejów, nad rzeką Gave de Pau, w regionie Oksytania, w departamencie Pireneje Wysokie.
Według danych na rok 1990 gminę zamieszkiwało 16 300 osób, a gęstość zaludnienia wynosiła 441 osób/km² (wśród 3020 gmin regionu Midi-Pireneje Lourdes plasuje się na 14. miejscu pod względem liczby ludności, natomiast pod względem powierzchni na miejscu 195.).
Największy we Francji i jeden z największych na świecie ośrodków kultu maryjnego i cel pielgrzymek, odwiedzany rocznie przez 6 mln osób z całego świata (w okresie od marca do października). Według nauki Kościoła rzymskokatolickiego 11 lutego 1858 r. przy jaskini Massabielle 14-letniej Bernadecie Soubirous objawiła się Matka Boża, przedstawiając się jej w miejscowym dialekcie: «Que soy era Immaculada councepciou» – «Jestem Niepokalane Poczęcie». W 1874 w tym miejscu ustawiono statuę Matki Bożej z Lourdes, następnie neogotycką bazylikę. Sama Bernadette Soubirous wstąpiła w 1866 roku do klasztoru Nevers, a w 1933 r. została kanonizowana.
Lourdes ma rozwiniętą infrastrukturę pielgrzymkowo-turystyczną (kilkadziesiąt tysięcy miejsc noclegowych). W mieście jest wiele zabytków, m.in. zamek z XIV wieku, dwupoziomowy kościół z drugiej połowy XIX wieku, neobizantyjski kościół Różańcowy z końca XIX wieku, podziemna bazylika św. Piusa X.
Od 1990 r. Lourdes utrzymuje partnerskie stosunki z Częstochową. Zostało opisane w powieści Émile’a Zoli pod tytułem "Lourdes".
W miejscowości znajduje się stacja kolejowa Gare de Lourdes.

</doc>
<doc id="90102" url="https://pl.wikipedia.org/wiki?curid=90102" title="Arkonia (korporacja)">
Arkonia (korporacja)

Korporacja akademicka Arkonia – ideowo-wychowawcze stowarzyszenie skupiające męską młodzież akademicką narodowości polskiej powstałe 9 maja 1879 roku w Rydze na tamtejszej Politechnice. Celami Arkonii jest krzewienie patriotyzmu wśród swoich członków i w społeczeństwie, kształtowanie postaw moralnych młodzieży, godności osobistej i honoru, integracja środowiska, a także organizowanie życia towarzyskiego. Formy organizacyjne Arkonii zaczerpnięte są z wzorów korporacji niemieckich i wzbogacone o silną nutę samokształceniowo-wychowawczą.
Insygnia i odznaki.
Barwy Arkonii to granat, biel i zieleń. Symbolizują one odpowiednio: wierność ideałom, prawdę oraz nadzieję.
Dewiza Arkonii brzmi "Veritate ac Labore" (z łac. Prawdą a Pracą).
Herb Arkonii autorstwa Tadeusza Zaleskiego to trójpolowa tarcza podzielona ukośnie z lewej strony na prawą. Na polu granatowym znajduje się siedmioramienna gwiazda symbolizująca prawdę oraz mądrość. Na części białej, środkowej, widnieje tzw. cyrkiel, czyli monogram składający się z pierwszych liter zawołania "Arkonia vivat, crescat, floreat" (z. łac. Arkonia, niech żyje, rozwija się i kwitnie). Piramida, symbol pracy, zdobi pole zielone. Nad tarczą hełm w koronie, a nad nim dwa białe orle pióra. Pod tarczą szarfa z napisem "Veritate ac Labore".
Banda Arkonii noszona jest z prawego ramienia do lewego boku. Barwiarze i filistrzy noszą trójkolorowe bandy ozdobione herbem Arkonii. Fuksy noszą jednobarwne, granatowe bandy z cyrklem korporacji.
Dekiel barwiarza i filistra Arkonii to czapka studencka w barwach korporacji z wyszytą na denku siedmioramienną gwiazdą. Dekiel fuksowski posiada jedynie barwę granatową.
Historia.
Arkonia powstała 9 maja 1879 roku w Rydze. Dążeniem jej założycieli było powołanie do życia legalnego stowarzyszenia studenckiego, które jednoczyłoby polską młodzież studiującą na Politechnice Ryskiej. W tym celu przyjęto formułę organizacyjną korporacji niemieckich, nadając zarazem Arkonii charakter stowarzyszania ideowo-wychowawczego. Za podstawy funkcjonowania przyjęto: umacnianie tożsamości narodowej, dążność do zdobywania wiedzy, rozwijanie więzów przyjaźni, pracę nad kształtowaniem cech charakteru, a wszystko to osiągane przez atmosferę zgodnego i pogodnego współżycia.
Przeniesiona po I wojnie światowej do Warszawy Arkonia przeżywała rozkwit, włączając się do odbudowy i obrony odrodzonej państwowości. W 1921 roku Arkonia była jedną z korporacji założycielskich Związku Polskich Korporacji Akademickich, jednakże z powodu jego upolitycznienia w 1933 roku na kilka lat opuściła jego szeregi. W okresie XX-lecia międzywojennego obok Konwentu Polonia Arkonia była najbardziej liczną spośród polskich korporacji.
Katastrofa II wojny światowej i okres PRL-u nie pozwoliły na pełne funkcjonowanie stowarzyszenia. Mimo to idea Arkonii pielęgnowana przez jej spadkobierców żyła. Na nieformalnych spotkaniach w kraju i w emigracyjnym Londynie, Arkoni wraz z rodzinami kultywowali jej tradycje.
Po przełomie 1989 roku Arkonia znów pojawiła się na warszawskich uczelniach. W nowych okolicznościach, stojąc wobec podobnych wyzwań Arkonia kontynuuje dzieło swoich założycieli.
Podanie Stefana Kozłowskiego.
Podanie Stefana Kozłowskiego jest najstarszym dokumentem ideowym Arkonii, a zarazem pierwszym w dziejach polskiego ruchu korporacyjnego dokumentem ujmującym cele i zadania korporacji. Sformułowane w 1881 roku w postaci podania do Koła Arkonii, funkcjonuje jako deklaracja ideowa Arkonii, pozostawało ze względu na politykę zaborców, utajnione do roku 1920. Pomimo upływu lat oraz wypracowania, w miarę zachodzących zmian historycznych, kolejnych deklaracji ideowych, tezy w nim zawarte pozostają dla członków Arkonii nadal aktualne.
"Podanie Stefana Kozłowskiego – Ryga, 1881"
”"Cel i moralne obowiązki członków Arkonii formułują się w ten sposób:"
"Koło Arkonii ma za zadanie wykształcenie i dostarczenie Krajowi ludzi dobrze myślących, połączonych ze sobą solidarnie, dążących do polepszenia położenia Kraju pracą i postępowaniem opartym na pewnych przyjętych zasadach, a mianowicie: przez rozwijanie i popieranie czynnie samodzielnej pracy narodowej nad podniesieniem bytu moralnego i materialnego Kraju, wolnej od niechęci i uprzedzeń do jakichkolwiek warstw w społeczeństwie naszym i ze szczególnym uwzględnieniem potrzeb mniej oświeconych warstw narodu."”
Umowy kartelowe.
Uroczyste sformalizowanie przyjaznych stosunków pomiędzy dwiema korporacjami i zobowiązanie się do utrzymywania ich w przyszłości nosi w kulturze korporacyjnej miano umowy kartelowej (kartelu). W tradycji Arkonii istnieją wyłącznie kartele wieczyste. W swej 130-letniej historii, Arkonia zawarła takie umowy z:

</doc>
<doc id="90109" url="https://pl.wikipedia.org/wiki?curid=90109" title="Sąd Najwyższy Stanów Zjednoczonych">
Sąd Najwyższy Stanów Zjednoczonych

Sąd Najwyższy Stanów Zjednoczonych (ang. "Supreme Court of the United States") – naczelny organ władzy sądowniczej Stanów Zjednoczonych, będący najwyższą instancją w zakresie prawa konstytucyjnego, składający się z 9 sędziów, wyznaczonych przez Prezydenta Stanów Zjednoczonych i zatwierdzonych przez Senat. Prezes Sądu Najwyższego przewodniczy jego posiedzeniom i impeachmentowi, a także reprezentuje Sąd na zewnątrz.
Amerykańska konstytucja nie precyzuje liczby sędziów Sądu Najwyższego – jest ona ustalana przez Kongres. Od 1869 roku w sądzie zasiada 9 sędziów, wcześniej liczba ta była wielokrotnie zmieniana.
Historia.
Sąd Najwyższy Stanów Zjednoczonych został powołany na mocy art. 3 § 1. Konstytucji Stanów Zjednoczonych, jednak ustawa zasadnicza pozostawiła ustalenie szczegółów funkcjonowania federalnej władzy sądowniczej w gestii Kongresu Stanów Zjednoczonych. Kongres dokonał tego w 1789 roku w ustawie o nazwie "Judiciary Act". Komisji senackiej odpowiedzialnej za stworzenie tej ustawy przewodniczył Oliver Ellsworth, senator ze stanu Connecticut i późniejszy prezes Sądu Najwyższego.
Pierwszym przewodniczącym Sądu Najwyższego prezydent George Washington mianował Johna Jaya. W skład pierwszego sądu weszli również John Blair, William Cushing, James Wilson, James Iredell i John Rutledge. Po raz pierwszy sąd zebrał się w Nowym Jorku w 1790 roku, jednak na obrady dotarło zaledwie trzech sędziów. W skład każdego z sądów okręgowych (sądów niższej instancji) wchodziło oprócz sędziego z sądu rejonowego również dwóch sędziów Sądu Najwyższego.
Jedną z najważniejszych pierwszych kwestii rozpatrzonych przez Sąd Najwyższy była sprawa "Chisholm v. Georgia". W sprawie tej obywatel stanu Karolina Południowa popierający Królestwo Wielkiej Brytanii podczas wojny o niepodległość Stanów Zjednoczonych wniosło o wypłacenie im odszkodowania przez stan Georgia za skonfiskowany majątek. W swoim werdykcie z 1793 roku sąd uznał konstytucyjne prawo indywidualnych obywateli jednych stanów do wnoszenia skarg na inne stany. Ta decyzja została następnie odwrócona poprzez uchwalenie 11. poprawki do Konstytucji Stanów Zjednoczonych.
W związku z rozpoczętymi w Europie w 1792 roku działaniami wojennymi, George Washington usiłował zapewnić Stanom Zjednoczonym bezpieczeństwo, zachowując w tym konflikcie neutralność, i wysłał do Sądu Najwyższego 29 pytań dotyczących traktatów międzynarodowych i prawa międzynarodowego prosząc o pomoc w ich interpretacji. Mimo że w skład Sądu wchodziło wielu doświadczonych dyplomatów, sąd zdecydowanie odmówił. Zdaniem sędziów zgodnie z konstytucją sąd nie miał prawa wypowiadać się w kwestiach będących domeną władzy wykonawczej i wydawać opinii doradczych. Zasada ta obowiązuje do dnia dzisiejszego – Sąd Najwyższy orzeka wyłącznie w konkretnych sprawach sądowych, nie pełni funkcji doradczej.
Przełomowe decyzje Sądu Najwyższego.
Mianem „przełomowych” określa się orzeczenia Sądu Najwyższego, które w sposób znaczący zmieniają interpretację obowiązującego prawa poprzez ustanowienie nowej doktryny prawnej, obalenie wcześniej obowiązującego precedensu, distinguishing lub ustanowienie nowego standardu orzecznictwa.
"Marbury v. Madison".
Pierwszą przełomową decyzją była sprawa z 1803 roku, w wyniku której Sąd Najwyższy uzyskał prawo do kontroli konstytucyjności aktów wydawanych przez władzę ustawodawczą i wykonawczą. pozwał Sekretarza Stanu Jamesa Madisona o niedostarczenie dokumentów powołujących go na stanowisko do Senatu powołując się na zapisy Judiciary Act. Gdy sprawa trafiła do Sądu Najwyższego, ten orzekł, że sekretarz miał obowiązek dostarczyć dokumenty zgodnie z niekonstytucyjną ustawą, w związku z czym nie mógł on wydać nakazu ich dostarczenia.
Decyzja została podjęta większością głosów 4–0, opowiedzieli się za nią sędziowie John Marshall (prezes), William Paterson, Samuel Chase i Bushrod Washington; William Cushing i Alfred Moore nie brali udziału w sprawie.
"McCulloch v. Maryland".
W sprawie "" w 1819 roku Sąd Najwyższy decydował, czy władze stanowe Maryland mają prawo do nakładania podatku na Drugi Bank Stanów Zjednoczonych. Pomimo że w Konstytucji nie znalazły się żadne zapisy dotyczące założenia banku przez rząd federalny, sąd uznał, że rząd miał prawo założyć bank centralny na podstawie art. 1 Konstytucji, którego sekcja 8. głosiła, że Kongres „miał prawo nakładać i ściągać podatki”, a bank (zgodnie z orzeczeniem Sądu) był odpowiednią instytucją „pomagającą rządowi we wprowadzaniu i pobieraniu podatków”. Ustalił on również, że prawo federalne jest nadrzędne wobec prawa stanowego. Decyzja Sądu miała kluczowe znaczenie w kształtowaniu się amerykańskiego federalizmu poprzez zbalansowanie praw władz federalnych i stanowych.
Decyzja została podjęta większością głosów 6–0, opowiedzieli się za nią sędziowie John Marshall (prezes), Bushrod Washington, William Johnson, Henry Brockholst Livingston, Gabriel Duvall i Joseph Story; Thomas Todd nie brał udziału w sprawie.
"Gibbons v. Ogden".
W 1824 roku Sąd Najwyższy w sprawie uznał, że organy władz stanowych nie mogą ingerować w uprawnienia władz federalnych w zakresie regulowania handlu pomiędzy poszczególnymi stanami. W 1798 roku stan Nowy Jork przyznał Robertowi Fultonowi i Robertowi R. Livingstonowi 20-letni monopol na żeglugę na wodach stanowych Nowego Jorku. Aaron Ogden nabył prawa do żeglowania parowcami między Nowym Jorkiem a New Jersey. W 1819 roku Ogden pozwał Thomasa Gibbonsa, który żeglował parowcami na tych samych wodach bez zakupu zezwolenia od Fultona i Livingstona. Sądy pierwszej i drugiej instancji, a także Sąd Najwyższy uznały, że Gibbons miał prawo żeglować po wodach stanowych Nowego Jorku. Uwzględniając charakter sprawy, Sąd Najwyższy zastosował opisaną w Konstytucji USA "klauzulę o handlu międzystanowym", która później stała się narzędziem umacniania władzy federalnej w stosunkach ze stanami.
Decyzja została podjęta większością głosów 6–0, opowiedzieli się za nią sędziowie John Marshall (prezes), Bushrod Washington, William Johnson, Thomas Todd, Gabriel Duvall i Joseph Story; Smith Thompson nie brał udziału w sprawie.
"Dred Scott v. Sandford".
W 1857 roku, 4 lata przed wojną secesyjną, Sąd Najwyższy decydował w sprawie "Dred Scott v. Sandford", czy czarnoskóry niewolnik Dred Scott, czasowo przebywający w stanie Illinois (w którym niewolnictwo było zakazane) może zostać uznany za człowieka wolnego. W pierwszej instancji sąd stanowy w Missouri uznał Scotta za człowieka wolnego, natomiast sąd drugiej instancji (Sąd Najwyższy stanu Missouri) uchylił decyzję sądu pierwszej instancji i odrzucił powództwo. Scott nie posiadał obywatelstwa Stanów Zjednoczonych, przez co nie miał prawa do wytoczenia powództwa przed Sądem Najwyższym. Gdy Scott stał się własnością nowojorczyka Johna F. A. Sanforda, jego adwokaci postanowili wnieść apelację od decyzji sądu niższej instancji, twierdząc, że w związku z tym, że sprawa toczy się pomiędzy obywatelami dwóch stanów, podlega ona jurysdykcji sądów federalnych. Federalny Sąd Okręgowy dla Dystryktu Missouri uznał, że Scott jest własnością Sanforda, przez co nie może zostać uznany za obywatela USA. Następnie pełnomocnicy Scotta złożyli apelację do Sądu Najwyższego. Sąd orzekł, że Scott w związku z tym, że jest osobą pochodzenia afrykańskiego, nie może zostać uznany za obywatela Stanów Zjednoczonych, a ponadto, że Kompromis Missouri jest niezgodny z Konstytucją oraz, że 5. poprawka do Konstytucji zabrania rządowi uznawania przebywających na terytoriach federalnych niewolników za osoby wolne.
Decyzja była jedną z przyczyn wybuchu wojny secesyjnej, spowodowała eskalację napięcia między mieszkańcami stanów północnych i południowych i jest uznawana przez część prawników za najgorszą w historii Sądu Najwyższego, została ona podjęta większością głosów 7–2, opowiedzieli się za nią sędziowie Roger Brooke Taney (prezes), James Moore Wayne, John Catron, Peter Vivian Daniel, Samuel Nelson, Robert Cooper Grier, John Archibald Campbell; Benjamin Robbins Curtis i John McLean złożyli zdania odrębne. Decyzja Sądu została odwrócona przez przyjęcie przez Kongres 13., 14., 15. poprawki do Konstytucji Stanów Zjednoczonych.
"Schneck v. United States".
W 1919 roku, w trakcie I wojny światowej Sąd Najwyższy decydował w sprawie , czy członek Socjalistycznej Partii Ameryki i działacz antywojenny Charles Schenck miał prawo tworzyć i roznosić ulotki wzywające do uchylania się od służby wojskowej, którą porównywał do niewolnictwa. 2 lata wcześniej, w 1917 roku weszła w życie ustawa o szpiegostwie ("Espionage Act"), zabraniająca utrudniania działań sił zbrojnych podczas wojny. Schenck został skazany za nieprzestrzeganie przepisów tej ustawy. Jego pełnomocnicy argumentowali, że działanie Schencka było chronione przez 1. poprawkę do Konstytucji Stanów Zjednoczonych.
Sąd Najwyższy większością 9–0 zatwierdził decyzję sądu pierwszej instancji i uznał, że Schenck mógł zostać skazany ze względu na realne i aktualne zagrożenie ("clear and present danger") dla bezpieczeństwa Stanów Zjednoczonych, opinię sądu napisał Oliver Wendell Holmes Junior. W swojej opinii napisał on, że wolność słowa nie może zapewniać bezkarności osobie, która w teatrze fałszywie krzyczy „pożar” i wywołuje w ten sposób panikę. Decyzja ta została następnie zmieniona przez decyzję Sądu z 1969 roku w sprawie .
"Brown v. Board of Education".
W 1896 roku w sprawie "" Sąd Najwyższy zdecydował, że zasada "separate but equal" była zgodna z Konstytucją Stanów Zjednoczonych. Decyzja ta przez następne 58 lat stanowiła podstawę prawną dla segregacji rasowej w transporcie publicznym oraz w budynkach użyteczności publicznej, takich jak m.in. hotele, teatry i szkoły, tym samym w praktyce czyniąc z Afroamerykanów obywateli drugiej kategorii.
We wrześniu 1951 roku ojciec czarnoskórej trzecioklasistki Lindy Brown, Oliver Brown postanowił, że odwiezie swoją córkę pierwszego dnia nauki w nowym roku szkolnym nie do szkoły, do której dotychczas uczęszczała, ale do położonej bliżej jej miejsca zamieszkania Sumner Elementary School, w której uczyły się jasnoskóre dzieci. Ostatecznie dyrektor Sumner Elementary School uznał, że dziewczynka nie może się uczyć w tej szkole, ponieważ była ona przeznaczona dla osób jasnoskórych. 28 lutego 1951 NAACP złożyło pozew przeciwko szkole w Sądzie Dystryktowym USA dla Dystryktu Kansas. Sąd ten uznał, że decyzja dyrektora o nieprzyjęciu Lindy Brown do szkoły była zgodna z prawem. Krajowe Stowarzyszenie na rzecz Popierania Ludności Kolorowej 1 października 1951 złożyło apelację od decyzji Sądu Dystryktowego w Sądzie Najwyższym Stanów Zjednoczonych. NAACP, którego jednym z reprezentantów był późniejszy sędzia Sądu Najwyższego Thurgood Marshall, argumentowało, że zasada "separate but equal" była niezgodna z 14. poprawką do Konstytucji Stanów Zjednoczonych. School Board of Education of Topeka kwestionowało argumentację NAACP, twierdząc, że władze stanowe w momencie ratyfikacji poprawki, nie zamierzały zakazać segregacji rasowej.
Sąd uznał, że zasada "separate but equal" była niezgodna z 14. poprawką do Konstytucji Stanów Zjednoczonych, zmieniając tym samym obowiązujący precedens. Decyzja ta została podjęta większością głosów 9–0. Decyzja, po ogłoszeniu przez Earla Warrena, spotkała się z głęboką dezaprobatą ze strony jasnoskórych polityków z Południa, napisali oni tzw. "", dokument, w którym krytykowano desegregację rasową i decyzję Sądu Najwyższego.
"Gideon v. Wainwright".
3 czerwca 1961 bezdomny włóczęga ze stanu Floryda, został oskarżony o włamanie do sali bilardowej, z której skradziono około 65 dolarów amerykańskich, kilka butelek piwa i kilka butelek Coca-Coli. W trakcie postępowania przed sądem stanowym hrabstwa Bay ("Bay County Circuit Court"), poprosił sędziego Roberta L. McCrary’ego Jr. o wyznaczenie mu obrońcy, jako że nie było go stać na opłacenie adwokata. Sędzia odmówił i poinformował oskarżonego, że prawo do korzystania z obrońcy, zgodnie z florydzkim prawem, było zagwarantowane jedynie w procesach sądowych dotyczących zabójstw. Sąd skazał Gideona na najsurowszą możliwą karę za to przestępstwo – na 5 lat pozbawienia wolności. Gideon złożył odwołanie od decyzji sądu pierwszej instancji, rozpatrzone negatywnie przez Sąd Najwyższy Florydy. Powód twierdził w owym odwołaniu, że niewyznaczenie obrońcy przez sędziego naruszyło jego konstytucyjne prawa. Następnie złożył odręcznie napisaną petycję o ponowne rozpatrzenie sprawy w Sądzie Najwyższym Stanów Zjednoczonych.
18 marca 1963, większością 9–0 Sąd Najwyższy zdecydował, iż na podstawie 6. poprawki do Konstytucji Stanów Zjednoczonych sądy stanowe są zobowiązane do zagwarantowania pomocy prawnej oskarżonym w sprawach karnych, których nie stać na zatrudnienie adwokata, zmieniając tym samym decyzję Sądu Najwyższego z 1942 roku w sprawie .
Po ponownym rozpatrzeniu sprawy, tym razem z udziałem obrońcy, po odbyciu 2 lat kary pozbawienia wolności, Gideon został uznany za niewinnego popełnienia zarzucanego mu czynu.
Prokurator generalny, Robert F. Kennedy w ten sposób ocenił decyzję Sądu Najwyższego w sprawie "Gideon v. Wainwright":
"Miranda v. Arizona".
3 marca 1961 Ernesto Miranda zgwałcił wracającą z pracy opóźnioną umysłowo 18-latkę, Lois Ann Jameson. 10 dni później, 13 marca Miranda został zatrzymany w swoim domu w Phoenix. Podczas okazania Lois Ann Jameson miała problemy ze zidentyfikowaniem sprawcy, stwierdziła, że Miranda był podobny do sprawcy, jednak nie była przekonana o jego winie. W trakcie przesłuchania, policjanci wprowadzili Mirandę w błąd, sugerując, że pokrzywdzona rozpoznała w nim sprawcę, a także nie poinformowali go o przysługującym mu prawie do zachowania milczenia i prawie do obecności adwokata. Miranda przyznał się do popełnienia zarzucanego mu czynu, podpisując także oświadczenie „o pełnej świadomości swoich praw”. Sąd hrabstwa Maricopa skazał oskarżonego na karę pozbawienia wolności od 20 do 30 lat, od wyroku tego sądu skazany złożył odrzuconą apelację w Sądzie Najwyższym Arizony. Następnie złożył apelację w Sądzie Najwyższym Stanów Zjednoczonych.
13 czerwca 1966 Sąd Najwyższy Stanów Zjednoczonych większością głosów 5–4 uchylił wyrok w sprawie Mirandy i postępowanie policjantów uznał za pogwałcenie konstytucyjnych praw podejrzanych o popełnienie przestępstwa w czasie przesłuchania. Od tego momentu amerykańscy policjanci byli zobowiązani do informowania oskarżonych o popełnienie przestępstwa o przysługujących im prawach Mirandy – prawie do milczenia, prawie do adwokata i do jego obecności podczas aresztowania i przesłuchania, prawie do adwokata ustanowionego z urzędu, a także o byciu poinformowanym o tym, że wszystko, co oskarżony zezna, może być użyte przeciwko niemu w trakcie procesu sądowego. W ponownie przeprowadzonym procesie sądowym Miranda został uznany za winnego popełnienia przestępstwa gwałtu, został skazany na 11 lat pozbawienia wolności, a następnie warunkowo przedterminowo zwolniony.
"Tinker v. Des Moines".
W 1965 roku kilku uczniów szkoły w mieście Des Moines w stanie Iowa postanowiło w ramach protestu przeciwko wojnie wietnamskiej założyć czarne opaski na ramię. W związku z protestem władze szkolne postanowiły nałożyć zakaz noszenia czarnych opasek w szkole. Gdy Mary Beth Tinker 16 grudnia 1965 przybyła do szkoły z założoną na ramię czarną opaską i odmówiła jej zdjęcia, została jej tymczasowo odebrana możliwość uczestnictwa w zajęciach szkolnych. Rodzice Mary Beth Tinker zaskarżyli decyzję szkoły do Sądu Dystryktowego dla Południowego Dystryktu Iowa i oskarżyli szkołę o naruszenie wolności słowa. Sąd uznał, że noszenie opasek może zakłócić proces uczenia się. W apelacji Sąd Apelacyjny dla Piątego Okręgu zatwierdził decyzję sądu niższej instancji.
W 1969 roku Sąd Najwyższy większością głosów 7–2 uznał, że zarówno uczniowie, jak i nauczyciele „nie tracą swoich konstytucyjnych praw do wolności słowa lub ekspresji, przekraczając bramę szkoły”, a sankcje dyscyplinarne za odmowę zdjęcia czarnych opasek z ramion zostały uznane za sprzeczne z tą konstytucyjnie zagwarantowaną wolnością. Uzasadnienie decyzji Sądu zostało sporządzone przez sędziego Abe Fortasa.
"Roe v. Wade".
W wieku 21 lat, w 1969 roku Norma McCorvey dowiedziała się, że jest po raz trzeci w swoim życiu w ciąży. Nie wychowywała żadnego ze swoich dwóch narodzonych dzieci – jedno z nich oddała pod opiekę swojej matce, a drugie do adopcji. McCorvey postanowiła dokonać aborcji, jednak w Teksasie, w którym mieszkała ustawodawca zdecydował się na dopuszczenie możliwości dokonania aborcji tylko w przypadku zagrożenia życia matki. W 1971 roku złożyła w Sądzie Dystryktowym dla Północnego Dystryktu Teksasu pozew przeciwko prokuratorowi hrabstwa Dallas Henry’emu Wade’owi. Sąd odrzucił pozew, a McCorvey w międzyczasie urodziła dziewczynkę, którą po kilku dniach po porodzie oddała do adopcji. W tym samym roku obie strony pozwu złożyły apelację od decyzji sądu niższej instancji w Sądzie Najwyższym.
22 stycznia 1973 roku Sąd Najwyższy unieważnił restrykcyjne prawo aborcyjne Teksasu i innych stanów stosunkiem głosów 7–2. W uzasadnieniu do orzeczenia sędziowie odwołali się do 14. poprawki do Konstytucji Stanów Zjednoczonych, uznającej prawo do decydowania o sprawach prywatnych, a za taką uznano ciążę i decyzję o urodzeniu dziecka lub dokonaniu aborcji. 
W opinii wydanej w czerwcu 2022 roku w sprawie "Dobbs v. Jackson Women’s Health Organization" Sąd Najwyższy zmienił orzeczenie z 1973 roku, uznając, że sprawa regulacji aborcji leży w gestii władz stanowych.

</doc>
<doc id="90110" url="https://pl.wikipedia.org/wiki?curid=90110" title="Bernadeta Soubirous">
Bernadeta Soubirous

Bernadetta Soubirous (właśc. fr. "Bernarde-Marie Soubirous" lub "Maria Bernada Sobirós"; ur. 7 stycznia 1844 w Lourdes, zm. 16 kwietnia 1879 jako siostra zakonna Zgromadzenia Sióstr Miłości w Nevers (fr. "Soeurs de la Charité et de l’Instruction Chrétienne de Nevers")) – francuska święta Kościoła katolickiego oraz wizjonerka.
Życiorys.
Bernadeta była najstarszą córką z dziewięciorga dzieci ubogiego młynarza Franciszka Soubirous i Luizy Casterot. Od dzieciństwa była słabego zdrowia i często chorowała. Mając 11 lat przeżyła epidemię cholery. Zachorowała wtedy na astmę i gruźlicę. W wieku 14 lat, w 1858 – osiemnastokrotnie ujrzała Matkę Bożą w grocie Massabielle w Lourdes.
Cel objawień został ukazany przez samą Maryję, gdy przedstawiła się Bernadecie w miejscowej odmianie dialektu gaskońskiego języka oksytańskiego: "Que soy era Immaculada Councepciou" – „Jestem Niepokalane Poczęcie”. Było to cztery lata po uroczystym ogłoszeniu przez papieża Piusa IX dogmatu o zachowaniu Matki Chrystusa od zmazy grzechu pierworodnego. Matka Boża miała poprosić Bernadetę, by odgarnęła nieco ziemi pod skałą i odkryła źródło, które zaczęło wypływać coraz obficiej. Źródło to istnieje do dziś i jest celem pielgrzymek milionów chorych, z których wielu daje świadectwo duchowego i fizycznego uzdrowienia po kąpieli w nim. Maryja poleciła też, by dziewczyna modliła się na różańcu.
Bernadeta była chorowitym dzieckiem; przez większość życia cierpiała na astmę. Przez sobie współczesnych była uważana za osobę naiwną i prostoduszną, a pomimo surowych przesłuchań, zarówno przez oficjeli Kościoła katolickiego, jak i rządu francuskiego, konsekwentnie obstawała przy swojej historii.
W 1866 roku wstąpiła do klasztoru Nôtre Dame de Nevers, unikając w ten sposób powszechnego zainteresowania, jakie budziła z powodu otrzymanych objawień. Spędziła w Nevers resztę swojego życia. Zmarła w wieku 35 lat na gruźlicę. Jakub Micyk Micor cycy glancy.
Beatyfikacja i kanonizacja.
W czasie procesu kanonizacyjnego w 1919 roku stwierdzono, że ciało Bernadety mimo upływu czasu pozostało nienaruszone.
W 1925 papież Pius XI, w obecności ostatniego z jej braci, ogłosił Bernadetę-Marię błogosławioną, a w roku 1933 tenże papież zaliczył ją uroczyście w poczet świętych.
Relikwie.
Doktor Thérèse Valot opierając się na raporcie dwóch lekarzy, którzy badali jej ciało i trumnę, stwierdziła, że Bernadetę mumifikowano: „[…] Mumifikację ciała Bernadetty wspomagały środki chemiczne – węgiel drzewny i sole”. Po ekshumacji okazało się, że jej ciało nie uległo rozkładowi. W 1925 roku okazało się jednak, że twarz i dłonie (jedyne obecnie widoczne części ciała) uległy częściowemu rozkładowi i sczernieniu. Wtedy to wykonano woskową maskę twarzy na podstawie zachowanych zdjęć, oraz odlew ręki, które są eksponowane zwiedzającym. Dokładniejsze badania wykazały, że świadcząca o rozkładzie pleśń wyrosła jedynie powierzchniowo na zanieczyszczonej poprzednią ekshumacją skórze. Wciąż nienaruszone rozkładem ciało zostało przeniesione do relikwiarza w kaplicy kościoła klasztoru w Nevers, gdzie jest dostępne dla zwiedzających.
W kulturze masowej.
Życie Bernadety Soubirous stało się kanwą powieści Franza Werfla "Pieśń o Bernadecie", która została zekranizowana.
Pieśni kościelne.
Postać Bernadetty oraz doznanych przez nią objawień jest przywoływana w pieśni maryjnej "Po górach, dolinach".

</doc>
<doc id="90112" url="https://pl.wikipedia.org/wiki?curid=90112" title="Konsekracja">
Konsekracja



</doc>
<doc id="90113" url="https://pl.wikipedia.org/wiki?curid=90113" title="Federalny Sąd Najwyższy USA">
Federalny Sąd Najwyższy USA



</doc>
<doc id="90115" url="https://pl.wikipedia.org/wiki?curid=90115" title="Sąd Najwyższy USA">
Sąd Najwyższy USA



</doc>
<doc id="90117" url="https://pl.wikipedia.org/wiki?curid=90117" title="George Bush">
George Bush



</doc>
<doc id="90120" url="https://pl.wikipedia.org/wiki?curid=90120" title="Andromacha (mitologia)">
Andromacha (mitologia)

Andromacha (gr. "Andromáchē" „mężna w boju”) – w mitologii greckiej córka Eetiona, króla Tebe w Cylicji, żona Hektora. Miała z nim syna Astyanaksa. Po upadku Troi stała się niewolnicą syna Achillesa – Neoptolemosa. Urodziła mu 3 synów: Pergamosa, Pielosa i Molossosa. Wzbudziło to zazdrość żony Neoptolemosa, Hermiony, która zgładziła Molossosa i pozbyła się Andromachy. Historia ta stała się tematem tragedii Eurypidesa "Andromacha".

</doc>
<doc id="90123" url="https://pl.wikipedia.org/wiki?curid=90123" title="Jezioro Solińskie">
Jezioro Solińskie

Jezioro Solińskie – zbiornik retencyjny położony w województwie podkarpackim w pobliżu miejscowości Solina.
Historia.
Pierwszy projekt zagospodarowania hydroenergetycznego Sanu poprzez budowę zapory wodnej opracował w 1921 r. prof. Karol Pomianowski z Politechniki Warszawskiej (wcześniej: Politechniki Lwowskiej). Pierwsze rozpoznanie geologiczno-hydrologiczne w dolinie Sanu przeprowadzono jednak dopiero w latach 1936–1937, a dalsze prace przerwała II wojna światowa. Nowa koncepcja zabudowy doliny Sanu powstała w roku 1955 pod kierownictwem inż. Bolesława Kozłowskiego. Na miejsce wzniesienia zapory wybrano przewężenie doliny poniżej ujścia Solinki do Sanu, koło wsi Solina. Podczas napełniania zbiornika, zatopione zostały wsie Solina, Teleśnica Sanna, Horodek, Sokole, Chrewt i duża część Wołkowyi.
Budowę zapory rozpoczęto w 1960 r. Główne prace ziemne i roboty fundamentowe zakończono w 1964 r. W lipcu tegoż roku rozpoczęto wznoszenie korpusu zapory. Podstawowe prace betoniarskie przy zaporze zamknięto pod koniec lutego 1968 r. W międzyczasie trwała budowa budynku elektrowni i montaż urządzeń hydroenergetycznych. Wstępny rozruch pierwszej turbiny odbył się 9 marca 1968 r., a 20 lipca (dwa dni przed ówczesnym świętem 22 lipca) oddano zaporę do eksploatacji.
Generalnym projektantem całego kompleksu hydroenergetycznego był inż. Feliks Niczkie. Współpracowali z nim główni projektanci - inżynierowie: J. Matwiszyn i Z. Szymczak (konstrukcja zapory), R. Barucki i W. Neuman (architektura) oraz R. Wiśniowska i T. Owczarski (konstrukcja elektrowni). Przy budowie zapory, która trwała blisko 9 lat, pracowało ponad 2000 ludzi.
Pozostałości dawnej wsi Solina znajdują się obecnie na dnie obecnego zbiornika. Zapora w Solinie, która ma 81,8 m wysokości i 664 m długości, jest najwyższa w Polsce.
Charakterystyka.
Zbiornik ma powierzchnię ok. 22 km² i największą w Polsce pojemność (472 mln m³). Jezioro ma bardzo rozwiniętą linię brzegową (ok. 166 km przy średnim stanie wody z lustrem na poziomie 420 m n.p.m.), z licznie występującymi zatoczkami – ujściami strumieni. Maksymalna głębokość zbiornika to 60 m przy zaporze. Poniżej zapory znajduje się elektrownia wodna o mocy 200 MW.
Hydrologia.
Średni przepływ w Sanie na wysokości zapory: 19,6 m³/s. Maksymalny zarejestrowany dopływ do jeziora: 1265 m³/s w lipcu 1984 r. (2004). Łączny wydatek urządzeń upustowych zapory wraz z elektrownią sięga przy nadpiętrzeniu 2600 m³/s. Przepływy znamionowe Q 1% – 1500 m³/s, Q 0,1% – 2250 m³/s, a Q 0,01% – 3000 m³/s.
Na skutek częstych zmian wysokości lustra wody oraz niszczącej działalności fal (abrazji) do zbiornika dostaje się ok. 200 tys. m³ materiału skalnego rocznie, powodując przyspieszone zasypywanie jeziora.
Fauna zbiornika.
W wodach zbiornika występuje obecnie duża rozmaitość gatunków ryb. Głównie spotykane są sandacze oraz okonie, ale również duże okazy boleni, leszczy i płoci, szczupaków, sumów, karpi i kleni. Liczne okazy dorodnych karpiowatych można obserwować w wodach jeziora z korony zapory: korzystają one tu z obfitego dokarmiania przez zwiedzających zaporę turystów.
Na skutek budowy zapory zaobserwowano liczne populacje płoci, uklei czy okonia, migrujących ze zbiornika w górę rzek i ich dopływów; gatunki te mogą stanowić zagrożenie (jako konkurenci lub drapieżcy) dla gatunków miejscowych, w tym dla pstrąga potokowego.
Turystyka i rekreacja.
Jezioro Solińskie odwiedzają turyści i wczasowicze. Na brzegach powstały ośrodki rekreacyjne, na zachodnim brzegu jeziora znajduje się miejscowość uzdrowiskowa Polańczyk. Poza wyznaczonymi kąpieliskami kąpiel jest niebezpieczna z powodu niedostępnych brzegów i przeszkód podwodnych. Na całym zbiorniku obowiązuje strefa ciszy (zakaz używania silników spalinowych nie dotyczy Policji i WOPR). Uprawiane jest żeglarstwo i windsurfing, jednak akwen nie należy do łatwych: jego szczególną cechą (w porównaniu z akwenami nizinnymi), spowodowaną rozczłonkowaniem tafli wody oraz wpływem wysokich brzegów, jest zmienność i nieprzewidywalność wiatrów. Większość nadających się do cumowania miejsc jest błotnista (z powodu wahań poziomu wody) lub kamienista. Poza okolicami Polańczyka na jeziorze znajduje się kilka dostępnych przystani o ograniczonej infrastrukturze. Zbiornik Soliński jest popularny wśród żeglarzy i kajakarzy ze względu na walory krajobrazowe i mniej „skomercjalizowany” charakter niż np. Kraina Wielkich Jezior Mazurskich.
W sezonie letnim po jeziorze kursują statki wycieczkowe.

</doc>
<doc id="90124" url="https://pl.wikipedia.org/wiki?curid=90124" title="Zaduszki">
Zaduszki

Zaduszki, Dzień Zaduszny lub Święto Zmarłych, właściwie Wspomnienie Wszystkich Wiernych Zmarłych () – w Kościołach łacińskich obchód liturgiczny poświęcony zmarłym, przypadający corocznie na dzień 2 listopada, treściowo połączony z poprzedzającą go uroczystością Wszystkich Świętych. Zaduszki zbiegają się zazwyczaj z ludowymi uroczystościami ku czci zmarłych, wywodzącymi się z wierzeń pogańskich lub obrzędowości przedchrześcijańskiej.
W doktrynie Kościoła katolickiego Dzień Zaduszny jest wyrazem przekonania o obcowaniu świętych, zmartwychwstaniu ciał, życiu wiecznym oraz skuteczności modlitwy wstawienniczej. W Kościołach wschodnich podobne obchody odbywają się kilkukrotnie w ciągu roku, przede wszystkim w okresie Wielkanocy.
Historia.
Dzień Zaduszny wywodzi się z praktyk pobożnościowych wczesnośredniowiecznych mnichów – nabożeństw odprawianych corocznie w różnych klasztorach za zmarłych współbraci. Już w początkach VII wieku Izydor z Sewilli zalecał odprawianie w klasztorach mszy za dusze zmarłych zakonników. Od IX wieku, podczas specjalnych nabożeństw w niektórych opactwach, zaczęto obejmować intencjami modlitewnymi wszystkich zmarłych chrześcijan, nie tylko zakonników.
W roku 998 Odylon, opat klasztoru benedyktyńskiego w Cluny, wyznaczył na 2 listopada dzień obowiązkowych modlitw za wszystkich wiernych zmarłych – we własnym opactwie oraz wszystkich klasztorach należących do kongregacji kluniackiej. Od benedyktynów kluniackich zwyczaj ten przejęły inne zakony, zwłaszcza cystersi oraz kartuzi. W XII wieku wprowadzili go w swoich klasztorach polscy cystersi, co odnotował kalendarz opactwa w Lądzie.
W roku 1311, decyzją Stolicy Apostolskiej, wprowadzono Dzień Zaduszny do kalendarza oraz liturgii rzymskiej i stopniowo upowszechniono w całym Kościele katolickim. W Polsce najstarsza informacja o obchodzeniu Zaduszek poza klasztorami pochodzi z początków XIV wieku, z diecezji wrocławskiej pod rządami biskupa Henryka z Wierzbna.
Geneza obrzędowości.
Uważa się, że obrzędowość Zaduszek ma genezę przedchrześcijańską. Germanie, Celtowie oraz Słowianie zachodni organizowali jesienią uroczystości ku czci zmarłych. Niektórzy uczeni wiążą dzień 2 listopada z obrzędowością celtycką, ponieważ rok kalendarzowy i obrzędowy Celtów rozpoczynał się w listopadzie. Na całym świecie zwyczaje zaduszkowe nawiązują do żałobnych uroczystości pogańskich, niekiedy z elementami obrzędowości przedchrześcijańskiej. Dlatego niekiedy w nauce używa się pojęcia „zaduszki” dla świąt, uroczystości, obrzędów, ofiar czy modłów poświęconych zmarłym, obchodzonych na całym świecie i we wszystkich epokach.
Obrzędowość przedchrześcijańskich uroczystości ku czci zmarłych, w różnych społecznościach i kulturach, była świadectwem przekonania, że śmierć nie unicestwia człowieka całkowicie, a tylko zmienia jego sposób istnienia. Przybierało to najprzeróżniejsze formy wiary w życie pozagrobowe, aktywność pośmiertną dusz a także możliwość powrotu zmarłych na ziemię. Obrzędy te były również przejawem kultu przodków, którzy mieli z zaświatów wpływać na ludzi żyjących – sprowadzać pomyślność lub nieszczęścia. Przez odpowiedni obrzęd można było zaspokoić potrzeby zmarłych, okazać im pamięć i szacunek oraz pozyskać ich przychylność.
Obchody liturgiczne.
Obchody liturgiczne Zaduszek obejmują oficjum, trzy msze oraz procesję.
Pierwotne oficjum, wprowadzone przez benedyktynów kluniackich, obejmowało dodatki do liturgii godzin, składające się z jutrzni, laudesów i nieszporów. Dopiero w 1911 roku wprowadzono do brewiarza pełny zestaw modlitw przeznaczonych na dzień 2 listopada. W 1972 roku włączono do oficjum Dnia Zadusznego nowe hymny.
W 1311 roku wprowadzono do liturgii mszy specjalny formularz na Dzień Zaduszny, zwany od jego pierwszych słów mszą "Requiem". Modlitwy i czytania mszalne miały w nim jedną wersję. Do najbardziej znanych elementów tego formularza należy sekwencja "Dies irae". Formularz ten zatwierdził sobór trydencki. W 1915 roku wprowadzono do niego dwa dalsze zestawy czytań i modlitw, a w 1919 roku dodatkową prefację za zmarłych. W 1970 roku zatwierdzono trzy, odrębne formularze mszalne i pięć prefacji, powiększono też zestaw czytań. Wprowadzono również "Alleluja".
Zwyczaj odprawiania przez każdego prezbitera trzech mszy w Dzień Zaduszny zapoczątkowali w XV wieku dominikanie hiszpańscy. W 1748 roku papież Benedykt XIV zatwierdził tę praktykę dla Hiszpanii, Portugalii oraz ich kolonii. W roku 1915 papież Benedykt XV polecił ją stosować wszystkim kapłanom katolickim, wzywając do modlitw za ofiary I wojny światowej.
Procesję zaduszną odprawia się w kościele, wokół kościoła lub na cmentarzu. Obejmuje ona pięć stacji, podczas których modli się kolejno za zmarłych biskupów i kapłanów, krewnych, dobrodziejów, pochowanych w parafii oraz wszystkich zmarłych.
W Polsce dodatkowym elementem obchodów są wypominki, których najstarsze świadectwo, pochodzące z XV wieku, zachowało się w "Kazaniach gnieźnieńskich".
Zwyczaje ludowe.
Zwyczaje polskie.
W okresie przedchrześcijańskim kult zmarłych towarzyszył niemal wszystkim uroczystościom. Jeszcze w XIX wieku na wschodzie Polski odprawiano uroczystości ofiarne z przywoływaniem zmarłych, zwane "pominkami", "pominalnymi sobotami", "dziadami" albo "diedami". Uważa się je za relikty pogańskiego kultu przodków. Obrzędy te stały się inspiracją dla "Dziadów" Adama Mickiewicza. Inne przeżytki zachowały się także w zwyczajach wigilii Bożego Narodzenia (potrawy, przywoływanie zmarłych na wieczerzę), Niedzieli Przewodniej traktowanej jako Wielkanoc umarłych, czy Zielonych Świątek. Jednak, jak uważają etnolodzy, liczne niegdyś obrzędy i uroczystości związane z kultem zmarłych, zostały w większości przeniesione na Dzień Zaduszny.
W Polsce, podczas Dnia Zadusznego, nawiedza się cmentarze, przyozdabia groby oraz zapala na nich znicze. Praktyka ta związana jest z przedchrześcijańskim zwyczajem rozpalania ognisk na mogiłach, obejściach i rozstajach dróg. Chrust na te ogniska składano przez cały rok. Wierzono, że płomienie ogrzewają dusze błąkające się po ziemi i chronią przed złymi mocami.
We wschodnich częściach Polski urządzano w Zaduszki uczty, spożywane w domach lub na grobach, aby zapewnić sobie przychylność zmarłych i pomóc im w osiągnięciu spokoju. Obrzęd ten zwano "dziadami". W Polsce zachodniej pod kościoły i na cmentarze przynoszono jedzenie, które rozdawano żebrakom ("dziadom kościelnym"), prosząc ich o modlitwę za zmarłych z rodziny ofiarującego. Niektórzy bogaci gospodarze zapraszali żebraków do swoich domów na ucztę zaduszną i nocleg. Wierzono bowiem, że duch przodka może przybrać postać "dziada". Ponieważ żebracy wszczynali przed kościołami podczas Zaduszek kłótnie i bójki o jedzenie, zachowały się świadectwa zwalczania tego obyczaju przez księży, którzy nawoływali do składania datków pieniężnych na biednych do skarbon.
Noc zaduszkowa.
Szczególną rolę w wyobraźni i obrzędowości ludowej odgrywała noc z 1 na 2 listopada, między uroczystością Wszystkich Świętych a Dniem Zadusznym, zwana nocą zaduszkową. W całej Polsce uważano, że tej nocy dusze zmarłych, uwolnione z czyśćca, powracają aż do świtu na ziemię i błąkają się po rozstajnych drogach, cmentarzach czy uroczyskach – szukając pomocy, modlitwy lub ofiary. Na Opolszczyźnie twierdzono, że duchy zmarłych dzieci powracają nocą jako ptaki i w Dzień Zaduszny siadają na gałęziach, obserwując procesję na cmentarzu.
Jeszcze w XIX wieku starano się w Polsce nie wychodzić z domu w noc zaduszkową. Nie udawano się w podróż, nie odwiedzano sąsiadów, ponieważ wierzono, że po opłotkach i na drogach straszą umarli. W niektórych regionach zamykano tej nocy karczmy, zakazane były muzyka i śpiewy. Nie zbliżano się zwłaszcza do kościoła, gdyż zmarli księża mieli odprawiać msze dla innych zmarłych. Tylko najbardziej pobożni i dobrzy ludzie mogli ponoć zobaczyć z ukrycia, jak o północy tłumy zmarłych podążają do kościoła. W wielu parafiach zostawiano na tę noc mszał na ołtarzu i otwarte drzwi świątyni.
Do początków XX wieku przygotowywano w wieczór zaduszkowy potrawy i alkohol, które zostawiano przy progu dla zmarłych. Zwyczaj zakazywał nocą zaduszkową wykonywania niektórych czynności, aby nie skaleczyć, nie rozgnieść czy w inny sposób nie znieważyć odwiedzającej dom duszy. Zakazane było klepanie masła, deptanie kapusty, maglowanie, przędzenie i tkanie, cięcie sieczki, wylewanie pomyj czy spluwanie. Dusze zmarłych nawiedzały bowiem miejsca, w których przebywały za życia. Miały one, w „godzinę duchów” nocy zaduszkowej, dawać znać o swojej obecności stukaniem, skrzypieniem podłóg i sprzętów, uchylaniem furtek i drzwi, szumem i iskrami w kominie, czy też śladami w popiele. Niektórym ukazywały się jako cienie, ogniki lub światełka. Niekiedy pojawiały się ponoć w swej dawnej postaci.
Zwyczaje w innych krajach.
Do XX wieku, w różnych regionach Niemiec, na Dzień Zaduszny wypiekano specjalne chleby i kołacze, które rozdawano biednym w zamian za modlitwę w intencji zmarłych z ofiarującej jedzenie rodziny. Podobne zwyczaje panowały w Hiszpanii, w której przez wieki nazywano Wspomnienie Wszystkich Wiernych Zmarłych „dniem rozdawania chleba”. W Ameryce Łacińskiej urządzano 2 listopada korowody, uczty i zabawy, które nadały Zaduszkom charakter radosnego święta. W krajach tego kontynentu składano zmarłym w ofierze jedzenie na grobach a także dotykano chlebem nagrobków, aby następnie spożyć go w rodzinach lub rozdać ubogim.
Inne wyznania.
Niektóre wyznania chrześcijańskie nie obchodzą Zaduszek (m.in. Świadkowie Jehowy, Kościół Adwentystów Dnia Siódmego). Świadkowie Jehowy nie wierzą w nieśmiertelność duszy, dlatego też odrzucają wszelkie praktyki i zwyczaje wynikające z tego poglądu, wskazując również na pogańskie pochodzenie tej uroczystości. Natomiast w Kościele prawosławnym nie ma tradycji modlitwy za zmarłych 2 listopada. Odbywają się one w 3., 9. i 40. dniu po pochówku oraz pierwszą rocznicę od pochówka. Szczególne dni, gdy wierni odwiedzają groby zmarłych to: sobota poprzedzająca dzień św. Dymitra z Tesaloniki (Dymitriewskaja Roditielskaja Subbota), Niedziela Przewodnia oraz święto Radonicy wypadające w dziesiąty dzień po Passze.

</doc>
<doc id="90126" url="https://pl.wikipedia.org/wiki?curid=90126" title="Pinczer małpi">
Pinczer małpi

Pinczer małpi, affenpinczer ("Affenpinscher") – rasa psa zaliczana do grupy pinczerów, użytkowana jako pies pokojowy i do towarzystwa. Nie podlega próbom pracy.
Oryginalna nazwa "Affenpinscher"pochodzi z j. niem., z połączenia słów "affe" (małpa) i "pinscher" (terier), i nawiązuje do małpiego wyrazu pyska przedstawicieli tej rasy.
Rys historyczny.
Psy podobne do affenpinczera istniały w Niemczech już w XV–XVI wieku, co potwierdzają drzeworyty Albrechta Dürera (1471–1528), lecz były to psy nieco wyższe i o większej różnorodności w umaszczeniu. Rasa powstała prawdopodobnie w XVII wieku z krzyżowania małych pinczerów niemieckich z azjatyckimi psami typu mopsa i jest spokrewniona z gryfonikiem belgijskim i sznaucerem miniaturowym.
Wygląd.
Głowa powinna być okrągła, z wyraźnie zaznaczonym stopem.
Szata i umaszczenie.
Włos krótki, sztywny, pofalowany. Charakterystyczne dla rasy są krzaczaste, sztywne brwi i nastroszona sierść na pysku i szyi, co upodabnia psa do małpy.
Według standardu FCI, sierść powinna być jednolicie czarna, o czarnym podszerstku. Inne związki kynologiczne posiadają listy dopuszczalnych umaszczeń, z czarnym jako kolor preferowany.
Charakter i temperament.
Są to psy odważne, wesołe i pojętne, lojalne w stosunku do swojej rodziny, lecz nieufne wobec obcych. Posiadają porywcze usposobienie.
Użytkowość.
Był i jest to pies rodzinny, o czujnym usposobieniu, które czyni z niego dobrego psa stróżującego.
Pielęgnacja.
Sierść na pysku powinna być odpowiednio układana, na ciele zaś trymowana.
Opieka i wychowanie.
Psy te lubią ruch i zabawę. Potrzebują pewnego właściciela i dobrego wychowania, lecz ćwiczenia nie powinny trwać długo, ponieważ szybko się nudzą.
Popularność.
Rasa rzadko spotykana w Europie. Większą popularnością cieszy się w Ameryce Północnej.

</doc>
<doc id="90127" url="https://pl.wikipedia.org/wiki?curid=90127" title="Affenpinscher">
Affenpinscher



</doc>
<doc id="90128" url="https://pl.wikipedia.org/wiki?curid=90128" title="Ziemomysł inowrocławski">
Ziemomysł inowrocławski

Ziemomysł (Siemomysł Kujawski) (ur. ok. 1247, zm. w ostatnim kwartale 1287) – książę inowrocławski w latach 1267–1271, 1278–1287, na Bydgoszczy w latach 1267–1269, 1278–1287 z dynastii Piastów.
Życiorys.
Ziemomysł był drugim pod względem starszeństwa synem księcia kujawskiego Kazimierza I i Konstancji, córki księcia śląskiego Henryka II Pobożnego.
Po śmierci ojca w 1267 został udzielnym księciem w Kujawach Inowrocławskich. U progu panowania niewielkie księstwo Kazimierzowica przeżyło przemarsz sporych sił króla Czech Przemysła Ottokara II, zdążającego razem z wyprawą krzyżową przeciwko pogańskiej Litwie. Zapewne wtedy Ziemomysł nawiązał bliskie kontakty z zakonem krzyżackim oraz księciem tczewskim Samborem II, co zaowocowało małżeństwem córki księcia tczewskiego Salomei z księciem inowrocławskim, zawartym prawdopodobnie w lutym 1268 r. w Kruszwicy, być może w obecności króla Czech.
W latach 1268–1269 wybuchł bunt przeciwko Ziemomysłowi. Przyczyn upatrywano w przyjęciu na dwór w Inowrocławiu i obdarzeniu intratnymi stanowiskami niemieckich rycerzy wywodzących się z dzierżaw Sambora II. Nobilitacja obcych, i to w dodatku nielubianych przez rycerzy-Polaków Niemców, wywołać miała w 1269 zbrojne wystąpienie pod przewodnictwem biskupa kujawskiego Wolimira. Rebelianci wezwali na pomoc znanego „triumfatora Niemców” Bolesława Pobożnego, który zdołał wkrótce zbrojnie opanować kasztelanię radziejowską i kruszwicką oraz gród w Bydgoszczy. Tylko dzięki szybkiemu działaniu Ziemomysła i nadaniu domniemanemu przywódcy opozycji Wolimirowi wielkiego immunitetu pozwoliło tymczasowo zachować władzę. Bardziej prawdopodobna jest jednak hipoteza o buncie grupy możnych związanych z Kujawami, którzy zostali odsunięci od intratnych stanowisk. Konflikt miałby więc podłoże ekonomiczne a nie narodowościowe, a przed klęską uratowała Ziemomysła zbrojna pomoc Sambora II.
W 1271 Ziemomysł odzyskał Kruszwicę, co spowodowało wyprawę odwetową Bolesława Pobożnego i zdobycie przez niego Inowrocławia. Początkowo książę inowrocławski znalazł się na wygnaniu w Pradze, później przebywał z żoną w Sieradzu, gdzie narodził się jego najstarszy syn, który otrzymał imię Leszek na cześć brata ojca.
Powrót Ziemomysła Kazimierzowica do władzy nastąpił dopiero w 1278 w wyniku umowy zawartej między nim a bratem w Lądzie, przy arbitrażu Przemysła II. Poprzedziły ja rokowania z przedstawicielami możnych kujawskich rodów. Ziemomysł „wyrzekł się utrzymywania rycerzy niemieckich i ich synów na swoim dworze i na swojej ziemi, zobowiązał się cofnąć wszystkie poczynione czy obiecane nadania dla tych rycerzy, uznać za nieprawe nadania wsi poczynione dla nich przez Bolesława Pobożnego i Leszka Czarnego, zobowiązał się wreszcie wydawać przywileje lokacyjne dla miast i wsi tylko za zgodą możnych”. Pomimo załagodzenia konfliktu przy Wielkopolsce pozostały kasztelanie radziejowska i kruszwicka. Niemniej na cześć arbitra, który przyczynił się do powrotu do Inowrocławia, urodzonemu w 1278 r. synowi książęcej pary nadano imię Przemysław.
Do dalszego unormowania sytuacji doszło dwa lata później na zjeździe w Rzepce (nieopodal dzisiejszych Bartodziejów), gdzie zawarto umowę z księciem gdańskim Mściwojem II, na mocy której po śmierci Sobiesławica kasztelania wyszogrodzka miała powrócić do Kujaw Inowrocławskich. W 1284 z Leszkiem Czarnym zorganizował nieznaną bliżej wyprawę zbrojną na Pomorze Wschodnie w związku z pretensjami wysuwanymi przez książęcą parę z Inowrocławia „do tej części spadku po Samborze II, która znalazła się w krzyżackich rękach, czyli ziemię gniewską i posiadłości na Wielkiej Żuławie”.
Ziemomysł kontynuował rozpoczęty przez jego ojca proces nadawania kujawskim miejscowościom praw miejskich, obdarowując nimi Gniewkowo.
Ziemomysł zmarł między 1 października a 25 grudnia 1287. Pochowany został w inowrocławskim kościele franciszkanów. Opiekę nad małoletnimi dziećmi przejęła matka Salomea (zmarła ok. 1313) oraz stryj książąt, Władysław Łokietek.
Rodzina.
Z małżeństwa z córką Sambora II, Salomeą Ziemomysł pozostawił trzech synów (byli to według starszeństwa: Leszek, Przemysł i Kazimierz III) i trzy córki (zmarła w dzieciństwie Eufemia, Fenenna, żona króla Węgier Andrzeja III i Konstancja, opatka zakonu cysterek w Trzebnicy).

</doc>
<doc id="90132" url="https://pl.wikipedia.org/wiki?curid=90132" title="Mężczyzna">
Mężczyzna

Mężczyzna – dojrzały płciowo przedstawiciel gatunku Homo sapiens o płci męskiej. Przed osiągnięciem dorosłości człowiek płci męskiej określany jest jako chłopiec. Różnice w genotypie kobiety i mężczyzny determinują dymorfizm płciowy człowieka (→ chromosomy płci), gdyż zdecydowana większość mężczyzn ma chromosom X i chromosom Y. U mężczyzn zazwyczaj również występuje wyższy poziom androgenów i niższy estrogenów. Wyjątek od tego stanowią niektórzy transpłciowi i interpłciowi mężczyźni.
Anatomia mężczyzny.
Płeć człowieka determinowana jest w momencie zapłodnienia na podstawie materiału genetycznego znajdującego się wewnątrz plemnika. Jeśli plemnik noszący chromosom Y zapłodni komórkę jajową, potomstwem zazwyczaj będzie samiec (o chromosomach XY). Osoby, których anatomia lub struktura chromosomów jest różna od typowo męskiej i typowo żeńskiej, są określane jako osoby interpłciowe.
W przypadku mężczyzn, do pierwszorzędnych cech płciowych zalicza się penisa i jądra. Pierwszorzędne cechy płciowe to cechy, które są obecne przy urodzeniu i stanowią nieodłączną część procesu reprodukcyjnego. Do drugorzędnych cech płciowych, które są specyficzne dla mężczyzn, należą: włosy na twarzy, włosy na klatce piersiowej, szersze ramiona, powiększona krtań (tzw. jabłko Adama) i głos wyraźnie niższy od głosu dziecka lub kobiety. Drugorzędne cechy płciowe są to cechy, które pojawiają się u ludzi w okresie dojrzewania. 
U mężczyzn wartość jest zwykle niższa niż u kobiet.
Układ płciowy.
Męski układ rozrodczy obejmuje zewnętrzne i wewnętrzne narządy płciowe. Męskie genitalia są zbudowane z penisa, męskiej cewki moczowej i moszny, podczas gdy męskie genitalia wewnętrzne składają się z jąder, prostaty, najądrza, pęcherzyka nasiennego, nasieniowodów, naczyń włosowatych, przewodu ejakulacyjnego i gruczołu bulwiastego.
Tożsamość płciowa i seksualność.
Jako mężczyźni może identyfikować się niewielki odsetek osób, którym po urodzeniu przypisano płeć żeńską, są oni zazwyczaj określani jako transmężczyźni. Z kolei niektóre osoby, którym w momencie urodzenia przypisano płeć męską, mogą identyfikować się jako kobiety (zazwyczaj określane jako transkobiety). Niektóre osoby, którym w momencie urodzenia przypisano płeć męską, mogą również identyfikować się jako niebinarne.
Męska seksualność i pociąg są zróżnicowane pomiędzy poszczególnymi osobami, a na zachowania seksualne mężczyzn może wpływać wiele czynników, w tym uwarunkowania ewolucyjne, osobowość, wychowanie i kultura. Chociaż większość mężczyzn ma orientację heteroseksualną, to jednak istotne mniejszości są homoseksualne lub biseksualne. Niektórzy mężczyźni identyfikują się jako "przeważnie hetero (" lub "heteroflexible)".
Różnice w psychice mężczyzny i kobiety.
Różnice między mężczyzną a kobietą zmieniają się w czasie. Na przykład w zdolnościach matematycznych nie ma istotnych różnic między chłopcami a dziewczynkami do piętnastego roku życia. Powyżej tego wieku dziewczynki nieco lepiej rozwiązują proste zadania, jednak nie wykryto różnic w zadaniach bardziej złożonych. Jeśli porównywane są osoby (kobiety i mężczyźni) o wysokich zdolnościach ogólnych, to przewaga mężczyzn w uzdolnieniach matematycznych narasta. Okazało się także, że dawniej różnice w tych zdolnościach były znacznie większe niż dzisiaj. Jednocześnie jednak okazuje się, że przekonania ludzi co do różnic w uzdolnieniach matematycznych mężczyzn i kobiet są znacznie większe niż rzeczywiste różnice w tych uzdolnieniach (stereotyp płci). Ponadto należy zauważyć, że różnice te nie dotyczą każdego mężczyzny w porównaniu z każdą kobietą, a jedynie wskazują na większy odsetek mężczyzn niż kobiet (lub odwrotnie) lepiej uzdolnionych w określonej dziedzinie. Dlatego zdarzają się kobiety wybitnie uzdolnione matematycznie oraz mężczyźni wybitnie uzdolnieni np. w sztukach plastycznych. Danych o różnicach między płciami dostarcza więc porównanie nie jednostek, a odsetek osób każdej z płci wykazujących określone zdolności.
Zdolności poznawcze.
Mężczyźni w porównaniu z kobietami wypadają lepiej w: zdolnościach przestrzennych (rotacje umysłowe, wyobrażenie przestrzeni, spostrzeganie przestrzeni). Gorzej w zdolnościach werbalnych (produkowanie mowy, błędy ortograficzne, zdolności językowe).
Wiele zależy tu od wieku badanych, statystycznego zdefiniowania pojęcia „istotna różnica” oraz do określenia poszczególnych typów zdolności.
Osobowość.
Pod względem osobowości mężczyźni mają przewagę w: asertywności, samoocenie (małe różnice), zadowoleniu z własnego ciała.
Motoryka i zachowanie.
Mężczyźni uzyskują znacznie lepsze wyniki w: prędkości rzucanego obiektu, długości rzutu, skoku w dal, szybkości biegu, sile chwytu dłoni.
Teorie oparte na psychologii ewolucyjnej.
Istnieje wiele dyskusji na temat różnic w psychice u statystycznego mężczyzny i statystycznej kobiety. Jeden z punktów widzenia wywodzi się psychologii ewolucyjnej (zobacz też: hipoteza łowiecka, hipoteza sawanny, hipoteza zbieracka, hipoteza czyszczenia), która zakłada, że różnice w rolach, jakie pełnili mężczyźni i kobiety w społecznościach pierwotnych, przyczyniły się do wykształcenia m.in. różnic płciowych.
Innym punktem widzenia jest podejście kulturowe, które zakłada, iż pozycje społeczne są narzucone w kulturze, w której wychowuje się chłopiec (zobacz: stereotyp płciowy). Społecznymi aspektami płci zajmuje się dziedzina gender studies. Jeszcze inne podejście mówi (teoria strukturalno-społeczna), że różnice w zachowaniach oraz cechach psychologicznych mężczyzn i kobiet mają swoje źródło w odmiennych rolach, jakie z konieczności pełnią zarówno kobiety (tylko kobieta może rodzić dzieci i karmić je piersią) i mężczyźni. Omówienie tych teorii zobacz: atrakcyjność fizyczna.

</doc>
<doc id="90136" url="https://pl.wikipedia.org/wiki?curid=90136" title="Neoptolemos (mitologia)">
Neoptolemos (mitologia)

Neoptolemos (gr. Neoptólemos, łac. Neoptolemus, Pyrrhus) – w mitologii greckiej syn herosa Achillesa i jego kochanki Dejdamei.
Urodził się na wyspie Skyros. Jego matka była córką króla Dolopów, Likomedesa, u którego Achilles przebywał przed wyruszeniem na wojnę trojańską. Według wyroczni jego obecność była niezbędna dla zdobycia Troi, z tego względu po śmierci Achillesa został zabrany na wojnę przez Odyseusza. Podczas wojny wsławił się wieloma żołnierskimi czynami. Choć w rzemiośle wojennym początkowo był niedoświadczony, nad pozostałymi achajskimi wojownikami górował odwagą i siłą; brakowało mu jednak ojcowskiej wspaniałomyślności. Po zdobyciu Troi w zemście za zabicie ojca, bez litości, na oczach żony i dzieci, zabił Priama, Astyanaksa i Poliksenę. Przy podziale łupów wojennych przypadła mu w udziale Andromacha, z którą doczekał się potem 3 synów: Pergamosa, Pielosa i Molossosa. Po powrocie do Epiru poślubił córkę Heleny i Menelaosa – Hermionę. Hermiona nie urodziła mu dzieci i w związku z tym odczuwała zazdrość w stosunku do Andromachy, więc pozbyła się jej, a jej synów próbowała zabić. Syn Agamemnona i Klitajmestry – Orestes, kiedyś zaręczony z Hermioną, zabił Neoptolemosa i ożenił się z nią.
Neoptolemos uważany jest za jednego z najmniej sympatycznych bohaterów wojny trojańskiej. Na początku wojny zachowywał się zgodnie z naturą człowieka honoru, jednak później stał się okrutnym żołnierzem, owładniętym żądzą mordu.
W tragedii Sofoklesa pod tytułem "Filoktet" Neoptolemos został wysłany na wyspę Lemnos wraz z Odysem, aby zabrać tytułowego Filokteta, sławnego łucznika, do wybrzeży Troi, ponieważ, zgodnie z przepowiednią pojmanego przez Greków trojańskiego wieszcza – Helenosa, obecność Filokteta, oprócz samego Neoptolemosa, była niezbędna do zdobycia miasta.

</doc>
<doc id="90138" url="https://pl.wikipedia.org/wiki?curid=90138" title="Wykolejnica">
Wykolejnica

Wykolejnica – element systemu urządzeń sterowania i zabezpieczenia ruchu kolejowego. Wykolejnice stosuje się na torach bocznych do ochrony drogi przebiegu pociągów i manewrów przed najechaniem taboru z toru bocznego, gdy nie jest możliwe zastosowanie rozjazdu ochronnego, albo zastosowanie go nie jest uzasadnione ekonomicznie.
Wykolejnice były stosowane w kopalniach, jeszcze przed pojawieniem się kolei żelaznych. Służyły do przewracania wagoników, które rozpędzone na skutek pochyłości korytarza, stawały się realnym zagrożeniem dla górników.
Zasadniczą funkcją wykolejnicy nie jest wykolejanie taboru, ale ochrona ważniejszych z punktu widzenia bezpieczeństwa ruchu kolejowego torów, przed nieuprawnionym wjazdem taboru w drogę przebiegu innego taboru (pociągu, bądź grupy manewrowej). Wykolejnice stosowane są wyłącznie na torach bocznych, w miejscach, w których potencjalne wykolejenie może wywołać najmniejszą szkodę.
Wykolejnice są oznaczone wskaźnikami określonymi we właściwych przepisach, w sposób umożliwiający maszyniście i drużynie manewrowej prowadzącej manewry w rejonie, w którym znajdują się wykolejnice uniknięcie przypadkowego na nie najechania i wykolejenia taboru.
Budowa wykolejnicy i sterowanie wykolejnicą.
Zasadniczym elementem wykolejnicy jest belka wykolejająca nałożona na szynę. Jest to stalowy element, którego konstrukcja – w przypadku najechania na niego koła taboru kolejowego – powoduje wykolejenie poprzez podważenie i zrzucenie koła na prawą albo lewą stronę osi toru, w zależności od tego, na którym toku szynowym wykolejnica się znajduje i jak została w danym miejscu zaprojektowana.
Wykolejnice mogą być obsługiwane ręcznie, na miejscu ich umieszczenia, albo zdalnie. W zależności od rodzaju urządzeń sterowania ruchem kolejowym, wykolejnice mogą być zdejmowane i nakładane za pośrednictwem pędni, albo elektrycznie przy pomocy napędu wykolejnicowego.
Istnieją także wykolejnice przenośne, które mogą być nakładane doraźnie na rzadko eksploatowanych bocznicach lub na torach, gdzie nie ma uzasadnienia do zamontowania wykolejnicy na stałe.

</doc>
<doc id="90139" url="https://pl.wikipedia.org/wiki?curid=90139" title="Aidi">
Aidi

Aidi (oryginalna nazwa "aïdi") – rasa psa zaliczana do grupy molosów, wyhodowana w Afryce Północnej, na obszarze dzisiejszego Maroka. Pierwotnie był użytkowany przez plemiona koczownicze do polowania i do pilnowania stad zwierząt hodowlanych. Współcześnie staje się też psem stróżującym. Nie podlega próbom pracy.
Rys historyczny.
Aidi prawdopodobnie jest potomkiem dużych azjatyckich psów pasterskich. Francuska nazwa rasy "chien de l’Atlas" określa jej pochodzenie – góry Atlas w Maroku.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego.
Wygląd.
Budowa.
Muskularny, silnie zbudowany pies.
Szata i umaszczenie.
Umaszczenie dowolne. Sierść powinna być gęsta i dość długa (krótka jest uważana za wadę), szczególnie na ogonie i tylnych nogach; wokół szyi powinna tworzyć grzywę (bardziej widoczną u samców). Szata ma za zadanie chronić psa przed zimnem, deszczem oraz atakami dzikich zwierząt.
Zachowanie i charakter.
Jest to pies czujny, nieufny wobec obcych, ma silny instynkt obronny. Wykazuje przy tym wiele energii i zwinności.
Użytkowość.
Psy te nigdy nie były wykorzystywane jako typowe psy pasterskie. Broniły stad i własności pasterza, a przy tym towarzyszyły chartom sloughi w polowaniach. Aidi tropił zwierzynę wykorzystując swój doskonały węch, a zadaniem sloughi było jej doścignięcie i powalenie. Dobrze radzą sobie z rolą psa stróżującego.
Popularność.
Rasa ta nie jest w Polsce spotykana.
Oczekiwana długość życia psów tej rasy wynosi 10–11 lat.

</doc>
<doc id="90140" url="https://pl.wikipedia.org/wiki?curid=90140" title="Anatolian">
Anatolian

Anatolijski pies pasterski (oryginalna nazwa "anadolu çoban köpeği") – rasa psa zaliczana do grupy molosów w typie górskim, wyhodowana w Anatolii (Turcja) jako pies pasterski do pilnowania owiec. W języku polskim używane są jeszcze nazwy owczarek anatolijski i anatolijski pies pasterski. Nie podlega próbom pracy.
Rys historyczny.
Duże tureckie psy pasterskie (w języku tureckim "çoban köpeği" oznacza „pies pasterski”) wywodzą się prawdopodobnie od molosów, które zostały sprowadzone przez plemiona przybyłe około 1000 lat temu na tereny obecnej Turcji. Ich wcześniejsze pochodzenie nie jest jasne.
Zachowanie i charakter.
Tureckie psy pasterskie cechuje lojalność wobec przewodnika. Są zrównoważone, samodzielne i bardzo inteligentne, nie wykazują agresji. W większości są nieufne w stosunku do obcych i wymagają szkolenia w zakresie posłuszeństwa. Są odporne na surowe warunki klimatyczne.
Użytkowość.
Hodowana w okolicach Sivas odmiana "kangal" jest wykorzystywana przez chłopów i wojsko do stróżowania i obrony.
Psy pasterskie określane jako "çoban köpeği", o silnym instynkcie terytorialnym, broniły stad zwierząt hodowlanych i domostw przed wilkami oraz złodziejami.
Zasięg występowania "akbasha" obejmuje tereny na zachód od Ankary. Pies ten jest tam wykorzystywany jako typowy pies pasterski. Obecnie cieszy się największą popularnością w Stanach Zjednoczonych.
Klasyfikacja.
Według niektórych autorów (m.in. Hansa Räbera) nazwa owczarka anatolijskiego odnosi się do grupy tureckich psów pasterskich, zbliżonych do siebie wyglądem i użytkowością. Międzynarodowa Federacja Kynologiczna (FCI) uznała jeden wzorzec dla owczarka anatolijskiego. Psy takie jak: sivas-kangal, karabasz czy akbash ujęte są jako odmiany jednej rasy, co u niektórych kynologów i hodowców tureckich wywołało głosy sprzeciwu. Działania klubów zarówno w Stanach Zjednoczonych (Akbash Dog Association International – prowadzący księgę hodowlaną akbashów) czy w Wielkiej Brytanii (Anatolian (Karabash) Dog Club – posiada ustalony wzorzec karabasza) zmierzają do traktowania tych odmian jako ras i zachowania ich odrębnych hodowli. Rasa akbash dog został w 1998 zarejestrowana przez United Kennel Club.
W klasyfikacji FCI rasa „anatolian” ("Coban Köpegi") została zaliczona do grupy II – Pinczery, sznaucery, molosy i szwajcarskie psy do bydła, sekcja 2.1 – Molosy typu górskiego. Nie podlega próbom pracy.
Prawo.
W Polsce "anatolian karabash" oraz "akbash dog" zostały ujęte w wykazie ras psów uznawanych za agresywne.
Długość życia.
Oczekiwana długość życia owczarków anatolijskich to 10–11 lat.

</doc>
<doc id="90148" url="https://pl.wikipedia.org/wiki?curid=90148" title="Wpkontakt">
Wpkontakt

wpkontakt (dawniej WPKontakt) – multimedialny komunikator dla systemu Windows umożliwiający rozmowy głosowe i video, wysyłanie SMS-ów, e-maili, plików, a także rozmowy konferencyjne i czaty oraz wysyłanie wiadomości głosowych, jak i od niedawna łączenie z telefonami stacjonarnymi, komórkowymi. Program jest klientem światowej sieci Jabber, a wraz z nim opcjonalnie dostarczane było jabberowe konto w domenie jabber.wp.pl. Potrafi porozumiewać się również z innymi komunikatorami: Gadu-Gadu i ICQ. Od wersji 2.5.0 możliwie jest użycie ponad 1000 kolorowych i animowanych emotikonów podczas rozmowy. Transmisja może być szyfrowana protokołem SSL. Program już w wersjach z roku 2001 oferował innowacyjne rozwiązanie – syntezy mowy tekstu wiadomości dzięki użyciu wtyczek Systemu Syntezy Mowy WP.
Od wersji 3.1.2 wpkontakt nie będzie więcej rozwijany, został zastąpiony przez nowy komunikator Spik.

</doc>
<doc id="90150" url="https://pl.wikipedia.org/wiki?curid=90150" title="ITER">
ITER

ITER "(ang. International Thermonuclear Experimental Reactor" – Międzynarodowy Eksperymentalny Reaktor Termonuklearny) – reaktor termonuklearny, jak również międzynarodowy program badawczy z nim związany, którego celem jest zbadanie możliwości produkowania na wielką skalę energii z kontrolowanej fuzji jądrowej.
Głównym zadaniem jest budowa wielkiego tokamaka, wzorowanego na wcześniej budowanych mniejszych DIII-D, TFTR, JET, JT-60 i T-15. Według szacunków z 2006 roku okres trwania programu przewidywano na 30 lat (10 lat budowy i 20 lat pracy reaktora), a koszty w przybliżeniu na 10 miliardów euro. Tym samym jest to drugi najdroższy na świecie program badawczy, droższy jest jedynie program Międzynarodowej Stacji Kosmicznej. Według decyzji z 28 czerwca 2005 tokamak powstaje w centrum badawczym Cadarache w pobliżu Marsylii, na południu Francji. W projekcie uczestniczą finansowo i naukowo: Unia Europejska, Japonia, Rosja, Stany Zjednoczone, Chiny (od 2003), Korea Południowa (od 2003) i Indie (od 2005). Przed przystąpieniem do programu Indii zakładano, że Unia Europejska pokryje 50% kosztów jego budowy, a pozostałe strony po 10% każda w formie komponentów.
Pierwszy zapłon przewidywano na rok 2019, lecz w wyniku opóźnień, nastąpi on najwcześniej w 2025. Według projektów ITER ma każdorazowo podtrzymywać reakcję fuzyjną przez około 1000 sekund, osiągając moc 500–1100 MW. Dla porównania JET utrzymuje reakcję przez kilka-kilkanaście sekund i uzyskuje moc do 16 MW. Energia w tym reaktorze będzie wydzielać się w postaci ciepła, nie jest przewidywane przetwarzanie jej na energię elektryczną. Na bazie ITER ma powstać przyszła generacja reaktorów fuzyjnych osiągających moc 3000–4000 MW.
Przeprowadzana reakcja.
W wyniku fuzji jądra deuteru z jądrem trytu powstaje jedno jądro helu (cząstka alfa) i wysokoenergetyczny neutron.
Z energetycznego punktu widzenia paliwem dla fuzji mogą być różne jądra atomowe o małej liczbie atomowej, ale deuter i tryt najłatwiej wchodzą w taką reakcję, a przez to wymagają najmniejszej temperatury.
W przeliczeniu na masę paliwa, reakcja deuter-tryt jest mniej więcej trzykrotnie efektywniejsza niż rozszczepienie uranu-235, a miliony razy efektywniejsza niż reakcje chemiczne. Zachodzi jednak jedynie w bardzo szczególnych warunkach. Szacuje się, że jądra atomowe muszą się zbliżyć na odległość rzędu 10−15 metra, gdzie zaczynają działać oddziaływania silne. Z powodu wzajemnego odpychania elektrostatycznego, spowodowanie zbliżenia jąder na taką odległość wskutek ruchów termicznych wymagałoby temperatury około 1010 K. Taka temperatura nie występuje nawet we wnętrzu gwiazd zbliżonych do Słońca – tam fuzja zachodzi dzięki tunelowaniu. Jest to proces bardzo powolny: z jednej strony dzięki temu gwiazdy świecą przez miliardy lat, z drugiej strony nawet w samym centrum Słońca, gdzie temperatura przekracza 15 milionów K, każdy metr sześcienny emituje zaledwie 276,5 wata mocy. W tokamaku potrzebna jest znacznie większa wydajność reakcji. Próbuje się ją uzyskać przez wyższą temperaturę i silne pole magnetyczne.
Plazma w tokamaku jest podgrzewana przez przepuszczanie przez nią prądu oraz podgrzewanie mikrofalami. Docelowa temperatura ma sięgać 150 milionów °C. W takiej temperaturze cząstki mają dużą prędkość i mogą łatwo wydostać się z reaktora, unosząc energię. Aby reaktor mógł działać, konieczne jest jak najdłuższe utrzymywanie plazmy ściśniętej w małej objętości. Uzyskuje się to przez używanie pułapek magnetycznych. Naładowana cząstka w polu magnetycznym porusza się wzdłuż linii pola magnetycznego lub krąży wokół niej. Jeśli linie mają kształt okręgów, to cząstka jest uwięziona. Z tego wynika toroidalny kształt tokamaków.
Tokamak musi dodatkowo zapewniać próżnię wokół plazmy (aby nie tracić energii na podgrzewanie otoczenia), oraz ochronę środowiska zewnętrznego przed silnym promieniowaniem neutronowym. Neutrony są pozbawione ładunku, więc pole magnetyczne nie ogranicza ich ruchu, wydostają się z pułapki magnetycznej, zabierając ze sobą energię. Dla ich absorbowania za wewnętrzną osłoną tokamaka umieszczonych jest wiele modułów konstrukcyjnych, przy okazji produkujących tryt z bombardowanego neutronami litu.
Moduły te oddają ciepło chłodziwu, które z kolei może napędzać turbiny (w ITER nie jest to przewidywane, gdyż jest to program czysto naukowy).
Historia.
21 listopada 2006 międzynarodowe konsorcjum podpisało formalne pozwolenie na budowę reaktora.
ITER ma być uruchomiony równolegle z testami prowadzonymi przez międzynarodowy program IFMIF, który będzie badać możliwości użycia specjalnych materiałów do działania w ekstremalnych warunkach jakie będą panowały w reaktorach termojądrowych, jak i przyszłych elektrowniach. Następnym krokiem ma być demonstracyjna elektrownia DEMO. Ma być to pierwsza elektrownia termojądrowa produkującą prąd elektryczny do użytku komercyjnego.
Stany Zjednoczone rozważały wycofanie finansowania ITER w roku 2008, ale w dalszym ciągu prowadzą finansowanie badań związanych z ITER.
W 2011 rozpoczęto wylewanie fundamentów pod budowę kompleksu tokamaka.
Dyskusja o wadach i zaletach przedsięwzięcia.
Program ITER spotkał się z falą krytyki ze strony wielu organizacji. Greenpeace wyraził opinię, że energia fuzyjna jest równie niebezpieczna jak atomowa, ponieważ produkuje radioaktywne odpady i stwarza ryzyko równie groźnej katastrofy. Inne grupy zarzucają programowi ITER, że jest o wiele za drogi, szczególnie jak na inwestycję, która nie będzie generować energii i z której zysków można spodziewać się najwcześniej za 30–50 lat. Wskazuje się na istnienie alternatywnych, bardziej ekonomicznych podejść, być może posiadających większą szansę powodzenia, jak na przykład polywell. Wielu naukowców uważa z kolei, że elektrownie fuzyjne mogą okazać się niepraktyczne z powodów technicznych: wysokoenergetyczne neutrony (o energiach kilkunastu MeV) zachowują się zupełnie inaczej, niż te powstające w elektrowniach jądrowych, i mogą powodować zbyt szybkie zużywanie się tokamaka, dodatkowo stopniowo napromieniowując całą konstrukcję. Bez rozwiązania tego problemu (np. drogą zastosowania syntezy aneutronowej) nie będzie możliwe zastąpienie klasycznych elektrowni atomowych fuzyjnymi.
Zwolennicy programu utrzymują, że większość krytyki wynika z braku odpowiedniej wiedzy. Reaktory fuzyjne są projektowane tak, aby produkowały mniej niż jedną setną odpadów produkowanych przez tradycyjne elektrownie atomowe i aby nie wytwarzały izotopów radioaktywnych o długim czasie rozpadu. Krytycy wskazują jednak, że o ile w trakcie pracy ilość odpadów generowanych przez reaktor ITER będzie niewielka, to ilość odpadów radioaktywnych pozostałych do zutylizowania w momencie likwidacji reaktora po zakończeniu przezeń pracy będzie wielokrotnie większa, niż ilość odpadów po konwencjonalnym reaktorze atomowym. Zwolennicy programu wskazują również, że w reaktorze fuzyjnym nie ma żadnej możliwości zajścia niekontrolowanej reakcji, gdyż ilość paliwa, jaka znajduje się w komorze reaktora (poniżej 1 grama deuteru i trytu), wystarcza na podtrzymanie reakcji przez najwyżej minutę. Dla porównania w zwykłych reaktorach ilość paliwa jednorazowo biorącego udział w reakcji wystarcza na jej podtrzymywanie przez kilka miesięcy. Ponadto w razie ewentualnej awarii reaktor fuzyjny ma tendencję do samowygaszenia.
Opracowanie metod radzenia sobie z wysokoenergetycznymi neutronami jest jednym z głównych celów ITER, a badanie silnego ich strumienia jest możliwe jedynie przy użyciu reagującej plazmy. Plazma taka jest praktycznie niemożliwa do modelowania teoretycznego i obecnie jedynym sensownym sposobem poznania jej zachowania są eksperymenty. Wiedza zdobyta podczas tych eksperymentów będzie kluczowa dla projektowania urządzeń przyszłej energetyki fuzyjnej.
Zastosowanie fuzji na masową skalę pozwoliłoby uzyskiwać energię całkowicie bez zanieczyszczania środowiska. Według ekspertów wymaga to postępu w pewnych dziedzinach (jak np. wyprodukowanie odpowiednich materiałów do konstrukcji tokamaka), aby ludzkość mogła zacząć wprowadzać tę technologię na masową skalę jeszcze w pierwszej połowie XXI wieku. Ostatecznie dałoby to możliwość całkowitej rezygnacji z elektrowni zasilanych paliwami kopalnymi, a w połączeniu z innymi technologiami (jak ogniwa paliwowe) całkowicie zlikwidować zapotrzebowanie na ich wydobycie. Dążenie do tego celu jest wskazane, niezależnie od tego czy wymaga to 30, 50 czy 100 lat badań. Obfitość paliwa do takich elektrowni uniezależniłaby ludzkość od ograniczeń, którym podlegają wszelkie nieodnawialne źródła energii.

</doc>
<doc id="90151" url="https://pl.wikipedia.org/wiki?curid=90151" title="Zaślubiny Polski z morzem">
Zaślubiny Polski z morzem

Zaślubiny Polski z morzem – patriotyczny akt, który wydarzył się 10 i 11 lutego 1920 w Pucku i w Wielkiej Wsi oraz w marcu 1945 w Dziwnówku (15), Mrzeżynie (17) i Kołobrzegu (18).
Opis.
W październiku 1919 gen. dyw. Józefowi Hallerowi powierzono dowództwo Frontu Pomorskiego, utworzonego w celu pokojowego i planowanego odzyskania Pomorza, zgodnie z ustaleniami traktatu wersalskiego, odebranego Polsce wskutek rozbiorów. Zgodnie z planem przejmowanie ziem pomorskich rozpoczęło się 18 stycznia 1920 od przejęcia Torunia przez oddziały 16 Pomorskiej Dywizji Piechoty. Na Pomorze wkraczała również 15 Wielkopolska Dywizja Piechoty. Poszczególne miejscowości przejmowano od wycofujących się wojsk niemieckich aż do 11 lutego 1920, kiedy ostatni żołnierze opuścili Gdańsk.
Pomimo kilku incydentów, wśród których było kilka prób stawiania zbrojnego oporu, a także liczne przypadki sabotażu, odzyskiwanie Pomorza dla Polski przebiegało bez większych zakłóceń. 10 lutego 1920 generał Józef Haller wraz z ministrem spraw wewnętrznych Stanisławem Wojciechowskim oraz nową administracją Województwa Pomorskiego przybył do Pucka, gdzie dokonał symbolicznych zaślubin Polski z Bałtykiem.
Głównym punktem zorganizowanych wtedy uroczystości była msza dziękczynna. Nabożeństwo celebrował dziekan polowy Antoni Rydlewski. Kazanie wygłosił Józef Wrycza. W czasie mszy świętej duchowni poświęcili Banderę Polską, którą przy huku 21 salw armatnich Eugeniusz Pławski wraz z Florianem Napierałą podnieśli na maszcie jako znak objęcia przez Polską Marynarkę Wojenną wachty na Bałtyku. W imieniu dotychczasowych strażników Wybrzeża rybak kaszubski, szyper Jakub Myślisz, przekazał symbolicznie straż w ręce polskiego marynarza. W dniu tym, co Kaszubi uważali za dobry znak, Zatoka Pucka była zamarznięta.
Zaślubiny odbyły się poprzez wrzucenie pierścienia do morza. Tego dnia, przed zaślubinami, odbyło się spotkanie generała i delegacji władz Polski w Gdańsku z tamtejszymi Polakami, którzy ofiarowali na ręce Józefa Hallera dwa platynowe pierścienie. Pierścienie te były sfinansowane przez polskich gdańszczan, np. rodzinę Leszczyńskich czy Raciniewskich. Podczas ceremonii jedynymi żołnierzami, którzy wjechali konno z brzegu do wody, byli Józef Haller i Władysław Zakrzewski.
W Rewie na dziesięciu szkutach podniesiono polskie bandery, flota ta stworzyła zalążek Polskiej Marynarki Handlowej.
Polska objęła 10 lutego odcinek wybrzeża morskiego, które wraz z Mierzeją Helską liczyło 140 km zaniedbanego gospodarczo wybrzeża Bałtyku.
Upamiętnienie.
Na brzegu odsłonięto i poświęcono pamiątkowy słup, na którym umieszczono wizerunek orła Jagiellonów, datę wydarzenia oraz napis: "Roku Pańskiego 1920, 10 lutego Wojsko Polskie z generałem Józefem Hallerem na czele objęło na wieczne posiadanie polskie morze." 
Wojciech Kossak zainspirowany tym wydarzeniem namalował obraz "Zaślubiny Polski z Bałtykiem".
Uchwałą Sejmu RP VIII kadencji z 16 października 2019 rok 2020 został ustanowiony Rokiem Zaślubin Polski z Morzem w Pucku. Patronom roku 2020 poświęcono wydanie specjalne Kroniki Sejmowej.
Kalendarium.
Zaślubiny Polski z morzem w 1920:
Zaślubiny Polski z morzem w 1945:

</doc>
<doc id="90152" url="https://pl.wikipedia.org/wiki?curid=90152" title="Waloryzacja">
Waloryzacja

Waloryzacja – zasada prawna, która określa, że w razie zmiany siły nabywczej pieniądza po powstaniu zobowiązania, wierzyciel powinien otrzymać równowartość ekonomiczną (wyższą lub niższą) wierzytelności z chwili jej powstania.
Zasada waloryzacji świadczeń pieniężnych jest wyjątkiem od reguły nominalizmu ujętej w art. 358¹ Kodeksu cywilnego. Zgodnie z regułą prawną zobowiązanie pieniężne należy spełnić przez zapłatę tej samej sumy pieniężnej, na jaką opiewał dług w chwili powstania zobowiązania (art. 358¹ §1). Jeśli spełnienie świadczenia pieniężnego nie następuje natychmiast, wówczas może pojawić się kwestia zmniejszenia siły nabywczej pieniądza (np. w warunkach wysokiej inflacji), co prowadzi do naruszenia interesu dłużnika lub wierzyciela. Stąd też art. 358¹ §3 Kodeksu cywilnego daje możliwość waloryzacji świadczenia pieniężnego: „W razie istotnej zmiany siły nabywczej pieniądza po powstaniu zobowiązania, sąd może po rozważeniu interesów stron, zgodnie z zasadami współżycia społecznego, zmienić wysokość lub sposób spełnienia świadczenia pieniężnego, chociażby były ustalone w orzeczeniu lub umowie”.
Waloryzacja zakłada, że świadczenia pieniężne mają na celu dostarczenie wierzycielowi takiej samej wartości ekonomicznej, jaką miała wierzytelność w chwili jej powstania. Zatem jeżeli nastąpi zmiana siły nabywczej pieniądza wierzyciel otrzyma odpowiednio wyższą lub niższą sumę pieniężną. Należy jednak pamiętać, że waloryzacja odnosi się wyłącznie do zobowiązań pieniężnych, w których mija pewien okres między powstaniem a wygaśnięciem wierzytelności.
Kodeks cywilny zezwala w zasadzie na waloryzacje wszystkich świadczeń pieniężnych. Mogą być one waloryzowane na podstawie: umowy albo orzeczenia sądowego.
W finansach publicznych pojęcie waloryzacji jest najczęściej stosowane dla określenia mechanizmu zwiększania nominalnej wysokości świadczeń emerytalno-rentowych z powodu utraty ich realnej wartości. Waloryzacja ma za zadanie zachować realną wartość wypłacanych świadczeń w stosunku do wzrostu cen towarów i usług konsumpcyjnych. W tym celu emerytury i renty podlegają corocznie waloryzacji od dnia 1 marca. Waloryzacja polega na pomnożeniu kwoty świadczenia i podstawy jego wymiaru przez wskaźnik waloryzacji. W tym przypadku waloryzacja ma charakter mieszany, tzn. cenowo-płacowy. Wzrost świadczeń emerytalno-rentowych jest uzależniony od wzrostu cen towarów i usług konsumpcyjnych (ogółem lub dla gospodarstw domowych emerytów i rencistów) oraz realnego wzrostu przeciętnego wynagrodzenia. Określony w przepisach ustawy o emeryturach i rentach z Funduszu Ubezpieczeń Społecznych mechanizm waloryzacji ma też zastosowanie do świadczeń emerytalno-rentowych wypłacanych na podstawie innych regulacji prawnych, tj. do: emerytur rolniczych, kapitałowych emerytur okresowych, emerytur pomostowych, nauczycielskich świadczeń kompensacyjnych, rent socjalnych, emerytur i rent funkcjonariuszy służb mundurowych i żołnierzy zawodowych oraz uposażeń sędziów i prokuratorów w stanie spoczynku i uposażeń rodzinnych.
Pozostałe sposoby obliczania waloryzacji dzielą się na:

</doc>
<doc id="90154" url="https://pl.wikipedia.org/wiki?curid=90154" title="Sieciowy system plików">
Sieciowy system plików

Sieciowy system plików (NFS, ang. "Network File System") – system plików, który umożliwia dostęp do plików wielu komputerom w sieci komputerowej. Dane znajdują się na jednym lub wielu serwerach, a dostęp do nich uzyskać może wiele komputerów – hostów – naraz. Komunikacja następuje tylko poprzez odpowiedni protokół komunikacyjny.
Sieciowe systemy plików mogą działać według architektury klient-serwer lub w formie rozproszonej (DFS, "Distributed File System"). Niektóre implementacje uległy ewolucji z pierwszej postaci do drugiej, np. Network File System, począwszy od wersji 4.
Rozproszony system plików (DFS).
Pozwalają na rozproszenie danych po wielu lokalizacjach fizycznych (serwerach) przy zintegrowaniu lokalizacji logicznej. Mimo że pliki są rozrzucone po wielu serwerach plików, dla użytkownika otoczenia sieciowego mogą być one widoczne na jednym serwerze plików tyle, że np. w wielu katalogach. Zaletą tego typu rozwiązań jest rozproszenie zasobów po wielu komputerach przy jednoczesnym łatwym użytkowaniu zupełnie przezroczystym dla klientów. Dzięki temu:

</doc>
<doc id="90161" url="https://pl.wikipedia.org/wiki?curid=90161" title="Jamnik długowłosy">
Jamnik długowłosy

Jamnik długowłosy – jedna z ras o długiej, lśniącej sierści i tzw. piórach na ogonie i zewnętrznej stronie kończyn. Ta odmiana jamnika powstała wskutek skrzyżowania jamnika gładkowłosego z długowłosymi płochaczami lub cocker spanielami. W porównaniu z pozostałymi odmianami jamnika: szorstkowłosym i krótkowłosym głowa jamnika długowłosego jest bardziej szlachetna a uszy są niżej osadzone i dłuższe.
Umaszczenie czarne-podpalane jest jednym z najrzadziej spotykanych w tej odmianie.

</doc>
<doc id="90162" url="https://pl.wikipedia.org/wiki?curid=90162" title="Arnold Schwarzenegger">
Arnold Schwarzenegger

Arnold Alois Schwarzenegger (ur. 30 lipca 1947 w Thal) – austriacko-amerykański aktor, filmowiec, polityk, biznesmen, filantrop, aktywista oraz były zawodowy kulturysta, dwukrotnie pełnił funkcję gubernatora Kalifornii w latach 2003–2011.
Ćwiczyć kulturystykę rozpoczął w wieku 15 lat. Zdobył tytuł Mr. Universe w wieku 20 lat i siedem razy wygrał konkurs Mr. Olympia, pozostając wybitną postacią w kulturystyce i pisząc wiele książek i artykułów na temat tego sportu. Arnold Sports Festival, uważany za drugie najważniejsze wydarzenie kulturystyczne, nosi jego imię. Jest powszechnie uważany za jednego z największych kulturystów wszech czasów, a także najbardziej charyzmatycznego ambasadora tego sportu.
Zyskał światową sławę jako hollywoodzka ikona filmu akcji. Jego przełomową rolą był występ w filmie z gatunku Magia i miecz "Conan Barbarzyńca" (1982), który okazał się hitem kasowym, co zaowocowało sequelem "Conan Niszczyciel" (1984). Jednak największą popularność przyniosła mu tytułowa rola w dreszczowcu science-fiction Jamesa Camerona "Terminator" (1984), co zapewniło mu kontynuacje: ' (1991), ' (2003), ' (2015) i ' (2019). W 1977 został laureatem Złotego Globu.
Wystąpił również w wielu filmach dobrze ocenianych przez krytykę. Były to między innymi: "Commando" (1985), "Predator" (1987), "Uciekinier" (1987), "Bliźniacy" (1988), "Gliniarz w przedszkolu" (1990), "Pamięć absolutna" (1990) i "Prawdziwe kłamstwa" (1994). Próbował też swoich sił jako reżyser i producent filmowy. Wystąpił ponadto w teledyskach Guns N’ Roses – „You Could Be Mine” (1991), AC/DC – „Big Gun” (1993) i Bon Jovi – „Say It Isn’t So” (2000).
W 1968 przyjechał do Stanów Zjednoczonych, a w 1983 otrzymał obywatelstwo amerykańskie. W 1986 ożenił się z prezenterką telewizyjną Marią Shriver, siostrzenicą prezydenta Johna F. Kennedy’ego i córką kandydata Partii Demokratycznej na stanowisko wiceprezydenta i byłego ambasadora Stanów Zjednoczonych we Francji Sargenta Shrivera. Rozstali się w 2011 po tym, jak przyznał się do tego, że w 1997 spłodził dziecko z inną kobietą.
Życiorys.
Wczesne lata.
Urodził się w wiosce Thal na przedmieściach Grazu w Austrii jako syn Aurelii (z domu Jadrny; 1922–1998) i Gustava Schwarzeneggera (1907–1972), komendanta policji. Jego matka była Czeszką. Jego ojciec w 1938 dobrowolnie wstąpił do NSDAP, a później brał udział w II wojnie światowej. Ze służby został zwolniony w 1943, kiedy zaraził się malarią. Gustav 20 października 1945 poślubił Aurelię Jadrny, 23-letnią wówczas wdowę z synem, Meinhardem. Według Schwarzeneggera rodzice byli bardzo surowi i ciężko karali za nieposłuszeństwo. Byli też religijnymi katolikami i w każdą niedzielę chodzili na mszę.
Ponieważ Gustav szczególnymi względami darzył pasierba, a nie własnego syna, relacje między nimi nie były najlepsze. Ta skłonność do „silnego i rażącego” faworyzowania Meinharda wynikała z nieuzasadnionego podejrzenia, że Arnold nie jest jego dzieckiem. Zupełnie inaczej układały się jego kontakty z matką, z którą miał dobre relacje, aż do jej śmierci. W szkole był duszą towarzystwa i wyróżniał się swoim „radosnym, energicznym i pogodnym” usposobieniem. Jednak w domu częstym problemem były pieniądze; Schwarzenegger wspomniał, że jednym z najważniejszych wydarzeń z jego dzieciństwa był moment, gdy rodzina kupiła lodówkę.
Jako chłopiec uprawiał kilka dyscyplin sportowych, które w dużym stopniu były wymuszone przez ojca. Jak wspominał po latach, ojciec chciał, by został policjantem, a matka, by poszedł do szkoły handlowej. W 1960 podniósł swoją pierwszą sztangę, kiedy trener piłki nożnej zabrał całą drużynę do miejscowej siłowni. W wieku czternastu lat, zamiast piłką postanowił zająć się kulturystyką. Zaczął chodzić na siłownię w Grazu oraz do kina, gdzie na dużym ekranie mógł zobaczyć swoich idoli, takich jak: Reg Park, Steve Reeves i Johnny Weissmuller. Gdy w 2000 zmarł Reeves, Schwarzenegger z czułością wspominał: „Jako nastolatek dorastałem ze Steve’em Reevesem. Jego niezwykłe osiągnięcia uzmysłowiły mi, czego można dokonać, podczas gdy inni wokół nie zawsze rozumieli moje marzenia... Steve Reeves pozostanie częścią wszystkiego, co kiedykolwiek miałem szczęście osiągnąć”.
20 maja 1971 w wypadku samochodowym zginął jego przyrodni brat Meinhard, który, jak się okazało, był pod wpływem alkoholu. Osierocił trzyletniego syna, Patricka Mario, oraz narzeczoną Erikę Knapp, z którą zamierzał się pobrać. Po jego śmierci Schwarzenegger płacił za edukację chłopca i pomógł mu wyemigrować do Stanów Zjednoczonych. Rok później, 13 grudnia 1972 w Weiz Gustav zmarł w wieku 65 lat z powodu wylewu. W udzielonym potem wywiadzie Arnold Schwarzenegger oświadczył, że nie wziął udziału w pogrzebie ojca, ponieważ ćwiczył do konkursu kulturystycznego. Później wspólnie ze swoim producentem filmowym powiedział, że zaczerpnął tę opowieść z historii innego kulturysty, by pokazać do jakich skrajności może dochodzić w tym sporcie, a przy okazji przedstawić zimniejszy obraz Schwarzeneggera. Barbara Baker, jego pierwsza poważna dziewczyna, powiedziała, że poinformował ją o śmierci ojca bez emocji i że nigdy nie mówił o swoim bracie. W międzyczasie podał przynajmniej trzy wersje, dlaczego nie był obecny na jego pogrzebie.
Początki kariery kulturystycznej.
W 1965 zakończył roczną służbę w austriackiej armii, którą obowiązkowo musieli odbyć wszyscy osiemnastoletni mężczyźni. Nawet podczas pobytu w wojsku był tak pochłonięty kulturystyką, że - aby wziąć udział w konkursie - opuścił szkolenie, przez co zaliczył tzw. bezprawną nieobecność i za karę spędził tydzień w wojskowym więzieniu. Jak później wyznał: „udział w konkursach znaczył dla mnie bardzo wiele, dlatego dokładnie nie przemyślałem konsekwencji”. W 1965 wygrał zawody kulturystyczne Junior Mr. Europe.
„Tytuł Mr. Universe był moim biletem do Ameryki – ziemi możliwości, gdzie mogłem stać się gwiazdą i się wzbogacić”. W 1966 w wieku 19 lat zdobył tytuł Mr. Europe i odbył pierwszą podróż samolotem, kiedy brał udział w zawodach Mr. Universe organizowanych przez National Amateur Body-Builders’ Association w Londynie. Podczas zawodów jeden z sędziów, Charles „Wag” Bennett, będąc pod wrażeniem Schwarzeneggera, zaoferował mu swoje treningi. Ponieważ Schwarzenegger miał niewiele pieniędzy, Bennett zaprosił go do swojego rodzinnego domu, w którym miał urządzoną siłownię. Dzięki specjalnemu programowi treningowemu wymyślonemu przez Bennetta, Schwarzenegger poprawił swoją muskulaturę i siłę w nogach. Pobyt w Londynie zaowocował także opanowaniem podstaw języka angielskiego. W tym samym roku Schwarzenegger miał okazję spotkać swojego idola z dzieciństwa, Rega Parka, który później został jego przyjacielem i mentorem. Ciężkie treningi opłaciły się i już w 1967 Schwarzenegger zdobył swój pierwszy tytuł Mr. Universe. Dzięki temu w wieku dwudziestu lat stał się najmłodszym zwycięzcą tych zawodów. Później wygrał je jeszcze trzy razy z rzędu. Po zawodach wrócił do Monachium, gdzie chodził do szkoły i pracował. Codziennie też ćwiczył od czterech do sześciu godzin. Swojemu przyjacielowi Rogerowi C. Fieldowi często powtarzał, że kiedyś zostanie największym aktorem.
Emigracja do Stanów Zjednoczonych.
Schwarzenegger od dziesiątego roku życia marzył o wyjeździe do Stanów Zjednoczonych, a w kulturystyce upatrywał przepustki, która mu to umożliwi. We wrześniu 1968 jego marzenie się spełniło. Mając dwadzieścia jeden lat i ledwie podstawową znajomość języka, przybył do Stanów. „Oczywiście, gdy przyjechałem do tego kraju mój akcent był bardzo zły i mówiłem z bardzo silnym (niemieckim) akcentem, który był przeszkodą, gdy rozpoczynałem karierę aktorską”. W celu poprawy języka brał lekcje angielskiego w Santa Monica College w Santa Monica w Kalifornii (1977), a potem na University of Wisconsin-Superior zrobił korespondencyjny kurs z biznesu i międzynarodowej ekonomii, po którym w 1979 otrzymał licencjat.
Po przybyciu do USA rozpoczął szkolenie w Gold’s Gym w Los Angeles, pod okiem Joe Weidera. Poznał w tym czasie dwóch zawodowych wrestlerów Rica Drasina i Billy’ego Grahama. Zajmujące się prawem imigracyjnym przedsiębiorstwo Siskind &amp; Susser stwierdziło (na przełomie lat 60. i 70.), że Schwarzenegger mógł być nielegalnym imigrantem z powodu naruszenia warunków wizy. W 2002 gazeta „LA Weekly” napisała, że Schwarzenegger jest najsławniejszym imigrantem w Ameryce, który „pokonał silny austriacki akcent i niespodziewanie wyszedł ze środowiska kulturystyki, by stać się w latach 90. największą gwiazdą filmu na świecie”.
Kariera kulturysty.
Arnold Schwarzenegger rozpoczął karierę jako kulturysta, wielokrotnie zdobywając nagrody w prestiżowych konkursach: Mr. World, Mr. Universe, Mr. International, Mr. Europe, oraz siedmiokrotnie tytuł Mr. Olympia. Jego muskulatura (wzrost 188 cm, waga 115 kg, obwód bicepsa 56 cm, obwód klatki piersiowej 155 cm, obwód w pasie 86 cm) w opinii wielu osób zapewniła mu tytuł „kulturysty wszech czasów” ("Mr. Everything").
W 1970, w wieku 23 lat po raz pierwszy zdobył prestiżowy tytuł Mr. Olympia. Potem wygrywał go jeszcze sześciokrotnie. W 1977 ukazał się autobiograficzno-treningowy przewodnik pt. "Arnold: The Education of a Bodybuilder", który odniósł ogromny sukces. Znalazł się na okładkach magazynów: „Muscle Builder-Power” (w styczniu 1970), „Mr. America” (w sierpniu 1972), „Shape Up” (w maju 1974), „After Dark” (w lutym 1977), „Muscle &amp; Fitness” (w styczniu 1982, w lutym 1983 i w sierpniu 1984) i „Flex”.
Schwarzenegger na łamach magazynu „Men’s Health” przyznał się do stosowania środków dopingujących i używania poprawiających wydajność sterydów anabolicznych w czasach gdy były legalne, pisząc w 1977, że „sterydy były dla mnie pomocne w utrzymaniu masy mięśniowej podczas ścisłej diety w ramach przygotowań do konkursu. Nie użyłem ich do wzrostu mięśni, ale raczej do utrzymania mięśni”.
Kariera filmowa.
W wieku 22 lat Schwarzenegger postanowił spróbować aktorstwa. Producenci byli pod wrażeniem jego budowy ciała, ale nie jego pełnego nazwiska, więc jako Arnold Strong w 1969 zadebiutował z dubbingowanym głosem w roli Herkulesa w niskobudżetowej parodii "Herkules w Nowym Jorku" ("Hercules in New York") u boku Arnolda Stanga.
Pojawił się potem w ekranizacji powieści Raymonda Chandlera "Długie pożegnanie" ("The Long Goodbye", 1973) w reżyserii Roberta Altmana z Elliottem Gouldem. Za rolę Joe Santo w komediodramacie Boba Rafelsona "Niedosyt" ("Stay Hungry", 1976) z Jeffem Bridgesem i Sally Field został uhonorowany Złotym Globem w kategorii „Najbardziej obiecujący nowy aktor”. Był też bohaterem filmu dokumentalnego "Kulturyści" ("Pumping Iron", 1977) obok innych wybitnych kulturystów lat 70. takich jak Lou Ferrigno, Franco Columbu, Roger Callard, Serge Nubret czy Frank Zane. Wystąpił gościnnie jako Josef Schmidt w jednym z odcinków serialu "Ulice San Francisco" ("The Streets of San Francisco") – pt. „Dead Lift” (1977).
W 1978 był kandydatem do roli Hulka w serialu CBS "The Incredible Hulk", lecz ostatecznie tę postać przyjął Lou Ferrigno. W komedii "Łowcy rupieci" ("Scavenger Hunt", 1979) wystąpił w roli instruktora Larsa, a w komedii parodiującej westerny "Kaktus Jack" ("The Villain, Cactus Jack", 1979) w reżyserii Hala Needhama u boku Kirka Douglasa i Ann-Margret pojawił się jako Nieznajomy Piękniś. W biograficznym filmie telewizyjnym CBS "Opowieść o Jayne Mansfield" ("The Jayne Mansfield Story", 1980) z Loni Anderson zagrał postać węgiersko-amerykańskiego kulturysty i aktora Mickeya Hargitaya. Kandydował do roli bohatera mitologii greckiej – Perseusza w widowisku "Zmierzch tytanów" ("Clash of the Titans", 1981), jednak producent Charles H. Schneer uważał Schwarzeneggera za nadmiernie umięśnionego i jeszcze niewystarczająco płynnie mówiącego w języku angielskim.
John Milius zaangażował go do roli tytułowej twardego wojownika z Cymerii Conana z gatunku magii i miecza "Conan Barbarzyńca" (1982). Jednak choć film był hitem kasowym, grająca w filmie Sandahl Bergman otrzymała nagrodę Saturna jako najlepsza aktorka i Złoty Glob jako nowa gwiazda, Schwarzenegger był nominowany do Złotej Maliny dla najgorszego aktora. Pomimo tego powstał sequel "Conan Niszczyciel" (1984) w reżyserii Richarda Fleischera z Grace Jones w roli agresywnej amazonki wojowniczki Zuli.
Jego sztandarową i najważniejszą rolą kinową stała się kreacja androida T-800 w dreszczowcu science-fiction Jamesa Camerona "Terminator" (1984) z Lindą Hamilton i Michaelem Biehnem; za rolę zdobył nominację do nagrody Saturna w kategorii najlepszy aktor. Richard Fleischer obsadził go w roli Kalidora w filmie sensacyjnym z gatunku magii i miecza "Czerwona Sonja" (1985), gdzie na planie filmu romansował z Brigitte Nielsen. Z kolei Mark L. Lester trafnie powierzył mu rolę pułkownika Johna Matrixa w filmie sensacyjnym "Commando" (1985). Zagrał główną rolę w ekranizacji powieści Stephena Kinga "Uciekinier" (1987) w reżyserii Paula Michaela Glasera.
W filmie akcji Waltera Hilla "Czerwona gorączka" (1988) wystąpił jako Iwan Danko z Moskwy u boku Jamesa Belushi w roli detektywa Arta Ridzika z Chicago. Kolejne nominacje do Saturna w kategorii najlepszy aktor przyniosły mu role w filmach: "Predator" (1987), "Pamięć absolutna" (1990), "" (1991), "Bohater ostatniej akcji" (1993), "Prawdziwe kłamstwa" (1994) i "6. dzień" (2000). Jego żywiołem okazały się też komedie: "Junior" (1994; nominacja do Złotego Globu), "Bliźniacy" (1988; Nickelodeon Kids’ Choice Awards jako ulubiony bohater filmowy), "Gliniarz w przedszkolu" (1990; Nickelodeon Kids’ Choice Awards jako ulubiony bohater filmowy) czy "Świąteczna gorączka" (1996). Za rolę w filmie sensacyjnym Charlesa Russella "Egzekutor" (1996) otrzymał nagrodę Bambi i był nominowany do MTV Movie Award w kategorii „Najlepsza scena akcji”. Przyjął rolę antagonisty Batmana (w tej roli George Clooney) jako dr Victor Fries / Mr. Freeze w filmie Joela Schumachera "Batman i Robin" ("Batman &amp; Robin", 1997).
Po występie w produkcji "", Arnold Schwarzenegger w 2003, gdy został gubernatorem Kalifornii, zakończył karierę aktorską. W tym czasie zagrał epizodyczne role w trzech filmach, m.in. w "Niezniszczalnych" z 2010, w których zagrał epizodyczną rolę Trencha, u boku Sylvestra Stallone’a wraz z innymi legendarnymi gwiazdami kina akcji.
W 2011 wrócił do kariery aktorskiej. W 2012 ponownie zagrał w "Niezniszczalnych 2". Ponownie zagrał ze Stallone’em w "Planie ucieczki" (2013). Pojawił się także znowu w tytułowej roli w filmach ' (2015) oraz ' (2019).
Kariera polityczna.
Schwarzenegger jest członkiem Partii Republikańskiej. Za swój wzór uważa prezydenta Ronalda Reagana. Podobnie jak on popiera wolny rynek, jednak w kwestiach obyczajowych wykazuje bardziej liberalne podejście.
Karierę polityczną rozpoczął w latach 90. jako przewodniczący prezydenckiej rady do spraw kultury fizycznej i sportu za prezydentury George’a Busha seniora oraz później stanowej rady w Kalifornii za gubernatora Petera Wilsona. W 2003 wystartował w wyborach na gubernatora stanu Kalifornia, odbywających się w związku z odwołaniem demokraty Graya Davisa. W trakcie kampanii oskarżany był o niemoralne prowadzenie się, a nawet o wyznawanie ideologii narodowego socjalizmu, wyborcy jednak nie dali wiary tym pogłoskom i większością 55,4% głosów odwołali Davisa, po czym 48,6% wybrali Schwarzeneggera.
Jako gubernator Arnold Schwarzenegger zmniejszył podatki i ograniczył przywileje socjalne, zmniejszając koszty prowadzenia biznesu. Przez dłuższy czas cieszył się wysokim poparciem (rzędu 65%). Po przegranym referendum w sprawie cięć socjalnych i negatywnej kampanii pod jego adresem przeprowadzonej przez związki zawodowe, to poparcie nieco się zmniejszyło. Jednak w listopadzie 2006 roku Schwarzenegger ponownie bez problemu wygrał wybory, zdobywając 56,0% głosów.
Od dnia rozpoczęcia sprawowania urzędu nie ułaskawił żadnego skazańca (w tym czasie wykonano trzy wyroki śmierci).
Przez dłuższy czas spekulowano na temat możliwości ubiegania się przez Schwarzeneggera o urząd prezydenta Stanów Zjednoczonych po końcu drugiej kadencji prezydenta George’a W. Busha. Pomysł upadł, gdyż wymagałoby to uchwalenia poprawki do konstytucji – obecnie prezydentem może zostać jedynie osoba, która urodziła się na terenie należącym do Stanów Zjednoczonych.
Kontrowersje związane ze wzrostem.
Oficjalny wzrost Schwarzeneggera, czyli 6'2" (188 cm), był wielokrotnie kwestionowany. W końcu lat 60., startując na zawodach kulturystycznych, mierzył 6'1.5" (187 cm), co zostało potwierdzone przez innych kulturystów. W 1988 roku na łamach dwóch pism, "Daily Mail" oraz "Time Out", dowodzono, że Schwarzenegger jest znacznie niższy. Zanim został gubernatorem, jego wzrost został zakwestionowany w artykule opublikowanym na łamach "Chicago Reader". Jako gubernator, Schwarzenegger wdał się w spór z członkiem Zgromadzenia stanu Kalifornia, Wessonem, na temat ich wzrostu. Wesson podjął się nieudanej próby, by rozwiązać raz na zawsze problem wzrostu przy pomocy miary krawieckiej. Schwarzenegger w odwecie umieścił poduszkę z napisem „Trzeba podnieść?”, na krześle przeznaczonym dla mierzącego 5'5" (165 cm) Wessona przed sesją negocjacyjną w jego biurze. Bob Mulholland, polityk z Partii Demokratycznej, twierdził, że Schwarzenegger ma 5'10" wzrostu (178 cm) i nosi wkładki w butach. Debata o wzroście Schwarzeneggera spowodowała powstanie strony internetowej poświęconej wyłącznie temu zagadnieniu (ArnoldHeight), a na CelebHeights.com artykuł o wzroście Schwarzeneggera jest najczęściej odwiedzany. Czasopismo „Men’s Health” utrzymuje, że prawdziwy wzrost wynosi 5'10". Jak wynika z badań, do których wykorzystano zdjęcia i filmy Arnolda z młodości i na podstawie których oszacowano błąd względny jego wzrostu, okazało się, że średnia arytmetyczna wynosi 190 cm +/-3,25 cm.
Nagrody i odznaczenia.
Inne wyróżnienia.
Na cześć Arnolda Schwarzeneggera nazwano w 2018 roku gatunek muchówki – "Megapropodiphora arnoldi"; stosunkowo duże odnóża przednie owada skojarzyły się odkrywcom z umięśnionymi ramionami Schwarzeneggera. Insekt mierzy zaledwie 0,395 mm, należy więc do najmniejszych znanych nauce zwierząt.

</doc>
<doc id="90163" url="https://pl.wikipedia.org/wiki?curid=90163" title="Batyst">
Batyst

Batyst (fr. "batiste") – tkanina o delikatnej fakturze, bardzo cienka i przezroczysta. Wykonana zazwyczaj z przędzy bawełnianej, jedwabnej lub lnianej, tkana splotem płóciennym. Zazwyczaj bielona, niekiedy drukowana.
Wykorzystywana jako materiał na bieliznę, lekkie ubiory kobiece i ich dodatki, oraz do dekoracji wnętrz (np. na zasłony).
W średniowieczu przywożono batyst do Europy z Indii pod nazwą "bastas". Od XIII wieku produkowany we Francji, później we Włoszech, Flandrii i Niemczech. W Polsce produkowany od XVIII wieku.

</doc>
<doc id="90166" url="https://pl.wikipedia.org/wiki?curid=90166" title="Tadeusz Płoski">
Tadeusz Płoski

Tadeusz Stefan Płoski (ur. 9 marca 1956 w Lidzbarku Warmińskim, zm. 10 kwietnia 2010 w Smoleńsku) – polski duchowny rzymskokatolicki, doktor habilitowany nauk prawnych, generał dywizji Wojska Polskiego, biskup polowy Wojska Polskiego w latach 2004–2010; pośmiertnie awansowany do stopnia generała broni (2010).
Życiorys.
Wykształcenie i praca naukowa.
W 1976 wstąpił do Wyższego Seminarium Duchownego Metropolii Warmińskiej „Hosianum” w Olsztynie. Święceń kapłańskich udzielił mu 6 czerwca 1982 biskup Jan Obłąk. W latach 1983–1986 studiował prawo kanoniczne na Katolickim Uniwersytecie Lubelskim. W 1993 na Akademii Teologii Katolickiej w Warszawie obronił doktorat nt. "Sąd Biskupi Diecezji Warmińskiej w latach 1957–1971. Studium prawno-historyczne". 11 grudnia 2007 zdał kolokwium habilitacyjne przed Radą Wydziału Prawa i Administracji Uniwersytetu Mikołaja Kopernika w Toruniu na podstawie rozprawy "Duszpasterstwo w Wojsku Polskim. Studium prawne z uwzględnieniem praw człowieka i prawa humanitarnego" uzyskał stopień doktora habilitowanego nauk prawnych.
W 1994 na Wydziale Strategiczno-Obronnym Akademii Obrony Narodowej w Warszawie ukończył Podyplomowe Studia Operacyjno-Strategiczne. Był zatrudniony na stanowisku adiunkta w Katedrze Prawa Kanonicznego i Wyznaniowego na Wydziale Prawa i Administracji Uniwersytetu Warmińsko-Mazurskiego w Olsztynie. W 2008 został profesorem nadzwyczajnym Uniwersytetu Warmińsko-Mazurskiego oraz kierownikiem Katedry Prawa Administracyjnego i Nauki o Administracji na Wydziale Prawa i Administracji. W 2010 otrzymał tytuł doktora honoris causa Uniwersytetu Kardynała Stefana Wyszyńskiego.
Kapłaństwo i służba wojskowa.
Po przyjęciu święceń kapłańskich był wikariuszem w parafii św. Józefa w Morągu. Od 1986 pracował w kurii biskupiej oraz sądzie biskupim diecezji warmińskiej w Olsztynie. W tym okresie pełnił funkcję redaktora naczelnego „Warmińskich Wiadomości Diecezjalnych”. Był również duszpasterzem Wyższej Szkoły Pedagogicznej i Akademii Rolniczo-Technicznej w Olsztynie.
W 1992 został skierowany do służby w Ordynariacie Polowym Wojska Polskiego. Początkowo piastował posadę notariusza, a w 1994 powierzono mu obowiązki szefa Wydziału Duszpasterskiego Kurii Polowej w Warszawie. Od 1995 był dziekanem Nadwiślańskich Jednostek Wojskowych Ministerstwa Spraw Wewnętrznych i Administracji, a od 2001 Biura Ochrony Rządu. W latach 1995–2001 kierował redakcją pisma „Nasza Służba”, natomiast w latach 1996–2004 był opiekunem alumnów Wyższego Seminarium Duchownego Ordynariatu Polowego. Pracował także jako korespondent Radia Watykańskiego i Katolickiej Agencji Informacyjnej. W 1999 otrzymał godność prałata. W 2001 został kanclerzem Kurii Polowej.
16 października 2004 papież Jan Paweł II mianował go biskupem polowym Wojska Polskiego. Dwa tygodnie później otrzymał sakrę biskupią. Konsekracji dokonał arcybiskup Józef Kowalczyk, nuncjusz apostolski w Polsce, wraz ze Sławojem Leszkiem Głódziem, biskupem diecezjalnym warszawsko-praskim, i Edmundem Piszczem, arcybiskupem metropolitą warmińskim.
W ramach prac Konferencji Episkopatu Polski był członkiem Rady Prawnej oraz delegatem ds. harcerzy, kombatantów i duszpasterstwa policji. W 2005 premier Marek Belka powołał go w skład Rady Ochrony Pamięci Walk i Męczeństwa.
W Zakonie Bożogrobców miał rangę Komandora z Gwiazdą.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Pochowany został 19 kwietnia 2010 w katedrze polowej Wojska Polskiego w Warszawie.
Upamiętnienie.
26 maja 2010 Rada Miejska Olsztyna podjęła uchwałę o nazwaniu części dotychczasowej alei generała Władysława Sikorskiego ulicą Biskupa Tadeusza Płoskiego (na odcinku od ulicy Biskupa Tomasza Wilczyńskiego do granic miasta). 28 października 2010 w katedrze polowej Wojska Polskiego w Warszawie odsłonięto i poświęcono jego popiersie, a 7 kwietnia 2011 odsłonięto poświęconą mu tablicę pamiątkową na frontonie Klubu Wojskowej Akademii Technicznej w Warszawie. 15 sierpnia 2012 odsłonięto jego popiersie w Panteonie Bohaterów Sanktuarium Narodowego na Cmentarzu Poległych w Bitwie Warszawskiej w Ossowie.

</doc>
<doc id="90167" url="https://pl.wikipedia.org/wiki?curid=90167" title="Jedwab">
Jedwab

Jedwab – włókno pochodzenia zwierzęcego (białkowe) uzyskiwane z kokonu jedwabnika morwowego lub jedwabnika dębowego. Światowa produkcja jedwabiu na poziomie ok. 50 000 ton rocznie stanowi 0,2% całej produkcji włókien.
Jedwab to również nazwa tkanin produkowanych z przędzy uzyskiwanej z tego włókna. Tkaniny jedwabne charakteryzują się połyskiem, są gładkie, śliskie, wiotkie, miękkie, lekkie, cienkie i bardzo przyjemne w dotyku. Niegdyś stosowane jako podłoże malarskie, zwłaszcza w sztuce orientalnej. Z włókien jedwabnych produkowano sita służące w technice druku zwanej sitodrukiem.
Historia.
Znaleziska archeologiczne wskazują, że jedwab wytwarzano już w starożytnych Chinach, około 3600 roku p.n.e. Świadczą o tym znalezione narzędzia do wyplatania oraz farbowana jedwabna gaza, znalezione na stanowisku archeologicznym kultury Hemudu w prowincji Zhejiang. Bardziej złożone wyroby, w tym adamaszki, zostały odkryte na innym stanowisku w Zhejiang i datowane są na 2700 r. p.n.e.
Chińskie podanie głosi, że jedwab został odkryty w ogrodzie cesarza Huang Di, żyjącego w latach 2698 – 2598 p.n.e. Według legendy cesarz poprosił swą żonę Xi Lingshi, by sprawdziła, jaki szkodnik niszczy drzewa morwowe. Cesarzowa zauważyła, że są to białe larwy, które przędą błyszczące kokony. Przypadkowo jeden kokon wpadł jej do wrzątku i okazało się, że można wyciągnąć z niego delikatną nić, którą Xi Lingshi zawinęła na szpulkę. W ten sposób, jak głosi legenda, odkryła tajemnicę produkcji jedwabiu.
Chińczycy strzegli tej tajemnicy przez około 2000 lat. Przez ten czas Chiny miały monopol na produkcję jedwabiu, który eksportowały tzw. jedwabnym szlakiem. Każdego, kto zdradziłby tajemnicę jego wyrobu, czekał wyrok śmierci. Według relacji bizantyńskich historyków Teofanesa i Prokopiusza z Cezarei tajemnica jedwabiu została przemycona z Chin do Konstantynopola przez dwóch mnichów dopiero w roku 550. Cesarstwem Wschodniorzymskim (Bizancjum) rządził wówczas Justynian I. Mieszkańcy Bizancjum kupowali chiński jedwab, który był przywożony tzw. jedwabnym szlakiem przez kupców. Wędrowali oni przez kilka miesięcy, pokonując 4800 km i narażali życie, podążając przez terytoria ogarnięte wojną. W Europie jedwab wart był majątek, dlatego władcy Bizancjum zależało na zdobyciu tajemnicy jego produkcji. Obiecał dwóm mnichom, że sowicie ich wynagrodzi, jeśli przywiozą jajeczka jedwabników z Chin i posiądą sekret ich hodowli. Plan się powiódł, wysłańcy zdobyli ok. 26 tysięcy jajeczek i przetransportowali je do Europy, chowając je w wydrążonym wnętrzu bambusowych kijów, którymi się podpierali. Prawdopodobnie jednak to tylko legenda, ponieważ hodowla jedwabników jest udokumentowana na terenie bizantyńskiej Syrii już w V wieku, a według niektórych źródeł greckich, jedwab mógł powstawać w Grecji już w IV w. p.n.e.. Cesarze strzegli sekretu równie zazdrośnie jak Azjaci, organizując poprzez urzędników zwanych "kommerkiarioi" ścisłą kontrolę państwa nad przemysłem jedwabnym. Ośrodki produkcji przesuwano z biegiem wieków coraz dalej na zachód Cesarstwa, by w IX–X w. skoncentrować je w basenie Morza Egejskiego. Najprężniejsze warsztaty ("ergasteria") funkcjonowały w Heraklei pod Konstantynopolem, Sufli (w Ewros), Atenach, Koryncie i Tebach. Bizantyńska produkcja tekstyliów osiągnęła wyżyny kunsztu – jej wytwory zadziwiają bogactwem skomplikowanych motywów, które często obejmowały całe sceny religijne bądź historyczne. Na tkaninach chętnie haftowano prócz ornamentów roślinno-geometrycznych przejęte z Persji fantastyczne hippokampy, gryfy, pegazy, a nadto słonie, lwy oraz cesarskie orły, dwugłowe i jednogłowe. Rozbudowany dwór cesarski napędzał rozwój owego rzemiosła niezliczonymi zamówieniami. Purpurowe, ciężkie jedwabie cesarskie przetykano z reguły złotem, otrzymując brokaty.
Bizantyjczycy z powodzeniem przez długi czas strzegli tajników procesu otrzymywania drogocennej tkaniny przed przeniknięciem na Zachód. W roku 968 biskup Liutprand z Cremony, poseł cesarza Ottona I, daremnie próbował wywieźć purpurowy jedwab z Konstantynopola – cenny towar został mu skonfiskowany przez cesarskich urzędników. Dopiero w 1147 Roger II, król Sycylii, zdobył tajemnicę porywając z Teb i Koryntu rzemieślników-specjalistów.
Z Chin jedwabnictwo trafiło do Persji i Japonii. Z Sycylii natomiast rozprzestrzeniło się na Hiszpanię i resztę Włoch. W XIII wieku pojawiło się we Francji, a od XVII wieku rozpowszechniło się w całej Europie. Aktualnie Europa sprowadza część surówki jedwabnej z Chin.
Produkcja włókna.
Produkcję jedwabiu można podzielić na 4 fazy:
Ze względu na dość żmudny i stosunkowo kosztowny proces uzyskiwania jedwabiu naturalnego, wynaleziono kilka rodzajów sztucznego włókna o podobnych właściwościach, zwanego "jedwabiem sztucznym".

</doc>
<doc id="90169" url="https://pl.wikipedia.org/wiki?curid=90169" title="Abakańsk">
Abakańsk

Abakańsk (Abakański ostróg), dawna miejscowość na Syberii, w byłym powiecie minusińskim.
Położony poniżej ujścia Abakanu, w miejscu o klimacie stosunkowo ciepłym i umiarkowanym. Założony został przez Rosjan w 1707, a na nowo obwarowany w 1726. Na przełomie XIX i XX w. miejscowość liczyła ok. 1,5-2,0 tys. mieszkańców, trudniących się rolnictwem, hodowlą bydła i rzemiosłem.
Obecnie część miasta Abakan.

</doc>
<doc id="90170" url="https://pl.wikipedia.org/wiki?curid=90170" title="Formuła 1 Sezon 2001">
Formuła 1 Sezon 2001

Sezon 2001 Formuły 1 – 52 sezon o Mistrzostwo Świata Formuły 1. Rozpoczął się on 4 marca 2001 roku na torze Albert Park Circuit w Australii, a zakończył 14 października na torze Suzuka International Racing Course w Japonii, po rozegraniu 17 wyścigów.
Michael Schumacher zdobył swój czwarty tytuł mistrzowski, wygrywając dziewięć wyścigów, zaś w pięciu stając na drugim stopniu podium. Jego przewaga nad drugim w tabeli Davidem Coulthardem wyniosła aż 58 punktów. Mistrzem świata konstruktorów została włoska stajnia Ferrari. Po raz pierwszy od 1994 roku w bolidach pojawił się system kontroli trakcji. FIA dopuściła go do użytku począwszy od Grand Prix Hiszpanii, czyli piątej rundy sezonu.
Już podczas pierwszej eliminacji, rozgrywanej w Melbourne swój debiut w F1 zaliczyli dwaj późniejsi mistrzowie świata. Kimi Räikkönen zadebiutował w barwach teamu Sauber, zaś Fernando Alonso poprowadził bolid Minardi. Po raz pierwszy zobaczyliśmy w akcji również innego, znakomitego kierowcę, mistrza serii Champ Car Juana Pablo Montoyę, który znalazł zatrudnienie w zespole BMW Williams.
Wraz z rozpoczęciem sezonu, w Formule 1 pojawiły się również dwa francuskie koncerny. Po trzech latach przerwy Renault powróciło ponownie jako dostawca silników, tym razem jako partner zespołu Benetton. Michelin zdecydował się wejść do F1 jako dostawca opon, tworząc konkurencję dla ogumienia marki Bridgestone po raz pierwszy od sezonu 1998, kiedy z mistrzostw zniknął Goodyear.
Z drugiej strony, sezon 2001 przyniósł dla Formuły 1 utratę kilku znaczących kierowców. Dwukrotny mistrz świata Mika Häkkinen ogłosił, że po zakończeniu sezonu zrobi sobie rok odpoczynku od wyścigów, jednak, tak jak przewidywano, nigdy więcej nie zobaczyliśmy go już w wyścigu F1. Rok 2001 okazał się też być ostatnim dla francuskiego kierowcy Jeana Alesi, który na krótko przed swoim ostatnim wyścigiem – Grand Prix Japonii, przekroczył magiczną liczbę 200 startów.
Po zakończeniu sezonu z Formuły 1 z listy startowej zniknęły także dwa zespoły. Prost Grand Prix upadł z powodu braku środków finansowych, zaś Benetton został wykupiony przez swojego dostawcę silników – koncern Renault, stając się tym samym zespołem producenckim.
Michael Schumacher nie miał dużych problemów ze zdobyciem mistrzostwa, podobnie jak jego zespół, Scuderia Ferrari. Włoski team zgromadził na swoim koncie 9 zwycięstw w ciągu całego sezonu, zaś resztą musiał się podzielić z zespołami BMW.Williams oraz McLaren-Mercedes.
Obaj kierowcy Williamsa: Ralf Schumacher oraz Juan Pablo Montoya zaliczyli swoje pierwsze zwycięstwa w karierze, odpowiednio podczas wyścigów w San Marino i we Włoszech. Młodszy z braci Schumacherów kończył wyścig jako pierwszy jeszcze dwa razy: raz podczas Grand Prix Kanady i raz przed własną publicznością, na torze Hockenheimring. Dzięki temu BMW.Williams odnotowało cztery zwycięstwa w ciągu całego sezonu.
Cztery pierwsze miejsca zdołał także wywalczyć McLaren, jednak z pewnością nie był to wynik równie satysfakcjonujący jak te osiągane w poprzednich latach. Kierowcy zespołu podzielili się zwycięstwami dokładnie po połowie. Odchodzący z F1 Häkkinen triumfował na Silverstone oraz podczas Grand Prix USA, zaś Szkot David Coulthard zgarnął pierwsze miejsca w Brazylii i Austrii.
Było to jednak zdecydowanie za mało, aby powstrzymać Michaela Schumachera przed obroną mistrzostwa. 123 punkty, które Niemiec zgromadził w ciągu sezonu, okazały się być znacznie większą sumą niż ta potrzebna do zapewnienia sobie czwartego tytułu i wyrównania dorobku Alaina Prosta. Oprócz licznych zwycięstw Schumachera, także 11 podiów Brazylijczyka Rubensa Barrichello sprawiło, że Scuderia Ferrari obroniła tytuł mistrzowski z przewagą wynoszącą aż 77 punktów.
Lista startowa.
Poniższe zespoły oraz kierowcy wzięli udział w sezonie 2001 FIA Formula One World Championship. Numery startowe zostały określone na podstawie klasyfikacji kierowców i konstruktorów sezonu 2000.

</doc>
<doc id="90172" url="https://pl.wikipedia.org/wiki?curid=90172" title="Ostróg Abakański">
Ostróg Abakański



</doc>
<doc id="90174" url="https://pl.wikipedia.org/wiki?curid=90174" title="Coma">
Coma

Coma – polski zespół rockowy założony w czerwcu 1998 roku w Łodzi. Muzyka grupy inspirowana jest dokonaniami takich zespołów jak Illusion, Pearl Jam czy Led Zeppelin.
Historia.
Grupa powstała w 1998 roku w Łodzi z inicjatywy gitarzysty Dominika Witczaka i perkusisty Tomasza Stasiaka, obaj występujący wcześniej w grupie Ozoz. Wkrótce do zespołu dołączył basista Rafał Matuszak, a następnie gitarzysta Wojciech Grenda i wokalista Piotr Rogucki. W 2001 roku w wyniku nieporozumień z zespołu odszedł Wojciech Grenda, którego zastąpił Marcin Kobza.
Pierwszym wydawnictwem grupy był singel "Skaczemy/Pasażer".
Pod koniec 2003 roku udało się grupie podpisać kontrakt z BMG Poland, co umożliwiło rozpoczęcie nagrań do debiutanckiej płyty – "Pierwsze Wyjście z Mroku". Przed wydaniem pierwszego studyjnego albumu zespół zyskał popularność, koncertując u boku Kazika, Sweet Noise, Acid Drinkers i T.Love.
Zespół w 2001 roku dotarł do ostatniego etapu przesłuchań konkursu debiutów w Opolu, zajął pierwsze miejsce na Festiwalu Rockowym w Węgorzewie w 2004, a 15 marca 2005 roku zdobył statuetkę Fryderyka w kategorii "Album Roku – Rock" – za płytę "Pierwsze wyjście z mroku". W 2007 roku, zespół otrzymał dwa Fryderyki w kategoriach: „Album roku – rock/metal” za "Zaprzepaszczone Siły Wielkiej Armii Świętych Znaków" oraz „Zespół roku”. W tym samym roku, zespół otrzymał również nagrodę publiczności Przystanku Woodstock „Złotego Bączka”. W 2009 roku zespół otrzymał kolejne 2 Fryderyki w kategoriach: „Zespół roku” oraz „Album roku – rock” za swój ostatni krążek "Hipertrofia", a wokalista grupy – Piotr Rogucki został wyróżniony statuetką Fryderyka w kategorii „Wokalista roku”.
Jako jedyny łódzki zespół rockowy przez 20 tygodni nie opuszczał pierwszego miejsca na liście przebojów Radia Łódź. Trzykrotnie – 13 czerwca 2004, 4 czerwca 2006 i 25 stycznia 2009 koncertował na antenie Programu III PR. W lipcu 2006 roku wystąpił na XII Przystanku Woodstock w Kostrzynie n. Odrą oraz na Tyskim festiwalu muzycznym im. Ryśka Riedla „Ku przestrodze”. 13 czerwca 2007 zespół Coma zagrał przed Linkin Park i Pearl Jam podczas ich koncertu na Stadionie Śląskim w Chorzowie, a 12 sierpnia 2007 wystąpił przed Toolem, Dir en grey i Fair to Midland na "Metal Hammer Festival".
W czerwcu 2008 do zespołu dołączył były perkusista zespołu Normalsi – Adam Marszałkowski, który zastąpił Tomasza Stasiaka. 10 listopada tego samego roku ukazał się trzeci album grupy zatytułowany "Hipertrofia". 9 grudnia 2009 zespół Coma w ramach trasy "Hipertrofia Tour" wystąpił w warszawskiej Arenie Ursynów. Zapis tego koncertu ukazał się pt. "Live" 24 marca 2010 roku nakładem Mystic Production w formatach DVD, CD i Blu-ray.
17 października 2011 został wydany piąty album studyjny zespołu, potocznie nazywany „Czerwonym albumem”.
Jesienią 2012 Coma pojechała w specjalną trasę jubileuszową z okazji 15-lecia zespołu. Trasa ta obejmowała 27 koncertów w 25 miastach i nosiła nazwę „Ulubiony numerek”. Niezwykłość trasy polegała na losowym wybieraniu utworów, jakie zespół zagra z dwóch kół losujących podczas występu.
8 lutego 2013 wydano angielskojęzyczny odpowiednik „Czerwonego albumu” "Don’t Set Your Dogs On Me" – w Polsce ukazał się dzięki Mysticowi, za granicą jest edycją niemieckiej wytwórni EarMusic.
29 października 2013 Sony Music wydał dwupłytowe wznowienie pierwszych płyt Comy "Made in Poland: Pierwsze wyjście z mroku / Zaprzepaszczone siły wielkiej armii świętych znaków". Wydanie osiągnęło status platynowej płyty.
1 września 2019 zespół zapowiedział zawieszenie działalności po 21 latach. Ostatnia trasa koncertowa nosi nazwę „Game Over”.

</doc>
<doc id="90178" url="https://pl.wikipedia.org/wiki?curid=90178" title="Grafem">
Grafem

Grafem – najmniejsza jednostka pisma, która często odpowiada fonemowi. Czasem jeden fonem może mieć kilka odpowiadających mu grafemów (w jęz. polskim np. "rz" i "ż", "u" i "ó"). W alfabetach grafem jest literą lub znakiem interpunkcyjnym. Dwa grafemy składające się na jeden fonem nazywamy digrafem (np. "sz, cz, ch"), a trzy – trigrafem. Kilka wariantów tego samego grafemu określa się mianem allografu. To np. Ż z kropką u góry albo z kreską Ƶ, „ł” przekreślone albo z „daszkiem”.

</doc>
<doc id="90179" url="https://pl.wikipedia.org/wiki?curid=90179" title="Jedwabnik morwowy">
Jedwabnik morwowy

Jedwabnik morwowy ("Bombyx mori") – gatunek nocnego motyla z rodziny prządkowatych. Ciało duże, owłosione, kolor białawy, skrzydła pokryte delikatnymi żyłkami. Rozpiętość skrzydeł: 4–6 cm. Odżywia się liśćmi morwy. 
Hodowany głównie w Chinach i na Półwyspie Indyjskim ze względu na cenne, jedwabne nici oprzędu (kokonu). Kokony jedwabnika zbudowane są z niezwykle długich nici (1,5 do 3 km z pojedynczego oprzędu) o szczególnych właściwościach fizycznych i wielkiej wytrzymałości. Dlatego hodowla tego gatunku, obok hodowli jedwabnika dębowego ("Atheraea pernyi") jest podstawą produkcji jedwabiu. Jego białawy kolor może być modyfikowany: jeżeli do pokarmu gąsienic doda się związków fluorescencyjnych barwnik zostaje wbudowany do nici. Jedwabnik morwowy został udomowiony prawdopodobnie już ok. 5500 lat temu i obecnie nie występuje w naturze. Przypuszcza się, że pochodzi z Himalajów. Tysiące lat hodowli spowodowały, że owad ten nie jest w stanie przetrwać bez opieki człowieka. Osobniki dorosłe mają zredukowane skrzydła i nie potrafią latać, są powolne, nie mają barw maskujących i nie wykazują odruchów chroniących je przed drapieżnikami. 
Samice jedwabników morwowych wydzielają feromon płciowy – bombikol, który może zwabić samca z odległości 10 km.

</doc>
<doc id="90180" url="https://pl.wikipedia.org/wiki?curid=90180" title="Skrypt">
Skrypt



</doc>
<doc id="90181" url="https://pl.wikipedia.org/wiki?curid=90181" title="Respublica (korporacja)">
Respublica (korporacja)

Korporacja Akademicka Respublica, założona 1922 roku, skupia studentów i absolwentów uczelni wyższych w Warszawie.
Dewiza korporacji brzmi decore diligentia ac doctrina, co tłumaczy się: dobrą sławą, pilnością i nauką. Respublica kandydowała przy korporacji Arkonia.
Respublica przyjęła specyficzne, odrębne od innych polskich korporacji nazewnictwo kategorii członków korporacji. Kandydat na pełnoprawnego członka to laik, czynny student to mistrz, zaś absolwent przyjmuje tytuł weterana. W Respublice nie korzysta się również z popularnych w innych korporacjach nazw: "dekiel" czy "banda". Zastąpiono jej polskimi: "czapką" i "wstęgą". Respublica została stworzona na wzór małego państwa. Miała być "Rzecząpospolitą" nie tylko z nazwy, lecz również z ducha, posiadając formy organizacyjne na wzór ustroju państwowego. W Respublice dość wyraźnie widoczny jest podział władz na ustawodawczą, wykonawczą oraz sądowniczą. Władzę ustawodawczą w Respublice sprawuje Zgromadzenie Mistrzów, władzę wykonawczą Wielki Mistrz wraz ze Strażą, pełniącą funkcją swoistej rady ministrów, zaś władzę sądowniczą: Trybunał Korporacyjny oraz Kapituła Senatorska (wyjątkowo – sądowe posiedzenie Zgromadzenia Mistrzów).
Od 16 czerwca 2005 honorowym weteranem korporacji Respublica jest dr Marek Jan Chodakiewicz.
Historia.
Korporacja Akademicka Respublica, została założona 22 stycznia 1922 roku z inicjatywy łodzian studiujących w Warszawie (Uniwersytet Warszawski, Politechnika Warszawska, Wyższa Szkoła Handlowa. Wśród założycieli byli: Franciszek Szwajdler, Czesław Bajer, Alfred Ziegler, Ryszard Ziegler, Kurt Klikar, Antoni Newe, Antoni Hermel, Alfons Grapów, Bohdan Grodzicki. W uroczystości powstania korporacji Respublica uczestniczyli korporanci z innych starszych Korporacji: Arkonii, Welecji, Jagielloni, Sarmatii, Patrii.
Korporacja Respublica już w maju 1922 roku stała się członkiem Związku Polskich Korporacji Akademickich (ZPK!A), w dużej mierze dzięki poparciu korporacji Arkonia, która "matkowała" jej w początkowym okresie istnienia. Korporacja Respublica pozostała w Związku do wybuchu wojny a jej członkowie pełnili różne funkcje we władzach ZPK!A.
II wojna światowa i okres PRL.
Wybuch II wojny światowej przerwał oficjalną działalność korporacji na długie lata. Wielu respublikanów podzieliło losy najlepszych synów Rzeczypospolitej, walcząc i ginąc za Polskę na wielu frontach. Ginęli w Katyniu, powstaniu warszawskim, walczyli w armii gen. Andersa, dzielili los więźniów obozów koncentracyjnych.
Po zakończeniu wojny, pod rządami komunistycznego totalitaryzmu, Respublica podobnie jak wszystkie pozostałe korporacje nie mogła działać oficjalnie. Ci, którzy przeżyli i pozostali w kraju, spotykali się nieoficjalnie przez cały ten okres. Czasami w radosnej atmosferze przy okazji kolejnych rocznic powstania korporacji, ale także przy okazji smutnych wydarzeń, którymi były pogrzeby kolejnych respublikanów.
Znaczna część respublikanów, w obliczu przejęcia władzy w Polsce przez komunistów, nie wróciła po wojnie do Polski podzielając emigracyjne losy tysięcy Polaków. W miarę możliwości utrzymywała jednak kontakty z pozostającymi w Polsce respublikanami. Często też wspierała będących w potrzebie dając wyraz wierności idei dozgonnej przyjaźni korporacyjnej. Z oczywistych względów, w tym czasie Korporacja nie prowadziła naboru nowych członków. Wyjątkiem jest tu przypadek weterana Jana Wilczyńskiego, który będąc synem przedwojennego respublikanina Jerzego Wilczyńskiego po wstąpieniu na studia został w 1955 roku przyjęty do Respubliki. Weteran jest z nami do dzisiaj będąc łącznikiem między okresem międzywojennym, okresem PRL-u a teraźniejszością.
Reaktywacja i wznowienie czynnej działalności.
Upadek komunizmu i odzyskanie przez Polskę niepodległości stworzył warunki i nadzieję na wznowienie działalności korporacyjnej. W połowie 1994 roku siedmiu studentów, głównie nauk politycznych na Uniwersytecie Warszawskim za pełną zgodą i przy pomocy przedwojennych filistrów: Wiesława Eysymontta, Henryka Sadowskiego, Jana Wilczyńskiego rozpoczęła etap szkoleń i przygotowania do reaktywacji korporacji Respublica.
Uroczysta reaktywacja dokonała się na komerszu 21 stycznia 1995 roku dzięki pomocy korporacji Sarmatia. Wówczas to ośmiu studentów złożyło na ręce ostatniego przedwojennego kanclerza (wiceprezesa) Henryka Sadowskiego ślubowanie korporacyjne i otrzymało barwy respublikańskie stając się pełnoprawnymi członkami korporacji Respublica. Pierwszym prezesem odrodzonej Respubliki został Piotr Czajka.
Insygnia i odznaki.
Cyrkiel.
Cyrkiel korporacyjny, oprócz herbu, logo każdej Korporacji.
Noszony przypięty do klapy marynarki oraz używany w podpisach tuż przy nazwisku.
Zawiera w sobie pierwszą literę nazwy Korporacji oraz łacińską frazę korporacyjną "vivat, crescat, floreat N. in æternum!"
Jest więc nie tylko znakiem przynależności członka do danej Korporacji, ale także życzeniem używającego go korporanta, aby jego Korporacja żyła, wzrastała i rozkwitała na wieki (tak tłumaczona jest, przytoczona wyżej, łacińska sekwencja).
Cyrkiel informuje również o tym, czy Korporacja pieczętująca się takowym jest "duelancka" czy "antyduelancka" (od "niem. duell" czy "ang. duel" – pojedynek).
Elementem różnicującym jest tutaj wykrzyknik – napisany w zwykły sposób mówi o "duelanckości", natomiast wykrzyknik "złamany" świadczy o "antyduelanckości" Korporacji, czyli o formalnym zakazie uczestniczenia w pojedynkach honorowych przez wszystkich członków takowej.
"Duelanckość" Korporacji nie wywiera jednak na jej członkach przymusu bycia "duelantem", z wyjątkiem sytuacji uchwalenia przez Korporację odnośnej uchwały.
Respublikanie.
Do korporacji Respublica należy między innymi dr Piotr Gontarczyk (były zastępca Dyrektora Biura Lustracyjnego IPN) oraz Tomasz Szatkowski.
Kartele.
Respublica zawarła umowy z:

</doc>
<doc id="90183" url="https://pl.wikipedia.org/wiki?curid=90183" title="Jąderko">
Jąderko

Jąderko – ultraelement jądra komórkowego odpowiedzialny za syntezę RNA, głównie rRNA. Jakościowo stanowi zagęszczenie chromatyny. W trakcie podziału komórkowego jąderko zanika. Można to uzasadnić zablokowaniem transkrypcji genów kodujących rRNA, ponieważ wtedy chromosomy ulegają kondensacji. Ponownie odtwarzane jest (za pomocą organizatorów jąderkotwórczych NOR) po zakończeniu segregacji chromosomów w telofazie.
Jąderko tworzone jest z obszaru jąderkotwórczego (NOR); u człowieka występuje 10 NOR-ów (znajdujących się na ramionach krótkich chromosomów par 13, 14, 15, 21 i 22), a np. u świni 4 NOR-y.
Jąderko jest luźno zawieszone w kariolimfie. Nie jest obłonione, w czym przypomina rybosom.
Składniki jąderka.
Aktywne transkrypcyjnie jąderko składa się z:
Skład chemiczny.
W jąderku zdrowej, nienowotworowej komórki stosunek głównych związków chemicznych kształtuje się następująco:
Funkcje.
Jąderko jest miejscem:
Ma też związek z odpowiedzią na .
Typy jąderek.
Można wyróżnić następujące typy strukturalno-czynnościowe jąderek:

</doc>
<doc id="90185" url="https://pl.wikipedia.org/wiki?curid=90185" title="Skrypt (podręcznik)">
Skrypt (podręcznik)



</doc>
<doc id="90187" url="https://pl.wikipedia.org/wiki?curid=90187" title="Miyazaki Hayao">
Miyazaki Hayao



</doc>
<doc id="90189" url="https://pl.wikipedia.org/wiki?curid=90189" title="Miś">
Miś

Osoby o nazwisku "Miś":

</doc>
<doc id="90191" url="https://pl.wikipedia.org/wiki?curid=90191" title="Przysłona fotograficzna">
Przysłona fotograficzna

Przysłona fotograficzna – część obiektywu regulująca wielkość otworu na drodze strumienia światła. Stosowana najczęściej w obiektywach fotograficznych i obiektywach kamer filmowych. Zwykle ma postać nachodzących na siebie metalowych listków. Liczba listków przysłony i ich kształt oraz stopień otwarcia przysłony mają wpływ na kształt bokeh.
Regulując średnicę otworu (aperturę urządzenia) za pomocą listków, można zmieniać ilość światła przechodzącego przez soczewki obiektywu, a jednocześnie wpływać na głębię ostrości uzyskiwanego obrazu (im wyższa wartość przysłony, tym większa głębia ostrości). Stopień otwarcia przysłony określany jest za pomocą liczby przysłony.
W przypadku urządzeń rejestrujących obraz (np. aparaty fotograficzne, kamery filmowe) przysłona jest jednym z dwóch czynników dozujących ilość światła podczas naświetlania. Drugim jest urządzenie sterujące czasem otwarcia migawki. W przypadku urządzeń naświetlających sytuacja wygląda analogicznie, np. w przypadku powiększalnika fotograficznego drugim elementem jest zestaw lampa + zegar ciemniowy.
Liczba przysłony.
Liczba przysłony lub wartość przysłony to parametr charakteryzujący ilość światła przepuszczanego przez obiektyw do wnętrza aparatu fotograficznego, padającego na materiał światłoczuły lub sensor przy danym ustawieniu przysłony. Liczba ta oznaczana jest za pomocą litery i jest odwrotnie proporcjonalna do wielkości otworu względnego obiektywu, co oznacza, że większa liczba przysłony oznacza mniejszą ilość przepuszczanego światła.
Liczba przysłony formula_1 często oznaczana formula_2 jest określona przez wzór:
gdzie formula_4 jest otworem względnym obiektywu, wyrażonym jako:
gdzie formula_6 jest średnicą otworu przysłony, a formula_7 ogniskową.
Po uproszczeniu można przyjąć, że:
Obecnie przyjęło się oznaczać na obiektywach aparatów fotograficznych liczbę przysłony wartościami odpowiadającymi przybliżeniom kolejnych potęg formula_9 w konwencji anglosaskiej (kropka dziesiętna w znaczeniu przecinka dziesiętnego):
Wartość przysłony 1 oznacza, że ogniskowa obiektywu jest równa średnicy otworu przysłony. Każda następna pozycja oznacza ustawienie przysłony, przy którym do wnętrza obiektywu przepuszczana jest dwa razy mniejsza ilość światła. Ponadto najniższa wartość przysłony dla danego obiektywu jest potocznie określana jako jasność obiektywu, choć w rzeczywistości jest odwrotnością pierwiastka z jasności obiektywu. Ta najniższa wartość przysłony może być wartością pośrednią, np. 1.8, 3.5, 4.5, i jest zależna od budowy samego obiektywu.

</doc>
<doc id="90192" url="https://pl.wikipedia.org/wiki?curid=90192" title="Miś (czasopismo)">
Miś (czasopismo)

Miś – czasopismo dla dzieci w wieku przedszkolnym ukazujące się w latach 1957–2010 w Warszawie. Pierwotnie wydawane jako dwutygodnik, a potem jako miesięcznik.
Pierwszy numer ukazał się 15 lutego 1957 roku. Dla „Misia” Czesław Janczarski pisał opowiadania o Misiu Uszatku, a Zbigniew Rychlicki narysował postać tego bohatera, o którego przygodach powstał później animowany serial telewizyjny "Miś Uszatek".
Przez dwadzieścia lat redaktorką naczelną pisma była Barbara Lewandowska, autorka książek dla dzieci, a od samego początku istnienia pisma Janina Krzemińska, ilustratorka, była jego kierowniczką artystyczną.
Do sierpnia 2008 r. czasopismo ukazywało się jako dwutygodnik i było wydawane przez Fundację „Przyjaciele Misia”.
Od września 2008 był to miesięcznik, wydawany przez Wydawnictwa Szkolne i Pedagogiczne.
W związku z malejącą poczytnością miesięcznika w czerwcu 2010 ukazał się ostatni numer „Misia”.

</doc>
<doc id="90194" url="https://pl.wikipedia.org/wiki?curid=90194" title="Jiddu Krishnamurti">
Jiddu Krishnamurti

Jiddu Krishnamurti (telugu జిడ్డు కృష్ణమూర్తి; trb. Dźiddu Krysznamurti; po ok. 1950 K; ur. 12 maja 1895 w Madanapalle, zm. 17 lutego 1986 w Ojai) – indyjski filozof, mówca i pisarz. Za młodu przygotowywany przez teozofów do roli "wehikułu Nauczyciela Świata". Po zerwaniu w 1929 z teozofią niezależny nauczyciel duchowy, który powtarzał „prawda jest krainą bez dróg”. Nauczał, że „wolność znajdujemy w niewybiórczym uświadomieniu sobie naszej codziennej egzystencji i działalności”, a człowieka wyzwala obserwacja związków, w jakie wchodzi z innymi ludźmi i światem, prowadzona wtedy, gdy zdaje sobie sprawę z iluzoryczności podziału na obserwującego i to, co obserwowane.
Dzieciństwo.
Jiddu Krishnamurti urodził się w maju 1895 w miasteczku Madanapalle, 230 km na północ od Madrasu, jako ósme dziecko w bramińskiej rodzinie używającej języka Telugu. Jego ojciec, Narayaniah, średniego szczebla urzędnik brytyjskiej administracji, należał do Towarzystwa Teozoficznego. Matka, Jiddu Sanjeevamma, bardzo religijna i uważana za medium, urodziła Krishnamurtiego – który swe imię zawdzięczał temu, że Kriszna miał być ósmym awatarem Wisznu – w pokoju zwanym puja, stanowiącym rodzaj domowej świątyni.
Kriszna był chłopcem wątłym; przez rok nie chodził do szkoły z powodu krwotoków z nosa i z ust. Nauką w szkole nie przejawiał zainteresowania, spędzał natomiast całe godziny zapatrzony w chmury, na rośliny i zwierzęta lub spoglądając w nieokreśloną dal. W szkole często był bity. Pasja oglądania, połączona z niechęcią do abstrakcyjnej wiedzy, charakteryzowała go do końca życia. W osobliwym z nią kontraście pozostawała inna niezmienna cecha jego osobowości, jaką była fascynacja urządzeniami mechanicznymi.
Gdy rodzina popadła w nędzę po śmierci Sanjeevammy w 1905, Narayaniah zwrócił się o pomoc do Annie Besant. Przyjęty do pracy, przeniósł się w styczniu 1909 do zniszczonej chaty w pobliżu Adyaru. Jego czterej pozostali przy życiu synowie znajdowali się wówczas w opłakanym stanie fizycznym.
Tło wydarzeń.
17 listopada 1875 Helena Pietrowna Bławatska (1831–1891), Henry Steele Olcott (1832–1907), William Quan Judge (1851–1896) i inni założyli w Nowym Jorku Towarzystwo Teozoficzne. Cele Towarzystwa określono następująco:
Tak powstała pierwsza zorganizowana grupa ludzi Zachodu, którzy jechali do Indii nie jako zdobywcy lub misjonarze, ale jako uczniowie. Na przedmieściu Madrasu, u ujścia rzeki Adyar do Zatoki Bengalskiej, zakupiła w 1892 teren, który stał się Siedzibą Główną Towarzystwa Teozoficznego.
Podstawą doktrynalną stały się zrazu dwa dzieła Bławatskiej: "Isis Unveiled" (Izyda odsłonięta, 1877) i "The Sacred Doctrine" (Doktryna Tajemna, 1888). Mieszały się w nich wierzenia gnostyków, hinduistów i buddystów (zwłaszcza tybetańskich). W niezliczonych światach niezliczone dusze ewoluują – ulegając reinkarnacji – od stadium mineralnego, przez stadia roślinne, zwierzęce, a wreszcie żywoty w postaciach ludzkich, ku boskości. Niektórzy z tych, którzy osiągnęli to najwyższe stadium, dobrowolnie żyją na Ziemi (niczym bodhisattwowie mahajany), by pomagać ludziom w rozwoju duchowym, stosownie do osiągniętego stopnia doskonałości przekazując im taką czy inną religię. W 1889 Bławatska ogłosiła, że nadszedł czas, by bodhisattwa Maitreja przekazał ludzkości nowe nauki. Miał to uczynić wykorzystując – jako wehikuł – ciało wybranego człowieka.
Po śmierci Bławackiej wiodącą pozycję w Towarzystwie Teozoficznym zaczęła zyskiwać Annie Besant (1847–1933), pełniąca funkcję Prezydenta TT w latach 1907–1933. Blisko współpracował z nią, uważany powszechnie za jasnowidza, Charles Webster Leadbeater (1847–1934). W maju 1909 na plaży w Adyarze Ledbeater dostrzegł 14-letniego chłopca, którego opiekujący się nim teozofowie uważali za niedorozwiniętego umysłowo – i oznajmił, że to on stanie się wehikułem Nauczyciela Świata. Chłopiec nazywał się Jiddu Krishnamurti.
Niedoszły wehikuł Nauczyciela Świata.
Po rewelacjach Leadbeatera Krishnamurti, wraz z młodszym bratem Nityananą, został zabrany ze szkoły i oddany pod opiekę czołowych teozofów. Opracowano dla nich specjalną dietę i zaaplikowano im ćwiczenie fizyczne (na wzór angielski: tenis, jazda na rowerze, pływanie). Chłopcy szybko odbierali kolejne ezoteryczne "Wtajemniczenia", a Ledbeater ogłaszał w kolejnych numerach „Theosophist” relację z kolejnych żywotów Krishnamurtiego – występującego pod pseudonimem Alcyone – od roku 22 662 p.n.e. poczynając. W 1910 ukazała się broszura "At the Feet of the Master, by Alcyone" (U stóp Mistrza), wydana wkrótce w przekładach na 27 języków. Ponoć Leadbeater spisał ją pod dyktando Krishnamurtiego, który powtarzać miał to, co w trakcie okultystycznego transu mówił mu Mistrz Koot Hoomi.
11 stycznia 1911 jeden z czołowych teozofów, George Arundale (1878–1945), założył Zakon Wschodzącego Słońca, który w parę miesięcy później, przemianowany na Zakon Gwiazdy na Wschodzie ("The Order of the Star in the East"), stał się międzynarodową organizacją mającą przygotować ludzkość na Przyjście Nauczyciela Świata. 16-letni Krishnamurti został jego Naczelnikiem, Besant i Leadbeater Protektorami, a Arundale sekretarzem. Na początku 1914 Zakon zrzeszał 15 tysięcy członków.
Odkrycie Krishnamurtiego i założenie Zakonu Gwiazdy doprowadziło do największej w dziejach Towarzystwa Teozoficznego schizmy: opuścił je w 1913 r., wraz z większością lóż niemieckich, Rudolf Steiner, tworząc własne Towarzystwo Antropozoficzne.
Narayaniah jeszcze w marcu 1910 podpisał dokument przekazujący Besant prawo do opieki nad oboma synami. Ale gdy wbrew obietnicom zaczęto łamać reguły kastowe, zażądał przywrócenia praw rodzicielskich – a wtedy Besant wywiozła chłopców do Anglii. W Anglii, a także we Francji i we Włoszech, przebywali przez kolejne dziesięć lat. Goszczeni w arystokratycznych domach (wielu teozofów pochodziło z wyższych sfer) nabrali wytwornych manier i przywykli do luksusu. Trwały procesy sądowe o ich powrót do ojca, ale gdy osiągnęli pełnoletność zdecydowali pozostać w Anglii. Krishnamurti oblewał kolejne egzaminy maturalne, natomiast Nityananda z powodzeniem studiował prawo.
Od stycznia 1921 Krishnamurti zaczął ogłaszać krótkie teksty w oficjalnym organie Zakonu Gwiazdy, miesięczniku „The Herald of the Star”. W lipcu tego roku odbył się w Paryżu pierwszy światowy Kongres Towarzystwa Teozoficznego, a zaraz po nim Kongres Zakonu Gwiazdy na Wschodzie. Na życzenie przewodniczącego temu drugiemu Krishnamurtiego przyjęto uchwałę, że w Zakonie nie będą odprawiane żadne rytuały. Zakochał się, zapewne z wzajemnością, w 17-letniej Helen Knothe, wychowanej w zamożnej rodzinie teozoficznej. Rozstał się z nią jednak, aby dalej pełnić swoją rolę (teozofowie oczekiwali, że ludzie na wysokim stopniu rozwoju duchowego będą żyć w celibacie). Później Helen została autorką wpływowych książek o zasadach „dobrego/prostego życia”, jakie sama prowadziła z mężem Scottem Nearingiem.
W tym samym roku stwierdzono, że Nityananda jest chory na gruźlicę. Gdy jego stan się poprawił, bracia wyjechali do Indii i po raz ostatni spotkali się z bliskim już śmierci ojcem. Gdy padli na kolana i zgodnie ze zwyczajem dotknęli jego stóp czołami, Narayaniah wyszedł, by umyć nogi splamione przez nieczystych.
Stan Nityanandy pogorszył się i wtedy wysłano braci do Kalifornii, do otoczonej górami Doliny Ojai, zamieszkanej wówczas tylko przez paręset osób. Tam w 1922 zaczął się „proces”: Krishnamurti tracił prawie przytomność, niekiedy przemawiał głosem małego dziecka, a zarazem doznawał bardzo silnych bóli, zwłaszcza głowy, karku i kręgosłupa. Towarzyszyły temu przeżycia często zwane mistycznymi. Jak pisał w liście do Besant:
Po pewnym czasie poczułem, że opuszczam swe ciało. Ujrzałem siebie siedzącego pod delikatnymi, wątłymi liśćmi drzewa. Zwrócony byłem ku wschodowi. Przede mną było moje ciało, a ponad mą głową ujrzałem Gwiazdę, jasną i czystą. Potem odczułem wibrację Buddy, zobaczyłem Maitreję i Mistrza K.H. Byłem tak szczęśliwy, cichy i spokojny. Widziałem swe ciało i unosiłem się obok. W powietrzu i we mnie panował tak głęboki spokój, spokój dna przepastnego, niezgłębionego jeziora.
„Procesu”, który powracał do końca życia, nie zbadał nigdy żaden lekarz czy psychiatra. Pod wpływem tych pierwszych doświadczeń Krishnamurti napisał "The Path", poetycką opowieść o samotnej wędrówce, przez kolejne żywoty, ku Wyzwoleniu.
W 1923 bracia przybyli do Europy, m.in. po to, by odebrać Zamek w Eerde w Holandii, podarowany przez bogatego teozofa na siedzibę główną Zakonu Gwiazdy. Rok później w Ommen, na terenach przylegających do Zamku, odbył się pierwszy Obóz Gwiazdy, podczas którego Krishnamurti przemawiał do 500 uczestników. Bracia wrócili, przez Włochy i Australię, do Ojai. Towarzyszył im Desikacharya Rajagopal (1900–1993), studiujący wtedy, dzięki pomocy teozofów, prawo na Uniwersytecie Cambridge.
Krishnamurti, zapewniony przez Mistrzów, że Nityananda nie umrze, zostawił brata i pojechał w 1925 do Europy, a stamtąd późną jesienią odpłynął, w otoczeniu przywódców Towarzystwa Teozoficznego, do Adyaru. Całe to grono rozdarte było przez spory, kto jakie miejsce zajmie i jaką rolę będzie pełnił, gdy Maitreja, używając ciała Krishnamurtiego, przemówi wreszcie do ludzkości. Gdy statek dopłynął do Port Saidu, przyszedł telegram z wieścią, że Nityananda 13 listopada 1925 zmarł. W ciągu następnych dni, w stanie głębokiego szoku, Krishnamurti przeszedł duchową rewolucję. Zrozumiał najwyraźniej, że wizje Mistrzów były złudzeniami, jakie przeżywał pod presją teozoficznych nauk. Pod koniec grudnia w Adyarze zaczął nagle mówić w pierwszej osobie: „Przyszedłem dla tych, którzy pragną współczucia, którzy tęsknią za wyzwoleniem…”. Annie Besant nie miała wątpliwości: „(...) to wydarzenie oznaczało ostateczną konsekrację wybranego wehikułu (...) ostateczną akceptację ciała wybranego dużo wcześniej (...) Przyjście się rozpoczęło”. Jej konkurenci twierdzili jednak, że niczego nie zauważyli.
W lipcu 1926 odbył się trzeci Obóz Gwiazdy w Ommen, w którym wzięło udział dwa tysiące osób różnych narodowości. Wygłoszone przez Krishnamurtiego mowy wydano – po poprawkach językowych, nie był bowiem jeszcze zbyt dobrym mówcą – jako broszury "Kingdom of Happiness" i "The Pool of Wisdom", od razu w przekładach na szereg języków. Tymczasem walki frakcyjne w Towarzystwie Teozoficznym i Zakonie Gwiazdy, związane z Przyjściem, nasilały się. Bezsilna wobec nich Besant wyjechała z Krishnamurtim na kilka miesięcy do Ojai. Kupiła tam ok. 300 hektarów ziemi na budowę szkoły i organizację obozów. Będąc świadkiem „procesu” pisała w liście do Arundale’a: „J. K. zmienia się przez cały czas; ale nie wygląda to tak, jakby on wychodził a Bóg wchodził, wygląda to raczej na zmieszanie się świadomości”. A przed wyjazdem z Ojai opublikowała oświadczenie: „Nauczyciel Świata jest wśród nas”. Przed czwartym Obozem Gwiazdy latem 1927 Krishnamurti oświadczył:
Nie wolno wam uczynić ze mnie autorytetu. (…) Mogę być drzwiami, ale to wy musicie przez nie przejść i znaleźć leżące za nimi wyzwolenie (…). Ten, kto osiągnął wyzwolenie, stał się Nauczycielem – jak ja. Leży w mocy każdego wejść w ten płomień, stać się płomieniem.
Wniosek był oczywisty: Mistrzowie są dla rozwoju duchowego zbędni. Wśród słuchaczy zapanowała konsternacja. Mimo to, skoro Nauczyciel już przyszedł, Zakon Gwiazdy na Wschodzie przemianowano na Zakon Gwiazdy i założono miesięcznik „International Star Bulletin” (jego polskojęzyczna wersja nosiła tytuł „Wiadomości Gwiazdy”). Cele Zakonu określono następująco:
Wszystko to jeszcze zaostrzyło spory. Tymczasem Krishnamurti pytany, czy wierzy w Mistrzów, 2 sierpnia oznajmił:
Gdy byłem małym chłopcem widywałem Sri Krishnę z fletem takiego, jakim przedstawiają go Hindusi. (...) Gdy dorosłem i zetknąłem się z Biskupem Leadbeaterem i z Towarzystwem Teozoficznym, zacząłem widywać Mistrza K.H. – znów w postaci, jaką mi przedstawiono. (...) Martwi was to, czy istnieje ktoś taki jak Nauczyciel Świata, który przejawił siebie w ciele pewnej osoby, Krishnamurtiego (…). Dotąd zależni byliście od autorytetu obu Opiekunów Zakonu lub kogoś innego, kto wyjawić miał wam Prawdę, podczas gdy Prawda znajduje się w was. We własnych sercach, we własnym doświadczeniu znajdziecie Prawdę, a tylko to ma wartość.
Obozowe mowy, których wysłuchało ok. trzy tysiące uczestników, ogłoszono pt. "By What Authority?". W 1928 zorganizowano Obozy Gwiazdy w Adyarze, Benares i Ojai. Krishnamurti, jak pisał, starał się pełnych oddania uczestników „ocalić przed nimi samymi”. W międzyczasie Besant zainicjowała ruch Matki Świata i ogłosiła, że Rukmini Arundale, żona George’a, jest kolejną inkarnacją Maryi Dziewicy. W trakcie piątego Obozu Gwiazdy w Ommen w sierpniu 1928 mowy Krishnamurtiego wprawiały uczestników w coraz większy zamęt. Lady Emily Lutyens, jedna z jego najbliższych współpracowniczek, pisała w "International Star Bulletin": „Jakież to dziwne, że przez siedemnaście lat oczekiwaliśmy Nauczyciela Świata (…) a teraz, gdy mówi nam o tym, co leży poza wszelką formą, rani nas to i oburza (…) On chce, by każdy z nas zajął się własną pracą, własnym dziełem serca i myśli, a tego właśnie spodziewaliśmy się po nim najmniej”.
Sprawność umysłowa Besant gwałtownie się w tym okresie pogarszała. Arundale natomiast oświadczyła Krishnamurtiemu, że nie wierzy, by był Nauczycielem Świata: „Ty idziesz swoją drogą, a my swoimi. Ja także mam czego nauczać”. Tymczasem uruchomiona została, pod patronatem Krishnamurtiego, Rishi Valley School, położona niedaleko miejsca jego narodzin. Nabyto też teren pod budowę szkoły w Rajghat, nad brzegiem Gangesu niedaleko Benares (otwarto ją w 1934; obie szkoły działają do dziś). W trakcie Zjazdu Towarzystwa Teozoficznego, który odbył się w grudniu 1928 w Benares pod przewodnictwem Krishnamurtiego, część uczestników, w tym liczni członkowie Zakonu Gwiazdy, uczestniczyła w celebrowanych przez Arundale’a mszach Liberalnego Kościoła Katolickiego. Jednocześnie Besant ogłosiła, a Leadbeater to potwierdził, że Krishnamurti zjednoczył się z Maitreją tylko częściowo – tak więc jest Nauczycielem, ale jego wskazania nie są powszechnie obowiązujące. Doprowadziło to do jeszcze większego zamętu, walki frakcyjne trwały na dobre.
Rozwiązanie Zakonu Gwiazdy.
2 sierpnia 1929 otwarty został, w atmosferze napięcia i oczekiwania, szósty Obóz Gwiazdy w Ommen. Dzień później, w obecności Annie Besant, trzech tysięcy członków Zakonu Gwiazdy i przed mikrofonami holenderskiego radia Krishnaji wygłosił swą najsłynniejszą mowę: "Rozwiązanie Zakonu Gwiazdy":
Pamiętacie może opowieść, jak to diabeł szedł z przyjacielem ulicą, i jak ujrzeli przed sobą człowieka, który zatrzymał się, podniósł coś z ziemi, obejrzał i włożył do kieszeni. „Co on znalazł?”, spytał przyjaciel. Diabeł na to: „Znalazł odrobinę Prawdy”. „To chyba ci bardzo nie na rękę?” „Ależ nie”, odrzekł diabeł, „pozwolę mu ją teraz zinstytucjonalizować”.
Twierdzę, że Prawda jest krainą bez dróg i że (…) nie zbliża do niej żadna religia, żadna sekta. (…) Prawdy, która jest nieograniczona, nieuwarunkowana, (…) nie da się ująć jej w ramy organizacji (…). Jeśli się to uczyni, umiera ona i ulega krystalizacji; staje się wyznaniem, sektą, religią, którą narzuca się innym. (…) Zawęża się prawdę i czyni z niej zabawkę dla ludzi słabych, chwilowo niezadowolonych. Prawdy nie da się sprowadzić w dół, to raczej jednostka musi zdobyć się na wysiłek, by się do niej wznieść. (…) Zainteresowanie, które nie jest zrodzone z miłości Prawdy dla niej samej, a jedynie wzbudzone przez organizację, jest bezwartościowe. Organizacja przeobraża się w schemat, do którego jej członkowie mogą się wygodnie dopasować. Nie dążą już do Prawdy, nie wdrapują się na górski szczyt, ale raczej wyszukują sobie wygodne miejsce lub pozwalają, by umieściła ich tam organizacja i uważają, że będzie ona w ten sposób wiodła ich ku Prawdzie.
(…) Nie mam uczniów, nie mam apostołów, czy to na tej Ziemi, czy w dziedzinie ducha. (…) Jeżeli znajdzie się choćby pięciu ludzi, którzy będą słuchać, którzy będą żyć z twarzami zwróconymi ku wieczności, to wystarczy. Po co mieć tysiące nie rozumiejących, zabalsamowanych od stóp do głów w przesądzie, nie pragnących nowego, a raczej tłumaczących to, co nowe tak, aby zadowalało ich bezpłodne, ociężałe jaźnie? (...) Mam (…) tylko jeden cel: uczynić człowieka wolnym, zachęcić go do wolności, pomóc mu wyzwolić się od wszelkich ograniczeń, bo tylko to da mu wieczne szczęście (…). Ponieważ ja jestem wolny, nieuwarunkowany, pełny (…) to pragnę, by ci, którzy chcą mnie zrozumieć, byli wolni; ale nie by za mną szli i uczynili ze mnie klatkę (…). Raczej niech będą wolni od wszelkich lęków – od lęków religijnych, od lęku o zbawienie, od lęku duchowości, od lęku o miłość, od lęku przed śmiercią, od lęku przed samym życiem. (…) Nie chcę, byście się ze mną zgadzali, nie chcę, byście za mną szli, chcę, byście zrozumieli to, co mówię.
Po Obozie w Ommen, który zakończył się 7 sierpnia, przystąpiono do likwidacji działających pod egidą Zakonu instytucji. Zamek Eerde zwrócono jego dawnemu właścicielowi, zachowując jednak 160-hektarowy obszar Obozu. Zachowano też kierowane przez D. Rajagopala wydawnictwo The Star Publishing Trust, które do końca 1930 r. kontynuowało wydawanie „International Star Bulletin”, a do 1933 „Star Bulletin” (edycja polska nosiła tytuł „J. Krishnamurti – Przemówienia”).
Na Zjeździe Towarzystwa Teozoficznego w grudniu 1929 Leadbeater oświadczył: „Przyjście zeszło na manowce”. Leadbeater, a także Arundale i C. Jinarajadasa (1875–1953) przyznali, że Krishnamurti ma coś światu do powiedzenia, jego nauka to jednak tylko część, jedna z barw religijnego spektrum, a jedynie teozofia zespala je wszystkie w Białe Światło Prawdy. Spory zakończyły się wystąpieniem Krishnamurtiego z Towarzystwa Teozoficznego, choć Rajagopal pozostał jego członkiem.
Nauczanie w latach 30. XX wieku.
Po rozstaniu z teozofią Krishnamurti zamieszkał w Ojai, w domu obok mieszkał, ze swą żoną Rosalind (1903–1996), D. Rajagopal, który przejął w swe ręce wszystkie sprawy organizacyjne. Ustalał trasy podróży i kalendarz wystąpień Krishnamurtiego, przygotowywał do druku teksty mów, prowadził korespondencję, dbał o pieniądze pochodzące ze sprzedaży książek i darowizn.
Krishnamurti pozostał wobec tych praktycznych spraw obojętny. Wbrew stereotypowi mędrca uwielbiał wysokiej klasy samochody, jakie czasem udostępniali mu bogaci zwolennicy i przyjaciele. Niesłychanie dbał o wygląd zewnętrzny, szył ubrania u renomowanych krawców i utrzymywał je w nienagannym stanie. Buty, zawsze brązowe i robione na miarę, co dzień odstawiał na miejsce umieszczając w nich drewniane wkładki, sam czyścił je do połysku. W Indiach nosił ubrania indyjskie, w Europie i w Ameryce zachodnie, w mieście garnitur, na wsi strój nieformalny. Bardzo dbał też o zdrowie. Wątłe i wciąż zapadające na choroby ciało miało sprawnie służyć jego misji. Dobrze je przeto odżywiał, nie pił alkoholu i nie palił papierosów, nie jadł mięsa, unikał kawy i herbaty. Co dzień wykonywał ćwiczenia hatha jogi i chodził na długie spacery. „Proces” w późniejszych latach złagodniał, ale silne bóle głowy dokuczały mu do końca życia. Wciąż chorował na zapalenia oskrzeli i katar sienny. Słabe zdrowie nadwyrężały nieustanne podróże i związane z tym zmiany klimatu, kontakty z rzeszami ludzi. Jego waga spadała często, przy średnim wzroście, poniżej 50 kilogramów. Dlatego po okresach intensywnej działalności wyjeżdżał na kilkutygodniowe odpoczynki w góry.
Obozy w Ommen, Ojai, pod Adyarem i w Benares odbywały się nadal, teraz otwarte dla szerokiej publiczności. Podczas 8-miesięcznego objazdu krajów Ameryki Łacińskiej wygłosił 25 mów, nauczał też we Włoszech, Norwegii i na Nowej Zelandii. Nowych słuchaczy interesowało raczej to, co Krishnamurti ma do powiedzenia, niż tym, kim jest, a uczestników nie ubyło. Stenografowane teksty mów z lat 1930., redagowane przez Rajagopala, ukazywały się w tomach wydawanych przez The Star Publishing Trust.
W 1931 Rosalind urodziła córkę, Radhę, a zaraz potem Rajagopal oświadczył, że odtąd będą żyli w separacji. Pogrążony w pracy prawie nie zajmował się dzieckiem, a rolę ojca częściowo przejął Krishnamurti. Po roku zaczął się jego romans z Rosalind, który trwał przez ćwierć wieku. Była zapewne pierwszą kobietą, z którą – wcześniej ściśle nadzorowany przez teozofów – utrzymywał relacje intymne.
Osiem lat od wybuchu II wojny światowej spędził w Kalifornii, głównie w towarzystwie Rajagopalów, rzadko udzielając się publicznie. Gdy pojawiły się trudności z zaopatrzeniem, uprawiali ogród, hodowali też krowę, kury i pszczoły. Wiele czasu spędzał na samotnych spacerach, a gdy zdobył trochę benzyny, jeździł z dużą prędkością oddanym mu do dyspozycji samochodem. Ich sąsiadami i przyjaciółmi byli w tych latach Aldous Huxley i jego żona Maria. Mowy w Ojai, jakie znów wygłaszał od 1944, publikowało nowe wydawnictwo, Krishnamurti Writings Inc., z Rajagopalem i Krishnamurtim jako udziałowcami. We wrześniu 1946 r. rozpoczęła działalność koedukacyjna Happy Valley School, którą Rosalind kierowała 1988.
Rozkwit nauczania.
15 sierpnia 1947 r. Indie odzyskały niepodległość. Postawiony, jak każdy Hindus, przed wyborem, Krishnamurti zwrócił paszport brytyjski i przyjął indyjski. Po czym w październiku sam odleciał do rozdzieranych wojną domową Indii. Ponoć Krishnamurti powiedzieć miał kiedyś o sobie: „Prawdziwe przebudzenie nastąpiło w Indiach w latach 1947–1948” (panditowie Maharasztry uznali go za Przebudzonego w 1948 r., panditowie z Varanasi dziesięć lat później). Według Sadego, jeśli można przyjąć, że coś takiego jak Przebudzenie (Wyzwolenie, Oświecenie, moksza, samadhi, nirwana, satori) istnieje i że Jiddu je osiągnął, powstaje pytanie, kiedy to nastąpiło. Twierdzono niegdyś, że przełom wywołała wieść o śmierci Nityanandy. Potem, gdy ujawniono relacje o wydarzeniach w Ojai 1922, niektórzy przesunęli datę o trzy lata wcześniej. Ale czy Przebudzonym, co zwykle wiąże się z bezpośrednim oglądem Prawdy, może być ktoś wierzący w teozoficznych Mistrzów? Do roku 1929 często, a przez kilka następnych lat sporadycznie, opierał swe nauczanie na doktrynie reinkarnacji. Później sama ta doktryna poddana była oglądowi: niczemu nie przecząc i nie potwierdzając, Krishnamurti skłonność do wiary w reinkarnację uznawał za coś, co ogarnąć trzeba rozumiejącym spojrzeniem. A podczas jednej z ostatnich w życiu mów pytał słuchaczy, czy wierzą w reinkarnację, z wyraźną nutką ironii. W ocenie Sadego, to właśnie w mowach wygłaszanych w tym czasie w Indiach nauczanie Krishnamurtiego osiągnęło pełną dojrzałość. Łączyła się w nich troska o to, co stanie się z ludzkością, z przekonaniem, że jedynym ratunkiem jest przemiana, która dokonać się może jedynie na poziomie jednostkowym. Jak mówił przez radio w Madrasie w 1947:
Zdajemy sobie sprawę z chaosu i cierpienia, jakie panują w nas samych i wokół nas. Chaos ten nie jest przejściowym kryzysem, jakich wiele bywało w historii, lecz przełomem o wyjątkowej doniosłości. W różnych okresach historii miewaliśmy wojny, ekonomiczne zastoje i wstrząsy społeczne. Obecnego kryzysu nie można porównać do tamtych, powtarzających się co pewien czas zaburzeń, gdyż nie jest on zjawiskiem zachodzącym w jakimś poszczególnym kraju, ani też wynikiem jakiegoś jednego systemu religijnego czy społecznego; jest to katastrofa sięgająca samej istoty, wartości i znaczenia człowieka. Nie należy więc myśleć o kompromisowych wyjściach, o łataniu tego, co jest, reformami, ani też usiłować zastąpić jeden system drugim. Aby móc stan dzisiejszy zrozumieć, musimy sami przejść rewolucję uczuć i myśli. Bowiem nie tylko zewnętrzne wypadki – jakkolwiek straszne były i wstrząsające – sprowadziły obecny chaos i mękę, są one raczej wynikiem chaosu i nędzy w każdym z nas. A więc zanim nie zrozumiemy zagadnienia jednostki, nie może być mowy o ładzie w nas samych, a więc i na zewnątrz nas. (...) Ponieważ my sami jesteśmy odpowiedzialni za panujący dziś chaos, więc w sobie samych musimy dokonać przewartościowania wszystkich wartości.
Wkrótce po przybyciu do Bombaju poznał dwie siostry, które na następnych czterdzieści lat stały się głównymi organizatorkami jego działalności w Indiach. Pierwsza to Nandini Mehta, żona bogatego przemysłowca, która wkrótce po pierwszym spotkaniu z Krishnamurtim wystąpiła do sądu o rozwód z mężem, oskarżając go o okrucieństwo (rzecz w tym czasie w Indiach rzadka). Druga to Pupul Jayakar, przyjaciółka i współpracowniczka Indiry Gandhi, zaangażowana w rozwój rzemiosł w swym kraju. Do Krishnamurtiego zbliżyło się wielu dawnych współpracowników Mahatmy Gandhiego, rozczarowanych tym, co działo się w Indiach po odzyskaniu niepodległości: erupcją gwałtu, społeczną niesprawiedliwością i bezwzględną walką o władzę toczoną przez niedawnych bojowników o idee satyagrahy.
Do końca życia K (tak na jego życzenie zaczęto go nazywać) wygłaszał w Indiach, Europie i USA, a czasem na Cejlonie czy w Australii, dziesiątki mów rocznie (zawiesił działalność dwa razy, od lata 1950 do listopada 1951, oraz od marca 1957 do września 1958). Mowy były zawsze improwizowane, prawie zawsze na koniec Krishnamurti odpowiadał na zadane mu pytania. Do 1968 stenografowane teksty tych mów publikowało Krishnamurti Writings Inc. 
Od 1953 książki Krishnamurtiego zaczęły ogłaszać Harper and Row w USA i Victor Gollancz w Anglii. Na pierwszą, "Wychowanie a sens życia", składały się fragmenty wypowiedzi Krishnamurtiego na temat edukacji. (W tym czasie pod jego patronatem działały w Indiach Rishi Valley i Rajghat; wycofał się natomiast ze współpracy z prowadzoną przez Rosalind i mającą znakomitą opinię Happy Valley School). Wielkim sukcesem okazała się "Pierwsza i ostatnia wolność" (1954), na którą składało się kilkadziesiąt fragmentów, wybranych przez Rajagopala z różnych mów i odpowiedzi na pytania, całość wstępem poprzedził Aldous Huxley. Następnymi wydanymi u Gollancza i w Harper and Row książkami były trzy tomy "Uwag o życiu" (1956, 1959, 1960). Łącznie w latach 1953–1987 oba wydawnictwa opublikowały 23 książki K, kilkanaście ukazało się nakładem innych oficyn.
Zerwanie z Rajagopalem.
Sprawy praktyczne Krishnamurti oddawał w ręce innych. Wybranym ludziom ufał, bez czytania podpisywał podsuwane mu dokumenty i bez wnikania w sytuację postępował tak, jak mu doradzali. W 1958 podpisał rezygnację z udziału w Krishnamurti Writings Inc., a następnie dokument przyznający Rajagopalowi wyłączność na wydawanie jego książek. Tymczasem narastały konflikty między nimi. Szereg osób poczęło niepokoić się o losy przekazanych wcześniej darowizn, a Rajagopal odmówił zarówno udzielenia informacji na temat finansów KWInc., jak i przyjęcia Krishnamurtiego na powrót do Zarządu.
W 1961 Krishnamurti po raz pierwszy zgodził się na nagranie mów na magnetofon. Przez kilka miesięcy prowadził też dziennik – zapis swych stanów świadomości. Te prowadzone przez pół roku zapiski, opublikowane w 15 lat później jako "Krishnamurti’s Notebook" (tłum. pol. "Dziennik z podróży"), uważane są dziś przez wielu za klucz do jego nauczania. Od 1961 co roku wygłaszał w lecie – w ogromnym namiocie – cykle mów w Saanen w Szwajcarii.
W 1964 r. pojawiła się w Saanen Mary Zimbalist (1915–2008), pochodząca z zamożnej nowojorskiej rodziny, świetnie wykształcona, o wyrafinowanym guście, bardzo bogata wdowa po znanym hollywoodzkim producencie filmowym. Pozostali ze sobą do końca jego życia.
Gdy w połowie lat sześćdziesiątych zaczęły gwałtownie rozwijać się młodzieżowe ruchy kontrkultury, Krishnamurti zaczął przemawiać na amerykańskich uniwersytetach. Jednak uczestników nowych ruchów traktował z rezerwą, mówiąc, że brak im należytej powagi. W 1966 zgodził się na utrwalanie swych mów na taśmie filmowej.
Krishnamurti Foundations.
Mimo kilku spotkań w cztery oczy stosunki z Rajagopalem jeszcze się pogorszyły. W rezultacie mowy wygłoszone w Indiach na początku 1967 stały się ostatnią publikacją Krishnamurti Writings Inc. W sierpniu 1968 założono Krishnamurti Foundation, England. W lutym 1969 rozpoczęła działalność Krishnamurti Foundation of America, z siedzibą w Ojai, a w styczniu 1970 w kierowana przez Pupul Jayakar Krishnamurti Foundation of India.
Za podarowane pieniądze kupiono w grudniu 1968 Brockwood Park (Hempshire, Anglia) – duży, późnogregoriański dom, wraz z piętnastohektarową posiadłością obejmującą porośnięty rzadkimi okazami drzew park. Stał się europejskim domem K. Uruchomiono tam działającą pod jego patronatem szkołę, od 1968 co roku we wrześniu wygłaszał w Brockwood Park, w olbrzymim namiocie, cykle mów. W 1969 jego ważnym współpracownikiem został znany fizyk i filozof fizyki David Bohm. Szereg ich rozmów ogłoszono drukiem. Bohm organizował seminaria z udziałem K, na które zapraszał wybitnych fizyków, biologów i psychologów, w związku z czym w mowach zaczęły pojawiać się wzmianki o tym, czego Krishnamurti dowiadywał się od naukowców. Od połowy lat siedemdziesiątych poczęto też organizować cykliczne dyskusje z amerykańskimi terapeutami, zainteresowanymi jego nauczaniem.
Długi proces sądowy z Rajagopalem zakończył się w 1974 podpisaniem ugody, na mocy której tereny w Ojai przeszły na własność Krishnamurti Foundation of America. Można też było opublikować odzyskany z archiwów "Krishnamurti’s Notebook". Od 1975 zaczęto w Dębowym Gaju w Ojai na wiosnę organizować coroczne cykle mów; liczba uczestników sięgała pięciu tysięcy. 
Zimę zwykle Krishnamurti spędzał w Indiach, w działających pod jego patronatem szkołach i w szeregu miast. Te coroczne wędrówki po całej ziemi, loty samolotem i noclegi w hotelach z upływem lat coraz bardziej go męczyły, nie znosił jednak bezczynności. Uwielbiał czytać w podróży dreszczowce, a w domu oglądać w telewizji filmy sensacyjne.
W 1975, po dziesięciu latach przerwy, zamieszkał w swym starym domu w Ojai. Wkrótce potem Mary Zimbalist zleciła budowę pięknego i luksusowego domu, obejmującego starą Sosnową Chatę. Jeździli luksusowym Mercedesem, który Krishnamurti regularnie czyścił i polerował. Życzył sobie, aby w nowym domu po jego i Mary śmierci powstała biblioteka i ośrodek studiów, ale by nikt tam nie spał.
Na początku lat siedemdziesiątych zmienił swój stosunek do tego, co stanie się z nauczaniem po jego śmierci. Pytany o to parę lat wcześniej odparł lekceważąco, że być może wszystko przepadnie. I oto nagle zaczął się ogromnie troszczyć o to, by nauczanie w nieskażonej postaci przekazywano dalej, gdy go zabraknie. Nalegał na włączanie do Fundacji ludzi młodych. Skłaniał członków Fundacji, by jak najwięcej mu towarzyszyli. Usilnie prosił, by po jego śmierci kontynuowały działalność szkoły.
Zmienił zdanie na temat udostępnienia szerokiej publiczności szczegółów ze swego życiorysu. Poprosił Mary Lutyens (1908–1999), córkę Emilii, o napisanie jego biografii. Mary znała go od dzieciństwa, słuchała jego nauk w latach 1920., ale po wyjściu w 1930 za mąż poczęła wieść światowe życie. Na nowo chłonęła jego nauczanie od początku lat 1960. Z fragmentów mów z lat 1963–4 zestawiła bardzo udany tomik "Freedom from the Known". Owocem jej pracy stała się trzytomowa biografia, ogłoszona w latach 1975–1988. Również za jego namową Pupul Jayakar spisała relację o jego powojennych pobytach w Indiach.
Niemiecki przemysłowiec Friedrich Grohe sfinansował w latach 1980. budowę w Brockwood Park, w Rajghat, Rishi Valley i w himalajskim ustroniu Uttarkashi centrów studiów nad nauczaniem K. Wybuchły wtedy konflikty w gronie personeli szkół w Brockwood Park i Rajghat, a także między fundacją angielską i indyjską o prawa wydawania książek K.
W ostatnich latach bardzo zbliżyli się do Krishnamurtiego mnisi buddyjscy. Wielu twierdziło wręcz, że mówi on to, co mówiłby Budda gdyby żył w naszych czasach. Jeden z buddyjskich uczonych, Jagannath Upadhyaya (1921–1986), pojawił się zimą 1984–1985 z wiadomością, że w jakimś tybetańskim rękopisie sprzed wieków natrafił na proroctwo, iż nastąpi przyjście Maitreji, który użyje w tym celu ciała człowieka zwanego Krishnamurti.
Śmierć.
Latem 1985 Krishnamurti zaczął szybko słabnąć, jego waga spadła poniżej 50 kg, wystąpiły silne bóle brzucha. W Saanen ogłosił, że jest to ostatnie Zgromadzenie, odwołał też szereg zaplanowanych spotkań i mów. Do swojego lekarza rzekł: „ciało żyje po to, by mówić”. Pod koniec października odleciał do Indii. Dwukrotnie spotkał się z Rajivem Gandhim. Wygłosił cztery mowy w Rajghat i odbył cykl dyskusji z uczonymi buddyjskimi. W Rishi Valley uczestniczył w zjeździe nauczycieli ze wszystkich swych szkół. Słabł z dnia na dzień. Odwołał planowane na styczeń mowy w Bombaju i postanowił wracać wprost do Ojai z pominięciem Anglii. Mowy w Madrasie, planowane na przełom roku, zbiegły się z odbywającym się w Adyarze zjazdem Towarzystwa Teozoficznego – tysiące teozofów przyszło powitać go gdy przybył na tereny Towarzystwa. Podczas pierwszej mowy w ogrodach Vasanta Vihar miał gorączkę, wątek się rwał. Z trudnością schodził z podium, podczas gdy tłum ludzi próbował dotknąć choćby jego szaty. Następną mowę odwołano. Poprosił o przyspieszenie wyjazdu do Ojai, po czym rozdał swoje indyjskie ubrania. 4 stycznia 1986 wygłosił w Madrasie ostatnią mowę w życiu. Odbyło się jeszcze parę spotkań Zarządu Krishnamurti Foundation of India i seria pożegnań. Spotkał się z Rukmini Arundale, która również miała przed sobą kilka tygodni życia. Ostatniego wieczoru odbył spacer po plaży, na której Leadbeater odkrył go siedemdziesiąt sześć lat wcześniej. 
10 stycznia odleciał do Los Angeles. Witającej go na lotnisku Mary Zimbalist powiedział: „To nie chce zamieszkiwać chorego ciała”. Miał silne bóle brzucha i ledwie trzymał się na nogach. Badania w szpitalu wykazały raka trzustki z przerzutami do wątroby. 30 stycznia na własną prośbę opuścił szpital, by umrzeć w Sosnowej Chacie. Odwiedziło go tam wielu najbliższych współpracowników. 7 lutego na jego życzenie jeden z nich nagrał na magnetofon rwące się słowa:
Mówiłem już dziś rano – przez siedemdziesiąt lat ta najwyższa energia – nie – ta bezgraniczna energia, bezgraniczna inteligencja używała tego ciała. Nie sądzę, by ludzie pojmowali, jaka to potężna energia i inteligencja przechodziły przez to ciało – to dwunastocylindrowy silnik – i przez siedemdziesiąt lat – to był dość długi okres – a teraz ciało nie może już wytrzymać. Nikt, o ile ciało nie zostało bardzo starannie przygotowane, chronione i tak dalej – nikt nie może pojąć, co przez to ciało przeszło. Nikt. Niech nikt nie próbuje. Nikt. Powtarzam: nikt z nas ani z publiczności nie wie, co się działo. Wiem, że nie wiedzą. I po siedemdziesięciu latach to się skończyło. Nie żeby tej energii i inteligencji – ona tu jakoś jest, co dzień, a zwłaszcza w nocy – i po siedemdziesięciu latach to ciało nie może tego wytrzymać – nie może więcej wytrzymać. Nie może. Hindusi mają na ten temat wiele paskudnych przesądów – że chcesz i ciało przemija – i wszystkie tego rodzaju nonsensy. Nie znajdziecie innego ciała takiego jak to, lub tej najwyższej inteligencji działającej w jakimś ciele przez setki lat. Nie ujrzycie tego znów. Gdy on odchodzi, to odchodzi. Nie ma żadnej świadomości pozostającej poza tą świadomością, poza tym stanem. Oni wszyscy będą udawać lub będą próbować sobie wyobrazić, że mogą się z tym zetknąć. Być może jakoś się zetkną, jeśli ucieleśnią nauczanie. Ale nikt tego nie dokonał. Nikt. Tak to już jest.
Jiddu Krishnamurti zmarł 17 lutego 1986 roku. Bez żadnych ceremonii, zgodnie z jego wolą, ciało umyto, owinięto, włożono do tekturowej trumny i po przewiezieniu do krematorium w Ventura spalono. Prochy podzielono na trzy części. Tę przewiezioną do Indii wsypano do Gangesu w Rajghat i u jego himalajskich źródeł, a także do rzeki Adyar u jej ujścia do Zatoki Bengalskiej. Dwie pozostałe części rozsypano w Ojai i w Anglii.
Sedno nauczania Krishnamurtiego.
21 października 1980, na prośbę Mary Lutyens, Krishnamurti spisał krótkie podsumowanie swojego nauczania.
Sedno nauczania Krishnamurtiego zawarte jest w oświadczeniu, jakie złożył w 1929 r.: „Prawda jest krainą bez dróg”. Nie ma takiej organizacji, takiej wiary, takiego dogmatu, kapłana czy rytuału, nie ma takiej filozoficznej wiedzy czy psychologicznej techniki, dzięki którym człowiek mógłby do niej dotrzeć. Musi ją znaleźć w zwierciadle związków, dzięki zrozumieniu treści własnego umysłu, dzięki obserwacji, a nie w wyniku intelektualnej analizy czy introspekcyjnych podziałów. Człowiek stworzył w sobie obrazy mające zapewnić mu bezpieczeństwo – religijne, polityczne, osobiste. Przejawiają się one jako symbole, idee, wierzenia. Brzemię tych obrazów opanowuje jego myślenie, jego związki i codzienne życie. Obrazy te wywołują nasze problemy, gdyż oddzielają człowieka od człowieka. Postrzeganie przezeń życia kształtowane jest przez pojęcia już ustalone w jego umyśle. Treść jego świadomości to całe jego istnienie. Ta treść jest wspólna dla całej ludzkości. Indywidualność to nazwa, forma i powierzchowna kultura jaką przejmuje on z tradycji i otoczenia. Wyjątkowość człowieka tkwi nie w tym, co powierzchowne, ale w pełnej wolności od treści jego świadomości, która jest wspólna całej ludzkości. Nie jest on zatem jednostką.
Wolność nie jest reakcją; wolność nie jest wyborem. Człowiek łudzi się, że jest wolny, gdyż może wybierać. Wolność jest czystą obserwacją bez ukierunkowania, bez lęku przed karą, bez lęku o nagrodę. Wolność nie ma motywu, wolność leży nie u kresu ewolucji człowieka, ale na samym początku jego istnienia. Obserwując zaczynamy odkrywać brak wolności. Wolność znajdujemy w niewybiórczym uświadomieniu sobie naszej codziennej egzystencji i działalności.
Myśl jest czasem. Myśl rodzi się z doświadczeń i wiedzy, których nie da się oddzielić od czasu i przeszłości. Czas jest psychologicznym wrogiem człowieka. Nasze działania oparte są na wiedzy, a zatem na czasie, tak więc człowiek jest zawsze niewolnikiem przeszłości. Myśl jest zawsze ograniczona, żyjemy zatem w stałym konflikcie i walce. Nie istnieje psychologiczna ewolucja.
Gdy człowiek pocznie uświadamiać sobie ruch własnych myśli, to ujrzy podział na myślącego i myśl, obserwującego i to, co obserwowane, na doświadczającego i doświadczenie. Odkryje, że ten podział jest iluzją. Tylko wtedy następuje czysta obserwacja będąca wglądem bez cienia przeszłości bądź czasu. Ten bezczasowy wgląd wywołuje dogłębną, radykalną przemianę umysłu.
Pełna negacja jest istotą tego, co pozytywne. Jedynie gdy neguje się te wszystkie rzeczy stworzone psychologicznie przez myśl, pojawia się miłość będąca współczuciem i zrozumieniem.
Książki Krishnamurtiego w języku polskim.
Pełny wykaz tekstów Krishnamurtiego w polskich przekładach – poczynając od okresu teozoficznego – znaleźć można w: Jiddu Krishnamurti, "Wolność absolutna : wybór mów i pism", Łódź: Ravi 2006. Poniżej wymieniono tylko wybrane teksty z lat 1947–1986.

</doc>
<doc id="90195" url="https://pl.wikipedia.org/wiki?curid=90195" title="Krishnamurti">
Krishnamurti



</doc>
<doc id="90197" url="https://pl.wikipedia.org/wiki?curid=90197" title="Surdopedagogika">
Surdopedagogika

Surdopedagogika – dział pedagogiki specjalnej. Zajmuje się nauczaniem i wychowaniem osób głuchych i niedosłyszących, a także ich rodzinami i otoczeniem. Ponadto obejmuje też profilaktykę, diagnostykę i poradnictwo osobom z grupy ryzyka.
Cele działań rewalidacyjnych w surdopedagogice.
Zalicza się tu:

</doc>
<doc id="90199" url="https://pl.wikipedia.org/wiki?curid=90199" title="Tyflopedagogika">
Tyflopedagogika

Tyflopedagogika (z gr. "typhlos" – ślepy) – dział pedagogiki specjalnej zajmujący się wychowaniem, edukacją, terapią i rehabilitacją osób niewidomych i niedowidzących w placówkach oświatowych (w tym integracyjnych) oraz poradniach specjalistycznych.
Osoby z uszkodzonym wzrokiem dzieli się na dwie grupy: 
Próba zróżnicowania podstawowych grup osób z uszkodzonym wzrokiem (niewidomi, niedowidzący i ociemniali) ma znaczenie w realizacji celów i treści rewalidacji. 
Klasyfikacja WHO (1980 r.) za wzrok normalny uważa ostrość wzroku powyżej 0.3, słabowzroczność od 0.3 do 0.05, a poniżej 0.05 ślepotę całkowitą, poczucie światła, oraz ślepotę umiarkowaną. 
Z pedagogicznego punktu widzenia do dzieci niedowidzących lub słabo widzących zalicza się te, które posiadają zdolność widzenia tekstów czarnodrukowych i nie muszą korzystać z pisma punktowego (Braille'a). 
Tyflopedagogika za swój przedmiot działania uznaje badania i wdrożenia dotyczące rozwoju kompetencji życiowych osób z uszkodzeniami wzroku. Rewalidacja osób z problemami widzenia zmierza do realizacji celów związanych z charakterem uszkodzenia.

</doc>
<doc id="90200" url="https://pl.wikipedia.org/wiki?curid=90200" title="El Dupa">
El Dupa

El Dupa (także jako El Döpa, El Dojpa, L-Dópa, El Døpa) – polski zespół muzyczny założony przez Dra Yry (Krzysztofa Radzimskiego) w 1998 roku.
Nazwa.
Zespół powstał pod nazwą "El Dupa", i taka nazwa pojawia się na okładce pierwszego jego albumu "A pudle?". Jednak na samej płycie zamieszczono już trzy sposoby zapisu nazwy zespołu: "El Dupa", "El Dojpa", "El Doöpa". Nazwa "El Doöpa" – jako jedyna – została zamieszczona na singlu „Natalia w Brooklynie” (ukazał się przed premierą płyty "A pudle?"), a nazwa "El Dojpa" znalazła się na singlu „Prohibition”. Na kolejnej płycie zastosowano zapis "L-Dópa". Zmiana zapisu nazwy zespołu wynika z tradycji wprowadzonej przez Dra Yry, według której pisownia zmieniała się po każdym nowym wydawnictwie grupy. Na płycie koncertowej "El Concerto in Duppa" (2011) powrócono do zapisu "El Dupa", a na albumie "Pożegnanie za friko" (2013) przyjęto zapis "El Døpa". Jak podkreśla Dr Yry, każda nazwa jest poprawna, bo „można sobie pisać, jak się chce, a i tak wiadomo, o co chodzi”.
Ponieważ nazwa zawiera wulgarne słowo dla języka polskiego, nie mogła być wypowiadana w programach telewizyjnych i radiowych. Wydawca sugeruje wymowę [el dojpa], którą można było spotkać w radiowych i telewizyjnych listach przebojów w czasach sukcesów singla „Prohibicja”. Sam zespół stosuje wymowę [el dupa], co można usłyszeć np. w utworze „El Dupa gra”.

</doc>
<doc id="90201" url="https://pl.wikipedia.org/wiki?curid=90201" title="Nowosolna">
Nowosolna

Nowosolna – osiedle administracyjne (jednostka pomocnicza gminy) we wschodniej części Łodzi, w dzielnicy Widzew, obejmujące dawną podłódzką wieś o tej samej nazwie. 
Osiedle liczyło w 2014 roku 3615 mieszkańców.
W Nowosolnej znajduje się siedziba gminy Nowosolna, w której skład Nowosolna jednak od 1988 roku nie wchodzi.
Obszar.
Teren osiedla Nowosolna jest, jak na warunki miejskie, słabo zaludniony. Obejmuje dość duży obszar, złożony w głównej mierze z pól i nieużytków, a także niewielkich sosnowych lasów i łąk oraz ogródków działkowych. Jedynie w jego centrum znajduje się obszar zwartej zabudowy, głównie typu podmiejskiego. Stanowi go plac, od którego w ośmiu kierunkach promieniście rozchodzą się ulice. Ponadto zabudowania mieszkalne występują w znacznie mniejszym skupieniu wzdłuż wszystkich 8 dróg odchodzących od placu.
Część osiedla leży na terenie Parku Krajobrazowego Wzniesień Łódzkich. Przez osiedle przepływa rzeka Miazga. Osiedle od wschodu graniczy z gminą Nowosolna, której nie jest od 1988 r. częścią.
Historia.
Pierwotna nazwa wsi brzmiała "Neu-Sulzfeld", ponieważ większość osadzonych w niej kolonistów pochodziła z okolic wirtemberskiego miasta Sulzfeld. Z czasem nazwa uległa polonizacji w formie "Nowosolna", która jest wolnym tłumaczeniem nazwy niemieckiej.
Nowosolna została założona około 1802 r. w ramach tak zwanej kolonizacji fryderycjańskiej i zasiedlona została przez protestantów niemieckich pochodzących w większości z Wirtembergii. Ponadto osiedlili się tu też osadnicy z Badeni, Lotaryngii, Prus i z poznańskiego.
Nowosolna miała być według pierwotnej koncepcji miastem powiatowym. W 1823 r. Nowosolna liczyła 1059 mieszkańców zamieszkałych w 86 domach, przewyższając w tym czasie liczbę mieszkańców pobliskiej Łodzi – chociaż na niedługo, ponieważ w wyniku decyzji władz administracyjnych Królestwa Polskiego przeznaczającego to miasto na osadę fabryczną, w 1830 r. liczba jego mieszkańców wzrosła gwałtownie do 4 tysięcy.
Wieś wytyczono na tak zwanym surowym korzeniu, na nietypowym planie ośmioramiennej gwiazdy. Centralnym punktem osady był i jest plac, z którego co 45 stopni wychodzi kolejno osiem ulic. Wraz ze wsią Pokój w województwie opolskim Nowosolna stanowi unikatowy w skali kraju przykład rozplanowania w ten sposób zabudowy wiejskiej. Ze względu na wieloletni brak zainteresowania władz, szczególnie po II wojnie światowej, jego potencjał estetyczny został w dużym stopniu zaprzepaszczony niespójną, chaotyczną zabudową i nieprzejrzystym układem komunikacyjnym.
Miejscowość długo zachowała swój nietypowy charakter etniczny. Jeszcze w 1921 r. ponad 95% z jej 1126 mieszkańców było narodowości niemieckiej. Kres jej wielokulturowemu charakterowi przyniósł koniec wojny światowej. W 1945 roku jej niemieccy mieszkańcy uciekli w obawie przed Rosjanami bądź zostali wysiedleni w ciągu kilku następnych lat przez nowe władze Polski. Ich własności zostały przejęte przez państwo polskie.
W 1988 r. Nowosolna została włączona w granice administracyjne Łodzi, w obręb dzielnicy Widzew.
Na wschód od rynku w Nowosolnej przebiega autostrada A1 wraz z węzłem "Brzeziny".
Historia administracyjna.
Dawniej samodzielna miejscowość, od 1867 w gminie Nowosolna. W okresie międzywojennym należała do powiatu łódzkiego w woj. łódzkim. W 1921 roku Nowosolna liczyła 1126 mieszkańców. 1 września 1933 utworzono gromadę (sołectwo) "Nowosolna" w granicach gminy Nowosolna, składającą się z samej wsi Nowosolna.
Podczas II wojny światowej włączona do III Rzeszy. Po wojnie Nowosolna powróciła do powiatu łódzkiego w woj. łódzkim jako jedna z 7 gromad gminy Nowosolna. W związku z reorganizacją administracji wiejskiej jesienią 1954, Nowosolna weszła w skład nowej gromady Nowosolna. W 1971 roku ludność wsi wynosiła 1776.
Od 1 stycznia 1973 ponownie w gminie Nowosolna w powiecie łódzkim. W latach 1975–1987 miejscowość należała administracyjnie do województwa łódzkiego.
1 stycznia 1988 Nowosolną (1576,93 ha) włączono do Łodzi.

</doc>
<doc id="90202" url="https://pl.wikipedia.org/wiki?curid=90202" title="Pedagogika osób z niepełnosprawnością intelektualną">
Pedagogika osób z niepełnosprawnością intelektualną

Pedagogika osób z niepełnosprawnością intelektualną (pedagogika niepełnosprawnych intelektualnie, oligofrenopedagogika, gr. "oligos" – pomniejszenie, "phren" – umysł; pomniejszona, obniżona sprawność umysłowa) – dział pedagogiki specjalnej zajmujący się wychowaniem i nauczaniem osób z niepełnosprawnością intelektualną. Podmiotem nauczania jest uczeń niepełnosprawny intelektualnie, przedmiotem – proces jego rewalidacji obejmujący wszechstronny rozwój i przystosowanie do życia w społeczeństwie.
Dla osób niepełnosprawnych intelektualnie ustala się metodyczny tok działalności wychowawczej, aby osiągały najwyższy możliwy poziom rozwoju, zgodnie z indywidualnymi możliwościami, i aby równocześnie zdobywały umiejętności w zakresie adaptacji społecznej (Wyczesany, 1998). W myśl poglądów współczesnych uczonych i wychowawców celem procesu rewalidacji osób z niepełnosprawnością intelektualną powinno być przyswojenie m.in. następujących umiejętności społecznych (zwany treningami) obejmujących sfery:

</doc>
<doc id="90203" url="https://pl.wikipedia.org/wiki?curid=90203" title="Mesrop Masztoc">
Mesrop Masztoc

Mesrop Masztoc, orm. Մեսրոպ Մաշտոց (ur. w 359, zm. 17 lutego 440) – ormiański duchowny i uczony. Twórca alfabetu ormiańskiego, który stworzył w latach 392–406. Pierwszy nauczyciel języka ormiańskiego. Stworzył również alfabet Albanii Kaukaskiej. Przypisuje mu się także udział w stworzeniu alfabetu gruzińskiego, ale jest to sprawa wywołująca spory między historykami.
Mesrop Masztoc urodził się w ormiańskiej prowincji Taron, w kapłańskiej rodzinie jeszcze od czasów przedchrześcijańskich. Jego ojciec, Wardan z Taronu, prawdopodobnie jednak był kapłanem już chrześcijańskim, jednak wybrane przezeń dla syna imię, Masztoc, zawiera irański rdzeń "mazd", prawdopodobnie związany z Ahurą Mazdą.
Mesrop Masztoc już w szkole poznał języki grecki i syryjski. W latach 385–388 był nadwornym pisarzem króla Armenii Chosroesa IV. Następnie został duchownym i mnichem w prowincji Gochtn, gdzie zakładał szkoły i kościoły. Po powrocie na dwór królewski, działając pod opieką katolikosa Sahaka, zajął się opracowaniem alfabetu ormiańskiego. W tym celu podjął studia językoznawcze w Amidzie, w Edessie i w Samosacie. Pracę nad alfabetem zakończył w 406. Zmarł w glorii sławy, został pochowany w Oszakanie. Jest jednym ze świętych Kościoła ormiańskiego oraz Kościoła katolickiego.
Imię i nazwisko Masztoca występują w różnych transliteracjach, w tym zgodnie z wymową zachodnioormiańską jako „Mesrob Maszdoc”.

</doc>
<doc id="90206" url="https://pl.wikipedia.org/wiki?curid=90206" title="Brandon Boyd">
Brandon Boyd

Brandon Boyd (ur. 15 lutego 1976 w Los Angeles) – amerykański muzyk, główny wokalista funk rockowego zespołu muzycznego Incubus.
Jest synem Charlesa Chucka Boyda i Dolly Wiseman, którzy oboje pracowali w przemyśle rozrywkowym. Rodzice kształcili Brandona na artystę już od dziecka. Ma dwóch braci – Darrena i młodszego Jasona – wokalistę zespołu Audiovent. Innym członkiem rodziny o muzycznych zdolnościach jest kuzyn Brandona – Robert Boyd, czyli BertoChico, utalentowany gitarzysta Flamenco i kompozytor.
Dorastał w Calabasas w stanie Kalifornia. W 1994 roku ukończył Calabasas High School i przez dwa lata uczęszczał do Moorpark College.
W latach 2004–2005 spotykał się z modelką Carolyn Murphy.

</doc>
<doc id="90207" url="https://pl.wikipedia.org/wiki?curid=90207" title="Pedagogika resocjalizacyjna">
Pedagogika resocjalizacyjna

Pedagogika resocjalizacyjna – wywodzi się z pedagogiki specjalnej. Zajmuje się nauczaniem i wychowaniem osób z zaburzonym zachowaniem i niedostosowanych społecznie. Osoby takie poddaje się resocjalizacji.
Istotą pedagogiki resocjalizacyjnej jest opis i wyjaśnianie procesów zachodzących pomiędzy wychowankiem a wychowawcą, a jako dyscypliny naukowej jest formowanie zaleceń i wdrażanie projektów zmian w procesie kształtowania człowieka.
Pedagogika resocjalizacyjna jest także nazywana pedagogiką niedostosowanych społecznie.
Pedagogika resocjalizacyjna wywodzi się z pedagogiki specjalnej. Ta druga do końca XX wieku zakładała izolowanie nieprzystosowanych jednostek. Następnie na zachodzie narodził się nurt pedagogiki integracyjnej obecnie wchodzącej w założenia pedagogiki resocjalizacyjnej. Zamiast izolować jednostkę należy przywrócić społeczeństwu.
Jedną z głównych przedstawicielek pedagogiki resocjalizacyjnej w Polsce jest Maria Grzegorzewska, która w 1964 roku wydała w Polsce podręcznik zatytułowany "pedagogika specjalna". W 1952 roku powstał w Warszawie Polski Instytut Pedagogiki Specjalnej zajmujący się m.in. działem pedagogiki resocjalizacyjnej.
Od 1972 roku w jego miejscu istnieje Instytut Profilaktyki Społecznej i Resocjalizacji (IPSiR), wchodzący w skład Uniwersytetu Warszawskiego. Do jego najbardziej znanych wykładowców należą Stanisław Jedlewski (pedagog), Czesław Czapów (pedagog), Stanisław Walczak (prawnik), Adam Podgórecki (prawnik).
Cele pedagogiki resocjalizacyjnej:
Zadania pedagogiki resocjalizacyjnej:
Przedmiot pedagogiki resocjalizacyjnej:
Przedmiotem jest nie tylko wąsko rozumiane wychowanie korygujące niedostatki socjalizacji osób nieprzystosowanych społecznie, ale i szersza działalność obejmująca funkcję:
W zakres pedagogiki resocjalizacyjnej, jako jej składowe, wchodzą:

</doc>
<doc id="90210" url="https://pl.wikipedia.org/wiki?curid=90210" title="Leprechaun">
Leprechaun

Leprechaun (wym , irl. "leipreachán") – w mitologii irlandzkiej zamieszkujący Irlandię rodzaj skrzata.
Leprechaun w folklorze.
Według folkloru spotkanie leprechauna jest wydarzeniem bardzo rzadkim, i jeśli już, to ma miejsce zwykle w okolicy elfich fortów, którymi zwykle są drumliny i starodawne fortyfikacje (takie jak szańce).
Leprechauny są samotnikami, mieszkającymi w odległych miejscach i zajmują się wyrobem butów. Nazwa "leprechaun" znaczy dosłownie „szewc”. Jego obecność zdradzają czasem rytmiczne uderzenia jego szewskiego młotka, jeżeli akurat pracuje.
Z wyglądu, leprechaun przypomina drobnego, włochatego, starego człowieczka, o pomarszczonej twarzy i wzroście przeważnie nieprzekraczającym trzech stóp (ok. 93 cm). Nosi kapelusz, skórzany fartuch roboczy, wełnianą kamizelkę, krótkie spodnie, długie pończochy i buty ze srebrnymi sprzączkami. Zawsze nosi brodę i zwykle pali fajkę. W opisach z czasów bardziej współczesnych naszym, leprechaun nosi szmaragdowozielony anglez (długi surdut), który jest nieodłącznym elementem jego bardzo kolorowego stroju – źródłem tego jest jednakże jego obraz na płatkach śniadaniowych "Lucky Charms", a nie przekazy tradycyjne.
Ma zawsze przy sobie dwie sakiewki: jedna zawiera srebrną, a druga złotą monetę. Srebrna moneta służy Leprechaunowi do płacenia za wszelkie potrzebne mu dobra; dzięki swej magicznej mocy zawsze znika z kieszeni sprzedającego i powraca do pierwotnego właściciela. Złota moneta służy mu za łapówkę dla każdego, który go schwyta; po zmianie właściciela zamienia się błyskawicznie w popiół lub w suche liście.
Leprechauny znają miejsca, w których zakopane są skarby, jakimi często są gliniane naczynia wypełnione złotem. Jeżeli jeden z nich zostanie złapany to zdradzi to miejsce, ale kosztowności nie odda łatwo, skąd wzięło się powiedzenie, że skarb leprechauna leży „po drugiej stronie tęczy” (czyli jest nie do zdobycia).
Leprechauny kochają celtyckie sporty i muzykę. Mają też skłonność do alkoholu i podkradania ludziom różnych rzeczy. Są złośliwe; uwielbiają płatać wymyślne i dobrze przemyślane figle, na co jest wiele przykładów w folklorze irlandzkim. Na przykład, pewnego razu rolnik złapał leprechauna i zmusił go do wydania miejsca ukrycia skarbu. Leprechaun powiedział mu, że skarb został zakopany pod jednym z rosnących na polu chwastów. Rolnik obwiązał roślinę czerwoną chustą, wypuścił leprechauna i poszedł po łopatę. Gdy wrócił, wszystkie chwasty na tym polu były obwiązane identycznymi czerwonymi chustami. 
Leprechauny są uważane za obrońców elfickiej społeczności, a szczególnie za rodzaj straży pałacu królowej elfów. Potrafią dla każdej skradzionej owcy lub kozy sporządzić uprząż i galopować nocą przez góry i doliny na jej grzbiecie.

</doc>
<doc id="90211" url="https://pl.wikipedia.org/wiki?curid=90211" title="Pedagogika kultury">
Pedagogika kultury

Pedagogika kultury – dział pedagogiki, którego zadaniem jest kształcenie osobowości przez dobra kultury. Człowiek tworzy kulturę, ale i kultura tworzy człowieka, dlatego potrzebne jest zarazem wychowanie do kultury, jak i przez kulturę. Przez to człowiek odróżnia się od innych stworzeń i staje się człowiekiem.
Podstawowym zadaniem pedagogiki kultury jest badanie zjawisk i nurtów kultury: rozpoznawanie ich, ocenianie, by w końcu wyciągać z nich wnioski do wychowania. Istotnym zadaniem jest również takie przygotowanie wychowawców, by mogli wychować młodzież do mądrego korzystania z kultury, do rozróżniania destrukcyjnych i konstruktywnych elementów kultury, oraz by mogli tworzyć kulturę opartą na wartościach wyższych.
Pedagogika kultury kształtuje człowieka w trzech wymiarach: rozumienia dziedzictwa kulturowego, umiejętności wykorzystywania go w życiu codziennym i tworzeniu kultury dla przyszłych pokoleń.
Jednym z zadań pedagogiki kultury jest badanie współczesnych nurtów kulturowych i wyciąganie z nich wniosków dla pedagogiki.
Pedagogika kultury.
Subdyscyplina pedagogiczna, zajmująca się badaniem relacji pomiędzy kulturą a wychowaniem.
Określana jest również jako:
Pedagogika kultury narodziła się na przełomie XIX i XX wieku, rozwijała się w Niemczech – centrum ówczesnej humanistyki. Powstała w opozycji do dominującego wówczas naturalizmu w filozofii, który definiował wszystkie zjawiska działaniem przyrody oraz psychologizmu i socjologizmu w pedagogice, które stosowały jednostronne podejście do badanych zjawisk. Pedagogika kultury sprzeciwiała się jednostronnościom na rzecz holistycznego ujmowania człowieka, uwzględniając trzy wymiary: biologiczny, psychologiczny i społeczny jednocześnie. W Polsce czas świetności pedagogiki kultury przypada na okres międzywojenny (lata 20. i 30.).
Trzy okresy w dotychczasowej historii polskiej pedagogiki kultury:
Komplementarny model współczesnej pedagogiki kultury:
Przedstawiciele klasycznej pedagogiki kultury i ich dzieła:
Kultura w ujęciu pedagogiki kultury:
Pedagogika w analizie zjawisk kulturowych łączy stosowane w innych naukach ujęcia antropologiczne i humanistyczne kultury. Pedagog rozpoczyna od opisu, wyjaśnienia poszczególnych zjawisk następnie wartościuje je. Określa aspekty pozytywne, konstruktywne w danej kulturze, ale wskazuje również co należy przekształcić, a nawet wyeliminować. Podstawą wartościowania w pedagogice kultury jest humanizm i jego założenia. Wyróżnia się kulturę obiektywną (odnoszącą się do grup społecznych, w których żyjemy) i kulturę subiektywną (odnoszącą się do człowieka, pojawia się koncepcja „kultury w człowieku”).
Osobowość w ujęciu pedagogiki kultury:
Pedagogika kultury definiuje osobowość jako harmonijną i zarazem indywidualną strukturę duchową jednostki ludzkiej. Proces jej kształtowania nigdy się nie kończy albo się jednostka doskonali albo ulega destrukcji, wymaga stałego potwierdzania w czynach i postawach jednostki. Pedagogika kultury wyróżnia trzy fazy rozwoju człowieka. Pierwsza faza: anomia to okres wczesnego dzieciństwa, w którym dziecko nie posiada i nie przestrzega żadnych norm moralnych. Faza druga: heteronomia jednostka jest posłuszna prawom/normom nadawanym z zewnątrz przez rodziców, nauczycieli lub rówieśników. Faza trzecia: autonomia jednostka postępuje według własnych, samodzielnie ustalonych norm, tzw. wolność wewnętrzna.
Wychowanie w ujęciu pedagogiki kultury:
Jest to proces pełno życiowy (dokonuje się poprzez wszystkie dziedziny, aspekty życia) i całożyciowy (trwa od narodzin do śmierci). Sergiusz Hessen wyróżnia trzy poziomy bytu ludzkiego i odpowiadające im trzy oblicza/poziomy wychowania. Na poziomie bytu biologicznego wychowanie to pielęgnacja i tresura, nauka podstawowych czynności życiowych i opieka. Na poziomie bytu społecznego wychowanie to urabianie, przekazywanie norm społecznych, wzorów zachowań, przygotowanie do życia w społeczeństwie. Na poziomie bytu duchowego wychowanie utożsamiane jest z kształceniem.Kształcenie się osobowości jednostki, prowadzące do jej autonomii, pełni życia i samorealizacji.
Pedagogika kultury swoje podstawowe twierdzenia opiera na triadzie:
Kultura-kształcenie-osobowość – człowiek żyje w określonych warunkach kulturowych, które wywierają duży wpływ na jego osobowość. Pedagogika kultury w oparciu o dobra kultury, poprzez przeżywanie i rozumienie tkwiących w niej wartości kształtuje osobowość jednostek. Potencjały wychowawcze dostrzega przede wszystkim w klasyce, ale nie odrzuca kultury współczesnej, w której również wyróżnia pozytywne wartości.
Wychowanie estetyczne:
Podstawową kategorią w wychowaniu estetycznym jest kategoria piękna. Podstawowy obszar to sztuka i przyroda.
Wyróżnia się dwa zakresy:
Podstawowe dziedziny wychowania estetycznego:
Wychowanie moralne i edukacja aksjologiczna w ujęciu pedagogiki kultury:
Wychowanie obywatelskie i edukacja narodowa w ujęciu pedagogiki kultury:
Pojęcie edukacji kulturalnej według Bogdana Suchodolskiego:
Bogdan Suchodolski wyróżnia trzy kręgi edukacji kulturalnej:
Edukacja regionalna i międzykulturowa w ujęciu pedagogiki kultury:
Rola i zadania nauczyciela/wychowawcy z punktu widzenia pedagogiki kultury:
Różne koncepcje „upowszechniania kultury” w pedagogice kultury:
H. Radlińska i J. Kargul promowali upowszechnianie kultury jako prozelityzm, tj. szerzenie jakieś religii, ideologii, idei oraz pozyskiwanie zwolenników dla niej. Wyróżnia się 2 metody: "misjonarska" – pokojowe pozyskiwanie nowych zwolenników oraz "kulturkampf" – wprowadzanie idei za pomocą siłowych metod totalitarnych.
M. Czerwiński i J. Kargul definiowali upowszechnianie kultury jako popularyzację kultury elitarnej, umożliwianie kontaktów szerokiej publiczności z dziełami kultury wysokiej w szczególności z nauką i sztuką profesjonalną.
J. Czerniak i B. Suchodolski określali upowszechnianie kultury jako jej uspołecznienie, tj. aktywizowanie społeczności lokalnej, aby każdy włączył się w działalność kulturalną, wykorzystując swój potencjał. Koncepcja akcentuje kulturę lokalną, regionalną danej społeczności, stanowi pierwowzór współczesnej animacji kulturalnej i społeczności lokalnych.
F. Znaniecki i B. Suchodolski w upowszechnianiu kultury widzieli działania mające na celu nasycenia wartościami humanistycznymi cywilizację zdominowaną przez technikę stąd upowszechnianie kultury traktowali jako humanizację cywilizacji naukowo-technicznej.
J. Kmita i J. Gajda przez upowszechnianie kultury rozumieją jako upowszechnianie uczestnictwa w kulturze, stąd działania upowszechnieniowe to działania zmierzające do poszerzenia kręgu aktywnych odbiorców/uczestników kultury, to również działania zmierzające do przygotowania jednostek do aktywnego odbioru kultury.
S. Szuman i T. Aleksander określali upowszechnianie kultury jako udostępnianie i uprzystępnianie. Udostępnianie, czyli stwarzanie warunków aby dzieła kultury stały się przedmiotem bezpośredniego oddziaływania na odbiorcę szerokiego. Uprzystępnianie to przygotowanie do odbioru i rozumienia dzieł kultury.
I. Wojnar w upowszechnianiu kultury widzi działania mające na celu uszlachetnianie współczesnej kultury poprzez promowanie wartościowej oferty, stąd upowszechnianie kultury traktuje jako wzbogacanie oferty kulturalnej.
K. Korniłowicz traktuje upowszechnianie kultury jako upowszechnianie twórczości, czyli tworzenie warunków oraz działania pomocowe wszystkim zainteresowanym podejmowaniem i rozwijaniem własnej aktywności twórczej.
Dz. Jankowski przez upowszechnianie kultury rozumie prowadzenie przez państwo polityki kulturalnej z jednej strony restrykcyjnej, ograniczającej niepożądane wzorce z drugiej strony protekcyjnej, wspierającej wzory/wartości istotne dla współczesnej kultury, tj. tradycję, kulturę narodową.
Koncepcja upowszechniania kultury jako ingerencja w procesy dyfuzyjne.

</doc>
<doc id="90212" url="https://pl.wikipedia.org/wiki?curid=90212" title="Leprechauny">
Leprechauny



</doc>
<doc id="90213" url="https://pl.wikipedia.org/wiki?curid=90213" title="Puma płowa">
Puma płowa

Puma płowa, puma kostarykańska, puma, kuguar ("Puma concolor") – gatunek drapieżnego ssaka z podrodziny kotów (Felinae) w obrębie rodziny kotowatych (Felidae), zamieszkujący Amerykę od Kanady po Patagonię (choć w wielu regionach została wytępiona).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1771 roku szwedzki przyrodnik Karol Linneusz nadając mu nazwę "Felis concolor". Holotyp pochodził z regiony Kajenny, w Gujanie Francuskiej. Jedyny przedstawiciel żyjący przedstawiciel rodzaju puma ("Puma").
Tradycyjnie wyróżniano ponad 30 podgatunków, jednak ostatnie analizy sekwencji genów mitochondrialnych sugerują, że "P. concolor" z Ameryki Północnej wywodzi się od niewielkiej grupy wyjściowej około 10 000 lat temu, a zróżnicowanie genomowe jest wystarczające, by utrzymać dwa podgatunki na półkuli zachodniej. Autorzy "Illustrated Checklist of the Mammals of the World" rozpoznają dwa podgatunki.
Puma płowa jest największym przedstawicielem małych kotów oraz piątym co do wielkości kotowatym świata (po tygrysie, lwie, jaguarze i lamparcie). Jego masa jest charakterystyczna dla podrodziny panter (Pantherinae), jednak jest bliżej spokrewniony z podrodziną kotów (Felinae). Podrodzina kotów ewoluowała w Azji 11 milionów lat temu. Przeprowadzone badania nad taksonomią kotów na szczątkach tylko częściowo wyjaśniają ich pochodzenie. Dużo wyjaśniło badanie mtDNA, a ponieważ w zapisie kopalnym koty te są słabo reprezentowane, jest to satysfakcjonujący wynik.
Przeprowadzone w 2006 r. badania genetyczne wykazały, że przodek rodzajów "Leopardus", "Lynx", "Puma", "Prionailurus" i "Felis" migrował przez most lądowy Beringa do Ameryk około 8,5 do 8 milionów lat temu, gdzie rozprzestrzenił się i utworzył nowe gatunki. Puma była długo umieszczana w rodzaju "Felis", obejmującym między innymi kota domowego, obecnie jest umieszczana w rodzaju "Puma" wraz z jaguarundi amerykańskim.
Badania wykazały też, że puma i jaguarundi są blisko spokrewnione z dzisiejszym gepardem z Afryki i wschodniej Azji.
Culver et al. sugeruje, że oryginalna populacja północnoamerykańskiej "Puma concolor" wyginęła podczas masowego wymierania u schyłku plejstocenu 10 tys. lat temu, wraz z innymi dużymi ssakami, jak smilodon. Sugeruje też, że populacja pochodzi od grupy południowoamerykańskiej.
Zasięg występowania.
Puma płowa występuje w Ameryce zamieszkując w zależności od podgatunku:
Morfologia.
Duży kot o stosunkowo małej głowie, smukłym i gibkim tułowiu. Przednie łapy mają po pięć, zaś tylne po cztery palce. Futro krótkie, miękkie, jednolicie żółtobrunatne (choć w zależności od biotopu spotyka się osobniki ubarwione od szarosrebrnych po czarne). Samce większe od samic, lecz większe zróżnicowanie spotyka się między podgatunkami. Młode pokryte są cętkami, a na ogonie mają czarne pierścienie.
Wymiary.
Długość ciała (bez ogona) 86–155 cm, długość ogona 60–97 cm; masa ciała samic 34–48 kg, samców 53–72 kg (wyjątkowo do 120 kg).
Ekologia.
Pożywienie.
Głównie ssaki. Małe ofiary zjada natychmiast, podczas gdy pozostałości większych zdobyczy chowa maskując je częściami roślin. Do schowanego mięsa powraca tylko wówczas, gdy nic nie upoluje, nieświeżego mięsa nie je.
Istnieją udokumentowane przypadki ataku na człowieka, niektóre ze skutkiem śmiertelnym.
Rozród.
Gniazdo znajduje się w jaskini, szczelinie skalnej, wykrocie lub w zaroślach. Po ciąży trwającej 90-96 dni samica rodzi do czterech nagich i ślepych kociąt. Młode usamodzielniają się w 2. roku życia.
Inne informacje.
Długość życia dochodzi do 12 lat. Wielkość terytorium nie jest dokładnie znana, osiąga obszar rzędu kilkuset km². Terytorium samic jest dwukrotnie mniejsze niż samców.
Hybrydy.
Pumapard jest mieszanką pumy i lamparta. Trzy mioty pumapardów zostały wyhodowane w późnych latach 90. XIX wieku i na początku XX wieku przez Carla Hagenbecka w jego parku zoologicznym w Hamburgu. Większość zwierząt nie osiągnęła dojrzałości. Jeden został sprowadzony w 1898 do berlińskiego zoo. Uzyskiwano je również w późniejszych latach na całym świecie. Pumapard jest zbudowany podobnie do pumy, posiada jednak krótsze kończyny. Sierść zróżnicowana, z brązowymi cętkami. Wygląd zależy od płci i gatunku rodziców. Mają skłonność do karłowatości.

</doc>
<doc id="90215" url="https://pl.wikipedia.org/wiki?curid=90215" title="Rząd Jerzego Buzka">
Rząd Jerzego Buzka

Rząd Jerzego Buzka – Rada Ministrów pod kierownictwem premiera Jerzego Buzka, urzędująca od 31 października 1997 do 19 października 2001.
Jerzy Buzek został desygnowany na premiera przez prezydenta Aleksandra Kwaśniewskiego w dniu 17 października 1997, po wyborach parlamentarnych, w których koalicja prawicowych formacji – Akcja Wyborcza Solidarność – uzyskała 201 mandatów w Sejmie. Objął władzę po ustąpieniu rządu Włodzimierza Cimoszewicza. 31 października 1997 został zaprzysiężony cały skład Rady Ministrów.
10 listopada 1997 premier Jerzy Buzek wygłosił exposé. 11 listopada Sejm udzielił wotum zaufania. Rząd poparły w głosowaniu kluby Akcji Wyborczej Solidarność i Unii Wolności, które tworzyły koalicję rządzącą. Przeciw opowiedziały się kluby Sojuszu Lewicy Demokratycznej i Polskiego Stronnictwa Ludowego. W głosowaniu nie wzięli udziału posłowie koła Ruchu Odbudowy Polski.
Unia Wolności opuściła koalicję 6 czerwca 2000, w związku z czym od tego momentu do końca kadencji rządził rząd mniejszościowy. Rząd Jerzego Buzka ustąpił 19 października 2001 w wyniku przegranych wyborów parlamentarnych, a prezydent powołał rząd Leszka Millera. 
Jerzy Buzek był pierwszym premierem w III RP, który sprawował swój urząd przez całą, czteroletnią kadencję parlamentarną.

</doc>
<doc id="90218" url="https://pl.wikipedia.org/wiki?curid=90218" title="K202">
K202



</doc>
<doc id="90223" url="https://pl.wikipedia.org/wiki?curid=90223" title="Alina (postać literacka)">
Alina (postać literacka)

Alina – jedna z postaci dramatu Juliusza Słowackiego, "Balladyna" z 1839 r.
Siostra Balladyny, z którą rywalizuje o względy Kirkora. Jego żoną ma zostać ta z sióstr, która uzbiera więcej malin w lesie. Jako że Alina okazała się lepsza, zazdrosna Balladyna zabiła ją, tłumacząc jej zniknięcie odejściem z kochankiem.
W spektaklach teatralnych w postać Aliny wcielały się m.in.: Maria Bakka-Gierszanin, Olga Borys, Elżbieta Jagielska, Elżbieta Jarosik, Ewa Kania, Urszula Popiel, Halina Rowicka, Joanna Sienkiewicz, Agnieszka Sitek, Bożena Stryjkówna, Beata Ścibakówna, Aniela Świderska, Magdalena Walach, Barbara Wałkówna, Joanna Wizmur, Ewa Żukowska, Magdalena Lamparska.

</doc>
<doc id="90224" url="https://pl.wikipedia.org/wiki?curid=90224" title="Klementyna Hoffmanowa">
Klementyna Hoffmanowa

Klementyna Hoffmanowa z domu Tańska (ur. 23 listopada 1798 w Warszawie, zm. 21 września 1845 w Passy) – polska pisarka, prozaiczka, dramatopisarka, tłumaczka, redaktorka, wydawczyni, pedagożka i działaczka społeczna.
Była pierwszą Polką utrzymującą się z własnej pracy twórczej i pedagogicznej, a także jedną z pierwszych polskich pisarek tworzących utwory dla dzieci i młodzieży.
Debiutowała w 1819 roku traktatem moralizatorskim "Pamiątka po dobrej matce, czyli ostatnie jej rady dla córki". Wydawała popularne pismo "Rozrywki dla Dzieci" (1824–1828). Jej książki dla dzieci zdobyły szerokie grono odbiorców na przestrzeni kilku pokoleń. Opublikowała szereg powieści, m.in. "Listy Elżbiety Rzeczyckiej do przyjaciółki swej Urszuli*** za panowania Augusta III pisane" (1824) oraz "Dziennik Franciszki Krasińskiej w ostatnich latach Augusta III pisany" (1825). Ta ostatnia, przetłumaczona na szereg języków, była określana jako jedna z pierwszych polskich powieści psychologicznych.
Wyraźnie podnosiła postulat ekonomicznego usamodzielnienia się kobiet. Uważała, że pierwszym krokiem do osiągnięcia przez kobiety niezależności powinno być zdobycie wykształcenia i przygotowanie do pracy zarobkowej. Równocześnie podzielała tradycyjne poglądy na rolę kobiet, odwołując się do wartości patriotycznych i katolickich. W 1826 roku zgłoszono jej kandydaturę do członkostwa w Towarzystwie Przyjaciół Nauk, jednak nie została przyjęta ze względu na płeć. Aż do trzydziestego roku życia, długo jak na standardy swojej epoki, pozostawała niezamężna, posługując się nazwiskiem panieńskim. W 1829 roku poślubiła Karola Boromeusza Hoffmana.
Pisarstwo było jej głównym i ulubionym zajęciem, ale pracowała również jako inspektorka i wizytatorka pensji żeńskich oraz wykładowczyni nauki obyczajowej w warszawskim Instytucie Guwernantek (1826–1831). Wśród jej uczennic było grono młodych kobiet, z których część została potem pisarkami i nauczycielkami. Wspominana z szacunkiem i uznaniem m.in. przez Felicję Boberską, była krytykowana za swój konserwatyzm przez Narcyzę Żmichowską.
W czasie powstania listopadowego Hoffmanowa była współtwórczynią i przewodniczącą Związku Dobroczynności Patriotycznej Warszawianek i uczestniczyła w opatrywaniu rannych. Po upadku powstania w 1831 roku wraz z mężem wyemigrowali z Polski. Zamieszkali w Paryżu, gdzie ich dom stał się miejscem spotkań polskiej inteligencji emigracyjnej. Hoffmanowa w Paryżu działała w Towarzystwie Dobroczynności Dam Polskich i Towarzystwie Literackim. Przyjaźniła się z Chopinem i Mickiewiczem. Była nazywana „Matką Wielkiej Emigracji”.
Zmarła na raka piersi w wieku czterdziestu sześciu lat. Została pochowana na cmentarzu Père-Lachaise.
Życie i twórczość.
Pochodzenie i wczesne lata.
Urodziła się w Warszawie w rodzinie szlacheckiej. Była trzecią córką Ignacego Tańskiego (1761–1805) i Marianny z Czempińskich (1773–1825), od strony matki wnuczką Jana Baptysty Czempińskiego i prawnuczką Józefa Fontany. Miała siostry: Aleksandrę (1792–1850), zamężną z Marcelim Tarczewskim; Zofię (1793–1803), zmarłą w dzieciństwie; oraz Mariannę (1803–1830), zamężną Herman.
Wczesne dzieciństwo spędziła w dzierżawionych przez jej ojca Wyczułkach pod Sochaczewem. Od czwartego roku życia mieszkała w Izdebnie koło Błonia, u powinowatej ojca, starościny wyszogrodzkiej Anieli ze Świdzińskich Szymanowskiej, która wychowywała Klementynę w atmosferze „konserwatywno-tradycyjnej, równocześnie jednak w kulcie języka i romansowej literatury francuskiej”. Rodzice mieszkali wówczas w Puławach, gdzie Ignacy Tański był sekretarzem Adama Kazimierza Czartoryskiego. Córka spotykała ich jedynie w czasie wakacji. W wieku trzynastu lat, czyli około 1811 roku, Klementyna dołączyła do matki i sióstr po ich przeprowadzce do Warszawy. Zamieszkały w oficynie Pałacu Błękitnego. Miało to miejsce kilka lat po nagłej śmierci Ignacego. Marianna Tańska samotnie wychowywała córki prowadząc dom otwarty. Widząc „zmanieryzowane wychowanie” Klementyny, „wprowadzała ją w życie praktyczne i zwalczała sentymentalizm”.
Klementyna Tańska już w młodości lubiła przekazywać wiedzę innym. Pomagała w nauce m.in. młodszej siostrze Marii. Ceniła tradycję Komisji Edukacji Narodowej, odczuwała „potrzebę zmiany w wychowaniu kobiet w związku z przemianami społeczno-ekonomicznymi”. Do szesnastego roku życia pisała jedynie po francusku i nie czytała żadnych polskich książek.
Debiut. Literatura moralistyczna.
Pod wpływem krewnych oraz przyjaciół, w tym Łuszczewskich, Lelewelów, Jana Pawła Woronicza i Michała Wyszkowskiego, Klementyna Tańska rozpoczęła studia obejmujące języki, historię i literaturę polską. Do jej ulubionych autorów należeli Jan Kochanowski, Piotr Skarga, Ignacy Krasicki i wspomniany Jan Paweł Woronicz. Od 1818 roku pisała pamiętniki. Przekonała też swoją matkę, by ta założyła i prowadziła od 1820 roku własny "Dziennik zdarzeń".
Tańska debiutowała w 1819 roku beletryzowanym traktatem pedagogicznym "Pamiątka po dobrej matce, czyli ostatnie jej rady dla córki", wydanym pod pseudonimem Młoda Polka. Utwór pisany był z myślą o dorastających dziewczętach. Autorka postulowała w nim wychowanie kobiet w duchu praktycznym i patriotycznym, wyraźnie stawiając problem wykształcenia kobiet. W tekście łączyła „pewne postępowe idee, np. postulat rozszerzenia zakresu wiedzy” kobiet z „tradycyjnymi poglądami” na ich rolę. Ważnymi elementami programowymi "Pamiątki po dobrej matce" były „walka z cudzoziemszczyzną” i „obrona narodowości polskiej”, przez co utwór miał znaleźć „uznanie zarówno w starszym, jak i młodszym pokoleniu”, i doczekał się już w 1820 roku trzeciego wydania, a w trzy lata potem – wydania czwartego.
W latach 1822–1824 Tańska wydała drugą część "Pamiątki po dobrej matce" zatytułowaną "Amelia matką". Praca, przeznaczona jako podręcznik dla matek, „zawierała wykład wiary katolickiej i klerykalizmu autorki”. Z początkowo planowanego obszernego dzieła udało się ukończyć i wydać tylko trzy tomy. Problemem okazał się „zbyt szeroki plan wydawniczy i brak dostatecznego przygotowania teoretycznego” Tańskiej. Pozycja nie zdobyła uznania krytyki i czytelników i nie powtórzyła sukcesu "Pamiątki po dobrej matce".
Redaktorka "Rozrywek dla dzieci". Sukces prozatorski.
W latach 1823–1824 Tańska współpracowała z redakcją rękopiśmiennego czasopisma "Rozrywki Wieczorne", którego teksty odczytywane były na spotkaniach literackich u Aleksandry i Marcelego Tarczewskich – siostry i szwagra Klementyny. W latach 1824–1828 Tańska stworzyła, wydawała i była główną redaktorką pierwszego polskiego czasopisma dla dzieci i młodzieży "Rozrywki dla Dzieci". Na łamach pisma ukazywały się m.in. wiersze, bajki i opowiadania dla dzieci, których autorką w większości była sama Tańska. Utwory miały najczęściej wydźwięk patriotyczny i wychowawczy. Wśród stałych działów pisma znajdowały się: wspomnienia narodowe, powieści i anegdoty o dzieciach, utwory służące kształtowaniu „serca i stylu”, przypowieści oraz wiadomości przydatne matkom.
Świadomym celem Tańskiej było stworzenie polskiej literatury dziecięcej. Wzorowała się w tym na dziełach oświeceniowych autorów i Joachima Heinricha Campe. Przykładała wagę do przekazu moralnego utworów i walorów wychowawczych. Jej dzieła miały kształtować w dzieciach zasady i umiejętności cenione w przyszłym dorosłym życiu. Mniej skupiała się na indywidualnej osobowości dziecka. Dbała, by jej utwory były skierowane nie tylko ogólnie do dzieci, ale do określonych grup wiekowych. W ten sposób książki stanowiły kilkustopniowy kurs nauki czytania dostosowany do poziomu rozwoju dziecka. Tak na przykład książeczka "Wiązanie Helenki" (1823) była przeznaczona dla trzyletniego dziecka, a powstała bez specjalnego przygotowania dla tytułowej Helenki Tarczewskiej, siostrzenicy autorki – podobnie jak "Druga książeczka Helenki" (1823). Książki te zdobyły szerokie grono odbiorców na przestrzeni kilku pokoleń.
Tańska najchętniej posługiwała się krótkimi formami prozatorskimi, lekko zbeletryzowanymi, o wyraźnej tezie moralnej (np. "Listy Monisi do przyjaciółki Karoliny"). Pisała też krótkie formy dramatyczne w postaci dialogów możliwych do inscenizacji ("Podwieczorek na Bielanach", "Odjazd nauczyciela", "Wesele Marysi i Janka"). Zarówno w formach prozatorskich, jak i dramatycznych dbała o dobór realiów zrozumiałych dla dziecka. Wprowadzała też folklor ludowy.
Na łamach "Rozrywek dla Dzieci" zamieściła dwie powieści historyczne: "Listy Elżbiety Rzeczyckiej do przyjaciółki swej Urszuli*** za panowania Augusta III pisane" (1824) i "Dziennik Franciszki Krasińskiej w ostatnich latach Augusta III pisany" (1825). Akcja obu utworów została osadzona u schyłku panowania Augusta III Sasa. Autorkę interesowały jednak nie tyle sprawy polityczne, co stworzenie porteru dziewcząt na tle ówczesnych szlacheckich norm obyczajowych i stosunków rodzinnych, w oparciu o studia źródłowe do epoki saskiej oraz tradycję. Bohaterki, jak Franciszka Krasińska, były postaciami historycznymi. W utworach wypowiadały się w pierwszej osobie w formie fikcyjnych listów i dzienników. Obie powieści, w tym szczególnie "Dziennik Franciszki Krasińskiej", spotkały się z uznaniem i zostały przełożone na szereg języków. Część krytyki określiła je jako „pierwsze próby powieści psychologicznej w Polsce”.
Tańska stała się pierwszą Polką „żyjącą z pióra”, choć niejednokrotnie musiała zaciągać długi na druk. W 1823 roku otrzymała zasiłek Komisji Rządowej Wyznań Religijnych i Oświecenia w wysokości trzech tysięcy złotych.
Inspektorka pensji, wykładowczyni.
W 1825 roku została powołana na stanowisko eforki, czyli inspektorki dwóch warszawskich pensji i dwóch szkół żeńskich. W następnym roku zaczęła bez pobierania wynagrodzenia wykładać naukę obyczajową w powołanym do życia Instytucie Rządowym Wychowania Płci Żeńskiej, tzw. Instytucie Guwernantek. Również w 1826 roku Franciszek Skarbek Rudzki i Feliks Bentkowski zgłosili jej kandydaturę do Towarzystwa Przyjaciół Nauk w Warszawie. Kandydaturę odrzucono, stwierdzając, że ustawy nie przewidują możliwości członkostwa kobiet w tego typu organizacjach, a zatem na gruncie prawa przyjęcie kandydatki do Towarzystwa jest niemożliwe.
Od 1 stycznia 1828 była wizytatorką wszystkich zakładów naukowych żeńskich w Warszawie, z pensją cztery tysiące złotych miesięcznie. Dodatkowe dwa tysiące, które otrzymywała z Instytutu Guwernantek, dały jej całkowitą niezależność finansową. Równocześnie jednak etat nauczycielski pozostawiał mniej czasu na pisanie. Tańska planowała zainicjowanie pisma "Rozrywki Niedzielne" dla „klas pracujących”, jednak projekt nie doszedł do skutku. W 1828 roku w wyniku szykan cenzury zaprzestała wydawać "Rozrywki dla Dzieci".
Prowadziła życie towarzyskie, goszcząc w swoim domu warszawskich intelektualistów, m.in. młodego Fryderyka Chopina i Kazimierza Brodzińskiego: „Łączył ją niezmiernie serdeczny stosunek z całą rodziną Chopinów, i to od najwcześniejszych lat Fryderyka. Spotykali się również dość często u Franciszka Skarbka i u sióstr Grabowskich. Po zamążpójściu pani Klementyna Tańska-Hoffmanowa otworzyła w latach 1829–1830 mały salon dla bliskich jej osób, tj. literatów i artystów warszawskich, gdzie młody Chopin i Brodziński byli zawsze najmilej widziani”. Chopin znał utwory Tańskiej, podobnie jak jego siostry, które zachęcone sukcesem zaprzyjaźnionej z ich rodziną autorki, „chwytały za pióro i wydały kilka utworów powieściowych”.
W 1829 roku Tańska poślubiła historyka Karola Boromeusza Hoffmana.
W 1830 roku współpracowała z "Dziennikiem dla Dzieci", mającym profil głównie wychowawczy, a w mniejszym stopniu edukacyjny.
Powstanie listopadowe i emigracja.
29 grudnia 1830 roku, po wybuchu powstania listopadowego, założyła Związek Dobroczynności Patriotycznej Warszawianek. Celem organizacji była pomoc w wyekwipowaniu żołnierzy i służba w lazaretach przy opatrywaniu rannych. Hoffmanowa była autorką odezwy i ustaw Związku oraz kierowała nim jako naczelna opiekunka do 10 października 1831.
14 października 1831 roku, na tydzień przed upadkiem powstania, wyjechała z Warszawy, aby dołączyć do męża, który przebywał we Frankfurcie nad Menem jako agent Komitetu Polskiego. Spotkała się z nim we Wrocławiu i razem wyemigrowali z Polski. Zamieszkali w Dreźnie, gdzie ich dom stał się ośrodkiem inteligencji polskiej. Gościł tam m.in. Adam Mickiewicz.
Po wydaleniu z Drezna przenieśli się w sierpniu 1832 roku do Paryża. Hoffmanowa uczestniczyła tam w pracach Towarzystwa Dobroczynności Dam Polskich, którego była autorką ustaw oraz pierwszą sekretarką od dnia założenia 12 marca 1834 roku. Działała również w Towarzystwie Literackim. Utrzymywała korespondencję i bezpośredni kontakt m.in. z Chopinem.
Ciężko znosiła emigrację. Doskwierał jej ograniczony kontakt z młodzieżą i brak możliwości wydawniczych. Zainicjowała i wydawała w latach 1832–1834 "Nowe Rozrywki dla Dzieci", w których umieszczała wypisy z prac pedagogów francuskich. Zwracała uwagę na kwestię edukacji wśród warstw ubogich, a także na rolę etyki, psychologii i wychowania fizycznego w procesie kształcenia. W tym czasie napisała powieść "Jan Kochanowski w Czarnolesie" (1835–1841), a pod wpływem myśli francuskiej także powieści obyczajowe "Karolina" (1838) i "Krystyna" (1839–1840). Przygotowała do druku swoje wykłady z Instytutu Guwernantek, które ukazały się w całości pośmiertnie jako "O powinnościach kobiet" (1849). Jej utwory dydaktyczne i religijne powstałe w latach 30. nie odniosły sukcesu.
Choć nie brała udziału w życiu politycznym, nazywana była „Matką Wielkiej Emigracji”. W 1837 roku odbyła podróż do Szwajcarii. W 1841 odwiedziła Wrocław, by spotkać się z pozostałą w Polsce rodziną.
Choroba i śmierć.
Dwukrotnie – w 1834 i 1841 roku – przeszła operację raka piersi. Mimo to jej stan zdrowia wciąż się pogarszał. W 1844 wyjechała do Włoch na kuracje.
Zmarła 21 września 1845 i została pochowana na cmentarzu Pere-Lachaise w Paryżu. Mowy na jej pogrzebie wygłosili ksiądz Hieronim Kajsiewicz i generał Henryk Dembiński.
Odbiór i spuścizna.
Fragmenty utworów Hoffmanowej włączano na przestrzeni XIX wieku, jak również w okresie międzywojennym do dziecięcych czytanek i wypisów szkolnych.
Do grona jej uczennic należały m.in. Seweryna Duchińska i Teodozja Gałęzowska, której córka Jadwiga Papi na bazie wspomnień matki poświęciła Tańskiej jeden z rozdziałów powieści "Klementyna. Powieść dla dorastających panien osnuta na tle życia Klementyny z Tańskich Hoffmanowej" (1905). Inna z jej uczennic, Felicja Boberska, wspominała: „Wyrosłyśmy z jej pismami w ręku, z jej słowami w sercach i ustach. Jeżeli wychowanie nasze nie było lekkomyślne, powierzchowne, cudzoziemskie, jeżeli uczono nas żyć dla powinności i prawdy, jeżeli pokochałyśmy wszystko dobre i szlachetne, zapragnęłyśmy światła i wiedzy, w znacznej części zawdzięczamy to Hoffmanowej. Pisma jej wpłynęły niewątpliwie na ulepszenie wychowania kobiet w ogóle, a na wiele z nas w szczególności działały wybornie”.
Historyczka literatury Zofia Ciechanowska pisała: „Hoffmanowa przyczyniła się do reformy wychowania kobiet w duchu ideałów tworzącej się inteligencji miejskiej, do której sama należała, inicjowała literaturę pedagogiczną, stworzyła literaturę dla dzieci w języku polskim. Przełomowe znaczenie ma fakt, że już pierwszym swym dziełem narzuciła opinii publicznej ideał pedagogiczny odpowiadający w dużej mierze przemianom ekonomiczno-społecznym. Stąd wpływ jej pism na wychowanie następnych pokoleń”. Autorka zauważyła również, że poglądy Hoffmanowej wraz z rozwojem ruchu emancypacyjnego spotykały się z coraz silniejszą krytyką, m.in. ze strony Aleksandra Świętochowskiego w 1873 roku. Jak pisała Ciechanowska, „cechą ujemną pedagogiki Hoffmanowej jest klerykalizm”.
Redaktorką "Dzieł" Hoffmanowej wydanych pośmiertnie w latach 1875–1877 była inna jej uczennica, Narcyza Żmichowska, krytyczna wobec konserwatyzmu dawnej nauczycielki. Ze względu na obawy o reakcję opinii publicznej, wiele z sugestii edycyjnych Żmichowskiej nie zostało uwzględnionych przez wydawcę. Tom ósmy "Dzieł" zawierał esej krytyczny Żmichowskiej: "Słowo przedwstępne do dzieł dydaktycznych pani Hoffmanowej". Grażyna Borkowska stwierdziła, że nie wiadomo, czy tekst Żmichowskiej to „pamflet czy panegiryk”, a „"Dzieła" Hoffmanowej, wtedy poważane i uznane, poszły w świat ze skazą. Żmichowska naznaczyła je swoim sarkazmem, ostemplowała ironią i drwiną”.
Upamiętnienie.
Pomniki.
W 1848 dzięki zbiórce Emigracji odsłonięto przy grobowcu pisarki pomnik autorstwa Władysława Oleszczyńskiego. Na jej grobie wyryto cytat z jej pamiętników: „Wszystkie dzieci polskie są moimi dziećmi”. Serce pisarki zostało złożone w katedrze na Wawelu.
Ulice.
Imieniem Klementyny Hoffmanowej nazwano ulice w: Białogardzie, Krakowie, Kutnie, Nowym Sączu, Otwocku, Poznaniu, Przemyślu, Rzeszowie i Warszawie.
Prace (wybór).
Ważniejsze publikacje.
Ponadto liczne publikacje Hoffmanowej ogłaszano na łamach czasopism, zbiorów i książek: „Dziennika dla dzieci” (1830), „Dziennik domowy” (1840, tu m.in.: Cztery spotkania w powozach, t. 1), Ł. Gołębiowski: "Gry i zabawy różnych stanów w kraju całym" Warszawa 1831 (tu: Gry niemowlęce, s. 7; Gry umysłowe s. 90–97), „La Mére de Famille. Journal Moral, Religieux, Littéraire” (t. 1), „Nowe Rozrywki dla Dzieci” (Paryż 1834, t. 1-2, tu m.in.: Drewniany krzyżyk; Pasowanie na rycerza; Dwa poranki z r. 1471), „Nowy kalendarz domowy za r. 1829” (A. Gałęzowskiego) – „...za r. 1830”, „Pamiętnik Warszawski” (tu pierwsza publikacja: Synonimy: Odzież, Ubiór, Strój, t. 10, 1818, s. 120 – przedr. „Poradnik Językowy” 1951 zeszyt 1), „Rozrywki dla Dzieci” (1824-1828, wyd. 2 lata 1827–1828, pismo niemal w całości zapełniane przez Hoffmanową), „Rozrywki dla Dzieci” (Poznań 1832 nr 1), „Souvenirs de la Pologne historique, statistique et littéraire” (Paryż 1833), „Wanda. Wiązanie na r. 1825” (tu: Zosia; Aleksy). Wiersz "Modlitwa za więźniów stanu" (z roku 1827) z rękopisu Biblioteki Jagiellońskiej sygn. 2971 ogłosiła I. Kaniowska-Lewańska (s. 174–175). Różne drobne utwory Hoffmanowej zachowały się w rękopisie Ossolineum sygn. 12175/I. Ponadto wiele przedruków ogłaszały wypisy szkolne i antologie dla dzieci i młodzieży, np. J. W. Gomulicki w: "Iskry z popiołów", Warszawa 1960.
Przekłady.
Ponadto drobniejsze przekłady Hoffmanowej ogłaszano w czasopismach, np.: "O wychowaniu" E. Ch. P. Guizot, „Rozrywki dla Dzieci” t. 7 (1827) nr 37-41.
Listy i materiały.
Bardziej szczegółową bibliografię twórczości podaje I. Kaniowska-Lewańska (s. 207–212).

</doc>
<doc id="90228" url="https://pl.wikipedia.org/wiki?curid=90228" title="Stringi">
Stringi

Stringi (z ang. "string" – sznurek) – rodzaj majtek, przeważnie damskich (choć spotyka się także stringi męskie). Tylna ich część to wąski pasek materiału, niekiedy zbliżony grubością do sznurka (stąd nazwa), chowający się między pośladkami.
Stringi noszone są przede wszystkim ze względów estetycznych - aby uniknąć widocznych spod spódnicy czy spodni szwów zwykłej bielizny. Stringi są również bielizną erotyczną podkreślającą atrakcyjność ciała, pobudzają wyobraźnię oraz pomagają w opaleniu zazwyczaj trudno dostępnych miejsc.
Istnieje kilka typów tej bielizny, różniących się wykończeniem tylnej części (G-string, T-string) lub brakiem pasa łączącego elementy (C-string), a także przeznaczeniem - stringi jako bielizna noszona na co dzień oraz stringi kąpielówki.

</doc>
<doc id="90229" url="https://pl.wikipedia.org/wiki?curid=90229" title="RMF FM">
RMF FM

RMF FM (w pierwszych latach emisji skrótowiec rozwijano jako Radio Małopolska Fun, później pojawiało się również rozwinięcie Radio Muzyka Fakty) – pierwsza polska prywatna stacja radiowa, obecnie nadająca w formacie radiowym AC.
Grupą docelową radia są głównie ludzie w wieku 25–39 lat.
RMF FM należy do Grupy RMF (byłe Broker FM). Od 27 października 2006 jej głównym udziałowcem jest niemiecka spółka Bauer Media Invest GmbH. Założycielem i wieloletnim prezesem radia był Stanisław Tyczyński. Od marca 2004 do czerwca 2009 prezesem był Kazimierz Gródek. Od 10 czerwca 2009 prezesem RMF FM jest Tadeusz Sołtys.
Historia.
Geneza.
Głównym założycielem radia był Stanisław Tyczyński, który w 1981 roku zainicjował Radio Solidarność Małopolska. Od 1984 do 1989 roku mieszkał we Francji. Po powrocie do Krakowa 9 czerwca 1989 roku założył wraz z grupą działaczy Solidarności Krakowską Fundację Komunikacji Społecznej, mającą na celu „upowszechnianie swobodnej komunikacji społecznej, rzetelne i obiektywne informacje, swobodne wyrażanie opinii i poglądów”.
Pierwszy wniosek o nadanie częstotliwości i koncesji radiowej złożono jeszcze w listopadzie 1989 roku, jednakże został on odrzucony. Niedługo później zgłoszono drugi wniosek na retransmisję programu francuskiego FUN Radia, powołując się na podobne emisje TV Ostankino i Rai Uno w Krakowie. Tym razem wniosek został zaakceptowany, a stacja otrzymała częstotliwość 70,06 MHz.
Lata 90. XX wieku.
Retransmisja została uruchomiona 15 stycznia 1990 roku. Pierwszym utworem, który pojawił się na antenie była piosenka zespołu Toto – „Africa”. Początkowo stacja mieściła się w dwóch mieszkaniach, jednakże po ośmiu miesiącach emisję przeniesiono pod Kopiec Kościuszki. W tym samym czasie pojawiły się pierwsze polskie reklamy (częściowo zmyślane przez dziennikarzy celem sprawienia wrażenia dużego zainteresowania reklamodawców) oraz regularne serwisy informacyjne z Krakowa, a do stacji dotarła pierwsza ciężarówka sprzętu darowanego przez FUN Radio. Program stopniowo się rozbudowywał – od 24 września z Krakowa emitowane były cogodzinne wiadomości oraz programy od 5:00 do 9:00 (od 12 listopada do 14:00) oraz od 22:00 do 1:00 w nocy. Wśród prowadzących audycje byli między innymi Ewa Drzyzga, Piotr Metz, Marcin Wrona, Tadeusz Sołtys, Andrzej Sołtysik i Bogdan Rymanowski.
Od 7 stycznia 1991 na antenie RMF emitowane były serwisy Radia Wolna Europa, a 14 stycznia Paweł Pawlik stał się pierwszym korespondentem terenowym, nadając z Tarnowa. 25 lutego pierwszy korespondent zagraniczny pojawił się w Paryżu, w kwietniu otwarto placówkę w Wiedniu, a w czerwcu w warszawskim Hotelu Marriott – pierwszym jej pracownikiem był Hieronim Wrona. 1 lipca 1991 zadebiutował wóz transmisyjny stacji, terenowa Toyota Land Cruiser. 11 grudnia 1991 wóz transmisyjny wziął udział w pierwszym dużym wydarzeniu – pożarze krakowskiej filharmonii.
W październiku 1991 roku zakończyła się współpraca KFKS i FUN Radia. Było to związane z tym, że udziałowcy francuscy nie akceptowali jedynie 33% udziału w firmie, na co pozwalało polskie prawo, a interesowała ich wyłącznie pełnia udziałów. W związku z tym zakończyła się retransmisja FUN Radia.
20 kwietnia 1992 stacja wyemitowała na żywo The Freddie Mercury Tribute Concert z udziałem Metalliki, Eltona Johna, Davida Bowiego, U2 czy Guns’n’Roses. 26 czerwca 1992 uruchomiono drugie studio, a w lipcu 1992 biuro korespondenta w Warszawie. Również 15 lipca po raz pierwszy do członu RMF dodano dopisek FM. 12 września pojawiła się pierwsza lista przebojów, 2 listopada stacja pojawiła się na satelicie (dzięki umowie z MTV Europe zajęła drugą podnośną dźwięku tej stacji), a w grudniu uruchomiono drugi nadajnik RMF FM – w Katowicach (na częstotliwości 71,75 MHz).
16 stycznia 1993 roku wystartował oddział RMF FM w Katowicach (pierwszy lokalny oddział poza Krakowem). 20 stycznia pojawił się korespondent w Waszyngtonie, 8 marca produkcję własnego programu rozpoczął oddział w Częstochowie. 1 września wystartował pierwszy program poranny „Ni w 5 ni w 9”, który 30 sierpnia 1999 zmienił się w nadawany do dzisiaj „Wstawaj, szkoda dnia”.
W lutym 1994 roku KRRiT podjęła uchwałę o przyznaniu stacji koncesji ogólnopolskiej. 15 kwietnia uruchomiono placówkę w Brukseli. 26 maja do koncesji wpisano możliwość rozszczepień lokalnych. 1 listopada uruchomiono emisję programu lokalnego w Łodzi, a 19 grudnia ruszyła stacja lokalna w Warszawie – emisję „włączył” ówczesny dyrektor KRRiT za pomocą laptopa z Internetem.
W 1995 roku ruszyły oddziały lokalne we Wrocławiu (2 stycznia), Poznaniu (6 lutego), Lublinie (5 kwietnia), Opolu, Zakopanem (odpowiednio 17 i 22 lipca), Rzeszowie (1 sierpnia), Trójmieście (9 września), Szczecinie (2 października) i Bydgoszczy (27 listopada; we wrześniu 2008 roku oddział przeniesiono do Torunia) oraz biura korespondentów w Tokio (13 marca) i Tel Awiwie (1 maja). W czerwcu 1995 roku stacja stała się posiadaczem pierwszego w Polsce radiowego satelitarnego wozu reporterskiego, którego użyła do ciągnącej się przez całe lato pierwszej trasy koncertowej z serii „Inwazja mocy”. Podczas odbywającego się w ramach Inwazji koncertu w Tychach 15 sierpnia 1995 roku rozbił się wynajmowany przez stację helikopter, pilot zginął.
Od 5 lutego 1996 roku stacja posiadała korespondenta w Londynie, a od 1 marca także w Moskwie. W tym samym pojawiło się „Polityczne graffiti”, emitowane równocześnie w RMF FM i Polsacie. Pod koniec roku stacja stała się najpopularniejszą stacją radiową w Polsce według badań słuchalności – z przerwami zajmuje to miejsce do dzisiaj.
1 lutego 1997 roku wystartowała stacja w Olsztynie. 16 czerwca pojawiła się lista Hop Bęc, która w okresie swojej świetności (okolicach 1999 roku) była najpopularniejszą audycją dla młodzieży w kraju. Przeprowadzana od 26 czerwca 1997 roku kolejna edycja akcji „Inwazja Mocy” została zawieszona na około miesiąc z uwagi na powódź tysiąclecia – stacja stworzyła „Inwazję Pomocy”, wspierając działania ratunkowe służb i informując o nich na antenie.
W styczniu 1998 roku dziennikarze RMF FM jako jedyni Polacy nadawali z Bagdadu, Kuwejtu i Bahrajnu podczas kryzysu w Zatoce Perskiej. 1 września uruchomiono w Krakowie lokalną stację Opera FM (dziś RMF Classic).
W marcu 1999 roku dziennikarze RMF FM relacjonowali wojnę na Bałkanach. W lipcu stacja przeprowadziła kolejną edycję „Inwazji Mocy”, podczas której miało miejsce największe zgromadzenie ludzi w Polsce – około 3 milionów ludzi. 1 września 1999 stacja przejęła lokalne krakowskie radio Blue FM (dziś Radio Eska Kraków).
Lata 00. XXI wieku.
11 lutego 2000 roku ruszył portal Interia.pl, spółka-córka RMF. 1 marca pojawił się korespondent w Berlinie, a 7 grudnia stacja jako pierwsza ze wszystkich ogólnopolskich stacji radiowych pojawiła się w platformie Wizja TV.
7 marca 2001 roku KRRiT odnowiła stacji koncesję na kolejne 10 lat, tym razem jednak bez możliwości rozszczepień lokalnych. Z powodu tej decyzji 17 kwietnia pod siedzibą Rady odbyła się pikieta dziennikarzy i przyjaciół stacji. Rada nie zmieniła jednak swojej decyzji – 22 maja 2001 weszła w życie nowa koncesja, a 25 maja 2001 zakończono emisję programów lokalnych. Na przełomie lipca i sierpnia 2001 stacja przeprowadziła akcję pomocy powodzianom z okolic Suchej Beskidzkiej. 11 września 2001 kilka minut przed godziną 15 na antenie podano informację o zamachu na WTC, a następnie w eterze pojawił się najdłuższy w dotychczasowej historii polskiej radiofonii, ośmiogodzinny serwis informacyjny (rekord ten został pobity po katastrofie w Smoleńsku, także przez RMF). Bezpośrednio po atakach reporterzy pojawili się w Pakistanie, Afganistanie, Zatoce Perskiej, Izraelu oraz Betlejem, informując o następujących po ataku napięciach.
28 marca 2002 roku sygnał stacji został udostępniony w internecie. 15 lipca 2002 jako jedyna stacja radiowa w Polsce RMF przeprowadził wywiad z prezydentem George’em Bushem. W sierpniu realizowano przekazy z ostatniej pielgrzymki Jana Pawła II do Polski. 24 października 2002 stacja wygrała proces z KRRiT w sprawie przedłużenia koncesji bez możliwości realizacji wejść lokalnych.
W 2003 roku dziennikarze RMF jako jedyni z Polski relacjonowali wojnę w Iraku wprost z Bagdadu. 11 kwietnia 2003 powstała agencja fotograficzna RMF, a 27 października 2003 wystartowała stacja RMF Classic.
1 lipca 2004 roku ruszyło RadioMan, ukraiński projekt radiowy realizowany we współpracy z RMF. 14 lipca Broker FM, właściciel RMF, zadebiutował na giełdzie. 27 września wystartował RMF Maxxx.
2 kwietnia 2005 roku o godzinie 21:55 stacja podała informację o śmierci Jana Pawła II. Następnie zaprezentowano wielogodzinny, całonocny program na żywo. Pogrzeb Jana Pawła II także był transmitowany na antenie stacji wraz z wejściami na żywo kilkunastu dziennikarzy z różnych części kraju. Stacja obszernie relacjonowała także zamachy w Madrycie i Londynie oraz katastrofę hali MTK i Katastrofy górniczej w kopalni Halemba.
28 października 2006 roku ogłoszono sprzedaż stacji niemieckiemu wydawnictwu Verlagsgruppe Bauer. 30 kwietnia 2007 roku powstało Miasto Muzyki (dziś działający jako RMFon.pl). W 2009 roku na antenie pojawiła się Wielka kumulacja.
Lata 10. XXI wieku.
7 lutego 2010 roku zmarł Stanisław Smółka, jeden z założycieli stacji. 10 kwietnia 2010 roku stacja bardzo obszernie relacjonowała katastrofę w Smoleńsku, wyemitowała dwa wydania Faktów trwające razem 21,5 godziny. W czasie pogrzebu Lecha i Marii Kaczyńskich wydano kolejne kilkugodzinne wydanie Faktów. Po zakończeniu uroczystości stacja przygotowała księgę podziękowań dla prezydenta Gruzji, który mimo wybuchu wulkanu dotarł do Krakowa z kilkoma przesiadkami oraz zestaw piłeczek golfowych dla Baracka Obamy, który przez chmurę wulkaniczną nie dotarł do Polski, a w czasie pogrzebu grał w golfa. Obszernie relacjonowano też powódź z 2010 roku, podczas której stacja zebrała ponad 30 ton darów dla powodzian.
W 2012 roku stacja poświęciła wiele czasu EURO 2012. Dwa lata później relacjonowała kanonizację Jana Pawła II, a także stworzyła akcję „RMF i przyjaciele”, zapraszając swoich słuchaczy na kolację stworzoną z dań obecnych w kartach restauracji, w których nagrano polityków podczas afery taśmowej.
W 2015 roku stacja obchodziła 25-lecie istnienia, a w 2020 roku 30-lecie.
Lata 20. XXI wieku.
3 listopada 2021 roku nadano specjalne, jubileuszowe wydanie Poplisty (5000). Prowadziło je 3 dziennikarzy: Mateusz Opyrchał, Dariusz Maciborek i Marcin Jędrych. 24 lutego 2022 roku, w związku z rozpoczęciem Inwazji Rosji na Ukrainie, stacja zmieniła ramówkę. W pierwszych dniach inwazji rozgłośnia nadawała Fakty (w duetach przez całą dobę) co 15 minut (od godz. 6.00 do 19.00) i co 30 minut (od godz. 19.00 do 06.00), a także sześć rozmów. Na początku wojny programy nie miały nazw w ramówce na stronie internetowej nadawcy, przez pierwsze dni wojny programy nie były emitowane (prowadzący tylko zapowiadali Fakty).
Słuchalność.
Według badania Radio Track (wykonane przez Millward Brown SMG/KRC) udział RMF FM pod względem słuchania w okresie od grudnia 2022 do lutego 2023 w grupie wiekowej 15–75 lat wyniósł 30,2 proc., co dało tej stacji pozycję lidera rynku radiowego w Polsce.
Kampanie reklamowe.
RMF FM organizuje akcje reklamowe, takie jak „Najlepsza Muzyka”, „Jak zawsze RMF FM” czy „Oddałem głos na muzykę”. We wszystkich kampaniach biorą udział gwiazdy muzyki polskiej i światowej.
Radiowe kanały tematyczne RMF FM.
W 2007 roku RMF FM uruchomiło specjalny serwis udostępniający strumienie internetowe wszystkich stacji odznaczających się logo RMF (RMF FM, RMF Classic i RMF Maxxx), a także wielu kanałów tematycznych i autorskich.
Lokalizacje stacji nadawczych.
Opracowano na podstawie spisu zamieszczonego na stronie internetowej radiopolska.pl
Plebiscyty RMF FM.
Każdego roku organizowane są plebiscyty takie jak Przebój Lata Radia RMF FM (finał plebiscytu w ostatnią niedzielę wakacji) i Przebój Roku Radia RMF FM (finał plebiscytu 1 stycznia).
Flota transportowa.
W największych oddziałach radia RMF FM stacjonują wozy reporterskie. W Krakowie, Trójmieście i Warszawie są to wozy satelitarne, zbudowane na bazie furgonów Mercedesa i Volkswagena. W Poznaniu, Wrocławiu i Katowicach (oraz dodatkowo w Warszawie i Krakowie) stacjonują z kolei terenowe Kia Sportage wykorzystują do połączenia maszt z anteną radiową. Każdy wóz reporterski RMF-u posiada charakterystyczne, żółto-niebieskie barwy.
Oprócz pojazdów transmisyjnych stacja wykorzystuje kilkadziesiąt samochodów osobowych. Obecnie są to najczęściej SEAT Ibiza (m.in. w Poznaniu), Citroën Berlingo (m.in. w Lublinie) i Mitsubishi Outlander (m.in. w Warszawie) Wcześniej w barwach RMF-u jeździły między innymi Citroëny, Daewoo, Škody, Fiaty, Ople oraz Renault.

</doc>
<doc id="90233" url="https://pl.wikipedia.org/wiki?curid=90233" title="Dave Matthews">
Dave Matthews

Dave Matthews (ur. 9 stycznia 1967 w Johannesburgu) – amerykański muzyk południowoafrykańskiego pochodzenia, wokalista, gitarzysta, autor tekstów oraz muzyki, założyciel grupy Dave Matthews Band (1991).
Życiorys.
W wieku dwóch lat wyemigrował do USA i zamieszkał z rodziną w Westchester County w stanie Nowy Jork. Lata 70. XX wieku spędził w Cambridge w Anglii. Następnie osiadł w Nowym Jorku, gdzie w 1977 zmarł jego ojciec. Powrócił do ojczyzny w 1980. Spędziwszy kilka lat m.in. w Amsterdamie, w 1986 zatrudnił się jako barman w Charlottesville w stanie Wirginia.
W początkowym okresie występował amatorsko w licznych barach Charlottesville, wykonując własne piosenki, m.in. „I'll Back You Up”, „The Song That Jane Likes” i „Recently”. W 1991 sformował Dave Matthews Band, na który składali się oprócz niego Boyd Tinsley, Stefan Lessard, Carter Beauford, LeRoi Moore i Peter Griesar. Pierwszy publiczny występ zespołu miał miejsce 11 maja 1991 na przyjęciu, którego gospodarzem była Lydia Condor w South Street Warehouse (znanym jako The Pink Warehouse) w centrum Charlottesville.
Oprócz albumów nagranych z zespołem wydał solową płytę "Some Devil", za którą otrzymał nagrodę Grammy w kategorii "Best Rock Vocal Performance – Male" za piosenkę „Gravedigger”. Dave Matthews znany jest również z regularnej współpracy z gitarzystą Timem Reynoldsem. Matthews wraz z Reynoldsem firmują dwupłytowe albumy koncertowe – "Live at Luther College" oraz "Live at Radio City" (ten ostatni, z kwietnia 2007 r., wydany również na płytach DVD). Koncerty Matthewsa i Reynoldsa mają zawsze charakter akustyczny.
Dave Matthews współpracował z wieloma znakomitymi muzykami, wśród których byli:
Dave Matthews wystąpił również w kilku filmach jako aktor m.in. "Dzięki tobie", "Winn-Dixie" w reżyserii Wayne'a Wanga, Lake City, Żona Na Niby. 
Wystąpił również gościnnie w trzecim sezonie serialu "Dr House" w odcinku "Półgłówek" jako genialny pianista. Twórcy filmów często sięgają do utworów Matthewsa, m.in. jego najnowszy singiel "Fly" został wykorzystany w filmie "Joshua".
Instrumentarium.
Źródło.

</doc>
<doc id="90236" url="https://pl.wikipedia.org/wiki?curid=90236" title="Fianna">
Fianna

Fianna (Fenianie, Fianna Éireann) – w mitologii irlandzkiej wojownicy irlandzcy służący Wysokiemu Królowi Irlandii. Ich przygody zostały spisane w ramach Cyklu Feniańskiego w III wieku naszej ery. Ostatnim przywódcą tej grupy był Finn mac Cumhail.
W większości rekrutowali się z dwóch klanów Bascna i Morna. Proces rekrutacji polegał na wykopaniu przez kandydata dołu sięgającego do pasa, do którego wchodził z tarczą i kijem leszczynowym długości przedramienia. Następnie dziewięciu wojowników uzbrojonych w dziewięć oszczepów nacierało na niego z odległości dziesięciu zagonów. Jeżeli kandydat nie został raniony był przyjmowany na służbę.
Do Fianna należeli m.in.:

</doc>
<doc id="90238" url="https://pl.wikipedia.org/wiki?curid=90238" title="Jelczańskie Zakłady Samochodowe">
Jelczańskie Zakłady Samochodowe



</doc>
<doc id="90239" url="https://pl.wikipedia.org/wiki?curid=90239" title="Abałak">
Abałak

Abałak (ros. Абалак) – wieś w rejonie tobolskim, obwodzie tiumeńskim Rosji na Syberii. W pobliżu znajduje się jezioro o takiej samej nazwie.
Historia.
W końcu XIX w. wieś i pierwsza stacja na trakcie głównym z Tobolska do Syberii Wschodniej, na prawym brzegu Irtysza; przeprawa promowa. Największa część ludności zajmowała się polowaniem na sobole, uzyskując z tego źródła znaczne dochody.
W miejscowości od 1783 znajduje się męski monaster Abałackiej Ikony Matki Bożej „Znak”. Raz do roku obchodzona uroczystość przeniesienia patronującej mu ikony do Tobolska ściągała wiernych nawet z odległych bardzo okolic. Aleksander von Humboldt, który był świadkiem tego obchodu, podziwiał bogactwo i rozmaitość kobiecych strojów.

</doc>
<doc id="90241" url="https://pl.wikipedia.org/wiki?curid=90241" title="Kuguar">
Kuguar



</doc>
<doc id="90244" url="https://pl.wikipedia.org/wiki?curid=90244" title="Mutacja (ujednoznacznienie)">
Mutacja (ujednoznacznienie)



</doc>
<doc id="90245" url="https://pl.wikipedia.org/wiki?curid=90245" title="Płukanie jelita grubego">
Płukanie jelita grubego

Płukanie jelita grubego ("hydrokolonoterapia") - głębokie płukanie jelita
grubego za pomocą wody bez użycia leków. Jest to kontrowersyjna metoda medycyny alternatywnej, nie mająca podstaw naukowych i nieuznawana za metodę leczniczą przez medycynę akademicką.
Argumentacja osób praktykujących medycynę niekonwencjonalną.
Według osób z kręgu medycyny alternatywnej jest to bezpieczna i skuteczna metoda usuwania bezwartościowych, stwardniałych resztek pokarmowych, nagromadzonych w świetle okrężnicy, zwanych kamieniami kałowymi.
Poprzez wprowadzenie przefiltrowanej i podgrzanej wody podawanej pod odpowiednim ciśnieniem do jelita grubego, kamienie kałowe zostają odklejone od ścian jelita i wydalone z wodą wraz z ruchami perystaltycznymi (robaczkowymi) okrężnicy. Proces ten jest powtarzany kilkakrotnie w czasie jednego zabiegu, trwającego około 45 minut. Oczyszczanie jelita grubego z zalegających mas kałowych wzmacnia według zwolenników tej metody mięśnie okrężnicy i poprawia jej ruchy perystaltyczne, pomaga przywrócić wewnętrzną równowagę całego organizmu oraz poprawia samopoczucie.
Zwolennicy hydrokolonoterapii twierdzą, że około czterdziestego roku życia jelito grube może być do tego stopnia przepełnione zalegającymi resztkami pokarmowymi, że uciska i przemieszcza inne narządy, utrudniając pracę jelit, wątroby, trzustki, nerek, płuc. U osoby dorosłej według zwolenników tej formy "leczenia" może znajdować się od kilku do kilkunastu kilogramów mas kałowych, które zalegają ze szkodą dla organizmu. W rzekomo zgromadzonych w jelicie grubym masach kałowych zachodzą procesy gnicia i fermentacji, których toksyczne produkty wywołują zjawisko samozatruwania (autointoksykacji) organizmu co wywiera szkodliwy wpływ na wszystkie narządy i komórki organizmu. Inne argumenty podawane przez zwolenników płukania jelita grubego dotyczące toksyn, które produkowane są przez rzekomo występujące kamienie kałowe:

</doc>
<doc id="90249" url="https://pl.wikipedia.org/wiki?curid=90249" title="Barada">
Barada

Barada (, trl. "Barada", "Nahr Barada") – rzeka w Syrii.
Wypływa ze wschodniego stoku gór Antylibanu, po ich pokonaniu wypływa z wąwozu na zachodnim skraju Damaszku, następnie płynie przez centralną część miasta (przepływa m.in. pod północnymi murami starego miasta) i rozlewa się w liczne odnogi na wschód od Damaszku, nawadniając rozległy obszar, zanikając ostatecznie na obszarze bagien kilka kilometrów od miasta. Wody rzeki, rozprowadzane siecią kanałów, wykorzystywane są do irygacji okolicznych pól i sadów, które tworzących rozległą zieloną oazę na pustyni, wkrótce po krótkim biegu bez śladu ginie w bagnach. Wąwóz, którym płynie w swoim górnym biegu, jest popularnym miejscem wypoczynku mieszkańców Damaszku – jest on łatwo osiągalny m.in. dzięki prowadzącej nim linii kolejowej.
Rzeka wymieniona została w Biblii (jej biblijna nazwa to Abana), jako jedna z dwóch rzek Damaszku, o których wspomniał wódz armii syryjskiej Naaman. W Przekładzie Jakuba Wujka nazwana jest "Amana", która występuje również w uwagach marginesowych tekstu masoreckiego i w syryjskiej Peszitcie. Nazwa ta pojawia się w wielu tłumaczeniach PnP 4:8, gdzie jest odnoszona do gór Antyliban, z których wypływa Barada.
Rzeka nazywana była "Złotą Rzeką" ("Chryzorroas").

</doc>
<doc id="90250" url="https://pl.wikipedia.org/wiki?curid=90250" title="Mutacje niealleliczne">
Mutacje niealleliczne



</doc>
<doc id="90252" url="https://pl.wikipedia.org/wiki?curid=90252" title="Pedagogika lecznicza">
Pedagogika lecznicza

Pedagogika terapeutyczna jest to pedagogika osób przewlekle chorych i niepełnosprawnych ruchowo, przebywających w placówkach leczniczych oraz placówkach integracyjnych dla dzieci i młodzieży, a także w specjalistycznych ośrodkach rehabilitacyjnych i opieki paliatywnej.
Teoria ped. w procesie rehabilitacji w szpitalu.
"Odciążająca" - spoczynkowa - dostarczenie choremu warunków do jak najmniejszego wydatkowania wysiłku związanego ze środowiskiem zew. w celu gromadzenia energii do walki z przyczyną choroby
"Uczynniająca" - czynnościowa - organizowanie wszelkich form aktywności mających na celu zdynamizowanie usprawniania procesów psychomotorycznych (funkcja ruchowa, zabawowa, ergoterapia).

</doc>
<doc id="90253" url="https://pl.wikipedia.org/wiki?curid=90253" title="Şanlıurfa">
Şanlıurfa

Şanlıurfa (historycznie Edessa) – miasto w południowo-wschodniej Turcji. W antyku centrum chrześcijaństwa syryjskiego, znane m.in. ze szczególnego wizerunku Chrystusa – mandylionu, oraz ze szkoły teologicznej Efrema Syryjczyka.
Nazewnictwo.
Miasto znane było w dziejach pod wieloma nazwami: (Urhai), , , (Ar-Ruha), (Orra) i (Orroa). Bizantyjczycy nazwali miasto Justinopolis, jednak jego najbardziej znaną nazwą jest nadana przez Seleucydów – , . Turecką nazwę Urfa w 1984 zmieniono decyzją tureckiego parlamentu poprzez dodanie członu "Şanlı", oznaczającego wielki, zwycięski (dla upamiętnienia oporu miasta w tureckiej wojnie niepodległościowej z lat 1919–1923).
Początki miasta.
Według tradycji Edessa była pierwszym miastem założonym po potopie. Początki jego istotnie należy odnosić do odległej starożytności. W tradycji muzułmańskiej biblijne miejsce narodzin patriarchy Abrahama w Ur łączone jest nie z miastem chaldejskim, lecz właśnie z Urfą (pamięci Ibrahima/Abrahama jako proroka oddawana jest przez muzułmanów cześć w miejscowym meczecie).
Za czasów diadochów (III w. p.n.e.) władca Syrii Seleukos I Nikator osiedlił w istniejącym już wcześniej mieście Orrhoe (lub Osrhoe – nazwa pochodząca prawdopodobnie od miejscowych władców imieniem Chosroes) greckich żołnierzy wojsk macedońskich Aleksandra Wielkiego i miasto nazwano na pamiątkę Edessy macedońskiej. W czasach hellenistycznych położona na tzw. jedwabnym szlaku Edessa stała się jednym z ważniejszych ośrodków miejskich ówczesnej Syrii.
W II połowie II wieku p.n.e. na terenach otaczających Edessę plemiona przybyłe z północnej Arabii utworzyły królestwo Osroene pod rządami dynastii Abgarów (132 p.n.e.–244 n.e.). Państwo to, leżące na pograniczu Rzymu i Partii, pozostawało w zależności na przemian od obu mocarstw. Po długoletniej okupacji Rzymianie w 244 wcielili królestwo Osroene do swego imperium, a Edessa stała się rzymskim ważnym garnizonem pogranicznym.
Edessa chrześcijańska.
Chrystianizacja Edessy.
Miasto było jednym z pierwszych ośrodków chrześcijaństwa – pod życzliwą chrześcijaństwu władzą Abgarów skupiska chrześcijan istniały tam jawnie już w połowie II wieku.
Zgodnie z podaniem pierwszym biskupem Edessy był apostoł Tadeusz (Addai). Jednak według tradycji kościelnej sukcesję apostolską biskupi Edessy otrzymali od Serapiona, biskupa Antiochii (190–203). W odróżnieniu od Antiochii, gdzie mówiono po grecku, językiem dominującym był język syryjski.
W roku 197 odbył się pierwszy synod. Około 204 r. król Abgar IX nawrócił się na chrześcijaństwo, co wpłynęło na znaczny rozwój chrześcijaństwa w mieście i okolicach; w okolicach powstały też liczne klasztory. W 232 sprowadzono do Edessy z Indii relikwie świętego Tomasza Apostoła. Rzymskie prześladowania z III wieku pozostawiły pamięć o męczennikach. W tym okresie misjonarze z Edessy nawrócili jednak na chrześcijaństwo sporą część Mezopotamii i Persji, m.in. ich dziełem było ustanowienie kościoła w imperium Sasanidów.
Edeski mandylion.
W Edessie przechowywano mandylion, znany jako wizerunek Chrystusa „nie ręką ludzką uczyniony”.
Z jego przybyciem do miasta związana jest opowieść o królu Abgarze V, władcy Edessy, po raz pierwszy zanotowana przez Euzebiusza z Cezarei: kiedy król zachorował na trąd, wysłał swego sługę Ananiasza, przez którego prosił Jezusa, którego sława uzdrowiciela była już wówczas głośna, aby przybył z Judei. Chrystus nie mógł jednak spełnić prośby króla, o czym zawiadamiał go w liście. Jezus obiecał też, że po jego śmierci do Abgara uda się jeden z jego uczniów (wspomina się Tadeusza), celem uzdrowienia władcy. W liście znajdowało się również zapewnienie, że Edessa nie zostanie nigdy zdobyta przez wrogów. Euzebiusz cytował tekst obu listów (Abgara do Chrystusa i Chrystusa do Abgara), które następnie (często w nieco zmienionej wersji) krążyły w świecie chrześcijańskim w formie amuletów. Samą korespondencję uznano za apokryficzną już w dekrecie Gelazjusza z początku VI wieku.
W późniejszych wersjach legendy (od VI w.) wspomina się, że Abgar poprosił swojego wysłannika, aby w przypadku gdyby Chrystus nie mógł przybyć, sporządził jego portret. W Jerozolimie okazało się jednak, że posłaniec nie jest w stanie namalować oblicza Zbawiciela. Wówczas Chrystus przykładając chustę do twarzy stworzył podobiznę której kontemplowanie uzdrowiło władcę.
Od VI w. w Edessie przechowywano też przedmiot utożsamiany z mandylionem. Powszechnie przypisywano mu cudowną właściwość ochrony miasta przed wrogami. W wielu przekazach mówi się o cudownym ocaleniu Edessy w czasie najazdu perskiego. Wkrótce potem miasto stało się zdobyczą Arabów. W X w. ekspansję na wschód podjęło cesarstwo bizantyńskie; w roku 944 wojska Bizancjum stały pod Edessą. Cesarz Roman Lekapen zgodził się na odstąpienie od oblężenia pod warunkiem wydania przez Arabów mandylionu. Cudowny wizerunek zabrano do Konstantynopola, gdzie uroczyście wprowadzono go 15 sierpnia 944 r., o czym opowiada "Opowieść o wizerunku z Edessy" autorstwa cesarza Konstantyna Porfirogenety.
W źródle tym zreferowana jest również „brakująca” część historii mandylionu. Wspomina się tam, że następca Abgara V, Ma'nu V bar Abgar (panował 50–57 n.e.) powrócił do pogaństwa, obraz został zamurowany w ścianie miasta, a o miejscu tym zapomniano. W czasie oblężenia Edessy przez króla Persów Chosreoesa (554), biskupowi edeskiemu zostało objawione miejsce w którym znajdował się obraz "Nie ręką ludzką uczyniony". Kiedy rozebrano zewnętrzne murowanie, mieszkańcy zobaczyli nie tylko pięknie zachowaną ikonę, ale także odcisk liku na glinianej desce ("czrepii"), która zakrywała obraz. Od tego zdarzenia bierze początek wersja ikony "Zbawiciel na czrepii", gdzie zamiast mandylionu twarz Zbawiciela przedstawiona jest na jednolitym tle o fakturze kamiennego muru lub drewnianej deski.
Szkoła teologiczna.
Na początku IV w. Edessa stała się metropolią kościelną kraju Osroene z jedenastoma sufraganiami, podległą patriarsze Antiochii. Edessa była wówczas ośrodkiem chrześcijańskiej nauki i kultury. Po zajęciu przez Persów miasta Nisibis w 363, Efrem Syryjczyk przeniósł do Edessy tamtejszą Szkołę teologiczną.
Na początku V w. jednym z jej aktywnych wykładowców był Ibas z Edessy, popularyzator nauczania Teodora z Mopsuestii na obszarze Bliskiego Wschodu. Zwalczany przez biskupa Edessy Rabbulasa (zm. ok. 435 r.), po jego śmierci został wybrany następcą. List Ibasa do Marisa, biskupa Hardaszir w Persji, pisany z Soboru efeskiego (431 r.), opisujący nauczanie Cyryla Aleksandryjskiego został włączony w tzw. Trzy Dzieła i w 553 roku potępiony przez V Sobór powszechny w Konstantynopolu.
W okresie gorących dysput po Soborze efeskim (431 r.), w 457 uczniowie Ibasa z Edessy zostali wydaleni z miasta. Narsaj (będący wykładowcą szkoły od 437) założył ponownie nestoriańską szkołę w Nisibis. Natomiast szkoła edeska została (ze względu na przeważający w niej nestorianizm) ostatecznie zamknięta w 489 przez cesarza Zenona, a jej wykładowcy i studenci znaleźli azyl w Persji, przenosząc się z powrotem do Nisibis.
Od tej pory Edessa stała się ośrodkiem monofizytyzmu. Za panowania Justyniana I Wielkiego biskup Edessy Jakub Baradeusz położył podwaliny pod monofizycki syryjski kościół jakobicki, organizując od podstaw jego hierarchię i sieć parafialną.
VII–XI wiek.
W roku 609 Edessę zdobyli Persowie, lecz szybko została ona odzyskana przez Bizancjum. W 640 roku miasto zostało zdobyte przez Arabów, pod których panowaniem pozostawało do roku 1031, kiedy arabski zarządca poddał je Bizantyjczykom. Potem Edessę kolejno opanowywali Arabowie i Grecy.
Zajęte w 1087 przez seldżuckich Turków pod wodzą Buzana, miasto już w 1094 zostało opanowane przez ormiańskiego księcia Torosa. Ostatecznie w 1098 przejęli je krzyżowcy tworząc Hrabstwo Edessy.
Hrabstwo Edessy.
Na otaczających terytoriach krzyżowcy utworzyli w otoczeniu miasta „łacińskie” władztwo (1098–1144) – najdalej wysunięty na północ i wschód organizm państwowy wśród zdobyczy chrześcijan w Palestynie. Ze względu na swe graniczne położenie nie było ono państewkiem o tak rozwiniętym ustroju, jak Królestwo Jerozolimskie, a władza panujących miała charakter znacznie bardziej despotyczny niż typowo feudalny. Tzw. ludności łacińskiej było niewiele, a rządy opierały się na warstwie ormiańskich urzędników, wykształconych według norm bizantyjskich. Kolejnymi hrabiami Edessy byli:
Islam w Edessie.
W 1144 roku Zengi, turecki bej Mosulu, zdobył i gruntownie zniszczył Edessę, co zapoczątkowało upadek. Następnie ze zmiennym powodzeniem walczyli o nią tureccy sułtanowie Aleppo, Mongołowie i Mamelucy. Od roku 1637 miasto należało już na stałe do Imperium osmańskiego. Początkowo znaczną część jego ludności i okolic stanowili syryjscy chrześcijanie różnych wyznań (jakobici, ormianie i katolicy), ale w wyniku ucisku tureckiego i masakr w latach 1895 i 1915, chrześcijanie wyginęli albo uciekli. Obecnie miasto jest zamieszkane przez Turków i Kurdów. Szybki wzrost liczby ludności datuje się od połowy XX wieku.
Postacie związane z Edessą.
W mieście zamieszkiwali:
Współczesna Edessa-Şanlıurfa.
Dzisiejszy ośrodek miejski liczy ok. 2 milionów mieszkańców. Jest centrum przemysłu i handlu, a także administracyjnym dla prowincji Şanlıurfa.
W 2000 roku Harran i Şanlıurfa zostały włączone na turecką listę informacyjną UNESCO – wykaz obiektów, które Turcja zamierza rozpatrzyć do zgłoszenia do wpisu na listę światowego dziedzictwa UNESCO.

</doc>
<doc id="90256" url="https://pl.wikipedia.org/wiki?curid=90256" title="Appenzeller (rasa psa)">
Appenzeller (rasa psa)

Appenzeller – rasa psa pochodząca ze Szwajcarii z regionu Appenzell.
Według klasyfikacji FCI należy do grupy II ("Pinczery i sznaucery, molosy, psy górskie i szwajcarskie psy do bydła"), do sekcji 3 – szwajcarskie psy pasterskie. Nie podlega próbom pracy.
Krótki rys historyczny.
Jest to jedna z czterech ras szwajcarskich psów pasterskich. Pochodzi ze szwajcarskich Alp, gdzie w okolicach Appenzell dalej można go spotkać jako pomocnika pasterza. Pierwsze udokumentowane opisy tej rasy pochodzą z początku XIX wieku.
Wygląd.
Szata i umaszczenie.
Umaszczenie jest czarne lub ciemnobrązowe podpalane z białymi znaczeniami na głowie, piersi, końcach łap i zakręconym na grzbiet ogonem. Włos jest krótki i łatwy w pielęgnacji.
Zachowanie i charakter.
Appenzeller jest psem towarzyskim, współpracującym ściśle z człowiekiem. Jego ruchliwość, pewność siebie i szczekliwość są w wykonywanej przez niego pracy atutami. Wobec nieznanych mu osób jest nieufny.
Użytkowość.
Jako pies pasterski posiada umiejętność zaganiania stad bydła – zawraca krowy chwytając je za pęciny, jednocześnie unikając uderzenia racicą. Potrafi rozróżnić krowy wchodzące w skład "swojego" stada od innych krów, które przegania. Jest także psem sprawdzającym się jako pies obronny i stróżujący.

</doc>
<doc id="90260" url="https://pl.wikipedia.org/wiki?curid=90260" title="Henryk Rowid">
Henryk Rowid

Henryk Rowid, właśc. Naftali Herz Kanarek (ur. 12 listopada 1877 w Rzeszowie, zm. 31 sierpnia 1944 w KL Auschwitz-Birkenau) – nauczyciel polski, teoretyk pedagogiki, działacz oświatowy.
Inicjator szkoły twórczej, zwolennik gruntownego pedagogicznego przygotowania nauczycieli oraz organizator państwowych kursów nauczycielskich w Krakowie.
Cechy szkoły twórczej:
Życiorys.
Jeszcze jako Naftali Kanarek egzamin dojrzałości zdał w 1904 w Wyższej Szkole Realnej w Tarnowie (obecnie III LO w Tarnowie). W 1912 objął redakcję „Ruchu Pedagogicznego”. Jego działalność zmierzała do podniesienia poziomu wiedzy nauczycieli szkół powszechnych. Realizację podjął organizując od 1913 roku kursy wakacyjne, z których wyrósł w 1923 roku Inst. Pedagogiczny ZNP, a wcześniej otwarcie za jego sprawą w 1920 w Krakowie kursy nauczycielskie. W 1933 roku zostało mu odebrane stanowisko w 1933 redakcji „Ruchu Pedagogicznego” w 1934 objął redakcję „Chowanny”. Kładł on nacisk na stworzenie polskiej koncepcji systemu dydaktyczno-wychowawczego, której dał nazwę szkoły twórczej na wzór „szkoły pracy”.
Wśród jego uczniów znaleźli się m.in. Jadwiga Bojanowska, Władysław Węglowski, Zdzisława Bytnarowa.

</doc>
<doc id="90261" url="https://pl.wikipedia.org/wiki?curid=90261" title="Klemens Bachleda">
Klemens Bachleda

Klemens Bachleda także Klimek Bachleda (ur. 1849 lub 13 listopada 1851 w Kościelisku, zm. 6 sierpnia 1910 na Małym Jaworowym Szczycie) – góral i zakopiańczyk, przewodnik tatrzański, ratownik, członek Tatrzańskiego Ochotniczego Pogotowia Ratunkowego, pierwszy polski ratownik górski, który zginął tragicznie, idąc na ratunek człowiekowi w Tatrach.
Zakopiańska młodość.
Urodził się w Kościelisku jako półsierota (samotna matka – nie znał ojca), a od dwunastego roku życia został całkiem sam. Młodość spędził na pracy u gazdów w Zakopanem, u baców na halach, a potem wywędrował za pracą na Słowację. Po służbie wojskowej wrócił do Zakopanego w 1873, trafiając na epidemię cholery. Z wielkim poświęceniem pielęgnował chorych i grzebał zmarłych. Pracował potem jako cieśla, był też kłusownikiem w Tatrach, ale zasłynął przede wszystkim jako przewodnik tatrzański.
Przewodnik tatrzański.
Chodził na wycieczki jako pomocnik słynnych przewodników: Macieja Sieczki, Szymona Tatara starszego oraz Jędrzejów Walów (ojca i syna). Z czasem zaczął chodzić też samotnie w góry, aby poznać nieznane sobie szlaki. Posiadał niezwykły dar orientacji w terenie górskim i był jednym z najlepszych wspinaczy swoich czasów. W 1886 został przewodnikiem I klasy, a od 1898 – od chwili, gdy Jędrzej Wala młodszy opuścił na stałe Zakopane i Tatry – pierwszeństwo Klimka wśród przewodników było ogólnie uznane i nazywano go „królem przewodników tatrzańskich” lub „Orłem Tatr”. Posiadał wybitne zalety charakteru: takt i kulturę obejścia, odwagę i rozwagę, ofiarność, uczynność, pracowitość, uczciwość. Dlatego też jest bohaterem wielu harcerskich drużyn.
Towarzyszył w góry wielu znanym i wybitnym turystom i taternikom, wśród których byli: Karol Potkański, Edmund Cięglewicz, Jan Fischer, Kazimierz Przerwa-Tetmajer, Ferdynand Hoesick, Stanisław Eljasz-Radzikowski, Franciszek Henryk Nowicki, Janusz Chmielowski, Mieczysław Karłowicz, ks. Walenty Gadowski, Tadeusz Boy-Żeleński, Henryk Sienkiewicz.
Klimek odkrył w Tatrach wiele nowych dróg taternickich, poczynając od zejścia z Łomnicy jej północną ścianą w 1888, a poza tym dokonał pierwszych wejść na niezdobyte jeszcze: Staroleśny Szczyt (w 1892), Ganek (1895), Rumanowy Szczyt (1902), Kaczy Szczyt (1904), Zadniego Mnicha (1904), Kozie Czuby (1904) i in. Dokonał drugiego wejścia na Mnicha i Żabiego Konia. Uczestniczył w pierwszym zimowym wejściu na najwyższy szczyt tatrzański Gerlach (w 1905 Żlebem Karczmarza) i na najwyższy szczyt Tatr Zachodnich, Bystrą (w 1905). Odgrywał wybitną rolę w taternickim zdobywaniu Tatr przez ponad 30 lat.
Klemens Bachleda był pierwszym z górali, który nauczył się jazdy na nartach. We wspomnieniach Stanisława Barabasza, pioniera narciarstwa polskiego, czytamy:
Zasługi Bachledy w taternictwie odkrywczym uczcił już w 1901 znany węgierski taternik i alpinista prof. Károly Jordán, nadając jednej z przełęczy między Durnym Szczytem a Łomnicą nazwę "Bachleda-rés" (pol. Klimkowa Przełęcz). Klimek jest też upamiętniony w Tatrach ponad dziesięcioma innymi nazwami terenowymi, z których najważniejsza to Klimkowa Turnia, najwyższa kulminacja Staroleśnego Szczytu. Od nowo powstałej Sekcji Turystycznej Towarzystwa Tatrzańskiego (STTT) otrzymał Klimek w 1903 nagrodę za odkrycie nowego przejścia przez główną grań Tatr, przez Wschodnią Batyżowiecką Przełęcz.
Tatrzańskie Ochotnicze Pogotowie Ratunkowe.
Gdy w 1909 Mariusz Zaruski stworzył TOPR, Bachleda stał się jednym z najbardziej czynnych i ofiarnych członków Pogotowia. W służbie tej stracił życie w wieku 59 lat, w czasie wyprawy ratunkowej 6 sierpnia 1910 r., idąc na ratunek taternikowi Stanisławowi Szulakiewiczowi, który próbując wspólnie z partnerem Janem Jarzyną pokonać północną ścianą Małego Jaworowego Szczytu, uległ poważnemu wypadkowi. W dniach akcji niesienia pomocy w górach panowały fatalne warunki. "Deszcz lał strumieniami, pomieszany ze śniegiem i gradem, chmurzyska włóczyły się po turniach bijąc piorunami w ściany" – wspominał dowodzący nią Zaruski. Po wielu godzinach wspinaczki, gdy wyczerpani do granic toprowcy byli ok. 80 m do Szulakiewicza, w trosce o życie ratowników Zaruski zarządził przerwanie akcji. Jedynie Klimek nie dał za wygraną i bez nakazu kierownika ruszył dalej. Wkrótce potem z góry zeszła lawina kamienna, która porwała go ze ściany do czeluści żlebu Wyżniej Rówienkowej Przełęczy.
Początkowo nie zdawano sobie sprawy ze śmierci Bachledy. Ratownicy mieli nadzieję, że udało mu się zejść inną drogą.
Uwięziony na ścianie Szulakiewicz zmarł od ran, zimna i wyczerpania, prawdopodobnie nocą z 6 na 7 sierpnia. 7 sierpnia podjęto drugą próbę dotarcia do niego, ponownie zakończoną niepowodzeniem. Dopiero trzecie podejście, 8 sierpnia, zakończyło się dotarciem do zwłok taternika. Załamanie pogody uwięziło Zaruskiego, Marusarza i trzech innych ratowników na ścianie. Znieść ciało udało się dopiero 9 sierpnia.
Kilkudniowy brak wiadomości o losie Bachledy potwierdził najgorsze przypuszczenia ratowników. Deszcz, silny wiatr i gęsta mgła uniemożliwiały kontynuowanie akcji poszukiwawczej. Po jej wznowieniu ratownicy odnaleźli ciało Klimka w sobotę 13 sierpnia, ale dopiero 15 sierpnia udało się im je znieść ze żlebu i złożyć do trumny. Następnego dnia orszak żałobny wyruszył do Zakopanego.
Pogrzeb Klemensa Bachledy odbył się 17 sierpnia 1910 w Zakopanem. Został pochowany na tamtejszym nowym cmentarzu (kw. K3-B-17). Na wielkim kamieniu nagrobnym umieszczony jest napis: "Poświęcił się i zginął". Tablica pamiątkowa ku czci Klimka znajduje się na Tatrzańskim Cmentarzu Symbolicznym pod Osterwą, przeniesiona na to miejsce z Doliny Jaworowej, gdzie ją pierwotnie wmurowano w wielką wantę (głaz) u stóp Jaworowych Szczytów. Druga tablica jest na ścianie Dworca Tatrzańskiego w Zakopanem. Również w Zakopanem znajduje się ul. Klimka Bachledy, nad prawym brzegiem Gładczańskiego Potoku na stokach Gubałówki.
Legenda Klimka.
Postać Klimka Bachledy odmalowana jest w opisach wycieczek tatrzańskich wielu dawnych turystów i taterników (np. Janusza Chmielowskiego i Mieczysława Karłowicza), w poezji (wiersze Jana Kasprowicza, Zygmunta Lubertowicza, Mieczysława Opałka, Stanisława Nędzy-Kubińca, Stanisława Gąsienicy Byrcyna i in.).
Na kanwie jego życia powstała książka "Księga Tatr" Jalu Kurka.
W Krakowie, na terenie dzielnicy III Prądnik Czerwony, znajduje się ulica Klimka Bachledy.
Julian Reimschüssel poświęcił mu sztukę teatralną pt. "Klimek Bachleda (Orzeł Tatr)", którą w sierpniu 1959 odegrał po raz pierwszy w Zakopanem tamtejszy Zespół Regionalny im. Klimka Bachledy – wówczas rolę Józefa Gąsienicy Wawrytki, uczestnika wyprawy ratunkowej z 1910, odegrał on sam.
Bachleda był przewodnikiem na miarę światową i ofiarnym ratownikiem. Rozpoczął działalność przewodnicką w czasach, gdy do Zakopanego podróżowało się nie koleją, lecz góralską furką, a przerwał ją, gdy do Morskiego Oka jeździło się już samochodem. Razem z Tytusem Chałubińskim, ks. Józefem Stolarczykiem i Sabałą należy do legendarnych postaci Zakopanego i Tatr.

</doc>
<doc id="90262" url="https://pl.wikipedia.org/wiki?curid=90262" title="Zygmunt Konieczny (kompozytor)">
Zygmunt Konieczny (kompozytor)

Zygmunt Konieczny (ur. 3 stycznia 1937 w Krakowie) – polski kompozytor piosenki literackiej, muzyki teatralnej i filmowej.
Życiorys.
Urodził się 3 stycznia 1937 w Krakowie. Spędził dzieciństwo w Szczyrzycu. W latach 1956–1962 studiował kompozycję u Stanisława Wiechowicza w Państwowej Wyższej Szkole Muzycznej w Krakowie.
Zadebiutował w 1959 w krakowskim kabarecie Piwnica pod Baranami, z którym silnie związany był do 1967. Skomponował wiele piosenek dla wykonawców Piwnicy, zwłaszcza dla Ewy Demarczyk, z którą współpracował od 1962. Jako kompozytor muzyki teatralnej zadebiutował w 1959 muzyką do sztuki Arthura Millera "Widok z mostu" (w reżyserii Jerzego Grzegorzewskiego). Od 1963 nieformalnie związany z Teatrem Starym w Krakowie, dla którego napisał sporo partytur, m.in. "Noc listopadową" (1977).
Komponuje również muzykę do filmów fabularnych, krótkometrażowych i animacji. Jest m.in. autorem ścieżki dźwiękowej do filmów Jana Jakuba Kolskiego, np. "Pornografia" i "Jasminum".
Prowadzi seminarium z muzyki teatralnej i filmowej w PWST w Krakowie.
Twórczość.
Obfita i różnorodna twórczość Koniecznego odzwierciedla trzy obszary jego kompozytorskich zainteresowań. Są to: piosenka literacka (nazywana także aktorską lub poetycką), muzyka teatralna i muzyka filmowa. Najbliższa naturze kompozytora wydaje się jednak twórczość wokalno-instrumentalna, określana przez niego mianem piosenki literackiej. W powojennej historii polskiej piosenki kabaretowej Konieczny był jednym z pierwszych kompozytorów, który próbował przełamać istniejące w niej konwencje, a tym samym nadać utworom pisanym dla kabaretu walor twórczości artystycznej.
Punktem wyjścia dla jego kompozytorskich działań jest tekst literacki (najczęściej utwory wybitnych poetów, m.in. Leśmiana, Pawlikowskiej-Jasnorzewskiej, Baczyńskiego, Białoszewskiego), wraz z jego strukturą formalną, warstwą symboliczną i znaczeniową. Poprzez muzykę Konieczny stara się jak najdokładniej wydobyć wszystkie niuanse tekstu; tak więc muzyka w jego utworach jest rodzajem interpretacji tekstu literackiego. Ostatnim etapem działania Koniecznego jest praca z wykonawcą, któremu kompozytor stawia cały szereg wymagań wokalno-aktorskich. Komponuje najczęściej z myślą o konkretnym wykonawcy, wytyczając tym samym niewielki margines odchyleń od zaplanowanego wzoru.
W muzyce teatralnej i filmowej kompozytor często przenosi swoje doświadczenia z pracy nad utworami wokalno-instrumentalnymi. Specyfika form filmowych i teatralnych stwarza dodatkowe możliwości penetracji kompozytorskiej, zwłaszcza w zakresie formy muzycznej, brzmienia i harmoniki. Jego muzyka ma charakterystyczny, łatwo rozpoznawalny styl, którego oryginalność tkwi w sposobie doboru i syntezie różnych elementów muzycznych, takich jak skala dur-moll i skale modalne, swobodne zestawienia akordów, metrorytmiczne ostinata oraz krótkie, urywane motywy melodyczne.
Życie prywatne.
Syn Bronisława Koniecznego i Marii z Gębików.
Miał czworo rodzeństwa, siostry: Janinę, zmarłą w dzieciństwie, Jadwigę, iberystkę i Annę, orientalistkę, oraz brata Leszka, biochemika.
Odznaczenia i nagrody.
Konieczny jest laureatem wielu nagród za piosenki, muzykę sceniczną i filmową.

</doc>
<doc id="90267" url="https://pl.wikipedia.org/wiki?curid=90267" title="Bronisław Ferdynand Trentowski">
Bronisław Ferdynand Trentowski

Bronisław Ferdynand Trentowski (ur. 21 stycznia 1808 we wsi Opole, zm. 16 czerwca 1869 we Fryburgu Bryzgowijskim) – polski filozof, pedagog, mesjanista i wolnomularz.
Życiorys.
Urodził się jako Bronisław Ferdynand Trętowski - syn Leona Trętowskiego i Marii z Karskich Trętowskiej. Miał czterech braci: Juliana, Konstantego, Józefa i Antoniego, oraz trzy siostry: Joannę, Domicelę i Małgorzatę. Był wychowankiem Kolegium Pijarów w Łukowie, jego nauczycielem był m.in. ks. Kazimierz Aleksander Pułaski. W latach 1825-1828 studiował na Wydziale Nauk i Sztuk Pięknych oraz Wydziale Filozoficznym Uniwersytetu Warszawskiego, ale tylko na tym pierwszym przystąpił do egzaminu końcowego. Egzamin zdał z wynikiem celującym - tytuł magistra filologii uzyskał w dniu 14 sierpnia 1828 r. 
Po klęsce powstania listopadowego, w którym brał udział w kilkunastu bitwach (m.in. pod Grochowem i Ostrołęką), przebywał na emigracji w Niemczech. Tam w roku 1833 zmienił pisownię swojego nazwiska z "Trętowski" na "Trentowski". W Niemczech powstało też jedno z najważniejszych dzieł jego życia pt. "Chowanna, czyli system pedagogiki narodowej jako umiejętności wychowania, nauki i oświaty, słowem wykształcenia naszej młodzieży". Pierwsze wydanie tego dwutomowego dzieła ukazało się w 1842. Jako pierwszy autor w języku polskim w książce "Stosunek filozofii do cybernetyki, czyli sztuki rządzenia narodem" z 1843, użył terminu cybernetyka. W latach 1847-1848 opracował pracę pt. "Wiara słowiańska, czyli etyka piastująca wszechświat", gdzie utrzymywał, że bogowie słowiańscy są postacią tego samego Boga, którego czczą chrześcijanie.
Twórca koncepcji filozoficznej zwanej "różnojednią": świat materialny - świat rozumu (rozum to całokształt wiedzy uzyskanej za pomocą zmysłów); wiedza o świecie duchowym pochodzi od umysłu (spekulacja); rzeczywisty świat (Boski) dostępny jest jedynie umysłowi. "Mysł" to osobna kategoria poznawcza stanowiąca syntezę (różnojednię) rozumu i umysłu.
Rodzina.
22 lutego 1838 r. zawarł związek małżeński z Niemką Karoliną Humborger (1802 - 10 XI 1880) w kościele protestanckim we Fryburgu Bryzgowijskim. Para doczekała się trójki dzieci, ale tylko najmłodsze z nich - córka Olimpia Flora (ur. 5 maja 1842) - dożyło dorosłości. Olimpia wyszła za mąż za Polaka Emila Butkiewicza w dniu 18 sierpnia 1864 r. Wiosną 1865 r. wyjechała z nim do Kaczanowa na Litwie. 
Trentowski przyjaźnił się z Zygmuntem Krasińskim - od roku 1846 do śmierci Krasińskiego. Poeta wspierał finansowo filozofa. Bronisław Trentowski zmarł 16 czerwca 1869 r. we Fryburgu Bryzgowijskim i trzy dni później został pochowany na miejscowym cmentarzu. 
Upamiętnienie.
Na jego cześć nazwano ulicę w bydgoskim Miedzyniu, wrocławskim Oporowie, a także w Szczecinie, Świnoujściu, Przemyślu, Pile i na warszawskim Żoliborzu.
Ulicę w Przemyślu nosząca nazwę Bronisława Ferdynanda Trentowskiego, 15 czerwca 2013 przemianowano na ulicę Heidi Wernerus-Neumann.

</doc>
<doc id="90268" url="https://pl.wikipedia.org/wiki?curid=90268" title="Armida">
Armida

Armida – postać z poematu Torquato Tasso "La Gerusalemme liberata" ("Jerozolima wyzwolona") z 1581 roku.
Armida jest czarownicą o wyjątkowej urodzie, która wykorzystuje swoje magiczne zdolności przeciwko rycerzom krucjaty pod wodzą Godfryda z Bouillon. Działając po stronie pogan zwodzi rycerzy, zakochuje się jednak w jednym z nich – Rinaldzie. Ten, gdy czar przestaje działać, porzuca Armidę. Czarownica planuje zemstę. Udaje się do Jerozolimy z wojskami egipskimi, poganie ponoszą jednak klęskę. Armida usiłuje popełnić samobójstwo, lecz w końcu zostaje przy Rinaldzie, nie mogąc otrząsnąć się z uczucia do niego. Ostatecznie postanawia przyjąć wiarę chrześcijańską.
Intryga w obozie chrześcijańskim.
Tasso wprowadza postać Armidy do poematu w czwartej pieśni po opisie wściekłości, w jaką wpada władca piekieł Pluton i jego demony wobec podjętego przez rycerzy krzyżowych oblężenia arabskiej Jerozolimy. Armida jest bratanicą Hidraota, władcy Damaszku. Oboje parają się sztuką czarnoksięską. Hidraot oszukany przez diabły, którym służy, żywi przekonanie, że oblegający Jerozolimę chrześcijanie zostaną pokonani. Z poduszczenia złych duchów, wysyła więc do obozu krzyżowców swą bratanicę, aby im szkodziła. Armida, kobieta tak piękna, że piękniejszej na wschodzie nie widziano, ma omotać jeśli się da głównego wodza wyprawy Godfryda, aby zbrzydziwszy sobie wojnę oddał się ucztom i miłości. Jeśli pozostanie nieczuły na jej wdzięki ma zawrócić w głowach jak największej liczbie chrześcijańskich dowódców.
Piękna czarownica udaje się do obozu chrześcijańskiego. Powitana przez zachwyconego jej urodą Eustachego, brata głównego wodza, zostaje natychmiast poprowadzona przed oblicze Godfryda. Udając zawstydzenie i zmieszanie prosi wodza o pomoc. Twierdzi, że jej ojciec Arbilan, król Damaszku, umarł gdy miała 5 lat. Odtąd pozostaje na łasce wuja Hidraota, który łakomym okiem patrzył na schedę po bracie, a gdy doszła do pełnoletniości próbował wydać ją za swego syna. Kiedy się to nie udało, próbował ją otruć. Ostrzeżona jednak przez wiernego sługę Aronta, zbiegła i ukryła się w jego zamku. Hidraot ukoronowawszy się na króla, nastaje teraz na nią i jej sługę, rozpuszczając o niej fałszywe informacje. Dlatego zwraca się do Godfryda, słynnego ze swej prawości i troski o słabych i uciśnionych, by jej przyszedł z pomocą, jeśli nie osobiście to, by dał jej do pomocy 10 rycerzy, którzy pomogliby jej odzyskać miasto i dobre imię.

</doc>
<doc id="90269" url="https://pl.wikipedia.org/wiki?curid=90269" title="Bogdan Nawroczyński">
Bogdan Nawroczyński



</doc>
<doc id="90273" url="https://pl.wikipedia.org/wiki?curid=90273" title="Podróż apostolska Jana Pawła II do Polski (2002)">
Podróż apostolska Jana Pawła II do Polski (2002)

VIII pielgrzymka Jana Pawła II do Polski odbywała się pod hasłem Bóg bogaty w miłosierdzie "(Ef 2,4)".
Odbywała się w dniach od 16 do 19 sierpnia 2002. W tym czasie papież odwiedził Kraków, Skawinę i Kalwarię Zebrzydowską.
Głównym celem tej czterodniowej wizyty było poświęcenie Sanktuarium Bożego Miłosierdzia w Krakowie-Łagiewnikach, w którym spoczywają prochy Faustyny Kowalskiej. Pielgrzymka ta ze względu na tematykę kultu Bożego Miłosierdzia miała charakter uniwersalny i budziła duże zainteresowanie całego świata, jak żadna z dotychczasowych.
Była to ostatnia podróż apostolska papieża Jana Pawła II do ojczyzny.
Program pielgrzymki.
Piątek, 16 sierpnia 2002 r.
Sobota, 17 sierpnia 2002 r.
Niedziela, 18 sierpnia 2002 r.
Poniedziałek, 19 sierpnia 2002 r.
Nawiązania.
W sierpniu 2012 z okazji 10. rocznicy pielgrzymki ukazał się nawiązujący do niej album "Pożegnanie Ojczyzny" z fotografiami z tej wizyty autorstwa Adama Bujaka i tekstami papieskich wystąpień.

</doc>
<doc id="90276" url="https://pl.wikipedia.org/wiki?curid=90276" title="Jan Amos Komensky">
Jan Amos Komensky



</doc>
<doc id="90277" url="https://pl.wikipedia.org/wiki?curid=90277" title="Arumuni">
Arumuni

Arumuni, Aromuni – zbiorcza nazwa obejmująca różne romańskojęzyczne grupy etniczne zamieszkujące Bałkany. Liczebność grupy to około 200 tysięcy osób.
Państwa zamieszkane przez Arumunów.
Współcześnie Arumuni mieszkają w rozproszeniu w górskich regionach północnej i środkowej Grecji i południowo-wschodniej Albanii, Rumunii, południowej Macedonii Północnej, również w Bułgarii i Serbii. W ciągu wieków ulegli asymilacji, która postępuje nadal, szczególnie w Grecji, gdzie nie mają statusu mniejszości narodowej i oficjalnie nazywani są , lecz także Vlachami.
Współcześnie w Grecji termin oznaczający Vlacha ("Βλάχος") ma znaczenie pejoratywne, niekoniecznie z desygnatem etnicznym.
Determinanty arumuńskości.
W klasycznym ujęciu wyznacznikami arumuńskości były posługiwanie się dialektami wschodnioromańskimi (obecnie określanymi jako język arumuński), utrzymywanie się z pasterstwa transhumancyjnego i wyznawanie prawosławia.
Arumuni a Wołosi.
Kwestią kontrowersyjną jest relacja desygnatu pojęcia „Arumuni” do „Wołosi”. Jak się wydaje, Arumuni są częścią etnosu wołoskiego zamieszkującą południową Macedonię Północną i Epir. Pojęcie Arumuni jest więc węższe niż Wołosi.
Pochodzenie.
Uważa się, iż Arumuni są zromanizowanymi potomkami ludów zamieszkujących Półwysep Bałkański przed podbojem rzymskim, m.in. Daków i Traków. W średniowieczu (XII–XIII wiek) grupy Arumunów opuszczały Półwysep Bałkański i osiedlały się na północ od Dunaju, m.in. w Polsce, gdzie znane były jako Wołosi. Wobec wojen i prześladowań w XVIII wieku i na początku XIX wieku elity Arumunów osiedlały się masowo w miastach monarchii habsburskiej – w Budapeszcie, Belgradzie, Klużu. Arumuńscy emigranci osiedli na terenie Mołdawii i Siedmiogrodu byli główną siłą rumuńskiego odrodzenia narodowego.
Genetyka.
Bosch ze współpracownikami poddali próbie hipotezę czy Wołosi są potomkami zlatynizowanych Daków, Ilirów, Traków, Greków. Hipotezy tej nie udało się dowieść ze względu na wysoki stopień podobieństwa genetycznego jakie posiadają wszystkie badane grupy etniczne Bałkanów. Okazuje się, że językowe i kulturowe różnice pomiędzy różnymi etnosami/narodami bałkańskiego nie były wystarczająco silne, aby uniknąć przepływu genów między nimi.

</doc>
<doc id="90281" url="https://pl.wikipedia.org/wiki?curid=90281" title="Kasztanowiec">
Kasztanowiec

Kasztanowiec ("Aesculus" L.) – rodzaj drzew, rzadziej krzewów należących do rodziny mydleńcowatych ("Sapindaceae"). Obejmuje w zależności od ujęcia systematycznego od 12 do ok. 19–20 gatunków. Rośliny te występują w naturze w południowo-wschodniej Europie (jeden gatunek – kasztanowiec pospolity "A. hippocastanum"), w Azji na obszarze od Himalajów po Japonię (4 gatunki) oraz w Ameryce Północnej (7 gatunków). W Polsce wszystkie gatunki są introdukowane przez człowieka – powszechnie uprawiany i dziczejący jest kasztanowiec pospolity. Rzadziej w uprawie spotykany jest kasztanowiec czerwony "A. × carnea" i żółty "A. flava", a bardzo rzadko, głównie w kolekcjach botanicznych pozostałe gatunki.
Niektóre gatunki zawierają toksyczne saponiny (np. kasztanowiec pospolity, żółty i indyjski), nasiona wykorzystywane jako jadalne (zwłaszcza w przypadku kasztanowca kalifornijskiego). Niektóre dostarczają cenionego drewna (zwłaszcza kasztanowiec żółty i gładki). Różne gatunki w różnym zakresie używane były jako lecznicze (także w weterynarii), często są także sadzone jako drzewa i krzewy ozdobne, a ich duże kuliste nasiona wykorzystywane są do zabaw przez dzieci.
Systematyka.
Rodzaj kasztanowiec "Aesculus", wraz z rodzajem "Billia", wyodrębniany był w rodzinę kasztanowcowatych "Hippocastanaceae" (m.in. w systemie Cronquista z 1981). Nowsze systemy klasyfikacyjne roślin okrytonasiennych nie wyróżniają tej rodziny (APG I, APG II i kolejne, APweb, system Reveala z 2007). Rodzaj kasztanowiec zaliczany jest do plemienia "Hippocastaneae" z podrodziny "Hippocastanoideae" wchodzącej w skład rodziny mydleńcowatych "Sapindaceae". Wyodrębnienie rodziny kasztanowcowatych zmienia mydleńcowate w takson parafiletyczny.
Rodzaj obejmuje w zależności od ujęcia systematycznego od 12 do ok. 19–20 gatunków. Różnicę powoduje różne ujmowanie 7 taksonów ze wschodniej Azji w obrębie sekcji "Calothyrsus". Na podstawie kryteriów morfologicznych w obrębie rodzaju wyróżnianych jest tradycyjnie 5 sekcji: "Aesculus" – pąki zimowe ciemnobrązowe, lepkie, listki bezogonkowe ("A. hippocastanum" i "A. turbinata"), "Calothyrsus" – pąki zimowe ciemnobrązowe, lepkie, listki na ogonkach (gatunki azjatyckie i "A. californica"), pozostałe sekcje obejmują gatunki amerykańskie o pąkach jasnobrązowych i suchych: "Macrothyrsus" (tylko "A. parviflora"), "Pavia" i "Parryana". Analizy molekularne wykazały podział rodzaju na cztery główne klady. Jeden odpowiada sekcji "Aesculus", drugi sekcji "Calothyrsus" z wyłączeniem "A. californicum", trzeci obejmuje "Macrothyrsus" wraz z "A. californicum" i czwarty z pozostałymi gatunkami amerykańskimi (sekcje "Pavia" i "Parryana").

</doc>
<doc id="90282" url="https://pl.wikipedia.org/wiki?curid=90282" title="Aromuni">
Aromuni



</doc>
<doc id="90283" url="https://pl.wikipedia.org/wiki?curid=90283" title="Niepowodzenia szkolne">
Niepowodzenia szkolne

Niepowodzenia szkolne, niepowodzenia w nauce – rozbieżności pomiędzy wiadomościami, umiejętnościami i nawykami faktycznie opanowanymi przez uczniów, a materiałem jaki powinni opanować według założeń programowych w zakresie poszczególnych przedmiotów.
Powodzenie uczniów w pracy szkolnej zależy od działalności nauczyciela (metod, środków i form nauczania) oraz możliwości ucznia (stanu jego zdrowia, poziomu rozwoju umysłowego). Na wyniki pracy szkolnej wpływają też warunki społeczne, w jakich praca przebiega. Jeżeli te czynniki występują w układach niekorzystnych praca szkoły nie daje oczekiwanych rezultatów i prowadzi do sytuacji, w których uczniowie osiągają wyniki o wiele gorsze od oczekiwań, zjawisko to nazywamy niepowodzeniem szkolnym.
Niepowodzenia szkolne mogą występować w różnych zakresach działalności i wymagań szkoły. W zakresie nauczania uczenia się nazywamy je niepowodzeniami dydaktycznymi, zaś niepowodzenia w zakresie kształtowania postaw cech charakteru określamy niepowodzeniami wychowawczymi.
Niepowodzenia w pracy dydaktycznej mogą mieć charakter ukryty bądź jawny:
Jan Konopnicki traktuje niepowodzenia szkolne jako proces, w którym wyróżnia się cztery fazy:

</doc>
<doc id="90285" url="https://pl.wikipedia.org/wiki?curid=90285" title="Fionn mac Cumhail">
Fionn mac Cumhail

Fionn mac Cumhail – legendarny wojownik w mitologii irlandzkiej.
Opowieści o Fionnie wchodzą w skład tzw. cyklu feniańskiego. Według legendy Fionn był słynnym wodzem grupy wojowników i myśliwych nazywających się Fianna. Synem Fionna był Oisín.
"Fionn” (lub „Finn”) to w rzeczywistości pseudonim oznaczający „jasny” – w odniesieniu do koloru włosów, a w niektórych wersjach – również „biały”, co dotyczy czystości.
Legenda.
Jego ojcem był przywódca Fianna, Cumhal, a matką – Muirne. Gdy Fionn był małym dzieckiem, Cumhail zginął z rąk swego rywala, którym był Goal mac Morn. Matka wysłała wtedy Fionna pod opiekę dwóch kobiet: druidki Bodhmall oraz wojowniczki i nauczycielki o imieniu Liath Luachra. U nich otrzymał solidne wykształcenie w dziedzinach uważanych wtedy za istotne dla młodego Irlandczyka z jego grupy społecznej. Gdy dorósł, powrócił do społeczeństwa. Przeszedł i zdał wyjątkowe testy, niezbędne, aby móc się przyłączyć do Fianna. Chciał pójść na służbę kilku królów, ale każdy z nich odmówił, bojąc się zemsty Goala.
Następnie Fionn spotkał na brzegu rzeki Boyne poetę i uczył się u niego przez siedem lat. Pod koniec tego okresu poeta złowił Łososia Wiedzy (ang. "Salmon of Knowledge"), a Fionn, nieświadomy posiadanej przez tę rybę mocy, ugotował ją dla swego mistrza. Podczas gotowania przebił niechcący widniejącą na ciele łososia bliznę, czym sparzył sobie kciuk, do którego przykleił się kawałek skóry łososia. Ssąc bolący palec, Fionn połknął ten kawałek, wchłaniając w ten sposób mądrość łososia. Dowiedział się, jak wziąć odwet na Goalu, i, w późniejszych opowieściach, był zdolny przywołać moc łososia ssąc swój kciuk.
Finn MacCool odznaczał się tak wielką dzielnością, że Goal nie sprzeciwiał się, kiedy Fianna okrzyknęła go swoim nowym wodzem i stał się jednym z jego najbardziej zaufanych żołnierzy, z czasem poślubiając jedną z jego córek. Finn MacCool zawiódł się jednak na przyjaźni z Goalem kiedy ten zabił jego syna. W pościgu, został złapany w pułapkę i nie chcąc się poddać umarł z głodu. Finn MacCool miał w zwyczaju powtarzać powiedzenie Goala : „Człowiek może przeżyć swą śmierć, ale nie utratę honoru.” W jednej z wersji tej opowieści Fionn zabił Goala i resztę jego ludzi.
Kolejnym sławnym wyczynem drużyny Fenian pod dowództwem Finna MacCoola był trwający 16 lat pościg za Diarmuidem Ua Duibhne, wychowankiem boga Aengusa, który porwał Gráinne, córkę najwyższego króla Cormaca Mac Arta przeznaczoną dla Finna MacCool jako żonę. Fenianie byli niestrudzeni i z czasem doszło do zawarcia porozumienia, jednakże Finn nigdy nie wybaczył tej ujmy na honorze i ucieszył się kiedy Diarmait został śmiertelnie raniony na polowaniu.
Fionn miał kilka żon. Sadb, córkę Bodb Dearg. Z którą miał syna Oisina, Áine, z którą miał dwóch synów, poetkę Créd, nieznaną z imienia córkę greckiego króla, Maer i Maigneis. Ostatnią jego żoną była Graine, która nie chcąc wyjść za niego uciekła z Diarmuidem Ua Duibhne.
Według legendy to on zbudował Groblę Olbrzyma, po której miał przejść suchą nogą do Szkocji. Pewnego razu zaś wyrwał z ziemi część Irlandii, aby rzucić nią w swojego przeciwnika, lecz nie trafił, i kawał ziemi wylądował w Morzu Irlandzkim, stając się Wyspą Man; miejsce, z którego zaczerpnął ziemi, zostało natomiast jeziorem Lough Neagh.
Przekazy o śmierci samego Finna MacCool są niejednoznacze. Jedne sagi mówią, że poległ próbując zapanować nad buntem feniańskich wojowników, inne utrzymują, że nie umarł lecz jest pogrążony w śnie w jaskini aż do czasu gdy Irlandia będzie potrzebować jego pomocy.

</doc>
<doc id="90286" url="https://pl.wikipedia.org/wiki?curid=90286" title="Arpadowie">
Arpadowie

Arpadowie (rzadziej Arpadzi, czasem: dynastia Arpadowiczów) – dynastia książąt (889–1001), a następnie królów węgierskich (do 1301). Pierwsza węgierska dynastia narodowa. 
Dzieje.
Za założyciela uznawany jest prawie legendarny Arpad, wódz plemion madziarskich, które osiedliły się w kotlinie, zwanej dziś Niziną Węgierską. Od niego też została wzięta nazwa dynastii. 
Prawnuk Arpada, Géza (zm. 997 r.) ochrzcił się w 974 roku. Do trwałego schrystianizowania Węgrów przyczynił się jego syn Wajk, który na chrzcie w 997 roku przyjął imię Stefan. W sposób bezwzględny podporządkował on sobie wszystkie plemiona madziarskie. W Święto Bożego Narodzenia w 1000 roku został koronowany na króla Węgier. Zmarł w 1038 roku. Mając na uwadze jego zasługi dla chrześcijaństwa 45 lat później został uznany za świętego oraz patrona dynastii i Węgier (stąd określenie Korona Świętego Stefana). 
Arpadowie systematycznie powiększali swe władztwo. W 1089 roku Władysław I Święty włączył się do walk o Królestwo Chorwacji po śmierci tamtejszego króla Zwonimira (był jego szwagrem). Ostatecznie oba królestwa połączone zostały unią personalną w 1102 roku.
W skład monarchii węgierskiej wchodziły już tereny Siedmiogrodu i Slawonii. Od połowy XI wieku zaczęli stopniowo wkraczać też na tereny Słowacji. Pod koniec XII wieku Arpadowie podporządkowali sobie również ziemię halicko-włodzimierską (rywalizowali na tym terenie m.in. z Polakami). W 1215 roku Koloman, młodszy syn króla Andrzeja II, został ogłoszony królem Halicza, jednak już w następnym roku musiał zrezygnować z tego tytułu.
Dynastia wygasła na królu Andrzeju III w 1301 roku. Do walk o tron węgierski włączyli się Wittelsbachowie i Przemyślidzi. Ostatecznie w 1307 roku koronę otrzymali Andegawenowie z Neapolu w osobie Karola Roberta. Był wnukiem Marii, siostry króla Władysława IV Kumana, przedostatniego władcy Węgier z dynastii Arpadów.

</doc>
<doc id="90287" url="https://pl.wikipedia.org/wiki?curid=90287" title="Finn mac Cumhail">
Finn mac Cumhail



</doc>
<doc id="90288" url="https://pl.wikipedia.org/wiki?curid=90288" title="Finn MacCumhaill">
Finn MacCumhaill



</doc>
<doc id="90289" url="https://pl.wikipedia.org/wiki?curid=90289" title="Finn McCool">
Finn McCool



</doc>
<doc id="90290" url="https://pl.wikipedia.org/wiki?curid=90290" title="Pogrom w Jedwabnem">
Pogrom w Jedwabnem

Pogrom w Jedwabnem (również: mord w Jedwabnem) – masowe morderstwo żydowskich mieszkańców miasta dokonane 10 lipca 1941 przez polskich mieszkańców miasta Jedwabne, działających z inspiracji niemieckich okupantów, którego ofiarą padło kilkuset polskich Żydów z Jedwabnego i okolic. Rezultatem tej zbrodni była niemal całkowita zagłada polskich Żydów z Jedwabnego. Większość zamordowanych została spalona żywcem w stodole Bronisława Śleszyńskiego.
Tło historyczne.
Pierwsza źródłowa wzmianka o Jedwabnem pochodzi z połowy XV wieku. Sto lat później osiedlili się tu pierwsi Żydzi, którzy w następnym stuleciu stanowili już większość mieszkańców. W 1736 roku Jedwabne uzyskało prawa miejskie. W 1776 roku miasto nabył Stanisław Rębieliński. Miało to istotny wpływ na strukturę demograficzną Jedwabnego, bowiem w miastach prywatnych, w przeciwieństwie do wielu królewskich, nie obowiązywały ograniczenia w osiedlaniu się Żydów. W XVIII wieku odsetek ludności żydowskiej dochodził do 76%. W połowie XIX wieku Jedwabne liczyło 2400 mieszkańców, w ogromnej większości (82%) Żydów. Trudnili się oni handlem, rzemiosłem i drobną wytwórczością (wytwórnie rękawiczek, wytwórnie trykotowych pończoch). Mimo, że mieszkańców przybywało, w 1870 roku Jedwabne straciło prawa miejskie.
W sierpniu 1915 roku w czasie odwrotu wojsk rosyjskich miasto zostało niemal całkowicie zniszczone. Liczba ludności spadła do 700 osób. Po wojnie miasteczko zaczęto odbudowywać. Według spisu powszechnego z 1921 roku Jedwabne zamieszkiwały 1222 osoby, w tym 757 Żydów. Jedwabne starało się o odzyskanie praw miejskich. Do miasta włączono kilka wsi, co zwiększyło liczbę polskich mieszkańców. W listopadzie 1927 roku Jedwabne ponownie uzyskało prawa miejskie. Według spisu z 1931 roku nowe miasto liczyło 2167 mieszkańców, w tym 60% Polaków. W 1935 roku miała miejsce konsekracja nowego kościoła. Drewnianej synagogi, która spłonęła w 1913 roku, nie odbudowano w pierwotnym kształcie, postawiono jedynie niewielki drewniany budynek na podmurówce.
Sympatie polityczne mieszkańców Jedwabnego pokrywały się w dużej mierze ze strukturą demograficzną miasteczka. W wyborach w 1928 roku, a więc już po wyodrębnieniu gminy miejskiej, połowę głosów zdobył Blok Mniejszości Narodowych, 21,5 procent uzyskała lista Katolicka Narodowa, a ponad jedną czwartą przeciwnicy endecji, czyli BBWR, Ludowcy i Socjaliści. W latach 30. wytworzył się układ dwubiegunowy – sanacja przeciw endecji. W tym sensie Jedwabne nieco odbiegało od okolicznych gmin wiejskich, gdzie wpływy endecji zdecydowanie przeważały. Być może to było powodem, że w Jedwabnym nie dochodziło do tak drastycznych antyżydowskich wydarzeń jak np. w pobliskim Radziłowie.
We wrześniu 1939 roku po krótkiej okupacji niemieckiej, o której niewiele wiadomo, Jedwabne przeszło pod okupację sowiecką. Z inicjatywy, cieszącego się dużym autorytetem miejscowego proboszcza, księdza kanonika Mariana Szumowskiego, a także księdza Stanisława Cudnika, proboszcza parafii Burzyn powstała silna organizacja konspiracyjna. Miała ona o tyle wyjątkowy charakter, że w uroczysku Kobielno na bagnach biebrzańskich założono stałą dobrze uzbrojoną bazę partyzancką.
Na skutek donosów polskiego komunisty jedwabieński ośrodek konspiracyjny został rozbity. W zdobytej po zaciętej bitwie bazy w Kobielnie NKWD znalazło listy z nazwiskami zaprzysiężonych konspiratorów. Nastąpiły masowe aresztowania (ponad 180 osób). Kolejnych stu konspiratorów zgłosiło się w ramach nieformalnej amnestii. 25 z nich zwerbowano jako informatorów NKWD. Kolejna fala aresztowań miała miejsce 20 czerwca 1941 roku. Przymusowe deportacje miały objąć kolejnych podejrzanych o udział w konspiracji, a także rodziny wcześniej aresztowanych konspirantów. Atak niemiecki 22 czerwca przerwał tę falę represji. Do Jedwabnego, Radziłowa i okolic powróciło wielu uczestników polskiego ruchu oporu, ukrywających się, uwolnionych z więzień i tych, którym udało się uciec z transportów ewakuacyjnych. Wielu z nich zaangażowało się w tworzenie tymczasowych władz i lokalnych oddziałów samoobrony.
Wojska niemieckie wkroczyły do Jedwabnego 23 czerwca 1941 roku wieczorem. Wkraczających Niemców witano kwiatami. Następnego dnia grupa związanych z antysowieckim podziemiem uzbrojonych w okute kije Polaków napadła na gospodarstwo Aleksandra Wiśniewskiego we wsi Bartki. Był on podejrzewany o współpracę z NKWD i dekonspirację bazy partyzanckiej w Kobielnie. Sam Wiśniewski, a także jego brat ukryli się. Napastnicy pobili jego żonę i podpalili gospodarstwo. Następnego dnia obu braci Wiśniewskich rozpoznano w Jedwabnym. Obu braci, sowieckiego milicjanta, a także trzech Żydów podejrzewanych o współpracę z NKWD bito i torturowano na rynku, a następnie wydano w ręce niemieckich żandarmów, którzy ich zastrzelili. Według relacji Szmula Wasersztajna tego dnia miały miejsce napady na inne domy żydowskie.
Niemieckie oddziały frontowe bardzo szybko opuściły Jedwabne. Na miejscu pozostał ośmio lub jedenastoosobowy posterunek niemieckiej żandarmerii. Być może dlatego nie ma jednoznacznych informacji o powołaniu w Jedwabnym lokalnej milicji czy samoobrony. Ukonstytuowały się natomiast władze miejskie. Burmistrzem został Marian Karolak, jego zastępcami Eugeniusz Śliwecki i Jan Sobuta, a sekretarzem Józef Wasilewski. To oni byli głównymi organizatorami zagłady jedwabieńskich Żydów.
10 lipca 1941 roku w Jedwabnem można dość dokładnie odtworzyć nie tylko na podstawie relacji świadków, akt procesowych i materiałów z archiwów niemieckich, ale także dzięki porównaniu ze znacznie lepiej udokumentowanymi relacjami z wydarzeń, które rozegrały się trzy dni wcześniej w odległym o kilkanaście kilometrów Radziłowie. Obie zbrodnie przebiegały bowiem według dokładnie tego samego schematu. Były niemal modelowym wypełnieniem instrukcji Reinhardta Heydricha z 29 czerwca 1941 roku. W przesłanych dalekopisem wytycznych szef Głównego Urzędu Bezpieczeństwa Rzeszy pouczał swych podkomendnych:
„W nawiązaniu do już ustnie udzielonych 17 VI w Berlinie wskazówek przypominam co następuje:
"Nie należy stawiać przeszkód dążeniom do samooczyszczenia występującym w antykomunistycznych i antyżydowskich kręgach na nowo zajętych obszarach. Przeciwnie, należy je wywoływać, nie pozostawiając śladów, intensyfikować, jeśli to potrzebne, oraz kierować na odpowiednie tory…”".
W obu przypadkach sam przebieg wydarzeń: zgromadzenie Żydów w centralnym punkcie miasteczka, znęcanie się nad nimi, a następnie egzekucja poprzez spalenie w stodole przebiegały niemal identycznie. Z ustaleń Edmunda Dmitrowa, który przeprowadził szczegółową kwerendę w archiwach niemieckich wynika, że jednostką niemiecką, która zainspirowała miejscową ludność do zbrodni w Radziłowie był kilku lub kilkunastoosobowy oddział specjalny wystawiony przez placówkę Gestapo w Ciechanowie-Płocku (Zichenau-Schroettersburg), dowodzony przez SS-Obersturmführera Hermanna Schapera.
Przebieg wydarzeń.
10 lipca 1941 roku do Jedwabnego zaczęli przybywać wozami mieszkańcy sąsiednich miejscowości, według T. Grossa powiadomieni o zaplanowanym wcześniej i mającym się tego dnia wydarzyć zabójstwie żydowskich mieszkańców Jedwabnego, według innych źródeł na wieść o targu. Wieczorem poprzedniego dnia niektórzy jedwabieńscy Żydzi zostali ostrzeżeni przed niebezpieczeństwem. Świadczyłoby to o wcześniejszym zaplanowaniu zbrodni. Ten trop pojawia się także w zeznaniach Józefa Grądowskiego, a także w relacji Szmula Wasersztajna. Kolejnym dowodem na zaplanowany charakter zbrodni są zeznania mówiące o poszukiwaniu stodoły nadającej się – podobnie jak w Radziłowie – do dokonania egzekucji. Od samego rana 10 lipca, polscy mieszkańcy miasta i sąsiednich miejscowości wypędzali Żydów z domów i zapędzali ich na rynek miasta. Tam bili ich i dopuszczali się innych form przemocy, kazali im sprzątać plac i m.in. wyrywać trawę spomiędzy płyt bruku. Kilka uwięzionych tam osób zostało wówczas zamordowanych. W mieście przebywało tego dnia kilku żołnierzy niemieckich, którzy pomagali w spędzaniu Żydów na rynek. Śledztwo IPN nie pozwoliło ustalić, czy byli oni obecni również przy dalszych etapach zbrodni. Nie udało się w sposób jednoznaczny ustalić, jaki był udział Niemców w tych wydarzeniach. Wiadomo, że w Jedwabnem był posterunek niemieckiej żandarmerii zapewne jedenastoosobowy. Według wielu zeznań, a także z relacji Szmula Wasersztajna wiadomo, że 10, a może nawet dzień wcześniej 9 lipca do Jedwabnego „"przyjechali gestapowcy taksówkami"” i odbyli naradę z władzami miasta. Było to najprawdopodobniej wspomniane już komando pod dowództwem Hermana Schapera. W niektórych zeznaniach powtarza się informacja, że Niemcy fotografowali znęcających się nad Żydami Polaków. Zdjęć, jak dotychczas nie odnaleziono.
Nad zebranymi na rynku znęcano się, w zeznaniach pojawiają się informacje o podpalaniu bród. Grupa przetrzymywanych na rynku żydowskich mężczyzn (około 40–50 osób, w tym rabin) została zmuszona do rozbicia pomnika Lenina, który stał na skwerku przy rynku od czasu zajęcia miasta przez wojska radzieckie. Bici i poganiani obnosili fragmenty pomnika na drągach wokół rynku, przy czym kazano im śpiewać „przez nas ta wojna”. Na czele tej szyderczej procesji postawiono sędziwego rabina Awigdora Białostockiego. Około południa grupa polskich mieszkańców Jedwabnego zmusiła tych mężczyzn do zaniesienia połamanego pomnika pod stodołę Bronisława Śleszyńskiego, znajdującą się za miastem. Tam mężczyźni ci zostali przez prowadzących ich Polaków zabici, a ich ciała razem z połamanym pomnikiem wrzucono do wykopanego wcześniej dołu.
Po południu kolejna grupa jedwabieńskich Żydów została również wyprowadzona z rynku. W grupie tej znajdowały się osoby w różnym wieku, zarówno mężczyźni, kobiety i dzieci. Ludzi tych polscy mieszkańcy Jedwabnego wprowadzili do drewnianej, krytej strzechą stodoły znajdującej się za miastem, a następnie stodołę zamknęli, oblali naftą i podpalili. Pojawiały się pojedyncze relacje, że zdarzenie to dokumentowali fotograficznie Niemcy, jednak zdjęć takich nie odnaleziono. Według ustaleń śledztwa IPN zabójstwo to zostało zaplanowane i dokonane przez polskich cywilnych mieszkańców Jedwabnego i okolicznych miejscowości, w liczbie około 40 mężczyzn uzbrojonych w kije, orczyki i inne narzędzia. Zbrodni dokonano z niemieckiej inspiracji – niemieccy żandarmi i funkcjonariusze SD znajdowali się tego dnia w mieście i swoją obecnością przyzwalali na dokonanie morderstwa.
Jeden z oskarżonych o współudział w zbrodni, Jerzy Laudański, tak opisał w swych zeznaniach dalsze wydarzenia:
"„Karolak Marian burmistrz miasta Jedwabnego, wydał nam rozkaz wszystkich żydów znajdujących się na Rynku zagnać do stodoły ob. Śleszyńskiego Bronisława co i my uczyniliśmy. Przygnaliśmy Żydów pod stodołę i kazali wchodzić co i Żydzi byli zmuszeni wchodzić. Po wejściu do stodoły zamknęli stodołę i podpalili, kto podpalał tego ja nie widziałem. Po podpaleniu ja poszedłem do domu, a Żydzi spalili się w stodole. Wszystkich Żydów było więcej jak tysiąc osób”".
Do podpalenia użyto dwóch baniek nafty wydanych z postsowieckiego magazynu. Nie udało się jednoznacznie ustalić, kto ze sprawców zbrodni podłożył ogień.
Masowemu mordowi, tak samo jak w Radziłowie, towarzyszył rabunek mieszkań pomordowanych, a także obława na tych, którym udało się ukryć. Źródła mówią o konnych patrolach przeczesujących okolicę. Pozostała część mieszkańców Jedwabnego zachowała się biernie w czasie morderstwa i rabunków. Śledztwo IPN nie ustaliło, czy bierność ta wynikała z zastraszenia przez sprawców zbrodni, czy z przyzwolenia na nią.
W lipcu 1941, bezpośrednio po pogromie, w Jedwabnem utworzono getto dla ok. 100 ocalałych Żydów. Zostało ono zlikwidowane jesienią 1942, a ludność żydowską wywieziono do getta w Łomży.
Liczba ofiar mordu.
Po wojnie liczbę ofiar oszacowano na 1600 osób, i taka liczba podana została na pomniku ofiar w Jedwabnem, który stał na miejscu zbrodni do 2001. Powtórzył ją Jan Tomasz Gross w swojej książce „Sąsiedzi” wydanej w 2000 roku. W opracowanym przez Główną Komisję Badania Zbrodni Hitlerowskich w Polsce i Radę Ochrony Pomników Walki i Męczeństwa informatorze encyklopedycznym o obozach hitlerowskich w Polsce z 1979 liczbę ofiar pogromu określono na ok. 900. Instytut Pamięci Narodowej po ekshumacji zwłok w 2001 ocenił ją na nie mniej niż 340 osób.
Ponieważ wiadomo że w zagładzie Jedwabnego zginęła niemal cała żydowska ludność miasteczka (ocalało nie więcej niż sto osób) większość historyków badających tę zbrodnię ocenia, że ofiarami morderstwa 10 lipca padło około 800–1000 osób.
Według wydanego w 1937 roku „Przewodnika po województwie białostockim” w tym okresie w Jedwabnem mieszkało 2500 osób, z czego 40% było Żydami, natomiast według dokumentów NKWD, w 1940 w Jedwabnem mieszkało 562 Żydów.
Kontrowersje dotyczące sprawców zbrodni.
Fakt zaistnienia zbrodni był znany już od dawna, natomiast przez długi czas niejasne pozostawały jej okoliczności i rzeczywisty przebieg. Pierwsze wzmianki o pogromach antyżydowskich w Łomżyńskiem i na Białostocczyźnie dokonywanych przez Polaków pojawiają się w meldunkach polskich władz podziemnych do Londynu już w lipcu 1941 roku.
Pogrom w Jedwabnem stał się znany w Polsce i na świecie za sprawą książki Jana Tomasza Grossa "Sąsiedzi". Jan T. Gross określił zbrodnię tę jako pogrom Żydów dokonany przez ich polskich sąsiadów – według niego prowodyrami tego mordu i przywódcami jedwabińskiego tłumu było czterech byłych współpracowników NKWD, którzy w ten sposób próbowali wymazać swoją przeszłość i uwiarygodnić się w oczach nowego okupanta. W okresie okupacji niemieckiej m.in. Jerzy i Zygmunt Laudańscy podjęli współpracę z Niemcami, Karol Bardoń został niemieckim tłumaczem, a w połowie 1942 podjął służbę w niemieckiej policji i podpisał volkslistę.
Stwierdzenia J. T. Grossa wzbudziły dyskusję na temat odpowiedzialności Polaków za morderstwo oraz stopień współodpowiedzialności okupacyjnych wojsk niemieckich. W istocie, zdaniem Dariusza Stoli „Dyskusja o Jedwabnem stała największą, najbardziej ożywioną debatą publiczną o przeszłości polsko-żydowskiej, o II wojnie światowej, niewykluczone że jest w ogóle największą debatą historyczną w III Rzeczpospolitej.”. W szczytowym momencie dyskusji, wiosną 2001 roku ukazywało się na ten temat ponad 100 tekstów miesięcznie. Niektórzy z autorów podważali ustalenia Grossa zwłaszcza w kwestii liczby ofiar i tożsamości sprawców, w szczególności obecnych wówczas w Jedwabnem Niemców. Ta wielka publiczna debata sprawiła, że podjęto szerokie kwerendy archiwalne i badania historyczne. W ich wyniku nie tylko odkryto ogromne, dotychczas nieznane historykom zasoby archiwalne, zwłaszcza akta procesowe, ale także nieznane wcześniej dokumenty niemieckie. Badania dowiodły, że zbrodnie w Jedwabnem i Radziłowie nie były odosobnionymi incydentami, lecz wpisują się w szerszy kontekst wydarzeń, które rozegrały się na ogromnym obszarze od Estonii po Besarabię latem 1941 roku.
W 2002 Instytut Pamięci Narodowej wydał dwutomową publikację "Wokół Jedwabnego" pod redakcją Pawła Machcewicza i Krzysztofa Persaka o łącznej objętości ponad 1500 stron, w której znalazły się studia, relacje i dokumenty dotyczące zbrodni w Jedwabnem. W następnych latach ukazywały się kolejne studia i opracowania, dotyczące zarówno zbrodni w Jedwabnem jak i pogromów w sąsiednich miejscowościach.
Tomasz Strzembosz, zbrodnię określali mianem niemieckiej prowokacji. W dyskusji pojawiły się również głosy wskazujące na Niemców jako bezpośrednich sprawców lub współuczestników pogromu, lub twierdzące, że nie można ustalić kto był jego sprawcą.
W trakcie poszukiwań archiwalnych odnaleziono akta majątkowych spraw cywilnych, dotyczące zmarłych żydowskich mieszkańców tego miasteczka, które toczyły się przed Sądem Grodzkim w Łomży w latach 1947–1949. Ze śledztwa zachowało się 45 zeznań złożonych przez 30 mieszkańców miasteczka. Dwudziestu z nich, w 31 zeznaniach wskazało na Niemców jako na sprawców mordu na Żydach w Jedwabnem. W przytoczonej pracy podaje się jednak w wątpliwość wiarygodność owych świadków. Rozpatrywane sprawy nie dotyczyły przebiegu zbrodni ani ustalenia jej sprawców. Postępowania przed sądem grodzkim przebiegały szybko, nie zwracając szczególnej uwagi na pojawiające się w zeznaniach świadków nieścisłości, sprzeczności i ewidentne kłamstwa. Polscy mieszkańcy Jedwabnego nie byli zainteresowani ujawnieniem rzeczywistych sprawców zbrodni. Tym bardziej, że po wojnie na terenie miasta i jego okolic dochodziło do licznych aktów agresji, zemsty, zabójstw na tle politycznym, chęci pozbycia się świadków lub bezpardonowej walki o pożydowskie mienie. Przykładem takich aktów było pobicie Antoniny Wyrzykowskiej i jej ojca, którzy w swoim gospodarstwie ukrywali Żydów. Część zeznających przed sądem osób, w późniejszym okresie została oskarżona o udział w zbrodni. Odnalezione akta są również zapisem procederu nielegalnego przejmowania pożydowskich nieruchomości, znajdujących się w Jedwabnem i Łomży. Uczestnicy procederu odszukiwali nieruchomość pozbawioną właściciela. Na terenie Jedwabnego było to o tyle uproszczone, iż w trakcie wojny zniszczone zostały księgi wieczyste oraz akta stanu cywilnego ludności wyznania mojżeszowego. W takich warunkach postępowanie o odzyskanie utraconego majątku odbywało się tylko na podstawie zeznań świadków. W aferze, podstawione osoby podawały się za krewnych zamordowanych, nieżyjących Żydów, prawowitych właścicieli. Kolejne podstawione osoby uwiarygadniały ich relacje, potwierdzając ich pokrewieństwo. W takich warunkach, sąd na podstawie dekretu z 8 marca 1946 roku o opuszczonych lub poniemieckich majątkach, zwracał nieruchomość „krewnemu” prawowitego właściciela. Wobec natłoku tego typu spraw w powojennej rzeczywistości, cała procedura była uproszczona, a uczestnicy zainteresowani byli jak najszybszym zakończeniem sprawy i przekazaniem majątku podstawionemu spadkobiercy. Po uzyskaniu prawa własności, nieruchomość była jak najszybciej sprzedawana. Pieniędzmi dzielili się między sobą fałszywi spadkobiercy i świadkowie, potwierdzający ich pokrewieństwo z nieżyjącymi, żydowskimi właścicielami
Śledztwo 1949–1950.
W 1949 Sąd Okręgowy w Łomży skazał jednego mieszkańca Jedwabnego (Karola Bardonia) na karę śmierci za bezpośredni udział w mordowaniu ludności żydowskiej (zamienioną w drodze łaski na karę pozbawienia wolności), 9 mieszkańców – na kary więzienia za pomoc w zabójstwie (jedną osobę na 15 lat, trzy na 12 lat, dwie na 10 lat i pięć na 8 lat więzienia), a 12 innych oskarżonych uniewinnił. W 1950 dwie osoby skazane w 1949 zostały uniewinnione przez Sąd Apelacyjny w Białymstoku.
Żaden z 10 skazanych za udział w zbrodni mężczyzn nie odbył w całości orzeczonej kary. Karol Bardoń zmarł w 1953 w Więzieniu Karno-Śledczym w Szczecinie.
Ówczesne postępowanie dowodowe było – zdaniem IPN, prowadzone pobieżnie, gdyż:
W opinii Tomasza Strzembosza dla śledczych z UB, jak również prokuratorów i sędziów, obecność Niemców w czasie zbrodni była oczywista. Jednak ze względu na ich niedostępność to Polacy stali się podmiotem śledztwa. Zeznania mieszkańców miasteczka, wymuszane torturami przez funkcjonariuszy UB, były następnie odwoływane na sali sądowej.
Śledztwo IPN (2000–2004).
Od 2000 roku IPN prowadził postępowanie w sprawie tego pogromu (śledztwo wszczęto 1 września 2000). W toku postępowania przesłuchano 111 żyjących świadków. Postanowieniem z 30 czerwca 2003 "śledztwo umorzono z powodu niewykrycia innych żyjących sprawców zbrodni niż ci, którzy wcześniej zostali osądzeni przez polski wymiar sprawiedliwości".
Przeprowadzone w latach 2000–2004 śledztwa wykazały, że w mordowaniu ludności żydowskiej brała udział część polskich mieszkańców Jedwabnego. Według ustaleń Instytutu Pamięci Narodowej rola Polaków była "decydująca o zrealizowaniu zbrodniczego planu", i byli oni wykonawcami zbrodni, ale można przyjąć, że została dokonana z niemieckiej inspiracji.
W pobliżu stodoły w Jedwabnem znaleziono około dwustu łusek lub innych części amunicji oraz części uzbrojenia, a w masowej mogile znaleziono przedmiot, który wstępnie uznano za płaszcz pocisku kalibru 9 mm. 20 grudnia 2001 śledztwo IPN potwierdziło, że znalezione przedmioty pochodziły prawdopodobnie z okresu I wojny światowej lub najwcześniej z roku 1942. Ekspertyza wykazała, że fragment metalu znaleziony w mogile nie był elementem amunicji, lecz metalowym przedmiotem nieznanego zastosowania.
Śledztwo IPN wyjaśniło wiele wątpliwości dotyczących przebiegu tej zbrodni m.in.:
Śledztwo IPN nie dało odpowiedzi na wszystkie istotne pytania, a mianowicie:
W 2002 Instytut Pamięci Narodowej wydał dwutomową publikację "Wokół Jedwabnego" pod redakcją Pawła Machcewicza i Krzysztofa Persaka o łącznej objętości ponad 1500 stron, w której znalazły się studia, relacje i dokumenty dotyczące zbrodni w Jedwabnem. Zawiera ona wszystkie dostępne materiały archiwalne.
W 2017 prokurator Oddziałowej Komisji Ścigania Zbrodni przeciwko Narodowi Polskiemu w Białymstoku przesłuchał świadka pogromu – 90-letnią mieszkankę Orzysza. W wydanym komunikacie Instytut poinformował, że w toku przesłuchania nie podała ona jednak ani nowych, nieznanych dotychczas okoliczności dotyczących przebiegu wydarzeń, ani jego sprawców, w związku z czym nie wystąpiły okoliczności uzasadniające wznowienie prawomocnie umorzonego śledztwa.
Wydarzenia w roku 60. rocznicy.
W lutym 2001 z wizytą do Stanów Zjednoczonych udał się prezes IPN Leon Kieres. W wywiadzie dla korespondenta „Rzeczpospolitej” powiedział: "wiemy, iż sprawcami tej zbrodni byli Polacy". W marcu w wywiadzie dla izraelskiego dziennika „Yedioth Ahronoth” Prezydent RP Aleksander Kwaśniewski oznajmił: "To było ludobójstwo dokonane przez Polaków z Jedwabnego na ich żydowskich sąsiadach". 10 lipca 2001 roku, w czasie obchodów 60. rocznicy tej tragedii Aleksander Kwaśniewski, w obecności ambasadora Izraela Szewacha Weissa, oficjalnie, w imieniu swoim oraz "tych Polaków, których sumienie jest poruszone tamtą zbrodnią", przeprosił za nią. Spotkało się to z krytyką części środowisk politycznych, niezgadzających się aby Rzeczpospolita Polska ponosiła odpowiedzialność za tę zbrodnię, gdyż dokonała się ona na terenie okupowanym przez III Rzeszę.
W orzecznictwie sądów.
W 2013 roku Sąd Okręgowy w Białymstoku utrzymał w mocy wyrok więzienia w zawieszeniu dla czterech mężczyzn skazanych przez sąd rejonowy w tym mieście za nawoływanie do nienawiści na tle różnic narodowościowych i wyznaniowych (w 2011 roku podczas zgromadzenia publicznego zorganizowanego w celu wyrażenia protestu przeciwko aktom wandalizmu i profanacji skierowanym przeciwko mniejszościom narodowym wznosili oni m.in. okrzyki „Nie przepraszam za Jedwabne”).

</doc>
