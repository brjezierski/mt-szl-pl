<doc id="90291" url="https://pl.wikipedia.org/wiki?curid=90291" title="Program ukryty">
Program ukryty

Program ukryty - to, czego uczy przebywanie w placówce oświatowej oraz czego mimowolnie uczy nauczyciel, a także nieuświadomione oczekiwania nauczycieli wobec dzieci nieujęte w oficjalny program szkoły, jej cele nauczania.
Ukryty program jest nieodłącznym składnikiem każdej szkoły. Wielu nauczycieli nie zdaje sobie sprawy z jego istnienia i znaczenia. Program ten funkcjonuje w tekstach zawartych w podręcznikach, języku, rozkładzie zajęć, systemie ocen, oczekiwaniach nauczycieli, sposobie oceniania czy rytuale szkolnym.

</doc>
<doc id="90293" url="https://pl.wikipedia.org/wiki?curid=90293" title="Morrigu">
Morrigu



</doc>
<doc id="90294" url="https://pl.wikipedia.org/wiki?curid=90294" title="Arran">
Arran

Arran (gael. "Eilean Arainn") – wyspa w zachodniej Szkocji, położona w zatoce Firth of Clyde. Jej powierzchnia wynosi 427 km², a liczba mieszkańców - 5058 (2001). Arran jest 7. co do wielkości szkocką wyspą i 9. w kolei z otaczających Wielką Brytanię (wyłączając Irlandię). Pod względem administracyjnym wyspa należy do jednostki North Ayrshire, a historycznie – do hrabstwa Buteshire.
Powierzchnia wyspy jest górzysta – najwyższy szczyt to Goat Fell – 874 m n.p.m. Rozwinięła się na niej turystyka. Główna miejscowość na wyspie to Brodick.
Wyspa Arran to jedna z najpiękniejszych i najsławniejszych miejsc w Szkocji, znajdująca się przy zachodnim wybrzeżu, pomiędzy regionami Ayrshire i Kintyre.
Arran to wyjątkowa wyspa, nazywana miniaturą Szkocji ze względu na niezwykła różnorodność terenu. Można tu znaleźć odpowiedniki „Lowland”, „Highland” oraz wiele dolin zwanych „Glen”.
Na początku XIX wieku na Arran znajdowało się ponad 50 destylarni whisky. Większość z nich funkcjonowała nielegalnie i w ukryciu przed poborcami podatkowymi. Destylaty z tej wyspy w ówczesnych czasach były uznawane za jedne z najlepszych a jedyną konkurencję stanowiła dla nich whisky „Glen Livet”.
Historia.
Na wyspie znajduje się wiele kamiennych kręgów datowanych na okres neolitu, wliczając słynne Machrie Moor oraz Giant's Graves wzniesione nad zatoką Whiting Bay. Jaskinia St. Molio's Cave posiada rzeźbienia naskalne, które są przykładami rzadkiego języka piktyjskiego. Obecnie wyspa określana jest mianem "raju dla geologów".
Mówi się, że na wyspie zatrzymali się św. Kolumba oraz św. Ninian. Arran było częścią średniowiecznego biskupstwa Sodor and Man. W jaskiniach poniżej Keil Point znajduje się płyta, która w przeszłości najprawdopodobniej służyła za ołtarz. Kamień ten posiada dwa petrosomatoglify, odciski prawej stopy, które przypisuje się świętemu Kolumbie.

</doc>
<doc id="90296" url="https://pl.wikipedia.org/wiki?curid=90296" title="Rząd Włodzimierza Cimoszewicza">
Rząd Włodzimierza Cimoszewicza

Rząd Włodzimierza Cimoszewicza – Rada Ministrów pod kierownictwem premiera Włodzimierza Cimoszewicza, urzędująca od 7 lutego 1996 do 31 października 1997.
Rząd został powołany przez prezydenta Aleksandra Kwaśniewskiego 7 lutego 1996 po dymisji rządu Józefa Oleksego. Tworzyły go Sojusz Lewicy Demokratycznej (koalicja lewicowa skupiona wokół Socjaldemokracji Rzeczypospolitej Polskiej) i Polskie Stronnictwo Ludowe, czyli dwa największe kluby parlamentarne. W opozycji znajdowały się Unia Wolności, Unia Pracy, ugrupowania prawicowe i PPS. Włodzimierz Cimoszewicz po objęciu urzędu Prezesa Rady Ministrów równocześnie pełnił funkcję wicemarszałka Sejmu do 14 lutego 1996.
Włodzimierz Cimoszewicz w związku z rezultatem wyborów parlamentarnych i wyniku uzyskanego przez SLD podał rząd do dymisji 17 października 1997 w pierwszym dniu obowiązywania nowej Konstytucji RP. Prezydent Aleksander Kwaśniewski dymisję przyjął, powierzając rządowi dalsze sprawowanie obowiązków do czasu zaprzysiężenia nowego składu Rady Ministrów, co stało się 31 października 1997.
15 października 1996 premier Włodzimierz Cimoszewicz wraz z rządem dokonali reformy „Centrum”, likwidując lub łącząc niektóre resorty.

</doc>
<doc id="90297" url="https://pl.wikipedia.org/wiki?curid=90297" title="Figowiec pospolity">
Figowiec pospolity

Figowiec pospolity ("Ficus carica" L.), zwany też figą pospolitą, figą karyjską, drzewem figowym lub figowcem owocowym – gatunek drzewa lub krzewu należący do rodziny morwowatych. 
Zasięg geograficzny.
Rodzimy obszar jego występowania obejmował tereny państw: Algieria, Maroko, Tunezja, Afganistan, Cypr, Egipt (Synaj), Iran, Irak, Izrael, Jordania, Liban, Syria, Turcja, Gruzja, Azerbejdżan, Tadżykistan, Turkmenistan, Pakistan, Grecja, Włochy, Francja i Hiszpania. Samorzutnie, jako gatunek zawleczony lub introdukowany rozprzestrzenił się i obecnie rośnie dziko także w Makaronezji, Australii, USA, Ekwadorze, niektórych krajach Europy. Jest uprawiany w licznych krajach o ciepłym klimacie, zwłaszcza w obszarze tropikalnym i subtropikalnym. W Polsce gatunek ma status efemerofita – gatunku przejściowo dziczejącego.
Biologia i ekologia.
Dziko rosnące figowce pospolite są roślinami dwupiennymi. Ich kwiaty zapylane są przez błonkówki z gatunku "Blastophaga psenes". Błonkówki te w kwiatach figowca składają jaja, wylęgające się z nich larwy odżywiają się owocami. Odwiedzając kwiatostany zarówno drzew męskich, jak i żeńskich, błonkówka ta jest jedynym zapylaczem. Figowce pospolite uprawiane były bardzo dawno, ale owocowały nieregularnie i kapryśnie, ówcześni rolnicy nie znali bowiem mechanizmu ich zapylania. Na Dalekim Wschodzie uważano, że owoce figowców powstają bez udziału kwiatów, w sposób nadprzyrodzony. Dopiero Starożytni Grecy w IX wieku p.n.e. opracowali mechanizm sztucznego zapylania polegający na tym, że na drzewach żeńskich zawiesza się wiązki kwitnących gałązek drzewa męskiego zwanego "caprificus". Stąd nazwa sztucznego zapylania figowców – kapryfikacja.
Obecnie w uprawie są dwie grupy odmian:
Owocostany figowców stanowią pożywienie dla nietoperzy owocożernych i niektórych ptaków. Zwierzęta te w efekcie rozprzestrzeniają nasiona.
Historia uprawy.
Roślina uprawna, uprawiana już w epoce brązu. Figi były ważnym źródłem pożywienia w starożytnych cywilizacjach na Bliskim Wschodzie, liczne ich pestki odkryto wykopaliskach sprzed 5 tysięcy lat w Gezer. Pierwsze udokumentowane uprawy w Sumerze, a następnie w Egipcie (zachowały się płaskorzeźby przedstawiające zbiory fig z ok. 2500 r. p.n.e.), gdzie figowiec należał do jednych z ważniejszych upraw. W IX w. p.n.e. Grecy rozpoczęli uprawę figowca – początkowo na wyspach Morza Egejskiego, a potem rozpowszechnili ją w całym basenie Morza Śródziemnego. 
Zastosowanie.
Głównym celem uprawy figowca pospolitego są jego owoce – figi. Nadają się do spożycia zarówno po przetworzeniu, jak i na surowo. Zaliczane są do bakalii i używane jako dodatek do ciast. W Polsce dostępne są głównie figi suszone i sprasowane, o charakterystycznej bursztynowej barwie. Takie suszone figi są bardzo trwałe – można je przechowywać nawet przez rok. Nadają się na przekąskę, na konfitury, dżemy i konserwy. Można z nich robić kompot. W Europie Południowej wytwarza się z nich wino figowe. Figi suszone i podprażone są wykorzystywane jako namiastka kawy. Ma ona lekko orzechowy smak.

</doc>
<doc id="90299" url="https://pl.wikipedia.org/wiki?curid=90299" title="Govannon">
Govannon

Govannon (Gofannon, Gafannon) - w mitologii walijskiej bóg kowalstwa. Także bóg urodzaju mający pieczę nad narzędziami rolniczymi. Oddawanie mu czci miało dawać pewność, że narzędzia rolnicze jako przynoszące obfitość będą dobrze służyły w następnym roku. Tożsamy z nim był iryjski bóg Goibniu powiązany z królem Mathem.
Pojawia się w cyklu Mabinogion. Zabił przez przypadek swojego siostrzeńca, Dylana, syna bogini Arianrhod. Był także uznawany za boga budowniczych statków i przypisywano mu zdolności władania żywiołami i pogodą, będąc tym samym paralelą innego starożytnego boga pogody - Taranisa. W folklorze Govannon pod zmienioną nazwą "Goban Saor" jest opisywany jako pierwszy budowniczy kościołów.

</doc>
<doc id="90300" url="https://pl.wikipedia.org/wiki?curid=90300" title="Credne">
Credne



</doc>
<doc id="90301" url="https://pl.wikipedia.org/wiki?curid=90301" title="Luchtainel">
Luchtainel



</doc>
<doc id="90302" url="https://pl.wikipedia.org/wiki?curid=90302" title="Govannan">
Govannan



</doc>
<doc id="90303" url="https://pl.wikipedia.org/wiki?curid=90303" title="Gofannon">
Gofannon



</doc>
<doc id="90304" url="https://pl.wikipedia.org/wiki?curid=90304" title="Goibniu">
Goibniu



</doc>
<doc id="90305" url="https://pl.wikipedia.org/wiki?curid=90305" title="Goibhniu">
Goibhniu



</doc>
<doc id="90306" url="https://pl.wikipedia.org/wiki?curid=90306" title="Éri">
Éri



</doc>
<doc id="90307" url="https://pl.wikipedia.org/wiki?curid=90307" title="Rząd Józefa Oleksego">
Rząd Józefa Oleksego

Rząd Józefa Oleksego – gabinet pod kierownictwem premiera Józefa Oleksego, powołany przez prezydenta Lecha Wałęsę 6 marca (z dniem 7 marca) 1995 na skutek uchwały Sejmu z dnia 1 marca 1995 r. w sprawie wyrażenia wotum nieufności Radzie Ministrów pod przewodnictwem Waldemara Pawlaka i wyboru nowego Prezesa Rady Ministrów. Rząd Józefa Oleksego podał się do dymisji 26 stycznia 1996, w wyniku wszczęcia przez Prokuraturę Wojskową śledztwa wobec zarzutów stawianych premierowi. Prezydent Aleksander Kwaśniewski przyjął dymisję rządu i powołał rząd Włodzimierza Cimoszewicza.
Rząd tworzyły Sojusz Lewicy Demokratycznej (koalicja lewicowa skupiona wokół Socjaldemokracji Rzeczypospolitej Polskiej) i Polskie Stronnictwo Ludowe, czyli dwa największe kluby parlamentarne. W opozycji znajdowały się Unia Wolności, Unia Pracy, ugrupowania prawicowe (w tym Konfederacja Polski Niepodległej) i PPS.

</doc>
<doc id="90308" url="https://pl.wikipedia.org/wiki?curid=90308" title="Dylan (mitologia)">
Dylan (mitologia)

Dylan (lub Dylan Eil Ton – po walijsku "syn fali") – bóg morza w mitologii celtyckiej z terenów Walii. Jego matką była Arianrhod, a ojcem – Gwydion. Został zabity przez swego wuja o imieniu Govannon.
Dylan był pierwszym z dwóch synów Arianrhod (drugim był Llew Llaw Gyffes). Od momentu swoich narodzin, złotowłosy Dylan pływał w oceanie jak ryba, stąd jego przydomek "Eil Ton" (wal. "Syn Fali"). Mówiono, że po jego śmierci wszystkie fale morskie opłakiwały jego stratę.

</doc>
<doc id="90310" url="https://pl.wikipedia.org/wiki?curid=90310" title="Dylan Eil Ton">
Dylan Eil Ton



</doc>
<doc id="90312" url="https://pl.wikipedia.org/wiki?curid=90312" title="Artemisa">
Artemisa

Artemisa – miasto w zachodniej Kubie, stolica prowincji Artemisa (do 2010 prowincja Hawana), liczy około 73 tys. mieszkańców (2003). Ośrodek rolno - przemysłowy; wielka cementownia.

</doc>
<doc id="90314" url="https://pl.wikipedia.org/wiki?curid=90314" title="José Gervasio Artigas">
José Gervasio Artigas

José Gervasio Artigas (ur. 19 czerwca 1764, zm. 23 września 1850 w Ibiray, przedmieściu Asunción) – urugwajski bohater narodowy. Przywódca powstania antyhiszpańskiego z lat 1808–1811, a następnie (do 1820) uczestnik walk z Argentyną i Brazylią o niepodległość Urugwaju.

</doc>
<doc id="90315" url="https://pl.wikipedia.org/wiki?curid=90315" title="Rzęska">
Rzęska

Rzęski (łac. "cilia") – cienkie wypustki cytoplazmatyczne, osadzone na ciałkach podstawowych. Występują w niektórych komórkach eukariotycznych. Pod względem budowy niewiele różnią się od wici, są jednak od nich proporcjonalnie krótsze i inny jest mechanizm ich ruchu. Jednakże w przeciwieństwie do wici organizmów prokariotycznych, które są wytworem cytoplazmy, ale powstają na powierzchni komórki, rzęski są wypustkami cytoplazmy. Wewnątrz wypustek znajdują się mikrotubule o wzorze 9*2+2, to znaczy, że dwie mikrotubule znajdują się w centrum rzęski a 9 dwójek w części peryferycznej. Mikrotubule połączone są między sobą białkiem neksyną lub nektyną. Dyneina pełni funkcje motorowe.
Rzęski występują zazwyczaj w dużej liczbie: na wolnej powierzchni komórki nabłonka tchawicy może być ich nawet 250, komórka orzęska może mieć ich nawet kilkanaście tysięcy. Długość rzęski jest też bardzo różna i może wynosić od 5 do kilkunastu μm (u pantofelka może ok. 10 μm). Grubość dochodzi do 0,25 μm.
Rzęski są charakterystyczne dla orzęsków, larw morskich bezkręgowców, występują w komórkach tkanki nabłonkowej; u roślin właściwie tylko w gametach sagowców i miłorzębu.

</doc>
<doc id="90316" url="https://pl.wikipedia.org/wiki?curid=90316" title="Aba (ród)">
Aba (ród)

Aba – ród węgierski.
Ród możnowładczy z północy Węgier historycznych (obecnie Słowacji). Wywodzi się według legendy od króla Węgier Aby. W XII, a szczególnie w XIII w. (okres rozdrobnienia feudalnego na Węgrzech) posiadał on wielkie posiadłości w północno-wschodnich Węgrzech, sięgające po grzbiet Karpat i praktycznie niezależne od władzy centralnej. Abowie pokonani zostali 15 czerwca 1312 r. przez króla Karola Roberta w bitwie pod Rozgoniem (ob. Rozhanovce k. Koszyc), która zapoczątkowała proces ograniczania niezależności węgierskich możnowładców.

</doc>
<doc id="90317" url="https://pl.wikipedia.org/wiki?curid=90317" title="Artigas (miasto)">
Artigas (miasto)

Artigas – miasto w północnym Urugwaju nad rzeką Cuareim przy granicy z Brazylią. Stanowi najbardziej oddalone od stolicy kraju Montevideo miasto Urugwaju – znajduje się w odległości około 600 km. Współrzędne geograficzne: . Ludność: 41,7 tys. (2004). Ośrodek administracyjny departamentu Artigas.
Miasto zostało założone 12 września 1852. Nazwa miasta pochodzi od urugwajskiego bohatera narodowego J. G. Artigasa.
Artigas stanowi ośrodek handlowy regionu rolniczego. Znajduje się tu port lotniczy Artigas.

</doc>
<doc id="90319" url="https://pl.wikipedia.org/wiki?curid=90319" title="Artois">
Artois

Artois [czyt. artua] – kraina historyczna w północnej Francji.
Została podbita przez Franków w V wieku, a od 863 r. we władaniu hrabiów Flandrii. Została przyłączona do Francji przez Filipa II Augusta w 1180 r. Od XIV w. w posiadaniu Burgundii, a od roku 1493 w rękach Habsburgów. W 1659 r. włączone ostatecznie do Francji.
Główne miasta to Saint-Omer, Lens, Béthune.

</doc>
<doc id="90321" url="https://pl.wikipedia.org/wiki?curid=90321" title="Pietro d’Abano">
Pietro d’Abano

Pietro d'Abano (Piotr Albański, Pietro Albano, Pietro Apono, Piotr Apoński, Petrus Aponensis lub Petrus de Apono, także Piotr z Padwy, Petrus de Padua i Petrus Paduanus) (ur. 1250? w Abano Bagni, zm. 1316? w Trevigii) – włoski lekarz, filozof i astrolog.
Życie.
Dzieciństwo minęło mu w Padwie. Po studiach medycznych i filozoficznych w Konstantynopolu (gdzie zyskał znajomość języka greckiego) i w Paryżu osiadł w Padwie, gdzie szybko uzyskał reputację wielkiego medyka, co umożliwiło mu zaspokojenie chciwości przez pobieranie niezmiernie wysokich opłat od pacjentów. Przez pewien czas był osobistym lekarzem papieża Honoriusza IV. Prawdopodobnie to właśnie chciwość, obok zainteresowania astrologią, sprawiła, że oskarżono go zajmowanie się także magią (mówiono, że wielka ilość pieniędzy jaką posiada pochodzi z kontaktów z diabłem i posiadania kamienia filozoficznego).
Na skutek tego oskarżenia, do którego dołączyły się głosy, że pisma jego tchną kacerstwem, po dwóch rozprawach sąd inkwizycji wydał nań wyrok śmierci przez spalenie na stosie. D'Abano popełnił samobójstwo przed ukończeniem procesu – mimo to wyrok chciano wykonać pośmiertnie dokonując ekshumacji i spalenia jego ciała – przyjaciel wykradł jednak zwłoki, wobec czego święta Inkwizycja ogłosiła i wykonała wyrok "in effigie". W 1415 wystawiono mu pomnik w Padwie.
Dokonania.
Walczył ze scholastyczną dialektyką w obronie Galena i Awicenny – Zajmował katedry uniwersyteckie w Paryżu (1292—1303), Padwie (1308—1314) i Trevigii – Pod względem wiadomości fizycznych i chemicznych przewyższał wszystkich ówczesnych uczonych; znał i oceniał ciężkość powietrza, nerwy wyprowadzał z mózgu, naczynia krwionośne z serca; długość roku określał dokładnie, na 365 dni, 6 godzin i 4 minuty. Tłumaczył dawne dzieła astrologiczne, przypisuje mu się też (błędnie) liczne grimoiry. Niektóre jego dzieła są niepewnej autentyczności.
Najważniejsze dzieła.
Dzieło "Physionomia" w końcu XIX wieku znajdowało się w rękopisie w Bibliotece Paduańskiej.

</doc>
<doc id="90322" url="https://pl.wikipedia.org/wiki?curid=90322" title="Gwydion">
Gwydion

Gwydion – w mitologii celtyckiej syn Beli i Danu. 
Mitologia.
Pomógł Gilfaethwy zgwałcić Goewin, która podtrzymywała stopy króla Math ap Mathonwy. Wykonał to okradając króla Dyfedu, Pryderi ze świń, co skłoniło Matha do wyruszenia na wojnę. Gwydion i Gilfaethwy mieli być razem z nim, ale się wycofali.
Gwydion zmusił Goewin, aby została z Gilfaethwy, który następnie ją zgwałcił. Goewin poskarżyła się Mathowi, który zamienił obu złoczyńców w zwierzęta. Gwydion co roku, po kolei stawał się jeleniem, lochą i wilkiem; Gilfaethwy zaś – łanią, dzikiem i wilczycą. Każdego roku rodziło im się wspólne dziecko; troje z ich dzieci Math zamienił w ludzi.
Podczas bitwy pod Cath Godeau Gwydion zamieniał drzewa w wojowników, wygrywając tym wojnę rozpoczętą przez swego brata o imieniu Amaethon.
Gwydion wychowywał swego siostrzeńca, który urodził się jako kropelka. Umieścił go w skrzyni. Matka kropelki, Arianrhod, rzuciła na niego trzy klątwy zwane geasa: (1) że tylko ona będzie mogła nadać mu imię, (2) tylko od niej może otrzymać broń, i (3), że nie będzie miał ludzkiej żony – pozbawiła go więc trzech aspektów męskości. Mimo to, Gwydion go wychował, choć chłopiec nie miał imienia. Później Arianrhod zobaczyła, jak kropelka zabija strzyżyka jednym uderzeniem kamienia. Stwierdziła, iż jest on jasnym lwem o pewnej ręce i nadała mu imię Llew Llaw Gyffes ("jasny lew o pewnej ręce"). Później Gwydion użył podstępu, na skutek którego matka uzbroiła chłopca. Llew stworzył sobie z kwiatów własną kobietę o imieniu Blodeuwedd. Po tym jak Llew przemienił się w orła, żeby uniknąć śmierci z rąk Blodeuwedd i jej kochanka Gwydion odnalazł go i przywrócił mu ludzką postać.

</doc>
<doc id="90323" url="https://pl.wikipedia.org/wiki?curid=90323" title="Lugos">
Lugos



</doc>
<doc id="90324" url="https://pl.wikipedia.org/wiki?curid=90324" title="Eri">
Eri



</doc>
<doc id="90326" url="https://pl.wikipedia.org/wiki?curid=90326" title="Bachmut">
Bachmut

Bachmut (, w latach 1924–2016 Artiomowsk, , Artemiwśk) – miasto na Ukrainie (obwód doniecki), w Donieckim Zagłębiu Węglowym. W czasie inwazji Rosji na Ukrainę stał się miastem frontowym i w wyniku walk miasto zostało częściowo zniszczone. Prezydent Ukrainy Wołodymyr Zełenski określił, że miasto „zostało zredukowane do spalonych ruin”.
Nazwa.
Nazwa Artemiwśk, którą miasto nosiło w latach 1924–2016 upamiętniała rosyjskiego bolszewika Artioma. We wrześniu 2015 rada miejska wystąpiła do Rady Najwyższej o przywrócenie nazwy Bachmut. 4 lutego 2016 Rada zatwierdziła decyzję, zmieniając nazwę miasta. Zmiana nazwy weszła w życie 18 lutego 2016.
Historia.
Historia miasta sięga XVI wieku, kiedy Iwan Groźny nakazał utworzenie fortyfikacji granicznych, aby chronić południową granicę państwa rosyjskiego przed najazdami tatarsko-nogajskimi. W 1571 roku Bachmut został wspomniany jako posterunek graniczny.
W 1701 roku Piotr I nakazał rozbudować fort Bachmut i nadać sąsiedniej słobodzie status miasta. W XVIII wieku główne miasto Słowiano-Serbii, utworzonej przez carat na ziemiach ukraińskich i zamieszkanej przez kolonistów m.in. z Serbii.
W XIX wieku Bachmut był częścią Imperium Rosyjskiego i ośrodkiem przemysłu metalurgicznego. W 1924 roku zmieniono nazwę miasta na Artiomowsk na cześć bolszewickiego rewolucjonisty Artema. Miasto ucierpiało podczas wielkiego głodu na Ukrainie w latach 1932–1933. Liczba zidentyfikowanych ofiar wynosi 3255 osób.
Podczas II wojny światowej wojska niemieckie okupowały Artiomowsk od 31 października 1941 do 5 września 1943. Po wojnie Artiomowsk odzyskał swoją rolę jako centrum górnictwa i metalurgii.
W 2014 roku prorosyjscy separatyści proklamowali w mieście Doniecką Republikę Ludową. W lipcu 2014 siły rządowe odbiły miasto wraz z Drużkiwką.
23 września 2015 rada miasta przegłosowała zmianę nazwy miasta z Artiomowsk na Bachmut. 4 lutego 2016 Rada zatwierdziła decyzję, zmieniając nazwę miasta. Zmiana nazwy weszła w życie 18 lutego 2016.
Podczas rosyjskiej inwazji na Ukrainę Bachmut stał się miastem frontowym w maju 2022 i był regularnie ostrzeliwany.
Gospodarka.
Ośrodek wydobycia soli kamiennej. Przemysł maszynowy, materiałów budowlanych, szklarski oraz spożywczy.
Transport.
W mieście działa od 29 kwietnia 1968 sieć trolejbusowa składająca się z 6 linii (2, 3, 4, 5, 6, 7).

</doc>
<doc id="90327" url="https://pl.wikipedia.org/wiki?curid=90327" title="Patriarcha Konstantynopola">
Patriarcha Konstantynopola

Patriarcha Konstantynopola (), oficjalnie: Arcybiskup Konstantynopola, Nowego Rzymu i Patriarcha Ekumeniczny () – jeden z patriarchów prawosławnych oraz duchowy zwierzchnik Cerkwi. Stoi na czele Patriarchatu Konstantynopolitańskiego.
Historia.
Konstantynopol stał się siedzibą patriarchy w 381, gdy do czterech dotychczasowych stolic patriarszych – Rzymu, Aleksandrii, Antiochii i Jerozolimy – Sobór konstantynopolitański I dodał piątą: Nowy Rzym (gr. "Νέα Ῥώμη"), czyli Konstantynopol, sytuując ją jako drugą w hierarchii patriarchatów. Ustanowienie stolicy patriarszej w Konstantynopolu było wynikiem zabiegów biskupów tego miasta, dotychczas skromnych sufraganów Heraklei. Wśród hierarchii, wiernych i cesarzy przeważył pogląd, że skoro dotychczasowe Bizancjum, którego znaczenie wynikało „tylko” z ruchu handlowego przez Bosfor, stało się stolicą wschodniej części Cesarstwa, to powinno zostać wyniesione do rangi równej Rzymowi – starej stolicy. Mimo przeciwdziałania papieży kolejne sobory powszechne przyznały biskupom Konstantynopola godność patriarszą i wydzieliły im kanoniczne terytorium, składające się ostatecznie z całej europejskiej części Cesarstwa Wschodniorzymskiego, diecezji Ilirii (należącej do cesarstwa zachodniorzymskiego) i całej Azji Mniejszej.
Patriarchowie Konstantynopola objęli przewodnią rolę w kościele wschodniej części cesarstwa rzymskiego, który później stał się Kościołem Prawosławnym. Na osiągnięcie tej pozycji złożyło się kilka czynników. Pierwszym (chronologicznie) było to, że cesarze imperium wschodniorzymskiego faworyzowali patriarchów rezydujących w ich stolicy, którzy też naturalną koleją rzeczy mieli największe możliwości działania u tronu. Dalej: pozostałe patriarsze stolice Wschodu, Aleksandria, Antiochia i Jerozolima, wcześnie znalazły się pod władzą muzułmanów, co automatycznie odebrało im wiele z ich pierwotnego znaczenia – przestały być jakakolwiek konkurencją dla Konstantynopola. Po upadku Konstantynopola znaczenie jego patriarchów, paradoksalnie, jeszcze wzrosło, ponieważ w systemie "millet", zgodnie z którym Turcy osmańscy urządzili swoje państwo, patriarcha konstantynopolitański został uznany za głowę całego "rum millet" („narodu rzymskiego” – wiernych Kościoła Prawosławnego), z czym wiązała się pewna władza świecka, a przede wszystkim fiskalna i finansowa. Uzależnienie patriarchów Antiochii, Aleksandrii i Jerozolimy od patriarchy Konstantynopola doszło do tego stopnia, że niektórzy z nich rezydowali w Konstantynopolu, a nie w swoich stolicach.
Wszystko to działo się w warunkach nieustannego konfliktu z Rzymem, który tlił się od początku istnienia patriarchatu, niekiedy otwarcie, innym razem tylko w formie nieprzychylnej postawy wobec „łacinników”. Przejawami tego konfliktu były zwłaszcza schizmy: akacjańska (484–519), focjańska (867–893) i ostatnia, nie zakończona jak dotąd, wielka schizma wschodnia (1054). Patriarchowie Konstantynopola konsekwentnie odmawiają papieżom w Kościele prymatu innego, niż honorowy, uważając siebie, patriarchów ekumenicznych, za równych „papieżom rzymskim”.
Zarówno wrogość wobec Rzymu, jak i władza nad całym prawosławiem wydają się słabnąć od początku XX wieku. Po upadku Imperium Osmańskiego upadła świecka władza patriarchów. W obecnej strukturze Kościoła prawosławnego dominują lokalne Kościoły autokefaliczne, niezależne jurysdykcyjnie od patriarchy ekumenicznego, a tylko uznające jego zwierzchnictwo duchowe. W słowiańskich Kościołach lokalnych osłabł wpływ kultury greckiej, a i Konstantynopol przestał być jej ośrodkiem. 7 grudnia 1965 papież Paweł VI i patriarcha Atenagoras I odwołali wzajemne klątwy rzucone jeszcze w 1054. Stosunki między Rzymem a Konstantynopolem uległy po tym fakcie ogólnemu ociepleniu, choć nie doszło jeszcze do interkomunii ani do wypracowania wspólnego stanowiska w sprawach wiary. Najdalszym krokiem w tym kierunku pozostaje prawosławno-katolicka Deklaracja z Balamand z 1993.
Poza patriarchą prawosławnym, od 1461 w Konstantynopolu rezyduje jeszcze ormiański patriarcha Konstantynopola, jeden ze zwierzchników Ormiańskiego Kościoła Apostolskiego. Nie ma natomiast w Konstantynopolu patriarchy łacińskiego (katolickiego). Jedynym okresem w dziejach, gdy w Konstantynopolu rezydowali patriarchowie łacińscy, pozostaje okres Cesarstwa Łacińskiego (1204–1261) (prawosławni patriarchowie konstantynopolitańscy rezydowali wtedy, wraz z dworem cesarskim, w Nicei). Później był to urząd tytularny, sprawowany przez jednego z urzędników Kurii Rzymskiej, zniesiony w 1964.
Obecnie patriarcha Konstantynopola sprawuje zwierzchnictwo nad prawosławnymi w Turcji oraz na niektórych wyspach nie należących do jurysdykcji Cerkwi w Grecji.

</doc>
<doc id="90328" url="https://pl.wikipedia.org/wiki?curid=90328" title="ADOM">
ADOM



</doc>
<doc id="90330" url="https://pl.wikipedia.org/wiki?curid=90330" title="Dojrzałość szkolna">
Dojrzałość szkolna

Dojrzałość szkolna - osiągnięcie przez dziecko takiego poziomu rozwoju fizycznego, społecznego i psychicznego, które czyni je wrażliwym i podatnym na systematyczne nauczanie i wychowywanie w klasie pierwszej szkoły podstawowej. Inaczej jest to jakby moment równowagi między wymaganiami szkoły a możliwościami rozwojowymi dziecka. 
Na dojrzałość szkolną dziecka składają się nie tylko konkretne umiejętności, jak np. pierwsze próby czytania, pisania, mycie zębów czy owoców przed jedzeniem. Świadczą o niej także: umiejętność koncentracji, skupiania uwagi, rozmawiania, odpowiadania na pytania, reagowania na nakazy i zakazy. Dziecko dojrzałe do szkoły powinno rozumieć obowiązujące je normy oraz za co jest nagradzane i karane.
Stefan Szuman podał ogólne kryteria dojrzałości szkolnej. Stosowano rozmaite metody badania tej dojrzałości, w tym 
metodę Aliny Szemińskiej (1969) i test dojrzałości szkolnej Barbary Wilgockiej-Okoń (1971). 
Edyta Gruszczyk-Kolczyńska połączyła kwestię dojrzałości szkolnej z metodami wspomagania rozwoju umysłowego dziecka. 

</doc>
<doc id="90331" url="https://pl.wikipedia.org/wiki?curid=90331" title="Kwas borowy">
Kwas borowy

Kwas borowy, pot. kwas borny, (łac. "Acidum boricum"), – nieorganiczny związek chemiczny, słaby kwas występujący w przyrodzie jako minerał sassolin. Sole i estry kwasu borowego to borany.
Kwas borowy został po raz pierwszy otrzymany z boraksu przez Wilhelma Homberga (1652-1715), stąd znany był później jako "sal sedativum Hombergi" („sól uspokajająca Homberga”). Obecność kwasu borowego lub jego soli stwierdzono w soli morskiej i roślinach (szczególnie w owocach).
Właściwości chemiczne i fizyczne.
Kwas borowy można otrzymać w reakcji gorącego roztworu boraksu z mocnymi kwasami; po ochłodzeniu wytrąca się z roztworu. Jest nietrwały termicznie, w temperaturze powyżej 100 °C oddaje część wody i przechodzi w kwas metaborowy:
Stosunkowo słabo rozpuszcza się w wodzie (w temp. 20 °C stęż. maks. wynosi 4,7%). Rozpuszczalność rośnie wraz z temperaturą, do 27,5% w . W roztworach wodnych ulega dysocjacji, będąc równocześnie akceptorem jonów wodorotlenowych:
Jest bardzo słabym kwasem (p"K"a = 9,23 w ). Odczyn jego roztworów zmienia się znacząco ze stężeniem, od pH = 6,1 dla c = 0,1% do 3,7 dla roztworu nasyconego, tj. 4,7% (). Jest to wynikiem powstawania tri- i tetramerów przy większych stężeniach (jony i ).
Rozpuszcza się w polarnych rozpuszczalnikach organicznych, takich jak alkohole, pirydyna i dioksan.
Podobnie jak inne związki boru, barwi płomień na kolor zielony.
Jest substancją umiarkowanie toksyczną.
Zastosowania.
Kwas borowy jest stosowany m.in. jako składnik nawozów, środek do impregnacji drewna, składnik do produkcji szkła borowego i farb, a także w garbarstwie. Jest wykorzystywany również jako konserwant (E284).
Kwas borowy jest związkiem dostępnym, niedrogim i stosunkowo mało toksycznym, przez co znalazł zastosowanie jako „zielony” katalizator szeregu reakcji chemicznych (patrz: zielona chemia).
Np. w obecności 10% mol kwasu borowego aminy w roztworach wodnych ulegają addycji do aktywnych związków nienasyconych (reakcja aza-Michaela) z wydajnościami 70 – 95%:
Z kolei acetylooctan etylu w obecności 10%mol kwasu borowego ulega wydajnej transestryfikacji z szeregiem alkoholi o zróżnicowanych strukturach, np. z alkoholem benzylowym:
Opisano także zastosowanie kwasu borowego jako katalizatora w reakcjach kwasów karboksylowych z aminami i alkoholami z utworzeniem odpowiednio amidów:
i estrów:
Przypuszcza się, że pierwszym etapem reakcji jest utworzenie przez kwas borowy i kwas organiczny mieszanego bezwodnika, który następnie działa jako czynnik acylujący:
Zastosowania medyczne.
Rozcieńczony roztwór kwasu borowego jest środkiem dezynfekującym. W laboratoriach jest stosowany jako środek neutralizujący do przemywania skóry po oblaniu ługami. Środek złuszczający i ściągający. W mieszaninie z talkiem jest składnikiem zasypki do stóp zwalczającej przykry zapach i nadmierne pocenie (nazwa handlowa "Antypot"). Jest również składnikiem farmakopealnej maści bornej.
Kwas borny stosunkowo łatwo wchłania się z uszkodzonego naskórka lub błony śluzowej, podczas gdy wydalanie z organizmu jest bardzo wolne. Skutkiem tego jest gromadzenie się preparatu w wątrobie oraz układzie nerwowym. Długotrwałe stosowanie kwasu borowego może prowadzić także do uszkodzenia nerek.

</doc>
<doc id="90334" url="https://pl.wikipedia.org/wiki?curid=90334" title="Blodeuwedd">
Blodeuwedd

Blodeuwedd lub Blodeuedd (z walijskiego: „zrodzona z kwiatów” lub „twarz kwiatu”) – to bogini wywodząca się z mitologii celtyckiej. 
Jej historia zawarta jest w opowieści pt. „Math, syn Mathonwy’ego,” która stanowi część walijskiej kolekcji mitów pt. Mabinogion. Blodeuwedd została stworzona przez Gwydiona i jego wuja, Matha, by przełamać klątwę, która została rzucona na Llew Llawa Gyffesa przez jego matkę, Arianrhod – siostrę Gwydiona. Klątwa ta składała się z trzech założeń – Llew Llaw miał nie posiadać imienia, broni lub żony pochodzącej z jakiejkolwiek rasy, która stąpała po ziemi. Jej skutkiem był brak możliwości domagania się przez niego jakichkolwiek praw, które uzyskiwał przez pochodzenie – w tym prawa do objęcia królestwa. Gwydion jednakże oszukał własną siostrę i ta nadała swojemu synowi imię i dała broń. By złamać trzecie z założeń klątwy, Gwydion i Math stworzyli kobietę z trzech rodzajów kwiatów – kwiatów dębu, żarnowca i wiązówki ("blodeu y deri, a blodeu y banadyl, a blodeu yr erwein").
Przez pewien czas para żyła szczęśliwie, lecz gdy Llew Llaw udał się z wizytą do Matha, Blodeuwedd zaoferowała schronienie młodemu myśliwemu o imieniu Gronw Pebr, w którym się zakochała. Para zaczęła knuć spisek w celu zgładzenia Llew Llawa, co nie było prostym zadaniem. Blodeuwedd wyciągnęła jednak z męża warunki, których spełnienie pozwalało na jego zamordowanie. Źródła (podane poniżej) podają różne warunki:
a. nie mógł to być dzień, ani noc, lecz zmierzch. Llew Llaw nie mógł być ani nagi, ani ubrany – miał mieć na sobie sieć rybacką.
b. miał kąpać się na brzegu rzeki, znajdując się pod dachem pokrytym strzechą, nad kotłem, stojąc jedną stopą na jeleniu.
c. jedną nogą miał stać na plecach kozy, drugą na brzegu wanny, a zabić go można było tylko przy użyciu włóczni, której powstanie zajęło rok.
d. nie mógł być w pomieszczeniu ani na zewnątrz, konno ani pieszo, a grot włóczni musiał być wykonany podczas świętego czasu.
Parze kochanków udało się spełnić owe warunki, lecz tu autorzy podają dwie wersje zdarzeń: jedna mówi, że zamordowali Llew Llawa, druga zaś, że ten, choć ciężko ranny, zdołał uciec zmieniając się wpierw w orła. Gwydion – mszcząc się za zabójstwo lub próbę zabójstwa siostrzeńca – zamienił Blodeuwedd w sowę, ptaka skazanego na samotne polowanie nocą.
Chociaż samo imię Blodeuwedd nie pojawia się we wczesnej poezji walijskiej, pojawia się nawiązanie do Gwydiona i Matha tworzących kobietę z kwiatów we wierszu „Cad Goddau” („Bitwa drzew”), jednym z wierszy mitologicznych pt. Llyfr autorstwa Taliesina. Pojawia się ono jednak w wierszu „Tydi, dylluan tudwyll” („Sowo, zjawo ziemi”), którego autorstwo przypisuje się czasem Dafyddowi Ap Gwilymowi. W wierszu tym sowa opowiada, że była kiedyś kobietą, lecz została zmieniona w sowę przez Gwydiona w ramach kary za romans z Gronwem z Penllyn. W XIX wieku na nowo odkryto Mabinogion, który stał się inspiracją dla wielu pisarzy i artystów. Jednym z przykładów powrotu do tej tematyki jest sztuka w języku walijskim pt. „Blodeuwedd,” (1923-25) autorstwa Saundersa Lewisa. 

</doc>
<doc id="90336" url="https://pl.wikipedia.org/wiki?curid=90336" title="Abantowie">
Abantowie

Abantowie – starożytny lud grecki zamieszkujący wyspę Eubeję, spokrewniony z Jonami. Ich pierwotnymi siedzibami były miasta Chalkida i Eretria, później założyli miasto Aba, znane z wyroczni Apollina, od którego wzięli swoją nazwę. Jednak inna wersja głosi, że nazwa ludu Abantowie (gr. "Abantes") bierze się bezpośrednio od ich króla Abasa.
Według Herodota część ludu osiedliła się w Azji Mniejszej.

</doc>
<doc id="90338" url="https://pl.wikipedia.org/wiki?curid=90338" title="Llew Llaw Gyffes">
Llew Llaw Gyffes

Llew Llaw Gyffes – w mitologii celtyckiej urodzony jako kropelka syn Arianrhod i brat Dylana. Brat Arianrhod, Gwydiona, umieścił go w skrzyni i wychowywał.
Arianrhod rzuciła na Llew'a trzy klątwy zwane geasa: (1) że tylko ona będzie mogła nadać mu imię, (2) tylko od niej może otrzymać broń, i (3), że nie będzie miał ludzkiej żony - pozbawiła go więc trzech aspektów męskości. 
Mimo to, Gwydion go wychował, choć chłopiec nie miał imienia. Później Arianrhod zobaczyła, jak kropelka zabija strzyżyka jednym uderzeniem kamienia. Stwierdziła, iż jest on jasnym lwem o pewnej ręce, i nadała mu imię Llew Llaw Gyffes ("jasny lew o pewnej ręce"). Później Gwydion użył podstępu, na skutek którego matka uzbroiła chłopca. 
Llew stworzył sobie z kwiatów własną kobietę o imieniu Blodeuwedd. Blodeuwedd miała romans z Goronwym, i podstępem wykradła od niego sekret śmierci Llew'a, którego nie można było zabić ani w dzień, ani w nocy, ani w budynku, ani na wolnym powietrzu, ani gdy jechał konno ani gdy szedł, ani odzianego ani nagiego, ani przy użyciu jakiejkolwiek broni zrobionej zgodnie z prawem. Można go było zabić tylko o zmroku, owiniętego w sieć, z jedną nogą postawioną na kotle a drugą na kozie, przy użyciu broni wykutej w godzinach, w których nie wolno było jej kuć. W ten sposób doprowadziła do jego śmierci.
Llew stał się orłem, lecz Gwydion zamienił go znów w człowieka. Llew zabił Goronwy'ego, a Gwydion zamienił Blodeuwedd w sowę.

</doc>
<doc id="90341" url="https://pl.wikipedia.org/wiki?curid=90341" title="Kiecz">
Kiecz

Kiecz – osada słowiańska powstała w XIII w. nad jeziorem Wielimie. Istniała w rejonie dzisiejszego dworca PKS w Szczecinku. Jej mieszkańcy trudnili się rybołówstwem. Z czasem została wchłonięta przez rozprzestrzeniające się miasto. Obecnie jedynym śladem po osadzie są drewniane pale w rejonie ulicy 1 maja.

</doc>
<doc id="90342" url="https://pl.wikipedia.org/wiki?curid=90342" title="Arianrhod">
Arianrhod

Arianrhod (również Arianrod), („srebrne koło”) – postać w mitologii celtyckiej, córka Belusa i Don.
Przebywała ona na dworze króla o imieniu Math ap Mathonwy, który musiał opierać swoje stopy na kolanie dziewicy, o ile nie prowadził wojny - w przeciwnym razie chciał ją rozpocząć. Gdy jedna z jego dziewic, Goewin, została zgwałcona przez Gilfaethwy’ego, została zastąpiona przez siostrę gwałciciela, Arianrhod, która natychmiast urodziła Dylana i kropelkę.
Dylan był istotą morską, i natychmiast przeniósł się w odmęty oceanu. Kropelka natomiast został umieszczony w skrzyni przez brata Arianrhod, noszącego imię Gwydion. Matka rzuciła na niego trzy klątwy zwane geasa: (1) że tylko ona będzie mogła nadać mu imię, (2) tylko od niej może otrzymać broń, i (3), że nie będzie miał ludzkiej żony - pozbawiła go więc trzech aspektów męskości.
Mimo to, Gwydion go wychował, choć chłopiec nie miał imienia. Później Arianrhod zobaczyła, jak kropelka zabija strzyżyka jednym uderzeniem kamienia. Stwierdziła, iż jest on jasnym lwem o pewnej ręce, i nadała mu imię Llew Llaw Gyffes („jasny lew o pewnej ręce”). Później Gwydion użył podstępu, na skutek którego matka uzbroiła chłopca. Llew stworzył sobie z kwiatów własną kobietę o imieniu Blodeuwedd.

</doc>
<doc id="90344" url="https://pl.wikipedia.org/wiki?curid=90344" title="Kułan perski">
Kułan perski

Kułan perski, onager perski ("Equus hemionus onager") – podgatunek kułana azjatyckiego, zwierzę z rodziny koniowatych (Equidae), zaliczane do grupy półosłów. Żyją w niewielkich stadach na stepach południowo-zachodniej Azji.
Odmiana syryjska ma około 1 m wysokości w kłębie. Umaszczenie płowożółte, z pręgą na grzbiecie. Rzadko występują na półpustynnych obszarach południowego Turkmenistanu, Iranu, Afganistanu i Syrii.

</doc>
<doc id="90345" url="https://pl.wikipedia.org/wiki?curid=90345" title="Objawienie">
Objawienie

Objawienie – pojęcie odnoszące się do religii objawionych. Dla wyznawców danej religii jest to przesłanie lub wydarzenia, poprzez które Bóg, ich zdaniem, daje się poznać jednostkom lub grupom ludzi.
Objawienie w judaizmie.
W judaizmie objawienie spisane zostało w Torze i w pismach proroków.
Objawienie w chrześcijaństwie.
W chrześcijaństwie objawienie nie jest jednoznacznie rozumiane we wszystkich wspólnotach.
Objawienie w katolicyzmie.
Dla katolików objawienie związane jest ze spotkaniem Boga osobowego, który ukazuje się jako Stwórca i Zbawiciel, zapraszając wybranych, pojedynczych ludzi czy zespół – jak 12 apostołów – aby przez nich zaprosić wszystkich ludzi, by stali się dziećmi Bożymi, Ludem Bożym.
Objawienie w Piśmie Świętym.
Przykładem może być objawienie Imienia Bożego Mojżeszowi w Starym Testamencie (por. Wj 3,14). Zaś w Nowym Testamencie objawienie tajemnicy Jezusa jako Mesjasza Szymonowi Piotrowi: "Błogosławiony jesteś, Szymonie, synu Jony. Albowiem nie objawiły ci tego ciało i krew, lecz Ojciec mój, który jest w niebie" (Mt 16,17; por. Mk 8,27-30; Łk 9,18-21).
Aby potwierdzić prawomocność osób, przez które przekazywane było Objawienie, Bóg dokonywał w ich życiu różnych cudów i znaków. Cuda były jednym ze znaków prawdziwości Jezusa z Nazaretu. Najważniejszym potwierdzeniem prawdziwości Objawienia w Jezusie było Jego Zmartwychwstanie. Zmartwychwstałe ciało Jezusa stało się Nową Świątynią (por. J 2,18; 4,23-26), posłany został Duch Święty, który przyjmujących Zmartwychwstałego jako Mesjasza "doprowadza do całej prawdy" (por. J 16,13). Cuda potwierdzające towarzyszyły także nauczaniu apostołów (por. Mk 16,20; Dz 9,34-35). Wszyscy, którzy przyjęli ich kerygmat, stali się duchowym ciałem zmartwychwstałego Jezusa (por. Kol 1,18; Ef 1,22; 5,23).
Tradycja i Pismo Święte jako źródło poznania Objawienia.
Objawienie zostało dane Kościołowi w Chrystusie poprzez nauczanie Dwunastu apostołów oraz Ewangelistów. Podstawowym nośnikiem Objawienia, przekazywanego z pokolenia na pokolenie, jest żywa Tradycja Kościoła oraz spisane za życia apostołów Pismo Święte Nowego Testamentu, które jest ściśle powiązane z Biblią Hebrajską (Stary Testament). Zgodnie z nauczaniem Kościoła katolickiego stanowią one jedno nierozdzielne źródło poznania Objawienia.
Podobną postawę można znaleźć w Cerkwiach Prawosławnych. Powstałe w okresie Reformacji wspólnoty i organizacje chrześcijańskie odrzuciły Tradycję, nie uznając jej za autentyczny nośnik Objawienia, i przyjęły Pismo Święte jako jedyne jego źródło.
Objawienie publiczne a objawienia prywatne.
Tradycja i Pismo Święte, wzajemnie ściśle ze sobą powiązane, stanowią tzw. „objawienie publiczne” (łac. "revelatio"). Należy odróżnić od niego „objawienia prywatne” (łac. "apparitio"). Uznane przez Kościół objawienia prywatne są rozumiane jako pomoc w odczytaniu i praktykowaniu objawienia publicznego w życiu Kościoła. Np. objawienia w Lourdes (1858) pomogły rozpowszechnić i utwierdzić wśród wiernych i duchowieństwa wiarę w niepokalane poczęcie Maryi, Matki Bożej. Dogmat o Niepokalanym Poczęciu ogłoszony został przez papieża Piusa IX cztery lata wcześniej (1854). Objawienia prywatne nie mają zatem merytorycznego wpływu na treść dogmatów i podstaw wiary, mogą mieć wpływ na ich rozumienie i przyjęcie, a czasem pośrednio na sposób ich formułowania.
Katolicy nie są zobowiązani do wiary w objawienia prywatne, nawet jeśli zostały one uznane przez Kościół za autentyczne.
Objawienie w innych wyznaniach chrześcijańskich.
Kwakrzy silnie akcentują rolę osobistego wewnętrznego objawienia. Za podstawę ich wyznania, w zasadniczych kwestiach zgodnego z wyznaniem protestanckim, można uważać ich wiarę w nadnaturalne, pochodzące od Boga światło, które jest obecne w sercu człowieka. Doświadczenie iluminacji (oświecenia) jest rozumiane jako wyraz działania Ducha Świętego, a jednocześnie wyraz bezpośredniego działania Boga w duszy człowieka.
Zielonoświątkowcy kładący duży nacisk na osobiste przeżywanie wiary dostrzegają źródło objawienia w postaci darów Ducha Świętego – w tym prorokowanie.
Mormoni podkreślają rolę objawienia jakie miał Joseph Smith oraz że Księga Mormona jest Słowem Bożym. Podczas działalności misyjnej przywiązują dużą wagę do dawania własnego świadectwa w tym zakresie. Pokładają też wiarę w obecność proroków żyjących obok nas, życiem zwykłych ludzi.
Dla mariawitów, kolejnym źródłem Objawienia obok Pisma Świętego i Tradycji jest Dzieło Wielkiego Miłosierdzia, objawienia św. Marii Franciszki Kozłowskiej spisane w latach 1893-1918.
Świadkowie Jehowy uważają, że obecnie nie ma już potrzeby, aby przez objawienia, znaki i cuda dowodzić, że Bóg przeniósł swą łaskę z narodu izraelskiego na prawdziwy zbór chrześcijański. Apostoł Paweł wyjaśnił, że cudowne dary w końcu zanikną. Miał nastać czas, kiedy przestaną stanowić znak ułatwiający rozpoznawanie prawdziwych chrześcijan (1 Kor 13:8-13).
Objawienie w islamie.
Objawienie w islamie – zostało spisane w Koranie.
Objawienie w kulturze europejskiej.
 Począwszy od epoki oświecenia, w kulturze europejskiej dostrzega się szeroko rozprzestrzenioną nieufność w stosunku do Objawienia Bożego, rozumianego jako wydarzenie historyczne, jako spotkanie z żywym Bogiem w ramach historii zbawienia. Zaczęto przeciwstawiać Objawieniu poznanie czysto rozumowe, czerpiące dane jedynie z ludzkiego, empirycznie sprawdzalnego, doświadczenia. Jako przejaw takiego racjonalizmu w czasie Rewolucji francuskiej wnętrze paryskiego kościoła Saint Sulpice zdemolowano i zamieniono na "Świątynię Zwycięstwa", gdzie czczono Boga jako Najwyższy Byt i Najwyższy Rozum. Podejście racjonalistyczne stawia w opozycji dwa rodzaje poznania: poznanie przez intelekt i poznanie przez wiarę, przez objawienie Boże. Przeciwstawienie to spotkało się z krytyką Jana Pawła II w encyklice Wiara i rozum (1998), a także w wykładzie ratyzbońskim – wystąpieniu Benedykta XVI na uniwersytecie w Ratyzbonie w (2006), gdzie papież określił islam jako religię objawienia, nie uwzględniającą racji rozumowych.

</doc>
<doc id="90346" url="https://pl.wikipedia.org/wiki?curid=90346" title="Język nauruański">
Język nauruański

Język naurański ("dorerin Naoero") – język z grupy języków oceanicznych używany przez 10 tys. mieszkańców Nauru.
Jego użytkownicy to głównie osoby dorosłe. Większość z nich posługuje się również językiem angielskim.

</doc>
<doc id="90347" url="https://pl.wikipedia.org/wiki?curid=90347" title="Koscierzyna">
Koscierzyna



</doc>
<doc id="90348" url="https://pl.wikipedia.org/wiki?curid=90348" title="Beli">
Beli

Beli, Belenus („lśniący”) – w mitologii brytańskiej, szczególnie w Galii (później od Italii po Brytanię), bóg płodności i słońca, mający w swej pieczy owce i bydło. Jego małżonką była Belisama. W Irlandii znany był jako Bile („święte drzewo”). Mógł być identyczny z Belatu-Cadrosem.
W Walii uważano go za męża Danu i ojca takich postaci, jak Dagda, Dian Cecht, Lir, Lugh, Gwydion, Govannon, Arianrhod, Gilfaethwy i Amaethon. Mimo szerokiego rozprzestrzenienia jego kultu, wiadomości o nim są wyjątkowo skąpe. 
Kult.
Jego świętem było Beltaine („Ogień Bela”) przypadające w dniu 1 maja. Zapalano wtedy ognie oczyszczające, zmuszając bydło, by przeszło między nimi przed wyjściem na pastwisko. Jego kult istniał również wśród Celtów zamieszkujących Galię (Akwitanię, Burgundię, ziemie Ligurów) i północną Italię, lecz także Brytanię, Irlandię i Walię. Na obszarach opanowanych przez Rzymian został utożsamiony z Apollonem. Był głównym bóstwem Noricum, jako Apollonowi oddawano mu szczególną cześć w Akwilei. Miano jego przetrwało w niektórych nazwach miejscowych, jak np. londyńskiego Billingsgate. 

</doc>
<doc id="90349" url="https://pl.wikipedia.org/wiki?curid=90349" title="Język niue">
Język niue

Język niue – język z grupy języków polinezyjskich, używany pierwotnie na wyspie Niue. Ma ok. 6 tys. użytkowników, z tego ponad tysiąc na Niue (2011), wielu także wśród emigrantów z Niue na Nowej Zelandii.
Język niue jest blisko spokrewniony z językiem tonga, z którym tworzy podgrupę tongijską języków polinezyjskich.
Dwa główne dialekty języka niue to:

</doc>
<doc id="90351" url="https://pl.wikipedia.org/wiki?curid=90351" title="Belenus">
Belenus



</doc>
<doc id="90352" url="https://pl.wikipedia.org/wiki?curid=90352" title="Belus">
Belus



</doc>
<doc id="90353" url="https://pl.wikipedia.org/wiki?curid=90353" title="Bel (jednostka)">
Bel (jednostka)

Bel – logarytmiczna jednostka miary wielkości ilorazowych, oznaczana symbolem B. Jest wielkością bezwymiarową (liczbą niemianowaną), zaś określenia "bel" lub "decybel" używa się, aby zasygnalizować, że użyto miary ilorazowo-logarytmicznej.
W wypadku pomiaru mocy, co jest często realizowane w elektronice, wzór ma postać:
gdzie:
Zamiast jednostki bel stosuje się najczęściej jednostkę podwielokrotną, która nosi nazwę decybel (dB):
W innych zastosowaniach zamiast ilorazu mocy występuje iloraz dowolnych innych wielkości fizycznych charakteryzujących pewien układ (zob. decybel).
Jednostkę bel stosuje się zwłaszcza w tych dziedzinach, gdzie ma się do czynienia z detekcją lub pomiarem wpływu sygnału czy zjawiska na układy biologiczne (głośność, moc akustyczna źródła, stopień wzmocnienia sygnału itp.), które reagują na sygnały zgodnie z prawem Webera-Fechnera, czyli w sposób nieliniowy. Zawsze określa się przy tym pewien poziom odniesienia, w stosunku do którego obliczany jest iloraz, np. w przypadku wielkości akustycznych poziomem odniesienia jest zazwyczaj próg słyszalności, który wynosi 10−12 W/m².
Przykład.
Przyjmując przykładowo głośność 60 dB (rzadko używane bywa w takich przypadkach równoważne 6 B) oznacza to, że sygnał akustyczny jest milion razy (106) silniejszy od progu słyszalności, a 90 dB – miliard razy (109) silniejszy. Wynika to z następujących rachunków, w których formula_5 oznacza próg słyszalności:

</doc>
<doc id="90354" url="https://pl.wikipedia.org/wiki?curid=90354" title="Belenos">
Belenos



</doc>
<doc id="90356" url="https://pl.wikipedia.org/wiki?curid=90356" title="Benjamin Constant">
Benjamin Constant

Henri Benjamin Constant de Rebecque (ur. 25 października 1767 w Lozannie, zm. 8 grudnia 1830 w Paryżu) – szwajcarski pisarz francuskiego pochodzenia, filozof i działacz polityczny stronnictwa liberalnego we Francji od czasów Dyrektoriatu do Restauracji Burbonów. Uchodzi za jednego z ojców liberalizmu.
Życiorys.
Urodził się w protestanckiej, arystokratycznej rodzinie szwajcarskiej pochodzenia francuskiego jako syn Louis-Arnold-Juste Constant de Rebecque, pułkownika w służbie holenderskiej. Jego matka, Henriette-Pauline z domu de Chandieu-Villars, zmarła wkrótce po porodzie. Był więc, na zlecenie ojca, wychowywany przez obie babki a potem głównie przez guwernerów. Wcześnie opanował grekę, łacinę, następnie język angielski oraz niemiecki. Ponadto interesował się lekturą autorów starożytnych i francuskich.
Jako czternastolatek rozpoczął naukę w Brukseli, w Holandii, potem na protestanckim uniwersytecie Erlangen, a stamtąd po pojedynku, ojciec go wyprawił do Szkocji na Uniwersytet Edynburski (1783–1785). W 1786 r. przybył do Paryża, tam zetknął się z politykami i myślicielami przygotowującymi rewolucję i z kobietami m.in. w salonach literackich. Tam też nawiązał długoletnią znajomość z holenderską pisarką, Isabelle de Charrière, od wielu lat korespondentką jego stryja, David-Louisa, barona de Constant de Rebecque, seigneur d'Hermenches et Villars-Mendraz (1722–1785). Z nią powrócił do jej posiadłości w kantonie Neuchâtel w 1787 r. 
W marcu 1788 za pośrednictwem ojca, został szambelanem na dworze w Brunszwiku. Tam w maju 1789 poślubił Johannę Wilhelminę Luizę, zwaną "Minna", baronównę de Cramm (1758-1825) i został attaché w ambasadzie. W styczniu 1793 r. poznał Charlottę de Hardenberg (1769-1845), córkę innego attaché na dworze i bratanicę Karla Augusta Hardenberga, zamężną od 1787 z Wilhelmem Albrechtem Christianem, baronem von Mahrenholz (1752-1808), i z którą bardzo sobie przypadli do gustu. Charlotta wzięła rozwód a w tym samym czasie Constantowie stanęli do separacji w marcu 1793 r. Rozwód ostatecznie otrzymali w listopadzie 1795 r. Cały zaś początek Rewolucji spędził za granicą. 
W 1794 w Szwajcarii poznał błyskotliwą i uczuciową kobietę, z którą miał dziecko i burzliwą relację do 1810 r. Była to Germaine de Staël, której towarzyszył przez okres porewolucyjny, z którą dzielił pochodzenie oraz liberalne poglądy polityczne i skupisko wokół niej w szwajcarskim pałacu "Coppet" jakie stanowił krąg międzynarodowy intelektualistów, określany obecnie mianem „Grupy z Coppet", któremu de Staēl przewodziła przez 15 lat (1803–1817). Grupa ta była jednym z ważnych ośrodków wymiany myśli i tworzenia idei w ówczesnej Europie. Poróżnieni zostali m.in. kwestią Napoleona Bonapartego i ostatecznie jego oddaniem dla Charlotty de Hardenberg, którą w sekrecie poślubił w 1808 r.
W latach 1796–1797 Constant opublikował trzy broszury na tematy bieżącej polityki francuskiej. Potępił w nich jakobiński terror. W 1797 r. Constant uzyskał francuskie obywatelstwo na podstawie pochodzenia swej matki, co mu umożliwiło partycypowanie w życiu politycznym Francji. W 1799 r. za zgodą Napoleona Bonapartego został mianowany członkiem Trybunatu. Tam dał się poznać jako przeciwnik rodzącej się dyktatury i tworzył opozycję broniącą wolności obywatelskich. Postulował wzmocnienie roli Trybunatu w procedurze ustawodawczej. Jego poczynania wywołały irytację Napoleona, dlatego z końcem 1801 r. został przez Bonapartego skreślony z listy Trybunów. W roku 1802 stracił możliwość działalności politycznej co rozpoczęło okres jego życiowych niepowodzeń. W trakcie kryzysu władzy Napoleona Constant ponownie zaangażował się w politykę. Po upadku Bonapartego w 1814 roku wrócił do Paryża, gdzie początkowo poparł dynastię Burbonów. Jako zwolennik restauracji bronił idei ograniczonych rządów konstytucyjnych. Już wtedy zarzucano mu chwiejność poglądów.
W kwietniu 1815 roku podjął współpracę z Napoleonem. Opracował Akt dodatkowy do konstytucji Cesarstwa, za co otrzymał stanowisko radcy stanu. W latach 1819–1822 oraz 1824–1830 zasiadał w Izbie Deputowanych jako jeden z przywódców liberalnej opozycji. W 1830 poparł zwycięską rewolucję lipcową. Zmarł 8 grudnia 1830 roku, a jego pogrzeb w Paryżu przemienił się w wielką demonstrację patriotyczną.
Constant był autorem dzieł literackich, największą sławę zdobył dzięki, napisanej jesienią 1806 roku, powieści autobiograficznej „Adolf”. Znacznie większy był jego wkład w dziedzinę filozofii politycznej. Benjamin Constant – autor dzieł politycznych, broszur i artykułów – uchodzi za jednego z ojców liberalizmu.
Dużą wagę przywiązywał do dzieł poświęconych religii, nad którymi pracował przez ponad 40 lat, wielokrotnie zmieniając koncepcje. Ostatecznie publikacja "De la religion, considérée dans sa source, ses formes et ses développements" przybrała monumentalną 5-tomową formę, ale to filozoficzno-historyczne dzieło poświęcone fenomenowi religii nie przyniosło autorowi oczekiwanej sławy.
Wolność w koncepcji Constanta.
W myśli Constanta możemy wyróżnić kilka znaczeń wolności. Podstawą wolności jest, coraz bardziej pojmujący swoją odrębność i domagający się swoich spraw, człowiek. Constant, rozdzielając życie człowieka na sferę prywatną i publiczną, uważa, że wolnością jest prawo jednostki do sfery prywatności niezależnej od władzy i innych osób. Wolność ta ma być zagwarantowana prawem – prawem do własności i aktywnego działania w społeczeństwie. Jednostka ma mieć możliwość wolnego wyrażania swoich przekonań, formułowania myśli. Z tych praw wynikać mają wolności polityczne, takie jak możliwość zrzeszania się czy wolność religijna. Za niezbędną uznaje również wolność prasy. Jedynym ograniczeniem wolności człowieka ma być wolność innej jednostki.
Sformułowaną przez siebie nowożytną koncepcję wolności przeciwstawia koncepcji starożytnej. Według Constanta wolność starożytnych ogranicza się wyłącznie do udziału w rządach, do wolności w sferze publicznej. Spełnieniem wolności starożytnych było prowadzenie działań, dzięki którym zbiorowość dokonywała wyboru sposobu życia. Wolność starożytna była więc wyrazem prymatu społeczeństwa nad jednostką. Constant krytycznie oceniał przesłanie rewolucji francuskiej. Samego Jana Jakuba Rousseau uważał za głównego przeciwnika ideowego. Uznawał go za odpowiedzialnego za terror jakobinów i reżim Napoleona. Constant zdecydowanie odrzucał jego koncepcję suwerenności ludu, pozwalającą postawić interes całości ponad interesami jednostki. Według Constanta próba wprowadzenia klasycznego etosu wolności jest głównym błędem rewolucjonistów francuskich. Wynikało to z ich niezrozumienia różnicy między tymi dwoma rodzajami wolności. Isaiah Berlin, słynny filozof oxfordski uważał Constanta za najbardziej wpływowego w jego rozmyślaniach o wolności.
Wizja ustrojowa.
Na podstawie własnych spostrzeżeń oraz dzieła Monteskiusza zwracał uwagę na konieczność dobrej organizacji władzy. Władza według pomysłu Constanta ma być przede wszystkim ograniczona, tak by nie naruszać wolności jednostki.
Constant uważa, że nie podmiot, a zakres władzy jest problemem, ponieważ nawet rządy ludu mogą być despotyczne i narzucać swoją wolę jednostce. W demokracji ceni jednak zasadę reprezentacji. Ma to być nieskrępowana i uwzględniająca głos wszystkich władza. Jest twórcą nowoczesnej teorii monarchii konstytucyjnej. Koncepcję tę tworzy, poszerzając trójpodział władzy Monteskiusza o władzę królewską – regulującą i pośredniczącą między innymi władzami. Władza królewska ma być jednocześnie neutralna i nie brać aktywnego udziału w polityce. Władza wykonawcza ma należeć do ministrów odpowiedzialnych przed królem. Władza prawodawcza ulega natomiast podziałowi na reprezentacyjną trwałą (sprawowaną przez wyższą izbę parlamentu) oraz reprezentacyjną opinii (sprawowaną przez izbę niższą). Poza niezawisłą, oddzieloną od pozostałych władz, władzą sądowniczą, w koncepcji Constanta pojawia się jeszcze władza municypalna, należąca do samorządu mieszkańców prowincji. W założeniu miała ona tworzyć przeciwwagę dla władzy centralnej, przeciwstawiać się jej przerostowi. W idei Constanta władza ma być trzymana w ryzach przez prawo, czyli ograniczona. Ma być jednocześnie skuteczna, a więc silna.
Wielkimi zwolennikami tez konstytucyjnych Constanta byli kaliszanie – szlacheckie liberalne stronnictwo działające w latach 1820–1831 w Sejmie Królestwa Polskiego. W czasie powstania listopadowego jeden z przywódców kaliszan, Wincenty Niemojowski, opublikował wybór pism politycznych Constanta zatytułowany „O monarchii konstytucyynéy i rękoymiach publicznych”.
W Polsce wydano ponadto dzieła literackie i biograficzne Benjamina Constanta: "", "Czerwony kajet", "Dzienniki poufne".
Twórczość.
Po francusku:
Jego "Œuvres Complètes", są nadal w trakcie publikacji (dotychczas ukazało się 17 tomów jego prac oraz siedem tomów korespondencji, w sumie 21 woluminów). Jest także wydanie jego zapisków autobiograficznych "Écrits autobiographiques – Littérature et politique – Religion" w serii "Bibliothèque de la Pléiade" (édition et préface d'Alfred Roulin, 1957).

</doc>
<doc id="90357" url="https://pl.wikipedia.org/wiki?curid=90357" title="Bile">
Bile



</doc>
<doc id="90358" url="https://pl.wikipedia.org/wiki?curid=90358" title="Ogmios">
Ogmios



</doc>
<doc id="90360" url="https://pl.wikipedia.org/wiki?curid=90360" title="Oengus Mac Oc">
Oengus Mac Oc



</doc>
<doc id="90361" url="https://pl.wikipedia.org/wiki?curid=90361" title="Osioł zwyczajny">
Osioł zwyczajny

Osioł zwyczajny ("Equus asinus") – udomowiony gatunek ssaka z rodziny koniowatych (Equidae). Charakteryzuje się dużą głową, długimi uszami, cienkim ogonem z kitą na końcu, małymi wymaganiami pokarmowymi i odpornością na brak wody.
W stanie dzikim występuje osioł nubijski ("Equus africanus") z podgatunkami (osioł nubijski i osioł somalijski). W wielu regionach świata użytkowana przez człowieka jest jego udomowiona forma – osioł zwyczajny ("Equus asinus"). Wyselekcjonowano 78 ras, m.in.: osioł kataloński, osioł poitou, osioł asinara, osioł andaluzyjski, osioł krapass, osioł ponui, osioł prowansalski, american mammoth donkey.
Udomowienie.
Osioł został udomowiony przez człowieka wcześniej niż koń. Pierwsze informacje dotyczące udomowienia pochodzą z Doliny Nilu z ok. 4000 p.n.e., czyli 6 tys. lat temu. Na tych terenach występowały obydwa żyjące do dzisiaj podgatunki osła afrykańskiego. Przypuszcza się, że z ich krzyżówek powstał osioł domowy ("Equus africanus" f."asinus").
Krzyżowanie z innymi gatunkami.
Osły mogą krzyżować się z innymi koniowatymi, ale ich potomstwo przeważnie jest bezpłodne. Potomek ogiera osła z klaczą konia to muł, zaś klaczy osła i ogiera konia to osłomuł. Hodowcy dopuszczają do tego typu mieszanek przez wzgląd na dużą użytkowość tych zwierząt. Muły są bardziej wytrzymałe i silniejsze i ze względu na to ta krzyżówka jest bardziej popularna, osłomuły spotyka się rzadko.
Użytkowanie.
Osły wykorzystuje się najczęściej jako zwierzęta juczne, rzadziej jako wierzchowe lub pociągowe, a ostatnio w onoterapii. Często są trzymane w ogrodach zoologicznych. Wyhodowano wiele ras, różniących się ubarwieniem, wielkością i temperamentem.
Salami.
Mięso osła (wbrew obiegowej opinii) jest tradycyjnym składnikiem zaledwie jednego rodzaju salami – suchej, wędzonej kiełbasy z dodatkiem drobno pokrojonej słoniny i przypraw. Obecnie w wielu krajach odchodzi się od hodowli osłów, a salami jest produkowana głównie z wieprzowiny, wołowiny, koniny lub dziczyzny.
Symbolika.
W symbolice chrześcijańskiej osioł może być symbolem rozpusty, ale też skromności i pokory.
W polszczyźnie osioł symbolizuje: głupotę, tępotę ("osioł skończony" ‘kompletny głupiec, dureń’), upór ("uparty jak osioł" o człowieku: ‘bardzo uparty’), ciężką pracę ("haruje jak osioł" pot. 'ktoś pracuje bardzo ciężko’).
W USA symbol Partii Demokratycznej.

</doc>
<doc id="90362" url="https://pl.wikipedia.org/wiki?curid=90362" title="Zespół roślinności">
Zespół roślinności

Zespół roślinny, asocjacja roślinna, fitoasocjacja (skrót: Ass. od association) – najniższa kategoria syntaksonomiczna. Jest to naturalne zbiorowisko roślinne o charakterystycznym, określonym składzie gatunkowym i charakterystycznej kombinacji gatunków, wśród których szczególnie ważną rolę odgrywają tzw. gatunki charakterystyczne, występujące niemal wyłącznie w tym zespole. W charakterystyce zespołu roślinnego wyróżnia się gatunki przewodnie, wyróżniające, towarzyszące i przypadkowe (jest to opis tzw. wierności) oraz określa się częstość występowania gatunków (czyli tzw. stałość). Zespół roślinny jest bytem abstrakcyjnym powtarzającym się w czasie i przestrzeni w podobnych warunkach przyrodniczych. Konkretnie realizujące się w rzeczywistości w przyrodzie zbiorowiska roślinne (fitocenozy) mogą być do niego przyrównywane, jeśli spełniają określone kryteria.
Tak pojmowana jednostka roślinności ma charakter taksonomiczny (syntakson). Hierarchia syntaksonów jest wzorowana na hierarchii taksonów. Syntaksony, podobnie jak taksony, są określane nazwami łacińskimi zgodnie z zasadami syntaksonomii regulowanymi przez Kodeks Nomenklatury Fitosocjologicznej ("Code of Phytosociological Nomenclature") przygotowywany przez IAVS (Międzynarodowe Stowarzyszenie Fitosocjologiczne), np.:

</doc>
<doc id="90364" url="https://pl.wikipedia.org/wiki?curid=90364" title="Mustang (rasa koni)">
Mustang (rasa koni)

Mustang – rasa zdziczałych koni, wywodzących się od koni przywiezionych do Ameryki Północnej z Hiszpanii w XVI wieku przez hiszpańskich konkwistadorów. Część przywiezionych przez nich koni, w różnych okolicznościach dostała się na wolność i wtórnie zdziczała, tworząc na prerii nową rasę bardzo wytrzymałych koni zwanych mustangami. Konie udomowione uciekały z zagród i dołączały do dzikich stad, lub dzikie ogiery same uprowadzały klacze. Także podczas bitew, konie które przeżyły a utraciły jeźdźców dziczały i dołączały do stad mustangów, lub tworzyły własne stada.
Mustangi żyją w niewielkich stadach. W XVIII wieku bardzo liczna rasa występująca w Stanach Zjednoczonych (około 5 milionów osobników). Obecnie prawie wytępiony, nieliczne osobniki (około 10 tysięcy) znajdują się pod ochroną od 1971. Pomimo tego nadal padają ofiarą farmerów i hodowców bydła. Słowo "mustang" pochodzi od hiszpańskiego "mesteno", co oznacza "bez właściciela".
Pochodzenie i populacja.
Mustangi pojawiły się na skutek działalności człowieka. Jako hiszpańskie konie uciekły człowiekowi i zdziczały. Swoim działaniem człowiek o mało nie doprowadził do ich wyginięcia. Pod koniec XVIII wieku było ich około 5 milionów. Kiedy zaczęto uprawiać prerię, zaczęto również zabijać mustangi. Ginęły one tysiącami. Najwięcej zabito ich jednak w XX wieku, kiedy to w trakcie I wojny światowej strzelano do nich ze względu na ich skórę i mięso oraz żeby zapewnić pokarm zwierzętom domowym.
Wygląd.
Mustang, który jest spokrewniony ze wszystkimi rasami koni, niewiele się od nich różni. Większość z nich posiada cechy swoich hiszpańskich przodków – czyli głowa o prostym lub garbonosym profilu oraz charakterystyczna sylwetka. Przeciętna wysokość w kłębie 142 cm, mają silne nogi, zwarty tułów, mocne, małe kopyta, są wytrzymalsze i mają silniejsze uzębienie niż konie udomowione. Krzyżówki z innymi rasami koni spowodowały, że mustangi nie mają określonej maści. Średnia długość życia mustanga wynosi około 20 lat.
Pożywienie.
Tak jak cała rodzina koniowatych, tak i mustang odżywia się jedynie roślinami (trawa, zioła, nasiona i liście). Mustangi żyjące na amerykańskich preriach przystosowały się do panujących tam surowych warunków. Nauczyły się między innymi rozbijać lód w zamarzniętych przeręblach, a także wytrzymywać wiele dni bez pożywienia i wody. Mustangi w dużej mierze przyczyniają się do rozsiewania roślin; niestrawione nasiona niektórych gatunków roślinnych wydalane są wraz z odchodami mustangów.
Tabuny.
Mustangi, aby ochronić się przed swoimi naturalnymi wrogami między innymi wilkami, kojotami, pumami, tworzą niewielkie tabuny, składające się z dorosłego ogiera (6-letniego), różnej liczby dorosłych klaczy (liczba waha się od 2 do 18 osobników) oraz źrebiąt. Łącząc się w stada, szybciej znajdują pożywienie. 3-letni ogier jest wydalany ze stada i tworzy wraz z innymi ogierami bez własnego stada nową grupę. Każde stado posiada własne terytorium, którego broni i na którym poszukuje pożywienia. Mustangi tolerują inne stada na skraju swojego terytorium, a z czasem w obronie przed wrogiem łączą się z nimi. Każde stado posiada tak zwaną "klacz-przewodniczkę", która w razie niebezpieczeństwa prowadzi stado w bezpieczne miejsce, podczas gdy ogier pozostaje, aby stawić czoło niebezpieczeństwu. Często dochodzi do walk między młodymi ogierami a "przewodnikiem stada" o klacze.
Występowanie i sytuacja mustangów obecnie.
Mustangi w niewielkiej liczbie występują w co najmniej 10 zachodnich amerykańskich stanach, z których ponad połowa żyje w stanie Nevada.
Nadzór nad mustangami sprawuje federalny "Urząd Zagospodarowania Terenu" – BLM (Bureau of Land Management). Jego zadaniem jest ochrona i zarządzanie stadami żyjącymi na podległych mu terenach. Ponieważ mustangi w dzisiejszych czasach mają niewielu naturalnych wrogów, BLM musi kontrolować ich liczbę poprzez przekazywanie dzikich koni w celu udomowienia, lub poprzez odstrzał nadliczbowych koni.
Rozmnażanie.
Okres godowy klaczy trwa od kwietnia do lipca. Ciąża trwa od 330 do 335 dni (około 11 miesięcy). Oznacza to, że źrebię rodzi się w okresie wiosennym lub letnim, co daje mu czas na dorośnięcie przed zimą. Kiedy klacz ma się oźrebić, odłącza się od stada w poszukiwaniu odpowiedniego miejsca. Zazwyczaj klacz rodzi jedno źrebię, rzadziej dwa. Tak jak inne koniowate, tak i źrebak mustanga, staje i porusza się o własnych siłach już kilka godzin po narodzinach. Razem z matką wraca do stada kilka dni po przyjściu na świat. Ogier nie toleruje innych ogierów w stadzie, dlatego kiedy źrebię osiąga 3 lata zostaje ze stada wyrzucone. 3-letni ogier jest jednak zbyt słaby, aby przyciągnąć inne klacze i utworzyć własne stado, dlatego trzyma się razem z innymi wyrzuconymi ogierami. Najczęściej tworzą własne stado w wieku 6 lat.

</doc>
<doc id="90366" url="https://pl.wikipedia.org/wiki?curid=90366" title="Dyktatura proletariatu">
Dyktatura proletariatu

Dyktatura proletariatu – w doktrynie marksistowskiej forma sprawowania władzy, na etapie następującym bezpośrednio po rewolucji proletariackiej.
Myśl marksistowska.
W pracy "Walki klasowe we Francji, 1848–1850" Karol Marks po raz pierwszy zastosował termin „dyktatura proletariatu”.
Karol Marks posługując się terminem „dyktatura” miał na myśli przejęcie środków produkcji, jak i instytucji państwowych przez reprezentantów klasy robotniczej, którzy zastąpią dawnych reprezentantów klas posiadających (obalenie „dyktatury burżuazji”). Wobec nieuniknionego oporu burżuazji przemiana ta miała być dokonana przemocą i z udziałem terroru. Stan dyktatury proletariatu miał być przejściowy, a po jego zaprowadzeniu wszystkie klasy miały być zniesione (co w rzeczywistości nigdy nie nastąpiło).
Za przykład dyktatury proletariatu Marks stawiał Komunę Paryską. Podkreślał stały kontakt jej rządu z masami oraz realizowanie ich oczekiwań, a z drugiej strony całkowitą obieralność i odwoływalność jej funkcjonariuszy, kolegialność organów władzy oraz szczególne zainteresowanie przejmowaniem kontroli nad zakładami pracy przez pracowników. Także Engels, pytany o dokładne znaczenie terminu „dyktatura proletariatu” wskazywał, że najlepiej można go zrozumieć, studiując dzieje Komuny (co dotyczyło także konieczności stosowania terroru).
Równocześnie jednak Marks widział w terrorze metodę „oczyszczenia” społeczeństwa. W emocjonalnym komentarzu do stłumienia powstania wiedeńskiego w listopadzie 1848 roku pisał:
Jak zauważył Edward Radzinski, myśl ta zaintrygowała Stalina do tego stopnia, że w swoim egzemplarzu książki Karla Kautsky’ego dodał on przy cytacie z Marksa adnotację, zauważając, że „terror jest najszybszą drogą do nowego społeczeństwa”.
Leninizm.
Włodzimierz Lenin kategorycznie odrzucał reformistyczne interpretacje marksizmu, zwłaszcza te postulujące możliwość powstania państwa socjalistycznego bez gwałtownej rewolucji. W pracy "Państwo a rewolucja" (1917) analizował szczegółowo pisma Marksa i Engelsa, odrzucając wszelkie socjaldemokratyczne wykładnie, które mogłyby sugerować co innego. Lenin zarzucał im „fałszowanie marksizmu” i „oportunizm” i podkreślał, że pisma Engelsa są „istnym panegirykiem na rzecz brutalnej rewolucji” (pojęcie „brutalna rewolucja” pojawia się w tym rozdziale 11 razy).
Zastanawiając się nad formą ustroju państwowego, jaka mogłaby po rewolucji zastąpić w Rosji carat, Włodzimierz Lenin doszukiwał się analogii między obieralnymi organami władzy czasów Komuny Paryskiej a radami robotniczymi, jakie powstawały w Rosji w czasie rewolucji 1905. Według Lenina nowy system władzy miał być oparty na systemie rad robotniczych, żołnierskich i chłopskich, zaś gospodarka miała znajdować się pod kontrolą pracowniczą. Równocześnie Lenin uznał aparat bezpieczeństwa za kluczowy dla dokonywania w Rosji dalszych społecznych przemian. Wkrótce po rewolucji październikowej przywrócił karę śmierci i powołał WCzK, która pod kierownictwem Feliksa Dzierżyńskiego rozpoczęła zwalczanie opozycji politycznej i uruchomiła sieć obozów koncentracyjnych.
Zasadę tę wyraził również Nikołaj Bucharin w "Programie RKP(b)" (poprzedniczki KPZR):
Z kolei dla Trockiego, „militaryzacja pracy” i „przymus pracy” były naturalnymi metodami, jakie państwo proletariackie musi przedsięwziąć w stosunku do mas, które mają naturalną skłonność do lenistwa. Terror jest uzasadnionym środkiem, mającym wyrwać masy z wyuczonego konserwatyzmu i jest usprawiedliwiony przez cel, jakim jest socjalistyczna równość w przyszłości.
Narzędziem realizacji dyktatury proletariatu w ZSRR i państwach satelickich (jak PRL) była cała administracja państwowa, organy ścigania oraz wymiar sprawiedliwości. Za burżuazyjne i sprzeczne z zasadami państwa socjalistycznego uznawano pojęcie „interesu indywidualnego” (jednostkowego), nad który przedkładano interes społeczny (kolektywny). Wszystkie wymienione instytucje stały na straży tego ostatniego, działając jako aktywny uczestnik walki klas. Konsekwencją takiego podejścia były liczne procesy pokazowe i mordy sądowe.
W 1949 publicyści francuskiej gazety „Esprit” komentując proces pokazowy przeciwko kardynałowi Mindszentyemu i jego współpracownikom zauważyli:
Kolejne fale masowych represji przetaczały się przez ZSRR w latach 1918–1921, 1928–1931, 1934–1935, 1937–1938, 1943–1946, 1948–1953, największe nasilenie osiągając w latach 30.,w okresie władzy Stalina.
Krytyka.
Koncepcje Lenina dotyczące dyktatury proletariatu podlegały mocnej krytyce ze strony Karla Kautskiego. Wskazywał on na to, że według bolszewików można było dziedziczyć klasowość, krytykował także podobieństwa konstytucji radzieckiej do konstytucji Prus z 1848 roku. Kolejną krytyką była krytyka ze strony Róży Luksemburg. Według niej państwo radzieckie przypominało odwrócone państwo kapitalistyczne – czyli narzędzie ucisku burżuazji.
Marksizm-leninizm.
Klasycy marksizmu-leninizmu nigdy nie traktowali dyktatury proletariatu jako celu samego w sobie i uważali ją tylko za niezbędny środek do tego, aby zdławić opór obalonych klas i zapewnić budowę socjalizmu. Dojście klasy robotniczej do władzy jest tylko początkiem rewolucji socjalistycznej, bo w jej wyniku klasy wyzyskujące – kapitaliści i obszarnicy – choć pozbawione władzy politycznej, nie znikają jeszcze z areny walki klasowej. Od chwili przewrotu zaczyna się okres przejściowy od kapitalizmu do socjalizmu. Jest to okres, w którym następują rewolucyjne przekształcenia społeczeństwa kapitalistycznego w socjalistyczne. Narzędziem tego przekształcenia – jak uczy marksizm-leninizm w przeciwieństwie do różnego rodzaju rewizjonistów i reformistów – jest rewolucyjna dyktatura proletariatu. Państwo dyktatury proletariatu – to władza klasy robotniczej, która ustawiona zostaje w wyniku rewolucji socjalistycznej i ma na celu zbudowanie socjalizmu, przejście do budownictwa komunizmu. Ustawia się ją na cały okres przechodzenia od kapitalizmu do socjalizmu. Jest ona zjawiskiem historycznie przejściowym, środkiem osiągnięcia określonych celów – zdławienia oporu obalonych ciemięzców i zbudowania socjalizmu. Dlatego z chwilą całkowitego i ostatecznego zwycięstwa socjalizmu w ZSRR i wkroczenia kraju w okres budownictwa komunizmu dyktatura proletariatu z punktu widzenia zadań wewnętrznych przestała być konieczna. W związku z likwidacją klas eksploatatorskich w sposób naturalny obumarła funkcja dławienia ich oporu.
Różnorodność form dyktatury proletariatu.
W zależności od warunków historycznych, formy dyktatury proletariatu mogą być różne. Praktyka ruchu rewolucyjnego wysunęła takie formy władzy klasy robotniczej, jak Komuna Paryska, Rady, demokracja ludowa.
Komuna Paryska.
Pierwszą w historii formą dyktatury proletariatu była Komuna Paryska, rewolucyjny rząd klasy robotniczej, stworzony przez robotników paryskich. Pomimo jej krótkotrwałości, zaznaczyły się w niej liczne ogólne cechy organizacji władzy klasy robotniczej. Uogólniając jej doświadczenie, Karol Marks sformułował wniosek, że Komuna była odkrytą wreszcie „formą polityczną, w której mogło się dokonać wyzwolenie ekonomiczne pracy”.
Rady.
Rewolucyjna Rosja stworzyła inną formę dyktatury proletariatu – władzę Rad, które po raz pierwszy zrodziły się w Imperium Rosyjskim w latach 1905–1907 jako wynik rewolucyjnej twórczości mas i znacznie się rozwinęły w okresie po Rewolucji październikowej. Lenin ujmował Komunę Paryską i Rady jako formy tego samego typu. Cecha szczególna Rad polega na tym, że otwarcie występowały one jako organizacje klasowe. Bierne i czynne prawo wyborcze do Rad przysługiwało tylko robotnikom i chłopom oraz awiązanym z nimi warstwom inteligencji pracującej. W Radach miliony ludzi pracy przechodziły praktyczną szkołę pracy państwowej.
Demokracja ludowa.
Nową formą dyktatury proletariatu stała się demokracja ludowa, która po II wojnie światowej przyjęła się w niektórych krajach centralnej i południowo-wschodniej Europy. Demokracja ludowa powstała w warunkach odmiennego układu sił klasowych niż rady w Rosji, dlatego też ma szereg specyficznych, w odróżnieniu od formy radzieckiej. Demokracja ludowa jako forma władzy państwowej w większości krajów związana jest z wielopartyjnością, z oparciem się na Fronie Ludowym będącym organizacją społeczno-polityczną o charakterze masowym, jednoczącą w swych szeregach różne stowarzyszenia demokratyczne, a kierowaną przez partię marksistowsko-leninowską.
Cechy ogólne form dyktatury proletariatu.
Przy ich całej różnorodności, wszystkie formy dyktatury proletariatu są względem siebie izomorficzne w najbardziej istotnych cechach. Klasowa istota politycznej władzy klasy robotniczej jest jedna: wprowadzenie w życie ogólnych prawidłowości przejścia społeczeństwa od kapitalizmu do socjalizmu.
Praktyka.
W ZSRR termin "dyktatura proletariatu" oznaczał w praktyce przyzwolenie na stosowanie terroru, który zaczął służyć umocnieniu władzy partii, a następnie jednostek, a nie jakimkolwiek interesom społecznym. Schemat ten powtarzały w ślad za ZSRR jego państwa satelickie skupione w bloku wschodnim. Faktem stała się prawdziwa dyktatura, polegająca na nieograniczonej władzy wąskiej grupy, która nie miała wiele wspólnego z oddaniem władzy w ręce klasy robotniczej. W 1936 roku zasada ta została utrwalona w Konstytucji ZSRR w postaci zapisu o „przewodniej roli partii” (KPZR), zaś władze krajów bloku wschodniego utwierdzały, że ich interpretacja marksizmu jest właściwa i potwierdzona koniecznością historyczną.
Podczas podróży do ZSRR w 1920 roku Bertrand Russell dokonał następującej obserwacji na temat praktycznej implementacji dyktatury proletariatu:

</doc>
<doc id="90367" url="https://pl.wikipedia.org/wiki?curid=90367" title="Klementyna z Tańskich Hoffmanowa">
Klementyna z Tańskich Hoffmanowa



</doc>
<doc id="90369" url="https://pl.wikipedia.org/wiki?curid=90369" title="Klementyna Tańska-Hoffmanowa">
Klementyna Tańska-Hoffmanowa



</doc>
<doc id="90370" url="https://pl.wikipedia.org/wiki?curid=90370" title="Rhiannon">
Rhiannon

W mitologii walijskiej, Riannon (Rhiannon) była córką Hefeydda Starego i żoną Pwylla, a później Manawydana.
Pwyll pierwszy raz spotkał Rhiannon, gdy pojawiła się jako zjawa odziana w złoto i jadąca na perlistym koniu. Pwyll wysłał za nią swych jeźdźców, ale uciekała zbyt szybko, aby mogli ją schwytać. Po trzech dniach Pwyll zdołał z nią porozmawiać. Oboje byli dla siebie stworzeni, jednak Riannon była już przyrzeczona Gwawlowi. Odrzuciła jego zaloty, co rozwścieczyło ojca zalotnika, który obłożył klątwą ród Pwylla. Z tego powodu Riannon przez lata nie mogła mieć dzieci, zaś po urodzeniu syna została niesłusznie oskarżona o zjedzenie swego dziecka - trzydniowe niemowlę zostało porwane przez jednego z odrzuconych zalotników matki. Opiekowały się nim dwórki Rhiannon, które, gdy ich pani spała, posmarowały ją krwią szczenięcia, aby odsunąć od siebie podejrzenia.
Dziecko znalazł w swej stajni król Teirnyon, on i jego żona adoptowali je nadając mu imię - Gwri, "Złote Włosy". Gdy dziecko osiągnęło wiek dorosły, otrzymało źrebaka, który zaprowadził Teyrnona do stajni. Król dowiedział się, kim jest dziecko i zwrócił je Pwyllowi i Rhiannon, która nazwała je Pryderi, co znaczy "Zmartwienie", gdyż przez cały czas jego nieobecności jej życie było pasmem udręk - fałszywie oskarżona o zamordowanie syna musiała w formie pokuty siedzieć przy bramie zamku Pwylla i opowiadać nieznajomym o swej zbrodni, po czym wnosiła ich na swych plecach do pałacu.
Po śmierci Pwylla, Riannon poślubiła Manawydana. Pewnego dnia zaczarowana mgła spowiła Manawydana, Riannon, syna Riannon imieniem Pryderi oraz jego żonę Cigvę. Gdy mgła opadła okazało się, że ich pałac jest opuszczony, a cały kraj wokół bezludny. Udali się więc do Anglii, gdzie Manawydan i Pryderi zarabiali na życie, pracując przy obróbce skóry. Byli tak zręczni, że miejscowi rzemieślnicy zmusili ich do wyjazdu. Po powrocie do Walii, Riannon i Pryderi w tajemniczy sposób zniknęli - gdy Manawydan i Pryderi byli na łowach, ujrzeli białego dzika, za którym ruszyli w pogoń. Pryderi i Rhiannon, dotknęli złotej misy, do której doprowadził ich dzik i zostali zaczarowani. Cigva i Manawydan aby przeżyć usiłowali siać pszenicę, jednak myszy spustoszyły im pola. Manawydan złapał jednego z gryzoni i chciał go zabić, jednak przechodzący obok nieznajomy za życie myszy był gotów dać mu to, co tylko zażąda. Manawydan poprosił o powrót Riannon i Pryderi'ego. Nieznajomy przyjął prośbę i przedstawił się jako Llwyd, czarownik i przyjaciel Gwawla. Mysz naprawdę była żoną Llwyda. Czar prysł i Riannon wraz z synem powrócili do normalnej postaci.
Riannon jest w walijskiej mitologii postacią wyjątkową. Cierpliwość, z jaką znosiła cierpienie i niesprawiedliwość, porusza nas do dziś. Jednakże w pierwotnym aspekcie bogini była najprawdopodobniej związana z końmi. Gdy Pwyll ujrzał ją po raz pierwszy, Riannon dosiadała „rosłego wspaniałego siwka, odziana w suknię z połyskującego złotem brokatowego jedwabiu". Również porwany syn Riannon został znaleziony w stajni, dla niej samej zaś karą za jego utratę była rola jucznego zwierzęcia dźwigającego gości przybywających do pałacu jej męża. Wszystko to przemawia za związkiem Riannon z boginią koni Eponą, jednym z nielicznych celtyckich bóstw czczonych przez Rzymian. Sama Riannon była jednak również czarodziejką. Powiadano, że śpiew jej ptaków budzi zmarłych, żyjących zaś usypia. Rhiannon była także boginią nekromancji.

</doc>
<doc id="90371" url="https://pl.wikipedia.org/wiki?curid=90371" title="Języki australijskie">
Języki australijskie

Języki australijskie – makrofyla językowa, języki Aborygenów australijskich (około 40 tys. użytkowników), których liczba zmniejsza się ze względu na asymilację. W ich skład wchodzi kilka rodzin językowych i szereg języków izolowanych. Zwyczajowo nie wlicza się do nich języków tasmańskich. Związki między poszczególnymi językami nie są do końca jasne, choć w ostatnich dziesięcioleciach dokonano już znaczącego postępu w ich badaniu. Żaden z tych języków nie posiada własnego piśmiennictwa.
Pod koniec XVIII wieku istniało 350–750 różnych aborygeńskich społeczności i podobna liczba języków czy dialektów. Na początku XXI wieku pozostało mniej niż 200, a prawie wszystkie, z wyjątkiem ok. 20, są wysoce zagrożone wymarciem.
Dzieci uczą się tylko 10% z przetrwałych, zwykle używanych w najbardziej izolowanych terenach. Na przykład, z pięciu najmniej zagrożonych zachodnioaustralijskich, cztery należą do grupy ngaanjatdżarra, używanej na Pustyni Środkowej i Wielkiej Pustyni Wiktorii. Dwujęzyczna edukacja jest praktykowana z sukcesami w niektórych społecznościach, np. niedawno niedaleko Alice Springs biali nauczyciele byli zobowiązani do nauczenia się miejscowego języka, a aborygeńscy rodzice narzekali, że ich dzieci nie uczono w szkole angielskiego. Parę najbardziej liczebnych języków aborygeńskich, takich jak i tiwi, ma około 3 tysiące użytkowników.
Aborygeni tasmańscy zostali niemal wytępieni w początkowym okresie kolonialnym, a ich języki wymarły, zanim większość została udokumentowana. Żyli na swej wyspie, oddzieleni od stałego lądu od końca epoki lodowcowej i – jak się wydaje – nie mieli z nim kontaktu przez 10 tys. lat. Wiadomo o nich zbyt mało, aby można było je zaklasyfikować, choć wydają się mieć pewne fonologiczne podobieństwa z australijskimi.

</doc>
<doc id="90372" url="https://pl.wikipedia.org/wiki?curid=90372" title="Muirna">
Muirna

Muirna – w mitologii celtyckiej żona Cumhala i matka Fionna mac Cumhaila.
Postać Muirny pojawia się w mitologii celtyckiej, w micie o Fionnie mac Cumhailu, bohaterze mającym prawdopodobnie pierwowzór historyczny. Muirna, córka druida imieniem Tadhg, była jego matką, ojcem zaś wódz Cumhall, który zdobył Muirnę, porywając ją, za co spotkała go kara w postaci odebrania władzy. Tenże Cumhall poległ w bitwie pod Cuncha w okolicy współczesnej miejscowości Castleknock, zabity ręką Golla mac Morna, któremu to wcześniej przekazał władzę nad swym fiannu. W czasie jego śmierci Muirna była w ciąży. Obawiając się rodowej zemsty, wedle jednej z wersji mitu po porodzie uciekła z potomkiem w dzikie tereny. Wedle innej opiekę nad dzieckiem sprawowała w dziupli czy jamie przybrana matka.

</doc>
<doc id="90373" url="https://pl.wikipedia.org/wiki?curid=90373" title="Aborygeni tasmańscy">
Aborygeni tasmańscy

 
Aborygeni tasmańscy – rdzenna ludność Tasmanii.
Tasmańczycy dotarli na połączoną wtedy z kontynentem Tasmanię 10 tysięcy lat temu. W chwili przybycia Europejczyków ich liczba wynosiła około 5–10 tysięcy. 
W wyniku zajęcia przez angielskich osadników pól uprawnych oraz przywiezieniu przez nich chorób i celowej eksterminacji tubylców (Czarna wojna) ich populacja drastycznie się zmniejszała. Część Aborygenów wyginęła, a część zmieszała się z populacją osadników. Ostatnią Aborygenką tasmańską czystej krwi była Truganini, która zmarła w Hobart w 1876. Jednak szacuje się, że obecnie żyje około 10 tysięcy osób, które w mniejszym lub większym stopniu są potomkami Tasmańczyków.

</doc>
<doc id="90375" url="https://pl.wikipedia.org/wiki?curid=90375" title="Trabant (samochód)">
Trabant (samochód)

Trabant – marka samochodów osobowych produkowanych w Niemieckiej Republice Demokratycznej w latach 1957–1991 w kombinacie VEB Sachsenring Automobilwerke w Zwickau, którego początki sięgają 1904 roku.
Geneza.
Trabant był rozwinięciem taniego i małego samochodu osobowego AWZ P70, produkowanego w tych samych zakładach od 1955 roku. W samochodzie tym zastosowano karoserię z tworzywa sztucznego zwanego duroplastem. Wykorzystanie tworzyw sztucznych podwyższyło odporność auta na korozję. Karoseria z duroplastu ma podwyższoną wytrzymałość na zgniatanie; w razie pożaru duroplast nie pali się, a jego temperatura topnienia jest zbliżona do temperatury topnienia aluminium. Poza duroplastem zastosowano też inne rozwiązania techniczne, kontynuowane w następnych modelach: małolitrażowy silnik dwusuwowy, duże szyby, stosunkowo pojemne wnętrze itp.
Pierwszym samochodem pod nazwą Trabant był prototyp z 1954 roku pod oznaczeniem P50. Według jednak innych źródeł, nazwa Trabant została nadana dla uczczenia wystrzelenia w ZSRR pierwszego sputnika, co nastąpiło dopiero w październiku 1957 roku – w języku niemieckim "Trabant" znaczy „satelita” i „towarzysz podróży”, podobnie jak po rosyjsku "sputnik". 23 maja 1955 roku zaprezentowano prasie dopiero drewnianą makietę samochodu P50, a oficjalna prezentacja prototypu miała miejsce 23 października 1956 roku.
Wszystkich modeli Trabanta wyprodukowano w Zwickau 3 096 099 sztuk, z których w chwili zjednoczenia Niemiec było eksploatowanych ok. 2 miliony i głównie dzięki Trabantom NRD była najbardziej zmotoryzowanym krajem bloku wschodniego (w roku 1989 na jeden samochód osobowy przypadały 4 osoby).
Poziom produkcji
Po upadku Muru Berlińskiego liczba Trabantów na niemieckich drogach z oczywistych względów zaczęła spadać, co ilustruje poniższa tabela:
Trabant P50/500 i P60/600.
W listopadzie 1957 roku wykonano pierwszą serię 50 egzemplarzy Trabanta P50. W tym samym roku pojazd zadebiutował na Targach Lipskich. 1 maja 1958 roku zakłady VEB Automobilwerk Zwickau oraz VEB Sachsenring Zwickau połączono w jeden kombinat o nazwie VEB Sachsenring Automobilwerke Zwickau, by umożliwić produkcję wielkoseryjną, i 10 lipca tego samego roku ruszyła produkcja seryjna samochodu. Samochody otrzymały przy tym znak fabryczny w formie stylizowanej litery S, nawiązującej kształtem do toru wyścigowego Sachsenring. P50 początkowo wyposażony był w silnik o pojemności 0,5 l i mocy 18 KM. Używano też oznaczenia „Trabant 500”.
Jak u poprzednika – P70 – poszycie wykonane było z duroplastu, lecz osadzone na stalowej konstrukcji, zamiast drewnianej. W 1959 roku został wprowadzony zmodernizowany silnik P50/1 o mocy 20 KM oraz nowy gaźnik 28 HB 1-1. Od 1959 roku produkowano także samochody w lepszym wykończeniu, z dekoracyjnymi chromowanymi paskami na bokach i dwukolorowym malowaniem (ich cena wynosiła 8470 marek wobec 7450 marek za zwykłą wersję). W tym samym roku powstała pilotażowa seria Trabantów w wersji P50 Kombi, a w styczniu 1960 roku rozpoczęła się produkcja seryjna. Tylna kanapa się w nim składała, a przy dwóch osobach mógł on przewozić 210 kg bagażu. Istniała też wersja turystyczna kombi P50 Camping Limousine, produkowana od sierpnia 1961, w której siedzenia rozkładały się do spania, a w dachu był luk zakrywany brezentem. Na eksport produkowano także w niewielkiej liczbie od 1961 roku furgony P50 Lieferwagen, bez tylnych siedzeń i z zaślepionymi tylnymi bocznymi oknami. Od maja do października 1962 roku montowano w samochodach zmodyfikowany silnik P50/2 w którym zastosowano m.in. nowy wał korbowy. Od kwietnia 1962 samochody te otrzymywały także całkowicie synchronizowaną skrzynię biegów. Natomiast w lipcu opracowano silnik o większej pojemności 594,5 cm³. Pojazdy z takimi silnikami otrzymały oznaczenie fabryczne P60, a handlowe 600. Modele P50 produkowane były od 1957 do października 1962 roku, a P60 w wersji sedan od 1962 do 1964 roku. Wersja kombi P60 produkowana była do 1965 roku (przez rok równolegle z modelem 601).
Powstało łącznie 131 450 sztuk P50 i 106 628 sztuk wersji P60. Według innych danych, wyprodukowano 131 435 P50, w tym 11 648 kombi, i 96 707 P60, w tym 36 244 kombi.
Początkowo większość P50 kierowana była na eksport, w tym do krajów zachodnich, w celu uzyskania walut wymienialnych. Jedynie ok. 1/5 samochodów skierowano na rynek NRD – wyeksportowano ich 190 078, w tym 22 921 na Zachód.
Dane techniczne.
Pojazd występował z silnikiem dwusuwowym 0,5 l o mocy 18 i 20 KM oraz 0,6 l o mocy 23 KM. Napęd przenoszony był na przednie koła za pomocą 4-biegowej manualnej skrzyni biegów.
Trabant 601.
Prace nad Trabantem 601, którymi kierował Werner Lang rozpoczęły się już pod koniec lat 50. Pierwsze projekty zostały pokazane w grudniu 1959 roku ministerialnej komisji, która po długich rozmowach zaakceptowała je. Przez następne 2 lata wykonano 6 prototypów już pod nazwą Trabant P601, a publicznie pokazano je podczas szóstego zjazdu Partii Komunistycznej SED w Berlinie Wschodnim w 1963 roku. W marcu 1964 roku Trabant 601 zadebiutował na Targach Lipskich, gdzie wywołał spore zainteresowanie m.in. poprzez całkowicie zmienione nadwozie, które, mimo że wykonane było nadal z duroplastu, to jednak odznaczało się kanciastością nawiązującą do stylistyki aut zachodnich czy do „skrzydlatych” samochodów produkowanych w Stanach Zjednoczonych.
Seryjna produkcja pojazdu rozpoczęła się w czerwcu 1964 roku, a więc trzy miesiące po debiucie w Lipsku. Samochód przez pierwsze pięć lat dostępny był w sześciu kolorach: białym, szarym oraz w pastelowych odcieniach zielonego, brązowego, żółtego i niebieskiego. W tym samym roku rozpoczęto eksport samochodów, głównie do krajów Bloku wschodniego, m.in. do Polski gdzie pojazd konkurował z Syreną, a później Polskim Fiatem 126p, Czechosłowacji, Węgier czy Jugosławii, gdzie konkurował z Zastavą 750. Eksport obejmował też Europę Zachodnią (jeszcze w 1964 roku sprzedano tam 6565 sztuk), gdzie Trabanty trafiały m.in. do Holandii, Belgii, Danii, Finlandii, Grecji czy nawet Niemiec Zachodnich. Pojazd wysyłano też poza Europę, m.in. do Egiptu.
We wrześniu 1965 roku do produkcji seryjnej weszła odmiana kombi, która otrzymała oznaczenie 601 „Universal”. Do tego czasu produkowano odmianę kombi modelu P60/600. Nowa wersja Trabanta 601 poza tym, że posiadała większy bagażnik o pojemności 450 litrów (w wersji sedan miał on 415 l), a po złożeniu tylnej kanapy 1400 litrów, cieszyła się również większym popytem na rynku. W 1966 roku pojawił się bazujący na wersji kombi dwuosobowy furgon o nazwie „Lieferwagen”, charakteryzował się on m.in. zabudowanymi tylnymi bocznymi szybami. W 1972 roku został wycofany z produkcji.
Na przełomie 1965 i 1966 roku powstał prototyp Trabanta pod nazwą P602, który charakteryzował się m.in. nadwoziem typu hatchback. W kwietniu 1966 roku pojawiła się lepiej wyposażona odmiana 601L (lux). W 1967 roku do produkcji seryjnej wszedł model o nadwoziu otwartym Kübelwagen, a w 1978 roku jego cywilna odmiana Tramp. Od wiosny 1967 roku w ofercie były trzy odmiany wyposażeniowe samochodu: Standard, S (Sonderwunsch) i de Luxe.
Pod koniec 1968 roku dwusuwowy silnik Trabanta o pojemności 594,5 cm³ został wzmocniony z 23 do 26 KM co wpłynęło nieco na osiągi pojazdu. Lepsze było przyśpieszenie i elastyczność, a także zwiększyła się prędkość maksymalna.
W 1973 roku zwiększono zbiornik paliwa z 24 do 26 litrów, a także wprowadzono opcjonalnie opony bezdętkowe. 22 listopada tego samego roku wyprodukowano milionowego Trabanta, a jubileuszowym egzemplarzem został model w wersji deLuxe. W 1974 roku po raz pierwszy w historii produkcja przekroczyła 100 tys. sztuk. W 1980 roku wprowadzono dwuobwodowy układ hamulcowy, a w 1982 roku nowy gaźnik. W 1983 roku natomiast wprowadzono instalację o napięciu 12 V z alternatorem. W latach 1986–1988 stworzono 3 egzemplarze Trabanta przeznaczonego do wyścigów, ze wzmocnionym silnikiem dwusuwowym. W 1988 roku wyprodukowano rekordową liczbę egzemplarzy – 146 400 sztuk, a także wprowadzono zawieszenie tylne niezależne, na kolumnach resorujących.
W 1989 roku upadł Mur Berliński, a 3 października 1990 roku Niemiecka Republika Demokratyczna weszła w skład RFN. Trabant w nowych okolicznościach nie był w stanie konkurować z zachodnimi konstrukcjami, nawet po wprowadzeniu wersji 1.1 z silnikiem Volkswagena Polo. Ostatni egzemplarz Trabanta z silnikiem dwusuwowym zjechał z taśmy 25 lipca 1990 roku. Przez cały okres produkcji powstało 2 818 547 sztuk.
Dane techniczne.
Trabant wyposażony był w dwusuwowy silnik o pojemności 0,6 l i mocy 23 KM. W 1968 roku zwiększono moc do 26 KM. Motor Trabanta chłodzony był powietrzem za pomocą dmuchawy promieniowej i umieszczony został nad przednią osią. Samochód miał napęd przenoszony na koła przednie za pomocą 4-biegowej, manualnej skrzyni biegów.
z urządzeniem wyrównawczym, od 1984 roku dwuobwodowy.
Inne wersje.
Hycomat.
Od roku 1965 produkowano w niewielkich ilościach model Hycomat z półautomatyczną skrzynią biegów, przeznaczony głównie dla użytkowników z dysfunkcją lewej nogi. Hycomat był sprzedawany jako sedan (Limousine) lub kombi (Universal).
Kübelwagen i Tramp.
W 1966 roku opracowano prototyp Trabanta z nadwoziem otwartym, przeznaczonym głównie dla Nationale Volksarmee. W kwietniu 1967 roku ruszyła produkcja seryjna tej odmiany. Pojazd charakteryzował się m.in. brakiem drzwi i zmienionym wyglądem tylnej części nadwozia. Prócz armii samochód przeznaczony był też m.in. dla leśnictwa czy rolnictwa. Od 1978 roku produkowano odmianę cywilną o nazwie Tramp. Produkcję zakończono w 1990 roku. Kübelwageny były używane m.in. do patrolowania Muru Berlińskiego.
800 RS.
W latach 1986–1988 stworzono 3 egzemplarze Trabanta przeznaczonego do wyścigów, ze wzmocnionym silnikiem dwusuwowym o pojemności 771 cm³ i mocy 65 KM, który osiągał prędkość 160 km/h. Moc przenoszona była na koła przednie jak w modelu seryjnym, jednak za pomocą 5-biegowej, manualnej skrzyni biegów. Samochód konkurował z niektórymi pojazdami produkcji krajów Europy Zachodniej. Wymiary Trabanta 800 RS: długość/szerokość/wysokość: 3555 mm/1514 mm/1427 mm.
Eksport.
Samochód eksportowany był do krajów takich jak:
Trabant 1.1.
Pod koniec lat 80. pracowano nad unowocześnieniem Trabanta, ale też i innych samochodów z NRD jak Wartburg czy Barkas B1000. W tym celu zakupiono jednostki napędowe od Volkswagena. Trabant został wyposażony w czterosuwowy silnik o pojemności 1,0 l i mocy 40 KM, który stosowano w Volkswagenie Polo. Wiązało się to ze wzmocnieniem ściany czołowej i przednich słupków, a ramę pomocniczą, na której osadzono silnik, zaprojektowano w zasadzie od nowa. Z racji ogromnych nakładów finansowych poniesionych przy zakupie jednostek napędowych, prace nad zmianami w nadwoziu ograniczono do minimum, rezygnując tym samym z prototypu 1.1 E stworzonego w 1988 roku, który posiadał gruntowanie zmodernizowany przód i nową klapę oraz zderzak tylny. W seryjnym 1.1 zastosowano nową atrapę i maskę, przeprojektowano deskę rozdzielczą wyposażając ją m.in. w nowy zestaw wskaźników, zastosowano nowe tylne światła, a także plastikowe zderzaki. Prócz nowych silników i zmian stylistycznych w nadwoziu i wnętrzu pojazdu, zastosowano zamiast resorów piórowych kolumny MacPhersona, zbiornik paliwa umieszczono pod bagażnikiem zwiększając go z 26 do 28 litrów, a przednie hamulce bębnowe zastąpiono tarczowym.
W 1989 roku powstało 1000 egzemplarzy (w seriach odpowiednio po 150 i 850 sztuk) przedseryjnych Trabantów 1.1, które charakteryzowały się m.in. metalowymi zderzakami i lusterkami zewnętrznymi z modelu 601. Z powodu przemian politycznych produkcję seryjną samochodu rozpoczęto dopiero 21 maja 1990 roku w nowych zakładach w Zwickau-Mosel. Przedsiębiorstwo Sachsenring przewidywało wysoki popyt na wersję Universal, z tego też względu stosunek produkcji Trabantów wynosił odpowiednio 80% dla wersji kombi i 20% dla wersji sedan. Upadek Muru Berlińskiego i zjednoczenie Niemiec w 1990 roku zmieniły całkowicie i tak już niekorzystną sytuację Trabantów. Samochód nie mógł się odnaleźć w nowej sytuacji, gdyż jego przestarzała konstrukcja nie pozwalała na konkurencję z konstrukcjami zachodnimi (potocznie nazywany był „mumią z rozrusznikiem serca”). Z tego też powodu Trabant 1.1 w dużej mierze przeznaczony był na eksport, głównie na Węgry i do Polski, gdzie konkurował m.in. z Polskim Fiatem 126p (szczególnie z odmianą 126 BIS) i – zwłaszcza w wersji kombi – zyskał dużą popularność, za sprawą znacznie większej od „malucha” funkcjonalności, przy cenie tylko nieznacznie wyższej od ceny samochodu z FSM. 30 kwietnia 1991 roku ostatecznie produkcja Trabantów 1.1 została zakończona, a ostatnim egzemplarzem, który zjechał z taśmy był Universal w kolorze różowym. Wytworzono łącznie 39 474 sztuk.
„einer von 444”.
W 1994 roku przedsiębiorstwo Sachsenring odkryło w porcie w Mersin 444 egzemplarze Trabanta, które zostały wyeksportowane kilka lat wcześniej do Turcji. Turecki importer jednak zbankrutował i samochody nie zostały sprzedane na tamtejszym rynku. Pojazdy po ściągnięciu do Niemiec zostały odnowione i wyposażone w złote emblematy, grawerowaną tabliczkę z imieniem i nazwiskiem kupującego, tapicerkę ze sztucznej skóry oraz w radio i katalizator. Kupujący oprócz tego dostawał specjalny kluczyk i skórzany portfel. Taka seria Trabantów otrzymała nazwę „einer von 444” („jeden z 444”). Pojazd jednak ze względu na zbyt wysoką cenę, która była ponad trzy razy wyższa niż cena Trabanta 1.1 w 1991 roku sprzedawał się słabo i do 1996 roku sprzedano zaledwie 90 sztuk. Ostatecznie postanowiono znacznie zniżyć cenę i rozpoczęto sprzedaż samochodów w sieci supermarketów Allkauf.
Dane techniczne.
Trabant 1.1 wyposażony był w czterosuwowy silnik o pojemności 1,0 l i mocy 40 KM z Volkswagena Polo. Motor Trabanta chłodzony był cieczą w układzie zamkniętym i umieszczony został poprzecznie z przodu. Samochód miał napęd na koła przednie i 4-biegową, manualną skrzynię biegów.
Inne wersje i prototypy.
Kübelwagen i Tramp.
W 1988 roku zbudowano dwa prototypy Trabanta 1.1 Kübelwagen. Pojazd mimo zastosowania w nim silnika Volkswagena nie wszedł do produkcji seryjnej. Jeden z prototypów można oglądać w muzeum w Zwickau. Wymiary pojazdu: długość/szerokość/wysokość: 3466 mm/1524 mm/1448 mm. W latach 1990–1991 trwała małoseryjna produkcja Trabanta 1.1 Tramp, a także powstało ok. 60 sztuk nieco lepiej wyposażonych Trabantów 1.1 Caro Tramp 110, które charakteryzowały się m.in. orurowaniem w kolorze żółtym.
1.1 Pick-up.
W 1991 roku, czyli pod koniec produkcji Trabanta, powstał model 1.1 w wersji pick-up. Charakteryzował się dwuosobowym nadwoziem ze skrzynią ładunkową. Masa pojazdu wynosiła 680 kg, a ładowność 405 kg. Powstały prospekty reklamowe, odbyły się prezentacje auta, jednak nigdy nie trafiło ono do produkcji seryjnej. Powstały prawdopodobnie 2 prototypy. Wymiary pojazdu: długość/szerokość/wysokość: 3521 mm/1528 mm/1420 mm.
Prototypy.
P50/500.
W 1954 roku stworzono prototypy samochodów w wersji sedan i kombi pod oznaczeniem P50. Po raz pierwszy użyto nazwy „Trabant”. Pojazdy powstały w ośrodku badawczo-rozwojowym w Karl-Marx-Stadt i stylistycznie nawiązywały do produkowanego później AWZ P70. Prototypy Trabanta P50/500 z 1954 roku były protoplastami produkowanego później seryjnie Trabanta.
P603.
W połowie lat 60. XX wieku stworzono projekt nowego Trabanta oznaczony numerem 603. Samochód posiadał konstrukcję podobną do seryjnego modelu 601, czyli stalowy szkielet pokryty panelami z duroplastu. Pojazd powstawał we współpracy z Automobilwerk Eisenach i czechosłowacką Škodą (silniki). Powstało dziewięć prototypów. W 1968 roku zaniechano prac nad wdrażaniem modelu do produkcji na wielką skalę za sprawą negatywnej decyzji władz NRD.
760.
Pod koniec 1971 roku ogłoszono projekt kolejnego prototypu powstałego we współpracy ze Škodą i Automobilwerk Eisenach. Projekt oznaczono liczbą 760 i planowano wytwarzać od 1975 roku. W 1973 roku w Zwickau powstały 3 prototypy. Pojazdy wyposażone były w silniki Škody. 3 kwietnia 1973 roku władze NRD podjęły decyzję o wycofaniu się z projektu.
P610/P1100 i 601 WE II.
Po niepowodzeniu wcześniejszych projektów „samochodów RWPG” przystąpiono w 1973 roku do nowego projektu. Model ten miał powstać ponownie jako wspólne auto RWPG we współpracy z zakładami Automobilwerk Eisenach i Sachsenring, a czechosłowacką Škodą.
Prototyp określono oznaczeniem P610, a także P1100. Pojazd był napędzany silnikiem czterosuwowym czterocylindrowym, który przy mocy 45 KM i pojemności 1100 cm³ osiągał maksymalną prędkość 125 km/h. Do roku 1979 przeznaczono na koszty rozwojowe 35 milionów marek NRD.
6 listopada 1979 roku Biuro Polityczne SED uchwaliło wstrzymanie finansowania i zatrzymanie rozwoju modelu P610/P1100 pomimo wcześniejszych planów wprowadzenia go do produkcji seryjnej w 1984 roku; 15 listopada 1979 Prezydium Rady Ministrów NRD potwierdziło ostatecznie zamknięcie projektu. Powstało 20 prototypów.
W 1982 roku stworzono prototyp o nazwie Trabant 601 WE II, który charakteryzował się nowym nadwoziem, nawiązując nieco do stylistyki prototypów P610/P1100. Pojazd ważył 620 kg, powstał tylko jeden prototyp.
newTrabi.
W roku 2007 na targach motoryzacyjnych we Frankfurcie nad Menem niemieckie przedsiębiorstwo Herpa zaprezentowało model nowego Trabanta w skali 1:10 pod nazwą newTrabi. Przedsiębiorstwo Herpa, które jest właścicielem marki Trabant, planowała wyprodukować serię 1500 takich pojazdów.
nT.
Na targach we Frankfurcie nad Menem w 2009 roku przedsiębiorstwo IndiKar – Individual Karosseriebau GmbH (jeden z trzech partnerów projektu) zaprezentowało nowy prototyp samochodu, który miał wejść do produkcji w roku 2012. Był to trzydrzwiowy hatchback o wydłużonym rozstawie osi. Mimo zmiany proporcji podstawowy kształt nadwozia został zachowany.
Dwusuwowy silnik zastąpiony został elektrycznym napędem przednich kół silnikiem asynchronicznym o mocy 45–47 kW. Samochód (według danych podanych przez producenta) mógł osiągać prędkość 130 km/h. Akumulatory litowe zapewniały przejechanie do 160 km.
Wymiary zewnętrzne pojazdu: długość: 3950 mm; szerokość: 1690 mm; wysokość: 1500 mm oraz rozstaw osi 2450 mm.
Nazwy.
Potocznie Trabanta nazywano sputnikiem na kółkach, Fordem kartonem, Trabim, Zemstą Honeckera, mydelniczką, trampkiem czy skrzydlakiem.

</doc>
<doc id="90380" url="https://pl.wikipedia.org/wiki?curid=90380" title="Hydrokolonoterapia">
Hydrokolonoterapia



</doc>
<doc id="90382" url="https://pl.wikipedia.org/wiki?curid=90382" title="Aktywacja folii z tworzyw sztucznych">
Aktywacja folii z tworzyw sztucznych

Aktywacja folii z tworzyw sztucznych to proces technologiczny, w wyniku którego otrzymuje się powierzchnie zwilżalne farbami drukowymi, klejami, mieszankami powlekającymi. Powierzchnię folii PP (polipropylen) i PE (polietylen) charakteryzuje stosunkowo niska energia powierzchniowa i dopiero aktywacja umożliwia drukowanie, klejenie czy powlekanie. Umożliwia również aplikowanie folii do termodruku (hot-stamping) lub folii cold-stampingowej.
Aktywacja folii dokonywana jest metodą chemiczną (np. gazowym fluorem) lub fizyczną (np. termiczną i elektryczną). Folia aktywowana powinna mieć energię powierzchniową większą od napięcia powierzchniowego farby, kleju czy mieszanki powlekającej o min. 10 mN/m. Farby stosowane do zadruku takich powierzchni mają z reguły napięcie 20-25 mN/m.
Energia powierzchniowa aktywowanej folii może być sprawdzana np. pisakiem do badania energii powierzchniowej, zwłaszcza że stopień aktywacji może zmniejszać się wraz z czasem.
Rodzaje aktywacji podłoża drukowego.
dokonywana wysoko napięciowymi wyładowaniami elektrycznymi. Trwałość aktywacji za pomocą tej metody jest rzędu kilkunastu miesięcy.
bardzo skuteczna metoda wielkoprzemysłowa dzięki której aktywować można nawet powierzchnie o bardzo niskiej energii powierzchniowej, np. teflon
bardzo skuteczna metoda wielkoprzemysłowa dokonywana przez nadmuchiwanie zjonizowanymi w wyniku wyładowań elektrycznych gazami
rzadko stosowane metoda z racji na swą niską wydajność, polegająca na kilkuminutowym naświetlaniu przedmiotów
dokonywana przez oddziaływanie na przedmiot płomieniem gazowym, zwykle propanowo-butanowym. Trwałość aktywacji za pomocą tej metody jest rzędu kilku dni.

</doc>
<doc id="90383" url="https://pl.wikipedia.org/wiki?curid=90383" title="Pwyll">
Pwyll

W mitologii celtyckiej, Pwyll był panem krainy Dyfed.
Według opowieści z mitologii walijskiej, zebranych w kolekcji zwanej Mabinogion, Arawn - władca walijskich zaświatów zwanych Annwn, przekonał Pwylla, aby ten zamienił się z nim miejscami na rok i jeden dzień, w ramach odszkodowania za to, że Pwyll pozwolił swoim psom dopaść jelenia, którego ścigała sfora Arawna. Doszło do umowy i Arawn objął władzę nad krainą Dyfed. Pod koniec umówionego roku Pwyll dokonał tego, co nigdy nie udało się Arawnowi - pokonał jego rywala o imieniu Hafgan. Dodatkowo Pwyll spał z żoną Arawna zachowując czystość. Arawn i Pwyll zostali więc serdecznymi przyjaciółmi.
Potem Pwyll poznał Rhiannon, która pojawiła się przed nim jako piękna kobieta odziana w brokat, złoto i jedwab i jadąca na lśniącym, białym koniu. W tym czasie on siedział na kurhanie Arberth. Pwyll wysłał za nią swoich najlepszych jeźdźców, ale ona stale wymykała się tej pogoni, choć jej koń cały czas biegł wolnym kłusem. W końcu, po trzech dniach, Pwyll zawołał ją, a Rhiannon powiedziała, iż woli wyjść za niego niż za swego ukochanego o imieniu Gwawl. Gdy minął rok i dzień, z jej pomocą odebrał ją Gwawlowi. Mieli syna, który zniknął, gdy opiekowały się nim dwórki Rhiannon, które, gdy ich pani spała, posmarowały ją krwią szczenięcia, aby odsunąć od siebie podejrzenia. Lud domagał się kary, tak więc Pwyll, nie chcąc skazywać żony na śmierć, rozkazał jej czekać na gości, siedząc prz pałacowej i osobiście przenosić do środka na plecach tych, którzy będą tego chcieli, po drodze racząc ich historią o tym, jak pożarła swego nowo narodzonego syna. Kara ta miała trwać siedem lat, w rzeczywistości potrwała około czterech, dopóki syn Rhiannon nie został odnaleziony.
Dziecko pojawiło się na dworze lorda Teirnyona, który posiadał najpiękniejszą klacz w królestwie. Źrebiła się ona co roku w święto Beltaine, lecz co roku jej źrebięta znikały. Majowego wieczora, w dzień Beltaine, Teirnyon doglądał nowo narodzone źrebię, gdy nagle zauważył wielką łapę, sięgającą po nie przez okno. Szybkim ruchem miecza odciął je w łokciu i wybiegł na zewnątrz, aby ścigać potwora, ale w ciemności nocy nie mógł go dogonić. Przypomniawszy sobie o pozostawionych otwartych drzwiach, zawrócił i na progu znalazł dziecko. On i jego żona adoptowali je i nadali mu imię Gwri Wallt Euryn. W wieku czterech lat dziecko było na tyle silne, iż zapytało stajennych, czy może zaprowadzić konie do wody. Teirnyon dowiedział się o tym i przybrani rodzice postanowili podarować mu źrebaka, który urodził się w dniu, w którym Teirnyon znalazł przybranego syna. Po pewnym czasie lord, który kiedyś służył Pwyllowi, zorientował się, że dziecko jest do niego bardzo podobne i zwrócił je Pwyllowi i Rhiannon, którzy nazwali je Pryderi, co znaczy "troska".
Po śmierci Pwylla Rhiannon ponownie wyszła za mąż, a jej wybrankiem został Manawyddan, syn Llyra.

</doc>
<doc id="90384" url="https://pl.wikipedia.org/wiki?curid=90384" title="Biskupi polowi Wojska Polskiego">
Biskupi polowi Wojska Polskiego

Biskupi polowi Wojska Polskiego – biskupi diecezjalni Ordynariatu Polowego Wojska Polskiego.
5 lutego 1919 papież Benedykt XV utworzył Ordynariat Polowy w Polsce i mianował pierwszego biskupa polowego Wojska Polskiego.
21 stycznia 1991, po 44 latach przerwy, papież Jan Paweł II odtworzył biskupstwo polowe w Polsce.

</doc>
<doc id="90385" url="https://pl.wikipedia.org/wiki?curid=90385" title="Księga z Kells">
Księga z Kells

Księga z Kells (łac. "Codex Cenannensis", ang. "Book of Kells", irl. "Leabhar Cheanannais"), znana również pod nazwą Ewangeliarz z Kells lub Ewangeliarz świętego Kolumby – manuskrypt z około 800 roku, bogato iluminowany przez celtyckich mnichów, pochodzący prawdopodobnie z klasztoru na wyspie Iona założonego przez św. Kolumbę. Będąc jednym z najważniejszych zabytków chrześcijaństwa irlandzkiego i dzieł irlandzko-saskiej sztuki, stanowi również jeden z najpiękniejszych iluminowanych manuskryptów średniowiecznych, jakie zachowały się do naszych czasów. Z uwagi na wartość artystyczną i precyzję wykonania, mimo że niedokończony, rękopis ten uważany jest przez wielu specjalistów za jedno z najbardziej godnych uwagi zachowanych dzieł średniowiecznej sztuki religijnej.
Spisana po łacinie, "Księga z Kells" zawiera tekst czterech Ewangelii wraz z notami wstępnymi i komentarzami, a jej karty (ogółem 680 w 340 folio) są misternie i bogato zdobione wielobarwnymi celtyckimi motywami roślinnymi i figuralnymi oraz inicjałami. Od końca XVII wieku manuskrypt przechowywany jest na stałe w Bibliotece Trinity College w Dublinie, pod sygnaturą MS 58.
W roku 2011 została wpisana na listę UNESCO "Pamięć Świata".
Historia.
Powstanie.
"Księga z Kells" jest najznakomitszym okazem spośród całej grupy manuskryptów powstałych między końcem VI a początkiem IX wieku w klasztorach Irlandii, Szkocji i północnej Anglii oraz w klasztorach na kontynencie mających związki z Irlandią i Anglią. Do grupy tej zaliczane są także: "Cathach" św. Kolumby, "Ambrosiana Orosius" i "Księga z Durrow" (wszystkie z VII wieku). Początek VIII wieku przyniósł m.in. "Ewangeliarz z Durham", "Ewangeliarz z Echternach", "Ewangeliarz z Lindisfarne" oraz "Ewangeliarz z Lichfield". Z końca VIII wieku pochodzą "Ewangeliarz z St. Gallen" i "Ewangeliarz z Macregal". "Księga z Armagh" (datowana na 807-809), tzw. "Pryscjan z Leiden" oraz "Pryscjan z Sankt Gallen" powstały zaś na początku IX wieku. Wszystkie te rękopisy charakteryzują się znacznym podobieństwem artystycznym, pisma oraz tradycji tekstowej, co pozwoliło specjalistom zaliczyć je do tej samej „rodziny”. W pełni dojrzały styl ornamentacji z bogactwem iluminacji pozwala na umieszczenie "Księgi z Kells" wśród późniejszych dzieł z tej grupy i datować ją na koniec VIII lub początek IX wieku, a więc na ten sam okres co "Księga z Armagh". W dziele zachowana jest większość norm ikonograficznych i stylistycznych obecnych w starszych rękopisach: na przykład kształt dekoracyjnych liter otwierających cztery Ewangelie zadziwiająco regularnie się powtarza we wszystkich manuskryptach powstałych na Wyspach Brytyjskich w tej epoce. Wystarczy porównać pierwsze stronice Ewangelii według św. Mateusza w "Ewangeliarzu z Lindisfarne" () oraz w "Księdze z Kells".
"Księga z Kells" wzięła swą nazwę od opactwa w Kells, leżącego w hrabstwie Meath w Irlandii. Opactwo to, w którym manuskrypt przechowywany był przez większość średniowiecza, założone zostało na początku IX wieku, w epoce najazdów wikińskich, przez mnichów wywodzących się z klasztoru na wyspie Iona położonej w archipelagu Hebrydów u południowych wybrzeży Szkocji. Iona stanowiła jedną z najważniejszych wspólnot monastycznych w tym regionie i jedno z ważniejszych centrów kultury monastycznej odkąd święty Kolumba założył tam w VI wieku klasztor. Jednak w epoce nasilenia najazdów wikingów wyspa leżąca na ich szlaku stała się miejscem zbyt niebezpiecznym, większość tamtejszych mnichów przeniosła się więc do Kells, które stało się nowym centrum wspólnot kolumbańskich.
Dokładne określenie miejsca i daty powstania manuskryptu jest przedmiotem sporu. Zgodnie z tradycją, księga została spisana w czasach św. Kolumby, być może przez niego osobiście. Badania paleograficzne wykazały jednak fałszywość tej hipotezy, jako że styl liternictwa używany w księdze z Kells powstał i rozwinął się sporo po śmierci Kolumby.
Istnieje przynajmniej pięć różnych teorii dotyczących pochodzenia geograficznego manuskryptu. Po pierwsze, księga mogła być spisywana na wyspie Ionie i następnie w pośpiechu przewieziona do Kells, co tłumaczyłoby dlaczego nigdy jej nie ukończono. Po drugie, spisywanie mogło być rozpoczęte na Ionie, a następnie kontynuowane w Kells, lecz pracę z nieznanych przyczyn przerwano. Niektórzy badacze uważają, że manuskrypt mógł również w całości powstać w skryptorium w Kells. Czwarta hipoteza wskazuje, że dzieło mogło powstać w jednym z klasztorów na północy Anglii, prawdopodobnie w Lindisfarne, a następnie przewieziono je na Ionę i dalej do Kells. Według piątej hipotezy, księgę być może spisywano w bliżej nieokreślonym klasztorze w Szkocji. Choć kwestia pochodzenia księgi prawdopodobnie nigdy nie zostanie ustalona z całą pewnością, druga z teorii, mówiąca o powstawaniu księgi na Ionie i w Kells, jest obecnie najszerzej przyjmowana jako najbardziej prawdopodobna. Niezbitym faktem jednak pozostaje, że Księga z Kells spisana została przez mnichów należących do jednej ze wspólnot kolumbańskich pozostających w ścisłym związku z klasztorem na wyspie Iona.
Średniowiecze.
Gdziekolwiek by księga nie powstała, historycy są pewni, że znajdowała się w opactwie w Kells w wieku XII, a być może już na początku wieku XI. Dowodem na przybycie księgi do Kells już w wieku XI może być wpis w "Annałach Ulsteru" ("Annals of Ulster") dotyczący roku 1007 i głoszący, że „wielka Ewangelia Columcille [tzn. św. Kolumbana], główna relikwia świata zachodniego, została nikczemnie skradziona w środku nocy z zakrystii wielkiego kamiennego kościoła w Cenannas [tzn. Kells]” najprawdopodobniej dla cennego relikwiarza. Manuskrypt odnaleziono parę miesięcy później „pod zwałem ziemi” pozbawiony jednak cennej złotej oprawy zdobionej kamieniami szlachetnymi. Jeśli, jak się ogólnie przyjmuje, „wielka Ewangelia Columcille” to rzeczywiście Księga z Kells, można by z pewnością datować przybycie księgi do Kells na co najmniej 1007 rok. Gwałtowne wyrwanie z oprawy podczas kradzieży tłumaczyłoby również brak kilku kart z początku i końca dzieła.
Niezależnie od tych spekulacji księga z pewnością znajdowała się w opactwie w Kells w wieku XII, jako że wtedy właśnie na kilku jej pustych kartach skopiowane zostały dokumenty dotyczące ziem będących w posiadaniu opactwa, co stanowi kolejny dowód na obecność dzieła w tym miejscu. Kopiowanie podobnych dokumentów księgach nawet tak cennych jak omawiana było w średniowieczu dość częstą praktyką ze względu na koszt i trudną dostępność materiałów piśmiennych.
XII-wieczny autor, Giraldus Cambrensis ("Gerald of Wales"), w swoim dziele "Topographia Hibernica" opisuje wielki ewangeliarz widziany przez siebie w Kildare niedaleko Kells. Opis ten może dotyczyć księgi z Kells, a z pewnością do niej pasuje:
Jako że Gerald podaje, iż widział księgę w Kildare, być może jego relacja dotyczy innego dzieła o podobnej wartości artystycznej, obecnie zaginionego lub też mógł podać inna jego lokalizację, celowo bądź przez pomyłkę.
Opactwo w Kells zostało rozwiązane w wyniku reformy kościelnej w XII wieku. Kościół opactwa został przekształcony w parafialny, a księga w nim pozostała.
Czasy współczesne.
Księga z Kells przechowywana była w Kells do 1654 roku, kiedy to w lokalnym kościele założono garnizon dla oddziałów jazdy Olivera Cromwella i gubernator miasta przesłał manuskrypt do Dublina dla większego bezpieczeństwa. Księga została przekazana Trinity College w 1661 roku przez Henry'ego Jonesa, który później, za panowania Karola II, został biskupem hrabstwa Meath. Z wyjątkiem nielicznych wystaw czasowych księga nigdy później nie opuściła Trinity College. Od wieku XIX jest przedmiotem stałej ekspozycji i dostępna jest dla zwiedzających w Starej Bibliotece ("Old Library") uniwersytetu.
W wieku XVI na marginesach stron Gerald Plunkett z Dublina dopisał cyframi rzymskimi numery poszczególnych rozdziałów Ewangelii według podziału stworzonego w XIII wieku przez Arcybiskupa Canterbury, Stephena Langtona. W 1621 roku karty zostały ponumerowane przez biskupa Meath Jamesa Usshera. W 1849 roku królowa Wiktoria i książę Albert poproszeni zostali o złożenie podpisów na kartach księgi. W rzeczywistości podpisali się oni na karcie dodanej w późniejszym okresie, którą uważano za autentyczne folio. Karta ta została później wyjęta z księgi, gdy ta otrzymała nową oprawę podczas prac konserwacyjno-introligatorskich w 1953 roku.
W ciągu wieków manuskrypt był kilkakrotnie oprawiany. W XVIII wieku podczas jednej z takich operacji karty księgi zostały bezlitośnie przycięte, co spowodowało bezpowrotną utratę pewnych fragmentów iluminacji. Kolejny raz księga zmieniła oprawę w 1895 roku, lecz ta uległa bardzo szybko zniszczeniu. Pod koniec lat 20. XX wieku część kart oddzielonych od całości przechowywano osobno. W 1953 wreszcie księgę oprawił w cztery tomy Roger Powell, który również delikatnie wyprostował strony, na których pojawiły się wybrzuszenia.
W roku 2000 wolumin zawierający Ewangelię św. Marka wysłano do Canberry w Australii na wystawę poświęconą iluminowanym manuskryptom. Był to czwarty raz, kiedy Księga z Kells opuściła granice Irlandii z powodu wystawy. Niestety wolumin ów doznał podczas transportu „drobnych uszkodzeń pigmentu”. Sądzi się, iż przyczyną tego mogły być drgania silników samolotowych.
Reprodukcje.
W 1951 roku szwajcarskie wydawnictwo Urs Graf-Verlag Bern wykonało faksymile Księgi z Kells. Większość stronic została reprodukowana przy użyciu fotografii czarno-białej, czterdzieści osiem stron reprodukowano w kolorze, w tym wszystkie całostronicowe ilustracje.
W 1979 roku inne szwajcarskie wydawnictwo, Éditions Facsimilé Lucerne, zwróciło się z prośbą o umożliwienie wykonania faksymile w całości w kolorze. Oferta ta została początkowo odrzucona przez Trinity College, gdyż uważano, że ryzyko zniszczenia księgi w trakcie całej operacji będzie zbyt wielkie. W 1986 roku, po opracowaniu metody wykorzystującej delikatne ssanie, która pozwalała na wyprostowanie fotografowanej stronicy bez konieczności dotykania jej, wydawnictwu wydano zgodę na wykonanie faksymile. Po sfotografowaniu każdej stronicy przygotowywano odbitkę, starannie ją porównując z kolorami oryginału i wprowadzając w razie konieczności niezbędne poprawki. Faksymile zostało opublikowane w roku 1990 w dwóch tomach, z których jeden zawierał faksymile sensu stricto a drugi komentarze przygotowane przez ekspertów. Jeden egzemplarz faksymile znajduje się w kościele anglikańskim w Kells, na miejscu dawnego opactwa. Dostępna jest również wersja CD-ROM zawierająca skany wszystkich stronic opatrzone komentarzem.
Na przełomie lat 2018/19 podjęto kolejną digitalizację kodeksu z wykorzystaniem najnowszych technik zapewniających najwyższą jakość reprodukcji udostępnianych w internecie.
Opis.
Księga z Kells zawiera cztery Ewangelie, poprzedzone wstępami, opatrzone streszczeniami i konkordancjami dotyczącymi poszczególnych tekstów ewangelicznych, spisane majuskułą insularną, atramentem w kolorach czarnym, czerwonym, fioletowym i żółtym. Manuskrypt składa się obecnie z 340 kart welinowych, tzw. "folio". Większość "folio" stanowi w rzeczywistości część większych arkuszy, tzw. "bifolio", które złożone na pół dają dwa "folio". Wiele "bifolio" zostało złożonych razem i zszytych ze sobą na kształt zeszytu. Niektóre "folio" nie stanowią części żadnego "bifolio", a są po prostu pojedynczymi osobnymi kartami wstawionymi w „zeszyt”.
Zawartość.
Księga w swym obecnym kształcie zawiera materię wstępną, pełny tekst Ewangelii według św. Mateusza, Marka i Łukasza oraz Ewangelii według św. Jana do 17:13. Brakuje pozostałej części Ewangelii Jana oraz nieznanej liczby tekstów wstępnych, prawdopodobnie zaginęły one podczas kradzieży księgi na początku XI wieku. Na zachowaną materię wstępną składają się dwa fragmenty list z imionami hebrajskimi zawartymi w ewangeliach, "Breves causae" i "Argumenta" do czterech ewangelii oraz tablice kanonów Euzebiusza z Cezarei. Jest rzeczą prawdopodobną, że tak jak w przypadku "Ewangeliarza z Lindisfarne" oraz ksiąg z Durrow i z Armagh, część zaginionych tekstów wstępnych zawierała list św. Hieronima do papieża Damazego I znany jako "Novum opus", w którym Hieronim objaśnia cel swego tłumaczenia. Możliwe również, choć mniej prawdopodobne, że zaginiony materiał zawierał list Euzebiusza do Karpiana, w którym objaśnia on użycie tablic kanonów (spośród zachowanych ewangeliarzy insularnych tylko ten z Lindisfarne zawiera ów list).
Z dwu obecnych w księdze fragmentów list z imionami hebrajskimi jeden znajduje się na odwrocie pierwszego zachowanego folio, a drugi w folio nr 26, które jest obecnie wstawione na końcu materii wstępnej do tekstu Janowego. Pierwszy fragment listu zawiera końcówkę listy dotyczącej Ewangelii według św. Mateusza. Brakujące w niej imiona zajmowałyby dodatkowe dwa folio. Drugi fragment listy, z folio 26, zawiera około jednej czwartej listy dotyczącej Ewangelii według św. Łukasza. Pełna lista wymagałaby dodatkowych trzech folio. Struktura kwaternionu zawierającego folio 26 wskazuje jednak na nieprawdopodobieństwo braku trzech folio pomiędzy folio 26 a 27, jest więc prawie pewne, że folio 26. nie znajduje się obecnie tam, gdzie ulokowane było pierwotnie. W księdze nie ma ani śladu list dotyczących Ewangelii według św. Marka i św. Jana.
Za pierwszym fragmentem listy znajdują się tablice kanonów Euzebiusza z Cezarei. Tablice te, wcześniejsze niż tekst Wulgaty, zostały pomyślane jako ułatwienie odsyłania do tekstu Ewangelii. Euzebiusz podzielił Ewangelię na rozdziały, a następnie zestawił tablice, które pozwalały czytelnikowi odnaleźć w każdej z czterech ewangelii ustępy dotyczące danego wydarzenia z życia Jezusa. Tablice kanoniczne tradycyjnie umieszczano w materiale wstępnym w większości średniowiecznych kopii tekstów ewangelicznych Wulgaty. Tablice zawarte w "Księdze z Kells" są jednakże prawie bezużyteczne, gdyż kopista w taki sposób je skondensował na stronach, że stają się zawiłe. Na dodatek nigdy nie wstawiono na marginesach tekstu odpowiednich numerów rozdziałów, co czyni niemożliwym odnalezienie fragmentów, których dotyczą tablice kanoniczne. Powód dla którego numerów rozdziałów nie wstawiono nie jest jasny. Być może planowano ich wstawienie po ukończeniu iluminacji księgi, ale skoro iluminacji nigdy nie dokończono, również i numery nie zostały wstawione. Możliwe również, iż zdecydowano się ich nie dopisywać, aby nie zeszpecić wyglądu stronic.
"Breves causae" oraz "Argumenta" należą jeszcze do przedwulgatowej tradycji rękopisów. "Breves causae" to streszczenia starołacińskich przekładów Ewangelii. Dzielą się one na ponumerowane rozdziały. Numerów rozdziałów, tak samo jak numerów w tablicach kanonicznych, nie użyto jednak na stronach manuskryptu. Jednakże, najprawdopodobniej i tak nie korzystano by z tych numerów, nawet gdyby manuskrypt został ukończony, gdyż odpowiadały starym łacińskim przekładom i trudno byłoby je dopasować do tekstu Wulgaty. "Argumenta" to zbiory legend na temat czterech ewangelistów. "Breves causae" oraz "Argumenta" ułożono w nietypowej kolejności: najpierw idą "Breves causae" i "Argumenta" dotyczące Marka, potem – dość zaskakująco – "Argumenta" dotyczące Łukasza i Jana, następnie "Breves causae" dla Łukasza i Jana. Ten nietypowy układ spotkać można też w "Księdze z Durrow", chociaż "Breves causae" dla Łukasza i Jana są tam umieszczone na końcu manuskryptu, podczas gdy reszta tekstów wstępnych znajduje się na początku. W przypadku innych manuskryptów insularnych, jak na przykład "Ewangeliarz z Echternach", każda z ewangelii potraktowana została jako odrębne dzieło i teksty wstępnej jej dotyczące bezpośrednio ją poprzedzają. Niewolnicze powtórzenie w Kells układu "Breves causae" oraz "Argumenta" z "Księgi z Durrow" skłoniło uczonego T. K. Abbota do wniosku, że kopista z Kells miał dostęp albo do samej "Księgi z Durrow", albo do jakiegoś innego wzorca, wspólnego dla obu rękopisów.
Tekst i pismo.
Księga z Kells zawiera teksty czterech ewangelii oparte na Wulgacie. Nie stanowi ona jednak dokładnej kopii jej tekstu. Są liczne odstępstwa od wersji z Wulgaty w miejscach, gdzie skorzystano z wczesnych łacińskich tłumaczeń zamiast tekstu autorstwa św. Hieronima. Chociaż takie rozbieżności są powszechne we wszystkich insularnych ewangeliarzach, nie wydaje się istnieć wśród rozmaitych tekstów powstałych na Wyspach jeden spójny wzór różnic. Sądzi się, że kopiści podczas pracy często polegali bardziej na własnej pamięci niż na wzorcu.
Księga z Kells spisana została majuskułą insularną, z wyjątkiem niektórych liter pisanych minuskułą, zwykle „c” i „s”. Tekst jest najczęściej pisany jedną długą linią w poprzek strony. Françoise Henry stwierdziła, że nad rękopisem pracowało co najmniej trzech kopistów, których określiła jako Rękę A, Rękę B oraz Rękę C. Autorstwa Ręki A są folio od 1 do 19v, od 276 do 289 oraz od 307 do końca rękopisu. Ręka A przeważnie stawia osiemnaście lub dziewiętnaście wierszy na stronę brązowym atramentem galusowym, będącym w powszechnym użyciu na zachodzie. Ręką B spisane zostały folio od 19r do 26 oraz od 124 do 128. Ręka B charakteryzuje się nieco silniejszą tendencją do używania minuskuły i większą zmiennością liczby wierszy na stronę oraz korzystała z czerwonego, fioletowego i czarnego atramentu. Rękę C widać w większości tekstu. Dla Ręki C jest również charakterystyczna silniejsza tendencja do używania minuskuły niż w przypadku Ręki A. Ręka C używała takiego samego brązowawego atramentu galusowego jak Ręka A i stawiała prawie zawsze siedemnaście wierszy na stronę.
Błędy w tekście.
Tekst księgi różni się w pewnym stopniu od uznanej wersji ewangelii. Na przykład w genealogii Jezusa zaczynającej się od "Łuk."3:23 księga z Kells błędnie wymienia dodatkowego przodka. Fragment "Mat."10:34b powinien brzmieć: "Nie przyszedłem przynieść pokoju, ale miecz". Jednak zamiast słowa „gladium” oznaczającego „miecz”, w "Księdze z Kells" widnieje słowo „gaudium” czyli „radość”. Cały fragment obecny w księdze znaczyłby więc: "Nie przyszedłem przynieść pokoju, ale radość".
Przeznaczenie księgi.
Księga z Kells przeznaczona była raczej do celów liturgicznych niż edukacyjnych. Podobnych rozmiarów, bogato zdobione ewangeliarze kładziono na głównym ołtarzu, skąd ściągane były jedynie w celu odczytania zeń tekstów ewangelicznych podczas mszy. Jest jednakże wielce prawdopodobne, że kapłan odprawiający mszę w rzeczywistości nie czytał z samej księgi, lecz raczej recytował z pamięci odpowiednie fragmenty. W świetle tego, znaczący jest fakt, że według "Annałów Ulsteru" w XI wieku dzieło skradzione zostało z zakrystii (gdzie przechowywane są naczynie liturgiczne i inne akcesoria używane podczas mszy), a nie z biblioteki opactwa. Szata graficzna księgi zdaje się również potwierdzać raczej liturgiczne jej przeznaczenie – manuskrypt posiada wysokie walory estetyczne, którym wyraźnie podporządkowana jest jego funkcjonalność. Tekst zawiera liczne, niepoprawione błędy; zauważyć można też inne przesłanki, świadczące o tym, że nie przywiązywano większej wagi do dokładności tekstu: wersety zbyt długie często przenoszone były do wolnej przestrzeni nad lub pod wierszem, na marginesach stron nie umieszczono również numerów rozdziałów niezbędnych przy korzystaniu z tablic Kanonów Euzebiusza. Ogólnie rzecz biorąc, nie zrobiono niczego, co mogłoby zepsuć piękny wygląd stronic Księgi z Kells – estetyka miała pierwszeństwo przed użytecznością.

</doc>
<doc id="90387" url="https://pl.wikipedia.org/wiki?curid=90387" title="Arawn">
Arawn

W mitologii walijskiej, Arawn był Panem Zaświatów zwanych Annwn (wymowa "Annun").
Niektóre spośród najważniejszych mitów o Arawnie opisują incydent, w którym Amaethon ukradł mu psa, czajkę i białego kozła sarny, co doprowadziło do Cath Godeau ("Wojny Drzew"), którą Arawn przegrał, a zwycięzcą, oprócz Amaethona, był jego brat, Gwydion.
Według jednej opowieści Arawn poznał Pwylla, swojego późniejszego wiernego przyjaciela gdy ten omyłkowo wysłał swoje psy w pogoń za jeleniem, którego ścigała już sfora Arawna. Jeleń właśnie został schwytany przez Pwylla gdy pojawiła się odziana na szaro postać, zwracając się do niego z pretensjami o pierwszeństwo złowienia zwierzęcia. Owa postać okazała się być Panem Zaświatów. W formie rekompensaty Pwyll miał zamienić się z nim miejscami na rok i jeden dzień, a zadaniem jego miało być zabicie wroga Arawna, Havgana. W czasie tym miał również dzielić łoże z żoną Avarna, nie zbliżają się jednak do niej. Avarn ostrzegł Pwylla, aby ten zabił Havgana jednym ciosem, bo w przeciwnym wypadku kolejny cios spowoduje, że Havgan będzie się ciągle odradzał. W czasie walki Pwyll postąpił w zgodzie z otrzymanymi wskazówkami i był głuchy na prośby Havgana o dobicie go. Od tamtej pory Arawn i Pwyll zostali wiernymi przyjaciółmi.
W folklorze walijskim, Arawn pędzi przez jesienny, zimowy i wczesnowiosenny nieboskłon ze sforą swoich białych, czerwonouchych ogarów, zwanych Cwn Annwn (Ogary z Annwn, wym. "Cun Annun"). Szczekanie psów jest postrzegane jako gęganie dzikich gęsi w czasie ich wędrówki, a łupem ogarów są potępione dusze, gnane z powrotem do Annwn (czasami do siedziby Szarego Króla Brenin Llwyda). 
Arawn to również istotna (choć najczęściej niedostrzegana) postać z cyklu toczących się w świecie walijskich mitów opowieści fantasy pod tytułem "The Chronicles of Prydain", których autorem jest Lloyd Alexander. Jednakże, w tych utworach Arawn przedstawiany jest jako postać dobitnie i ostatecznie zła.

</doc>
<doc id="90388" url="https://pl.wikipedia.org/wiki?curid=90388" title="Agata Budzyńska">
Agata Budzyńska

Agata Budzyńska (ur. 10 lutego 1964, zm. 22 września 1996) – polska poetka, kompozytorka i piosenkarka.
Życiorys.
Urodziła się w Lubartowie. Po ukończeniu szkoły podstawowej uczyła się w klasie matematyczno-fizycznej w lubartowskim liceum. Maturę zdała 3 czerwca 1983. Studiowała filologię polską na Katolickim Uniwersytecie Lubelskim. Tytuł magistra uzyskała 31 stycznia 1990. Oprócz tego ukończyła studium zawodowe i otrzymała tytuł instruktora kulturalno-wychowawczego o specjalności teatralnej.
Początkowo występowała w duecie z Dorotą Najdą jako "Buduar". W 1983 roku zespół otrzymał wyróżnienie w Ogólnopolskim Studenckim Przeglądzie Piosenki Turystycznej Yapa w Łodzi. Jako solistka zadebiutowała w 1984 roku na Studenckim Festiwalu Piosenki w Krakowie. Otrzymała wówczas wyróżnienie za "pierwiastek kobiecości".
W latach 1985–1987 wystąpiła trzykrotnie na festiwalu Piosenki Miłosnej i Erotycznej "Blyrwa i Amor" w Poznaniu zdobywając kolejno: wyróżnienie, pierwszą nagrodę i Grand Prix Festiwalu. W latach 1990–1991 prowadziła w Lubelskim Domu Kultury cykliczne wieczory artystyczne pod nazwą "Agata Budzyńska i jej goście". W latach 1991–1994 współpracowała z Teatrem Literacko-Muzycznym w Lublinie. Występowała w bajkach dla dzieci, a także w programie poetyckim "Niedokończona krucjata" dla młodzieży szkół średnich.
29 sierpnia 1992 poślubiła Andrzeja Trąbkę.
Zmarła tragicznie na Mazurach w wyniku zatrucia czadem z piecyka, nocując z przyjaciółmi na żaglówce, podczas jednego z festiwali piosenki turystycznej.
Twórczość i upamiętnienie.
Pozostawiła po sobie wiele wierszy i piosenek. Jej autorstwa są „Piosenka dla moich przyjaciół” (Moi przyjaciele, bądźcie zawsze ze mną...) i „Pioseneczka” (znana bardziej jako „Aniołek” – Narysuję dla ciebie aniołka...) śpiewane często przy ogniskach lub podczas imprez turystycznych.
W roku 1997 nakładem wydawnictwa Norbertinum ukazała się książka „Rozpalcie nowe słońca – Agata Budzyńska w piosenkach, listach, wywiadach, wspomnieniach” (), a jej drugie wydanie – w roku 2003 ().
W 2007 roku odbył się koncert „Agacie Budzyńskiej – Przyjaciele”, na którym zaśpiewano piosenki Budzyńskiej. Koncert promował płytę „Agacie Budzyńskiej – Przyjaciele” oraz wydaną na tę okoliczność książeczkę z tekstami zaśpiewanych piosenek „Niech cię dobre anioły”.
Piosenkę „Gdy smutno” nagrała w 2001 roku Jolka Sip, wokalistka Federacji, razem z resztą materiału opublikowała na płycie „A poza tym...” w roku 2012.
Dyskografia.
Jeśli nie zaznaczono inaczej, autorką słów i muzyki jest Agata Budzyńska.
Dni człowieka są jak trawa (1989, płyta CD)
Rozmowa z przyjacielem (1991, kaseta magnetofonowa)
Agacie Budzyńskiej – Przyjaciele (2007, płyta CD)
Piosenki Agaty Budzyńskiej w wykonaniu innych artystów

</doc>
<doc id="90389" url="https://pl.wikipedia.org/wiki?curid=90389" title="Amaethon">
Amaethon

Amaethon (Amatheon) - walijski bóg rolnictwa i syn Don oraz Beli.
Ukradł Arawnowi psa, czajkę i kozła sarny. Doprowaidzło to do Cath Godeau, czyli "Bitwy Drzew", toczonej przez bogów świata podziemnego a dziećmi Don. Ze względu na posiadane atrybuty był raczej kojarzony z ogólnie pojętą obfitością, której źródło leży poza widzialnym światem.

</doc>
<doc id="90390" url="https://pl.wikipedia.org/wiki?curid=90390" title="Matwiej Zacharow">
Matwiej Zacharow

Matwiej Wasiljewicz Zacharow (ros. Матвей Васильевич Захаров, ur. w Twerze, zm. 31 stycznia 1972 w Moskwie) – radziecki dowódca wojskowy, marszałek Związku Radzieckiego (1959), dowódca grupy wojsk radzieckich w NRD, szef Głównego Zarządu Wywiadowczego (1949–1952), szef Sztabu Generalnego Armii Radzieckiej (1960–1963 i 1964–1971), deputowany do Rady Najwyższej ZSRR 4., 5., 6., 7. i 8. kadencji, dwukrotny Bohater Związku Radzieckiego (1945, 1971) i Bohater Czechosłowackiej Republiki Socjalistycznej (1970).
Życiorys.
I wojna światowa.
W czasie I wojny światowej uniknął poboru do wojska i działał w ruchu antywojennym. W kwietniu 1917 wstąpił do bolszewickiej Czerwonej Gwardii. W tym samym roku w październiku brał udział w szturmie na Pałac Zimowy.
Brał udział w wojnie domowej awansując w Armii Czerwonej. Studiował w Akademii Wojskowej im. Michaiła Frunzego. We wrześniu 1935, w wieku 35 lat, objął dowództwo pułku, a w 1936 został wysłany do nowo utworzonej Akademii Sztabu Generalnego. Przeżył stalinowskie czystki i w lipcu 1937 został mianowany szefem sztabu Leningradzkiego Okręgu Wojskowego, a w maju 1938 pomocnikiem szefa Sztabu Generalnego Armii Czerwonej.
II wojna światowa.
W 1940 po zmianach personalnych w kierownictwie sił zbrojnych (powodem zmian była wojna zimowa z Finlandią), został przeniesiony na szefa sztabu do nowo utworzonego Odeskiego Okręgu Wojskowego.
Po ataku Niemiec na Związek Radziecki w czerwcu 1941, w stopniu generała majora objął funkcję szefa sztabu nowo sformowanej 9 Armii, utworzonej z wojsk Odeskiego Okręgu Wojskowego. Następnie był szefem sztabu 2 Frontu Ukraińskiego, a następnie Frontu Zabajkalskiego.
Okres powojenny.
Po zakończeniu II wojny światowej kierował Akademią Sztabu Generalnego. Od stycznia 1949 był szefem Głównego Zarządu Wywiadowczego i zarazem zastępcą szefa Sztabu Generalnego Armii Radzieckiej. Z obydwu stanowisk został zwolniony w 1952, jego miejsce na stanowisku szefa wywiadu wojskowego zajął Michaił Szalin.
Po śmierci Józefa Stalina w marcu 1953, spychany był na coraz niższe stanowiska w hierarchii wojskowej. W maju 1954 został mianowany dowódcą Leningradzkiego Okręgu Wojskowego, a następnie w 1957 dowódcą grupy wojsk stacjonujących w Niemieckiej Republice Demokratycznej. W 1959 awansowany na marszałka Związku Radzieckiego i w 1960 mianowany szefem Sztabu Generalnego Armii Radzieckiej. Stracił to stanowisko w 1963, w ramach zmiany w radzieckim kierownictwie polityczno-wojskowym po kubańskim kryzysie rakietowym.
W marcu 1963 powierzono mu ponownie komendę Akademii Sztabu Generalnego. Później brał udział w spisku przeciwko Nikicie Chruszczowowi i po jego obaleniu w październiku 1964, przywrócono mu stanowisko szefa Sztabu Generalnego Armii Radzieckiej, które zajmował do września 1971 roku.
Od 1961 członek Komitetu Centralnego KPZR, w latach 1947–1952 deputowany do Rady Najwyższej RFSRR, a w latach 1954–1972 do Rady Najwyższej ZSRR od 4. do 8. kadencji.
Zmarł 31 stycznia 1972 i został pochowany pod murem kremlowskim na Placu Czerwonym w Moskwie.

</doc>
<doc id="90391" url="https://pl.wikipedia.org/wiki?curid=90391" title="Michaił Szalin">
Michaił Szalin

Michaił Aleksiejewicz Szalin (; ur. we wsi Kumak w guberni orenburskiej, zm. 20 lutego 1970 w Moskwie) – generał pułkownik Armii Radzieckiej, szef Głównego Zarządu Wywiadowczego.
Biografia.
Urodził się w rodzinie chłopskiej. W 1916 ukończył seminarium nauczycielskie i w maju 1916 został powołany jako szeregowy do służby wojskowej. W czerwcu 1917 ukończył przyspieszony kurs Wileńskiej Szkoły Wojskowej w Połtawie. Jako chorąży dowodził kompanią 17 Syberyjskiego Zapasowego Pułku Strzeleckiego. 
W maju 1918 wstąpił jako ochotnik do Robotniczo-Chłopskiej Armii Czerwonej, a w listopadzie tegoż roku został członkiem RKP(b). Uczestniczył w wojnie domowej w latach 1918–1921 na stanowiskach od skarbnika do dowódcy pułku w jednostkach Frontu Wschodniego i Zachodniego. Dowodził oddziałem szturmowym podczas stłumienia powstania kronsztadzkiego. 
W latach 1922–1929 był komisarzem wojskowym orskiego ujezdu, następnie okręgu tiumeńskiego. Był szefem Zarządu Okręgu Terytorialnego Baszkirskiej ASRR.
W 1928 ukończył starszy kurs kursów „Wystrieł”. Był zastępcą szefa sztabu 13 Korpusu Strzeleckiego. W 1936 ukończył Specjalny (Wschodni) Fakultet Akademii Wojskowej im. M. Frunzego. Od 1935 w stopniu majora. W latach 1936–1938 pozostawał w dyspozycji Zarządu Wywiadu RChACz. W latach 1938–1939 był szefem Centralnej Szkoły Przygotowania Dowódców Sztabu, od 1938 w stopniu pułkownika. Od 1939 był szefem 10 Wydziału sztabu Syberyjskiego Okręgu Wojskowego. 
W latach 1941–1945 był szefem sztabu 16 Armii, 22 Armii i 1 Armii Pancernej, generał porucznik. 
Od lipca 1952 do sierpnia 1956 i od października do grudnia 1957 był szefem Głównego Zarządu Wywiadowczego Sztabu Generalnego Sił Zbrojnych ZSRR.
Od 1964 w rezerwie. Zmarł w lutym 1970 w stopniu generała pułkownika rezerwy. Został pochowany na Cmentarzu Nowodziewiczym. 

</doc>
<doc id="90392" url="https://pl.wikipedia.org/wiki?curid=90392" title="Władlen Michajłow">
Władlen Michajłow

Władlen Michajłow (; ur. 24 stycznia 1925 w Syczowce, obwód smoleński, zm. 23 listopada 2004) – generał armii, oficer Armii Czerwonej, ostatni szef Głównego Zarządu Wywiadowczego Sztabu Generalnego Sił Zbrojnych ZSRR (wywiadu wojskowego).
Życiorys.
Urodził się w rodzinie kołchoźników. W 1942 roku, po ukończeniu szkoły średniej. wstąpił do Armii Czerwonej. Dwa lata później, w 1944 roku, po ukończeniu szkoły wojskowej we Władywostoku został oficerem i początkowo służył na Dalekim Wschodzie. W 1954 roku ukończył Akademię Wojskową im. Michaiła Frunzego i objął dowództwo dywizji w Nadbałtyckim Okręgu Wojskowym i w Grupie Wojsk Radzieckich w Niemczech. W latach 1966–1968 ukończył Akademię Sztabu Generalnego, dowodził dywizją, następnie do 1987 pełnił służbę sztabową, był szefem sztabu Turkiestańskiego Okręgu Wojskowego, a następnie pracował w sztabie generalnym. 
W 1987 roku został zastępcą Szefa Sztabu Generalnego Sił Zbrojnych ZSRR i szefem Głównego Zarządu Wywiadowczego. 
Po sierpniowym puczu, w październiku 1991 roku został zdjęty ze stanowiska i przeniesiony do grupy inspektorów Ministerstwa Obrony.

</doc>
<doc id="90393" url="https://pl.wikipedia.org/wiki?curid=90393" title="Wladlen Michajłow">
Wladlen Michajłow



</doc>
<doc id="90396" url="https://pl.wikipedia.org/wiki?curid=90396" title="Piotr Kaczkowski">
Piotr Kaczkowski

Piotr Jerzy Kaczkowski (ur. 14 lutego 1946 w Krakowie) – polski dziennikarz i długoletni prezenter muzyczny Programu III Polskiego Radia, absolwent filologii angielskiej, także żeglarz i dziennikarz prasowy.
Życiorys.
Urodził się w Krakowie w 1946 jako syn Adama i Wandy Kaczkowskich. Wkrótce przeprowadził się do Warszawy, gdzie ukończył szkołę podstawową, szkołę muzyczną i liceum. Absolwent lingwistyki stosowanej w Wyższej Szkole Języków Obcych w Warszawie.
W 1962 związał się z Klubem Przyjaciół Piosenki przy Rozgłośni Harcerskiej, który prowadził Witold Pograniczny. Jako pierwszą piosenkę zaprezentował tam utwór The Beatles "Love Me Do". W marcu 1963 rozpoczął współpracę z Programem III PR z audycją W. Pogranicznego "30 minut rytmu". Samodzielnie zadebiutował prezentując piosenki włoskie w cyklu comiesięcznych audycji PR III "Con amore". 30 września 1965 otworzył w Jedynce pierwszą audycję Młodzieżowego Studia „Rytm”, które 1 lutego 1966 weszło w skład bloku "Popołudnie z młodością".
22 września 1968 przejął od Gabriela Mérétika prowadzenie audycji "Mini-max, czyli minimum słów, maksimum muzyki", którą – z przerwami – prowadził do końca współpracy z Trójką. Od lata 1970 prezentował muzykę w pierwszej w Polsce dyskotece założonej przez Franciszka Walickiego w Grand Hotelu w Sopocie. Wielokrotnie wyjeżdżał za granicę i odkrywał nowych wykonawców, których płyty przedstawiał w swoich audycjach, głównie w Trójce. Były to m.in. "Mój Magnetofon", "Kiermasz Płyt", "Słuchaj razem z nami", "W tonacji Trójki", "Zapraszamy do Trójki", "Muzyczna Poczta UKF", "Kanon Muzyki Rockowej", a przede wszystkim "Minimax", w którym prezentował nowości płytowe i klasykę rocka. Przez lata zgromadził wielotysięczną kolekcję płyt z wielu gatunków muzycznych.
W latach 70. w Jedynce współpracował z audycjami "Radiokurier" i "Tylko w niedzielę", incydentalnie prowadził m.in. Studio "Gama", a w innych programach np. "Wieczór Płytowy", czy "Nową płytę".
Tylko raz, w 1972, poprowadził telewizyjny program muzyczny. Piotr Kaczkowski znany jest z tego, że unika fotoreporterów i nie pokazuje w mediach swego oblicza. Tłumaczy to niechęcią do gwiazdorstwa i odwracania uwagi od prezentowanej muzyki. Niemniej spotyka się ze swoimi miłośnikami na spotkaniach autorskich, a jego zdjęcia pojawiły się w kilku czasopismach, np. dość aktualne w „Polityce”.
W latach 1982–2000, jako "druh zastępowy" poprowadził 6 wydań "Listy Przebojów Programu Trzeciego".
Po reorganizacji programowej Polskiego Radia w 1991, po której niemożliwe stało się prezentowanie płyt w całości i kompletnych dyskografii, skupił się na prowadzeniu środowej audycji "W tonacji Trójki" i sobotniej "Zapraszamy do Trójki", a także "Trójki pod księżycem", którą nadawano o północy z niedzieli na poniedziałek. Audycja początkowo trwała godzinę, 23 maja 1994 wydłużono ją do dwóch godzin, a 2 stycznia 1995, gdy Trójka przeszła na nadawanie całodobowe – do trzech godzin, od północy do 3.00. Wiosną 1996 Kaczkowski odświeżył w tym pasmie szyld "Minimax" jako "Biuro Utworów Znalezionych". Zaczął też szerzej współpracować z polskim show-biznesem w dziedzinie organizowania i promocji koncertów zagranicznych wykonawców. Zainicjował cykl rozmów z muzykami światowej klasy, które zaowocowały trzema tomami wywiadów: "Przy mikrofonie" (1999, 2005), "42 rozmowy" (2004) i "Rozmowy Trzecie" (2008). Przetłumaczył tom wywiadów "Według The Rolling Stones" (2006), w którym postarał się nadać wypowiedziom muzyków maksymalną surowość, nawet kosztem zasad poprawności językowej i piękna.
Po spotkaniu i koncercie Rogera Watersa napisał pierwszy felieton, który w 2002 zamieścił miesięcznik „Tylko Rock”. Tym samym Kaczkowski rozpoczął długotrwałą współpracę z tym pismem. Później jego teksty pojawiały się też w innych magazynach muzycznych, np. w „Machinie”, jak i niemuzycznych, np. w kwartalniku „Wittchen”, w którym opisał koncert grupy "Led Zeppelin" z 2007. Jego głos można usłyszeć w zapowiedzi występu grupy Porcupine Tree na albumie koncertowym "Warszawa" z 2004.
W latach 1998–2000 był dyrektorem Trójki. Stopniowo w audycjach wrócił do prezentacji nowości muzycznych, w tym polskich. Przygotował 7 płyt pod hasłem "minimax pl" z plejadą początkujących wykonawców krajowych. Wydał 3 płyty z najciekawszymi nagraniami z lat 70. i 80., a także 10-częściowy wybór światowych archiwaliów sprzed 1946 oraz utworów ze złotej epoki rock and rolla pt. "Trzeszcząca płyta". 
21 września 2008 w audycji "Minimax" uroczyście obchodził 40. rocznicę pierwszego pojawienia się w tym cyklu na antenie Trójki. Rocznicy towarzyszył piąty festiwal "Minimax.pl", który odbył się 19 i 20 września w klubie muzycznym „Bogart” w Gomunicach.
Benefis na 50-lecie jego pracy w radiu (przypadające na marzec 2012) odbył się 20 marca 2013 w Fabryce Trzciny i został zorganizowany w całości przez słuchaczy audycji i sympatyków. 22 maja 2013 Trójka zorganizowała odrębny benefis. Z końcem grudnia 2013 Piotr Kaczkowski przestał być już etatowym pracownikiem Polskiego Radia ponieważ nabył uprawnienia emerytalne. Od początku 2014 programy swoje prowadził już jako współpracownik.
Oprócz audycji stałych, Piotr Kaczkowski organizował wiele koncertów radiowych. Od wielu lat Kaczkowskiego fascynuje twórczość Tori Amos. 16 grudnia 2001 i 9 marca 2005 Amos dała w studiu Programu III specjalne koncerty dla widowni złożonej z wybranych słuchaczy jego audycji. Był członkiem Akademii Muzycznej Trójki.
19 maja 2020, po zawieszeniu Listy Przebojów Programu Trzeciego (będącym wynikiem działań dyrekcji stacji odebranych przez wielu dziennikarzy jako cenzurę), wydał oświadczenie o odejściu z Trójki.
Od 20 września 2020 został prowadzącym cyklicznej audycji „Oddam płytę w dobre ręce”, a następnie gościnnie współprowadzącym audycji „Tajemnice przyprószonego kufra” w internetowej rozgłośni Rockserwis.fm. W styczniu 2021 dołączył też do redakcji Radia 357, gdzie prowadzi audycję „Max 357”.
Życie prywatne.
Jest ojcem dziennikarki muzycznej, Aleksandry Kaczkowskiej.
Nagrody i odznaczenia.
Wyróżniony m.in.: Międzynarodowym Złotym Mikrofonem AKG dla Osobowości Radiowej Wszech czasów (1996) oraz Złotym Mikrofonem Polskiego Radia (2003).
10 września 2008 został uhonorowany nagrodą Mateusza – Nagrodą Muzyczną Programu Trzeciego Polskiego Radia SA za "popularyzację muzyki w niepowtarzalny sposób".
Postanowieniem Prezydenta RP Bronisława Komorowskiego z 27 września 2011 został odznaczony Krzyżem Oficerskim Orderu Odrodzenia Polski "za wybitne zasługi dla Polskiego Radia". Order ten odebrał 11 listopada 2012.
12 grudnia 2013 otrzymał wyróżnienie Honorową Odznaką Polskiego Radia. Odznaka przyznawana jest przez Zarząd Polskiego Radia SA. Nagradzane są osoby za szczególnie duży wkład pracy w wypełnianiu obowiązków służbowych.

</doc>
<doc id="90399" url="https://pl.wikipedia.org/wiki?curid=90399" title="Monika Olejnik">
Monika Olejnik

Monika Olejnik, właśc. Monika Ewa Wasowska (ur. 11 lipca 1956 w Warszawie) – polska dziennikarka radiowa, telewizyjna i prasowa.
Życiorys.
Ukończyła XLVI Liceum Ogólnokształcące im. Stefana Czarnieckiego w Warszawie. Studiowała zootechnikę w SGGW. Ukończyła również dziennikarskie studia podyplomowe na Uniwersytecie Warszawskim. W 1981 odbyła staż w redakcji rolnej programu I PR.
Swoją karierę dziennikarską zaczęła w programie I Polskiego Radia, gdzie odbywała staż. W latach 1982–2000 pracowała w programie III PR, gdzie popularność przyniosły jej wywiady z politykami i postaciami życia publicznego w audycji "Salon polityczny Trójki". W drugiej połowie lat 80. była związana razem z mężem Grzegorzem Wasowskim z trójkową audycją "Nie tylko dla orłów". 9 maja 1987 była jednym z pierwszych przedstawicieli mediów na miejscu katastrofy lotniczej „Kościuszki”. Od stycznia 2001 do czerwca 2016 pracowała w Radiu Zet, gdzie prowadziła rozmowy z politykami w audycji "Gość Radia Zet" i w programie "Siódmy dzień tygodnia".
W latach 1997–2003 prowadziła rozmowy w programie TVN "Kropka nad i". Od września 2004 do lipca 2006 była gospodynią programu publicystycznego "Prosto w oczy" w TVP1. Od 11 września 2006 ponownie prowadzi program "Kropka nad i", tym razem na antenie TVN24. Wiosną 2021 przeprowadzała wywiady z przedstawicielami kultury w programie "Monika Olejnik. Otwarcie" w serwisie TVN 24 Go.
W „Gazecie Wyborczej” publikuje w wydaniach piątkowych felietony na aktualne tematy polityczne, a poprzednio razem z Agnieszką Kublik przygotowywała wywiady z cyklu "Dwie na jednego". W 2007 ukazała się książka pod tym samym tytułem, zawierająca 25 wywiadów przeprowadzonych przez Olejnik i Kublik.
Życie prywatne.
Jej ojciec, Tadeusz Olejnik (1932–2015), od 1955 był funkcjonariuszem Milicji Obywatelskiej, później był pracownikiem Służby Bezpieczeństwa MSW, w którym dosłużył się stopnia majora.
Jej pierwszym mężem był inżynier elektryk Mateusz Praczuk (zm. 2014), którego poślubiła jako studentka w wieku 20 lat. Małżeństwo zakończyło się rozwodem z winy Praczuka. Była też żoną dziennikarza i satyryka Grzegorza Wasowskiego, z którym ma syna Jerzego (ur. 1985). Od 1996 jej życiowym partnerem jest dziennikarz sportowy Tomasz Ziółkowski (ur. 1971). 
Ma starszego brata Jacka (ur. 1954). Jest on kapitanem żeglugi wielkiej.

</doc>
<doc id="90400" url="https://pl.wikipedia.org/wiki?curid=90400" title="Pionierska roślina">
Pionierska roślina



</doc>
<doc id="90401" url="https://pl.wikipedia.org/wiki?curid=90401" title="Jerzy Baczyński">
Jerzy Baczyński

Jerzy Bogusław Baczyński, poprzednio Sroka (ur. 18 grudnia 1950 w Sokołowsku) – polski dziennikarz prasowy, od 1994 redaktor naczelny tygodnika „Polityka” i prezes wydającej to czasopismo spółdzielni „Polityka” Spółdzielnia Pracy (do grudnia 2012, następnie Polityka Sp. z o.o. S.K.A.).
Życiorys.
Urodził się w Sokołowsku, ale już w dzieciństwie przeprowadził się na Mazowsze. W wieku szkolnym mieszkał w Otwocku. Jest absolwentem Instytutu Nauk Politycznych Uniwersytetu Warszawskiego (1972). W 1975 został stypendystą dziennikarstwa w Indiana University School of Journalism w USA. W latach 1973–1981 pracował w „Życiu Warszawy” jako dziennikarz działu ekonomicznego. W 1980 został zastępcą kierownika dodatku „Życie i Nowoczesność”. Po wprowadzeniu stanu wojennego zwolniony z pracy, do 1982 przebywał we Francji jako stypendysta Journalistes en Europe i Fondation de France. Działał w paryskim komitecie koordynacyjnym „Solidarności”.
Po powrocie do kraju wkrótce został dziennikarzem „Polityki”, początkowo jako redaktor działu publicystyki gospodarczej. W 1990 objął stanowisko zastępcy redaktora naczelnego i wiceprezesa wydawnictwa. Cztery lata później został redaktorem naczelnym i prezesem spółdzielni. Jednocześnie w latach 90. współredagował telewizyjne "Listy o gospodarce" i uczestniczył w innych programach publicystycznych na antenie TVP (tj. "Gorąca Linia", "Tylko w Jedynce" i "Coś za coś").
Został członkiem tzw. Komisji Trójstronnej. Jest autorem i współautorem kilku pozycji książkowych, m.in. "800 dni. Szok kontrolowany" (z Leszkiem Balcerowiczem; Warszawa 1992) i "Teczki liberałów" (z Janiną Paradowską; Poznań 1993). Do 2016 wchodził w skład Rady Fundacji PZU.
Powierzono mu przewodniczenie 41. Światowemu Kongresowi FIPP (Międzynarodowej Federacji Wydawców Czasopism) odbywającemu się od 9 do 11 października 2017 w Londynie.
Odznaczenia i wyróżnienia.
W 2001 wyróżniony Nagrodą im. Dariusza Fikusa w kategorii „Twórcy Mediów”. W 2010 w warszawskiej Zachęcie został wybrany przez kapitułę Nagrody im. Andrzeja Woyciechowskiego „Dziennikarzem 20-lecia”. W 2013 został nagrodzony Srebrnym Medalem „Zasłużony Kulturze Gloria Artis”. W 2017 wraz z zespołem „Polityki” otrzymał Nagrodę Specjalną Lewiatana przyznaną przez Konfederację Lewiatan osobom wybitnie zasłużonym na polu kultury, polityki, nauki, życia publicznego i gospodarki.

</doc>
<doc id="90403" url="https://pl.wikipedia.org/wiki?curid=90403" title="Rząd Waldemara Pawlaka">
Rząd Waldemara Pawlaka

Rząd Waldemara Pawlaka – Rada Ministrów pod kierownictwem premiera Waldemara Pawlaka, powołana przez prezydenta Lecha Wałęsę 26 października 1993 po dymisji rządu Hanny Suchockiej. Ukształtowany w wyniku wygranych wyborów parlamentarnych przez Sojusz Lewicy Demokratycznej i drugim miejscu Polskiego Stronnictwa Ludowego, które zawarły koalicję. Rząd Waldemara Pawlaka podał się do dymisji 1 marca 1995 w wyniku sporów między koalicjantami, kryzysów personalnych oraz działań politycznych prezydenta Lecha Wałęsy w celu zmiany istniejącego układu władzy. Posłowie koalicji SLD-PSL z obawy, że prezydent nie będzie chciał powołać ich kandydata na premiera po rezygnacji Waldemara Pawlaka, złożyli w Sejmie wniosek o konstruktywne wotum nieufności dla rządu i powierzenie misji utworzenia rządu Józefowi Oleksemu. 1 marca 1995 Sejm podjął uchwałę w sprawie wyrażenia wotum nieufności Radzie Ministrów oraz wyboru nowego Prezesa Rady Ministrów (stosunek głosów: 285:5:127). Prezydent przyjął dymisję rządu i 6 marca powołał rząd Józefa Oleksego.

</doc>
<doc id="90404" url="https://pl.wikipedia.org/wiki?curid=90404" title="Bór bażynowy">
Bór bażynowy

Bór bażynowy, nadmorski bór sosnowy, nadmorski bór bażynowy ("Empetro nigri-Pinetum" Wojt. 1964) – sosnowy bór rosnący na glebach bielicowych wytworzonych z piasków luźnych na nadmorskich wydmach szarych.
Jest to zespół roślinności należący wraz z pozostałymi borami sosnowymi do klasy "Vaccinio-Piceetea". Występuje w wąskim pasie wzdłuż brzegu morskiego, zajmując w Polsce ok. 50 km2 powierzchni.
Pod względem gospodarczym ma mniejsze znaczenie od borów śródlądowych, drzewa cechują się bowiem niską jakością drewna. Jest to skutek stałych wiatrów nadmorskich, które powodują nieregularny, jednostronny rozwój korony, ich niskie osadzenie i skręcanie konarów. Ze względu na skrajne warunki siedliskowe drzewostan zwykle cechuje się luźnym zwarciem. Zdarza się, że bory takie zasypywane są przez ruchome wydmy, powstaje „martwy las”. W Polsce występuje m.in. w Słowińskim Parku Narodowym i Wolińskim Parku Narodowym.
Charakterystyka florystyczno-fitosocjologiczna.
W borach bażynowych występują gatunki spotykane w innych borach sosnowych oraz specyficzna grupa gatunków wyróżniających, występujących tu szczególnie często i obficie: bażyna czarna ("Empetrum nigrum"), turzyca piaskowa ("Carex arenaria"). Gatunkami charakterystycznymi są: tajęża jednostronna ("Goodyera repens"), listera sercowata ("Listera cordata"), gruszycznik jednokwiatowy ("Moneses uniflora"). Warstwa runa jest słabo zwarta, zwłaszcza w miejscach suchych. Dominują krzewinki – poza bażyną, także borówki ("Vaccinium myrtillus" i "Vaccinium vitis-idea"), wrzos ("Calluna vulgaris"), w miejscach wilgotnych wrzosiec bagienny ("Erica tetralix") oraz śmiałek pogięty ("Deschampsia flexuosa"). W warstwie krzewów młodym sosnom zwyczajnym ("Pinus sylvestris") towarzyszy jarzębina ("Sorbus aucuparia") i wierzba piaskowa ("Salix repens ssp. arenaria").
Zróżnicowanie.
Czynnikiem różnicującym bory są warunki wodne (wilgotność gleby i głębokość występowania wód gruntowych). Na wzniesieniach (wydmach) występują siedliska borów suchych zajmowane przez podzespół chrobotkowy ("E.n.-P. cladonietosum") i gruszyczkowy ("E.n.-P. pireletosum"), w obniżeniach międzywydmowych, na siedliskach borów wilgotnych wykształca się podzespół wrzoścowy ("E.n.-P. ericetosum tetralicis"). Na siedliskach borów świeżych występuje postać typowa ("E.n.-P. typicum"), cechująca się silnym rozwojem warstwy mszystej. W miejscach silnie wydeptywanych masowo występuje śmiałek pogięty, ustępują krzewinki, znikają porosty i gatunki charakterystyczne.
Ochrona.
Bór nadmorski ze względu na skalę zagrożeń oraz z powodu walorów krajobrazowych, biocenotycznych (miejsce występowania szeregu rzadko spotykanych i zagrożonych gatunków roślin), glebochronnych oraz z powodu bardzo ograniczonego areału występowania podlega ochronie. W polskim i unijnym prawie bór nadmorski jest chronionym siedliskiem przyrodniczym, a wymóg jego zachowania wiąże się z koniecznością wyznaczenia obszarów Natura 2000 i zakazem pogarszania stanu tego siedliska. Tymczasem w praktyce ogromnym problemem jest uchronienie borów nadmorskich przed silną penetracją związaną z rekreacyjnym wykorzystaniem brzegu morskiego. Dodatkowym problemem jest presja urbanizacyjna szybko rozwijających się miejscowości nadmorskich.
Przykładowe obszary ochronne: Nadmorski bór bażynowy w Mrzeżynie.

</doc>
<doc id="90407" url="https://pl.wikipedia.org/wiki?curid=90407" title="Rząd Hanny Suchockiej">
Rząd Hanny Suchockiej

Rząd Hanny Suchockiej – Rada Ministrów pod kierownictwem premier Hanny Suchockiej, powołana przez Sejm 11 lipca 1992 po niepowodzeniu misji utworzenia rządu przez Waldemara Pawlaka.
28 maja 1993 Sejm RP, na wniosek NSZZ „Solidarność”, większością jednego głosu uchwalił wotum nieufności dla rządu Hanny Suchockiej. 29 maja 1993 prezydent Lech Wałęsa w wyniku uchwalenia wotum nieufności bez jednoczesnego dokonania wyboru nowego premiera przez Sejm, skorzystał ze swoich konstytucyjnych uprawnień (na podstawie Małej Konstytucji), nie przyjął dymisji rządu Hanny Suchockiej i rozwiązał parlament.
Rząd Hanny Suchockiej działał bez kontroli parlamentarnej do 26 października 1993, kiedy po wyborach parlamentarnych prezydent Lech Wałęsa powołał rząd Waldemara Pawlaka (premier Suchocka złożyła dymisję na ręce prezydenta Wałęsy 18 października). Sejm II kadencji powołał Komisję Nadzwyczajną do Zbadania Działalności Rządu w okresie od 30 maja do 14 października 1993; jedną z rozpatrywanych spraw było podpisanie Konkordatu ze Stolicą Apostolską.
Doświadczenie związane z działalnością rządu niekontrolowanego przez Sejm zaowocowało wprowadzeniem w nowej Konstytucji skrócenia kadencji zamiast rozwiązania Izb.
Rząd Hanny Suchockiej był też ostatnim gabinetem w III RP powołanym przez Sejm, na podstawie zapisów pozostałych po Konstytucji PRL. Kolejne rządy były powoływane przez Prezydenta RP, a Sejm udzielał im jedynie wotum zaufania, zgodnie z zapisami Małej Konstytucji z 17 października 1992 (choć istniała też możliwość wyboru rządu przez Sejm, np. w drodze tzw. konstruktywnego wotum nieufności; tak wybrany rząd prezydent miał obowiązek powołać). Podobne zapisy znalazły się w Konstytucji RP z 2 kwietnia 1997.

</doc>
<doc id="90409" url="https://pl.wikipedia.org/wiki?curid=90409" title="Mała Konstytucja">
Mała Konstytucja



</doc>
<doc id="90410" url="https://pl.wikipedia.org/wiki?curid=90410" title="Ministerstwa w III Rzeczypospolitej">
Ministerstwa w III Rzeczypospolitej

Ministerstwa w Rzeczypospolitej Polskiej – w rządzie Mateusza Morawieckiego istnieje 16 ministerstw:
Ponadto status zbliżony do ministerstwa posiada Kancelaria Prezesa Rady Ministrów, obecnie odpowiedzialna m.in. za obsługę Ministra Cyfryzacji (informatyzacja) oraz Ministra do Spraw Unii Europejskiej (członkostwo Rzeczypospolitej Polskiej w Unii Europejskiej).
Historia zmian.
Ministerstwa w 1991.
W związku z zachowaniem ciągłości z ustawodawstwem Polskiej Rzeczypospolitej Ludowej podczas transformacji ustrojowej, dokonanej w latach 1989–1991, utrzymane zostały dotychczasowe zasady organizacji naczelnych organów administracji państwowej. Urząd ministra i obsługujące go ministerstwo tworzone były za pomocą ustawy. Na tej podstawie Rada Ministrów wydawała rozporządzenie w sprawie szczegółowego zakresu działania ministra oraz rozporządzenie (początkowo uchwałę) w sprawie nadania ministerstwu statutu organizacyjnego.
Pod koniec 1991 r., po przeprowadzeniu pierwszych wolnych wyborów parlamentarnych, w Polsce funkcjonowały następujące ministerstwa i urzędy na prawach ministerstw:
Reforma centrum administracji.
Na mocy ustawy z 8 sierpnia 1996 r. weszły w życie ustawy z 21 czerwca 1996 r. i 8 sierpnia 1996 r. reformujące funkcjonowanie gospodarki i administracji publicznej:
Nowe zasady dotyczące organizacji administracji rządowej wprowadzone zostały ustawą z 8 sierpnia 1996 r. o Radzie Ministrów oraz ustawą z 4 września 1997 r. o działach administracji rządowej. Od tego czasu ministerstwo tworzy się za pomocą rozporządzenia Rady Ministrów. Szczegółowy zakres działania ministra jest ustalany w drodze rozporządzenia Prezesa Rady Ministrów, na jego podstawie ministrowie otrzymują upoważnienie do kierowania poszczególnymi działami (przepisy te stosowane są również wobec przewodniczących komitetów, którzy wchodzą w skład rządu). Statut ministerstwa nadawany jest w trybie zarządzenia (do 1 stycznia 2002 r. rozporządzenia) Prezesa Rady Ministrów.
Ministerstwa w 1999.
1 kwietnia 1999 r. uchylone zostały uchwalone wcześniej akty prawne dotyczące organizacji naczelnych organów administracji rządowej (w drodze wyjątku zachowano niektóre artykuły odnoszące się do urzędów ministrów właściwych do spraw finansów publicznych, spraw Skarbu Państwa oraz spraw wewnętrznych). Jednocześnie wprowadzono zastrzeżenie, że ministrowie i podległe im ministerstwa działają zgodnie z dotychczasowymi przepisami do dnia wejścia w życie nowych podstaw prawnych. Ponadto w całości utrzymane zostały ustawy, na mocy których funkcjonowały następujące urzędy:
18 października 1999 r. weszło w życie rozporządzenie Rady Ministrów z 12 października 1999 r., na mocy którego nową podstawę prawną otrzymało:
10 listopada 1999 r. weszły w życie rozporządzenia Rady Ministrów z 26 października 1999 r., na mocy których utworzono:
10 listopada 1999 r. weszły w życie rozporządzenia Rady Ministrów z 3 listopada 1999 r., na mocy których nowe podstawy prawne otrzymały:
Przekształcenia w kolejnych rządach.
Rząd Jerzego Buzka.
Na mocy rozporządzenia Rady Ministrów z 13 czerwca 2000 r. (wchodzącego w życie 21 czerwca 2000 r.) po wydzieleniu części komórek z Ministerstwa Gospodarki (do którego włączono również część komórek Ministerstwa Transportu i Gospodarki Morskiej) oraz z Ministerstwa Spraw Wewnętrznych i Administracji utworzono Ministerstwo Rozwoju Regionalnego i Budownictwa.
Na mocy rozporządzenia Rady Ministrów z 24 lipca 2001 r. (wchodzącego w życie dzień później) zlikwidowano Ministerstwo Łączności, a jego komórki włączono do Ministerstwa Gospodarki.
Rząd Leszka Millera.
Na mocy rozporządzeń Rady Ministrów z 20 października 2001 r. (wchodzących w życie trzy dni później):
Na mocy ustawy z 21 grudnia 2001 r. z dniem 1 stycznia 2002 r. dokonano przekształcenia Rządowego Centrum Studiów Strategicznych, które utraciło rangę ministerstwa, stając się urzędem podległym Prezesowi Rady Ministrów.
Na mocy rozporządzenia Rady Ministrów z 7 stycznia 2003 r. (wchodzącego w życie dzień później) w miejsce Ministerstwa Gospodarki oraz Ministerstwa Pracy i Polityki Społecznej utworzono Ministerstwo Gospodarki, Pracy i Polityki Społecznej.
Na mocy ustawy z 10 stycznia 2003 r. oraz rozporządzenia Rady Ministrów z 18 marca 2003 r. (wchodzących w życie 1 kwietnia 2003 r.) w miejsce Urzędu Komitetu Badań Naukowych utworzono Ministerstwo Nauki i Informatyzacji.
Pierwszy rząd Marka Belki.
Na mocy rozporządzeń Rady Ministrów z 2 maja 2004 r. (wchodzących w życie dwa dni później) w miejsce Ministerstwa Gospodarki, Pracy i Polityki Społecznej utworzono Ministerstwo Gospodarki i Pracy oraz Ministerstwo Polityki Społecznej.
Drugi rząd Marka Belki.
Na mocy ustawy z 8 października 2004 r. z dniem 5 lutego 2005 r. zniesiono Komitet Badań Naukowych, a jego sprawy przekazano do zakresu działania ministra właściwego do spraw nauki (obsługiwanego wówczas przez Ministerstwo Nauki i Informatyzacji).
Na mocy rozporządzeń Rady Ministrów z 23 sierpnia 2005 r. (wchodzących w życie 1 września 2005 r.) w miejsce Ministerstwa Edukacji Narodowej i Sportu utworzono Ministerstwo Edukacji Narodowej oraz Ministerstwo Sportu.
Rząd Kazimierza Marcinkiewicza.
Na mocy rozporządzeń Rady Ministrów z 31 października 2005 r. (obowiązujących od tego samego dnia):
Na mocy rozporządzeń Rady Ministrów z 5 maja 2006 r. (obowiązujących od tego samego dnia):
Rząd Jarosława Kaczyńskiego.
Na mocy rozporządzenia Rady Ministrów z 24 lipca 2007 r. (obowiązującego od dnia poprzedniego) w miejsce Ministerstwa Sportu, a także po wydzieleniu części komórek z Ministerstwa Gospodarki utworzono Ministerstwo Sportu i Turystyki.
Pierwszy rząd Donalda Tuska.
Na mocy rozporządzenia Rady Ministrów z 16 listopada 2007 r. (obowiązującego od tego samego dnia) w miejsce Ministerstwa Budownictwa, Ministerstwa Gospodarki Morskiej (część jego komórek włączono do Ministerstwa Rolnictwa i Rozwoju Wsi) oraz Ministerstwa Transportu utworzono Ministerstwo Infrastruktury.
Na mocy ustawy z 27 sierpnia 2009 r. z dniem 1 stycznia 2010 r. zniesiono Komitet Integracji Europejskiej (oraz zlikwidowano obsługujący go Urząd Komitetu Integracji Europejskiej), a jego sprawy przekazano do zakresu działania ministra właściwego do spraw członkostwa Rzeczypospolitej Polskiej w Unii Europejskiej (obsługiwanego wówczas przez Ministerstwo Spraw Zagranicznych).
Drugi rząd Donalda Tuska.
Na mocy rozporządzeń Rady Ministrów z 21 listopada 2011 r. (obowiązujących od 18 listopada 2011 r.):
Na mocy rozporządzenia Rady Ministrów z 27 listopada 2013 r. (wchodzącego w życie tego samego dnia) w miejsce Ministerstwa Rozwoju Regionalnego oraz Ministerstwa Transportu, Budownictwa i Gospodarki Morskiej utworzono Ministerstwo Infrastruktury i Rozwoju.
Rząd Beaty Szydło.
Na mocy rozporządzeń Rady Ministrów z 20 listopada 2015 r., 3 grudnia 2015 r. i 7 grudnia 2015 r. dokonano następujących przekształceń:
Na mocy ustawy z 16 grudnia 2016 r. z dniem 1 stycznia 2017 r. Ministerstwo Skarbu Państwa postawiono w stan likwidacji.
Pierwszy rząd Mateusza Morawieckiego.
Na mocy rozporządzeń Rady Ministrów z 11 stycznia 2018 r. (obowiązujących od 9 stycznia 2018 r.):
Na mocy rozporządzeń Rady Ministrów z 23 stycznia 2018 r. (obowiązujących od dnia poprzedniego) w miejsce Ministerstwa Infrastruktury i Budownictwa (część jego komórek włączono do Ministerstwa Inwestycji i Rozwoju) utworzono Ministerstwo Infrastruktury.
Drugi rząd Mateusza Morawieckiego.
Na mocy rozporządzeń Rady Ministrów z 19 listopada 2019 r. (obowiązujących od 15 listopada 2019 r.):
Na mocy rozporządzenia Rady Ministrów z 11 marca 2020 r. (obowiązującego od 5 marca 2020 r.) z Ministerstwa Spraw Zagranicznych wydzielono część komórek, które następnie włączono do Kancelarii Prezesa Rady Ministrów.
Na mocy rozporządzeń Rady Ministrów z 20 marca 2020 r. (wchodzących w życie dzień później):
Na mocy rozporządzeń Rady Ministrów z 7 października 2020 r. (obowiązujących od dnia poprzedniego):
Na mocy rozporządzeń Rady Ministrów z 9 października 2020 r. (obowiązujących od dnia poprzedniego) z Ministerstwa Infrastruktury wydzielono część komórek, które następnie włączono do Ministerstwa Aktywów Państwowych.
Na mocy rozporządzeń Rady Ministrów z 29 października 2020 r. (wchodzących w życie cztery dni później) z Ministerstwa Infrastruktury wydzielono część komórek, które następnie włączono do Ministerstwa Rolnictwa i Rozwoju Wsi.
Na mocy rozporządzeń Rady Ministrów z 10 listopada 2020 r. (wchodzących w życie trzy dni później) z Ministerstwa Klimatu i Środowiska wydzielono część komórek, które następnie włączono do Ministerstwa Infrastruktury.
Na mocy rozporządzenia Rady Ministrów z 17 grudnia 2020 r. (wchodzącego w życie 1 stycznia 2021 r.) w miejsce Ministerstwa Edukacji Narodowej oraz Ministerstwa Nauki i Szkolnictwa Wyższego utworzono Ministerstwo Edukacji i Nauki.
Na mocy rozporządzeń Rady Ministrów z 10 lutego 2021 r. (wchodzących w życie 1 marca 2021 r.) w miejsce Ministerstwa Kultury i Dziedzictwa Narodowego oraz Ministerstwa Sportu utworzono Ministerstwo Kultury, Dziedzictwa Narodowego i Sportu.
Na mocy rozporządzeń Rady Ministrów z 12 sierpnia 2021 r. (wchodzących w życie tego samego dnia) w miejsce Ministerstwa Rozwoju, Pracy i Technologii (część jego komórek włączono do Ministerstwa Rodziny i Polityki Społecznej) utworzono Ministerstwo Rozwoju i Technologii.
Na mocy rozporządzeń Rady Ministrów z 25 października 2021 r. (wchodzących w życie dzień później) w miejsce Ministerstwa Kultury, Dziedzictwa Narodowego i Sportu utworzono Ministerstwo Kultury i Dziedzictwa Narodowego oraz Ministerstwo Sportu.
Na mocy rozporządzeń Rady Ministrów z 27 października 2021 r. (obowiązujących od dnia poprzedniego) w miejsce Ministerstwa Sportu, a także po wydzieleniu części komórek z Ministerstwa Rozwoju i Technologii utworzono Ministerstwo Sportu i Turystyki.

</doc>
<doc id="90412" url="https://pl.wikipedia.org/wiki?curid=90412" title="Sztuczna ściana wspinaczkowa">
Sztuczna ściana wspinaczkowa

Sztuczna ściana – obiekt przystosowany do wymagań wspinaczki (wieża ciśnień, szyb windy czy ściana budynku) albo specjalnie w tym celu zbudowany na potrzeby wspinaczki sportowej. 
W naszym klimacie sztuczne ściany przeważnie umiejscowione są wewnątrz budynków. Najczęstsza konstrukcja to rusztowanie wsparte o ściany lub dach budynku, do którego przymocowane są płyty ze sklejki z naniesioną siatką otworów z nakrętkami kłowymi tworzącymi gniazda. Wkręcone są w nie śruby z łbami imbusowymi mocujące chwyty. Płyty, zwane też panelami, mogą być wykonane z innych materiałów, w szczególności z tworzyw sztucznych, co umożliwia dowolne kształtowanie powierzchni ściany.
Wspinanie na sztucznej ścianie odbywa się po przykręconych chwytach o różnym kształcie uwzględniające wszystkie współczynniki odpadnięcia i chroniące wspinacza przed upadkiem. Najczęściej zrobione są one z żywicy epoksydowej z wypełniaczem (piasek). Spotyka się chwyty wykonane z innych tworzyw sztucznych, czasami z drewna, wyjątkowo z naturalnej skały.
Najprostsza sztuczna ściana zwana w slangu wspinaczkowym lamperiówką to chwyty przykręcone do normalnej ściany. Inna możliwość to wykucie w murze otworów na kształt chwytów i utwardzenie ich żywicą.
Sztuczne ściany mogą być również zlokalizowane na świeżym powietrzu. W Polsce w takim wypadku stosuje się przenośne sztuczne ściany stawiane na chwilowe i lokalne zapotrzebowanie.
Z uwagi na niezależność od pogody i łatwość układania dróg o zadanym stopniu trudności zawody wspinaczkowe prawie zawsze odbywają się na sztucznych ścianach.
Najwyższa sztuczna ściana wspinaczkowa "Diga di Luzzone" znajduje się w Szwajcarskim kantonie Ticino i ma 165 metrów wysokości.

</doc>
<doc id="90433" url="https://pl.wikipedia.org/wiki?curid=90433" title="Konstantyn Manasses">
Konstantyn Manasses

Konstantyn Manasses (gr.: Κωνσταντῖνος Μανασσῆς, ur. ok. 1130, zm. ok. 1187) – metropolita Naupaktos, pisarz, poeta i orator bizantyński, autor wierszowanej historii dziejów powszechnych i utworów retorycznych.
Życie.
O życiu Konstantyna Manassesa wiadomo niewiele. Urodził się około 1130 roku. Był metropolitą Naupaktos. Zmarł najprawdopodobniej w 1187 roku.
Twórczość.
Głównym dziełem Manassesa pozostaje wierszowana kronika dziejów powszechnych, licząca sobie 6733 wersy, napisana wierszem politycznym, a zatytułowana "Streszczenie historii". Kronika obejmuje czasy od stworzenia świata do śmierci cesarza Nicefora III Botaniatesa. Manasses napisał ją na prośbę księżniczki Ireny, żony sewastokratora Andronika, brata cesarza Manuela I Komnena. Kronika ma charakter historycznej powieści poetyckiej. Została napisana w potocznym języku literackim. Styl utworu jest pełen przysłów, zwrotów retorycznych, wymyślnych figur poetyckich: Manasses pisze "oddać ziemi proch ciała" zamiast "umrzeć". Dzieło Manassesa ma niewielką wartość historyczną i literacką, jego obrazowy styl oddziaływał jednak na wyobraźnię Bizantyńczyków, tak że przez cały okres istnienia Cesarstwa było bardzo chętnie czytane. Świadczy o tym kilkadziesiąt zachowanych rękopisów, najstarszy z XII wieku. Dosyć wcześnie powstała prozatorska przeróbka kroniki, z której pochodzą ekscerpty Planudesa. W 1351 roku, a może nawet już w latach 1336–1338 powstał przekład kroniki na język średniobułgarski. Rękopis przekładu, zachowany w Bibliotece Watykańskiej, zdobią piękne ilustracje miniaturowe.

</doc>
<doc id="90434" url="https://pl.wikipedia.org/wiki?curid=90434" title="Cinema 4D">
Cinema 4D

Cinema 4D (skrótowo C4D) – komercyjny program do tworzenia grafiki 3D. 
Producentem jest firma Maxon Computer GmbH zlokalizowana w Friedrichsdorfie koło Frankfurtu w Niemczech.
Wymagania systemowe.
Renderer GPU wymaga karty graficznej NVIDIA lub AMD ze wsparciem dla OpenGL 4.1 lub nowszy, zalecane jest co najmniej 4 GB pamięci VRAM. Standardowa instalacja może zająć do 4 GB lub więcej miejsca na dysku.
Użycie oprogramowania.
Lista filmów i innych prac w których użyto oprogramowania CINEMA 4D:

</doc>
<doc id="90435" url="https://pl.wikipedia.org/wiki?curid=90435" title="Siemowit dobrzyński">
Siemowit dobrzyński

Siemowit (Ziemowit) dobrzyński (ur. ok. 1265, zm. najpewniej w 1312) – od ok. 1287 r. samodzielny książę dobrzyński, w latach 1293-1295 w niewoli litewskiej, od 1300 lennik Wacława II, w latach 1303-1305 pozbawiony władzy, od 1306 r. dziedziczny lennik Polski.
Siemowit był piątym najmłodszym synem Kazimierza kujawskiego, a trzecim pochodzącym z jego małżeństwa Eufrozyną, księżniczką opolską. Po śmierci ojca w 1267 r. Siemowit znalazł się pod opieką matki, która w latach 1267-1275 sprawowała regencję w księstwie brzesko-dobrzyńskim. Od ok. 1287 r. w wyniku podziału Siemowit został udzielnym księciem dobrzyńskim. Rządy w nadgranicznym księstewku nie należały do najłatwiejszych, o czym najmłodszy Kazimierzowic przekonał się w 1293 r. dostając się do niewoli litewskiej, podczas najazdu tego bałtyckiego ludu. Z niewoli wydostał się dopiero dwa lata później, dzięki ucieczce. W czasie nieobecności Siemowita władzę w księstwie przejął Władysław Łokietek, który w 1295 r. oddał na powrót władzę młodszemu bratu. Po odzyskaniu wolności Siemowit zaczął prowadzić bardziej samodzielną politykę i ożenił się z Anastazją córką Lwa Halickiego. Małżeństwo to być może zresztą było inspirowane przez Władysława Łokietka. W 1300 r. wobec klęski polityki Władysława i koronacji Wacława II na króla Polski Siemowit złożył hołd Przemyślidzie. Prowadzona następnie polityka proczeska przyniosła w 1303 r. bunt własnych poddanych pod dowództwem Wojsława Trojdenowica. Stało się to zapewne z inspiracji zagorzałego przeciwnika rządów Wacława II – księcia Inowrocławia Leszka. Do władzy Siemowit został przywrócony dopiero w 1305 r. w wyniku pomocy wiernego księciu dworzanina Andrzeja z Krakowa. Po odzyskaniu księstwa Siemowit ostatecznie opowiedział się za polityką Władysława Łokietka i prawdopodobnie całkowicie mu się podporządkował. Siemowita, jako że posiadał on rozliczne kontakty ze swoimi najbliższymi sąsiadami – Krzyżakami, uważa się za pomysłodawcę projektu sprowadzenia zakonu do walki z najeźdźcami brandenburskimi na Pomorzu Gdańskim, co w ostatecznym rozrachunku jednak nie było najlepszą decyzją. W 1310 r. w związku z zaprzestaniem płacenia dziesięciny Siemowit i jego rodzina znaleźli się pod klątwą kościelną zdjętą dopiero po śmierci księcia w 1316 r. Siemowit dobrzyński zmarł najprawdopodobniej w 1312 r., chociaż starsza historiografia z Oswaldem Balzerem na czele optowała za wcześniejszym zgonem księcia w 1306 r. podczas wielkiego najazdu litewskiego na Dobrzyń. Obecnie pomysł ten, na skutek dotarcia do dokumentów poświadczających życie Siemowita po tej dacie, zarzucono. Nie wiadomo, gdzie Siemowit został pochowany. 
Z małżeństwa z Anastazją dochował się książę dobrzyński trzech synów: Leszka (jego istnienie w związku z pojawieniem się tylko w jednym źródle jest jednak wątpliwe), Władysława zwanego Garbatym, oraz Bolesława. Do 1316 r. regencję nad małoletnimi książętami sprawowała matka Anastazja wraz z Władysławem Łokietkiem.

</doc>
<doc id="90437" url="https://pl.wikipedia.org/wiki?curid=90437" title="Jan Gerhard">
Jan Gerhard

Jan Gerhard, właśc. "Wiktor Lew Bardach", ps. „Gerard” (ur. 17 stycznia 1921 we Lwowie, zm. 20 sierpnia 1971 w Warszawie) – polski żołnierz, pisarz i publicysta; w latach 1939–1940 żołnierz Wojska Polskiego we Francji, w latach 1941–1944 uczestnik francuskiego ruchu oporu, w latach 1945–1952 żołnierz ludowego Wojska Polskiego; poseł na Sejm PRL V kadencji z ramienia PZPR; prozaik i publicysta, w latach 1965–1971 redaktor naczelny tygodnika „Forum”.
Życiorys.
Działalność polityczna i wojskowa.
Jan Gerhard urodził się jako Wiktor Bardach w rodzinie żydowskiej mieszkającej we Lwowie, gdzie ukończył III Państwowe Liceum i Gimnazjum im. Króla Stefana Batorego. Przed wojną był członkiem prawicowej organizacji syjonistycznej Betar. Po wybuchu II wojny światowej opuścił Polskę i w 1940 został żołnierzem Wojska Polskiego organizowanego we Francji. W czasie walk został ranny i trafił do niewoli niemieckiej. Po zwolnieniu (udawał Francuza) zamieszkał w Montpellier, rozpoczął studia i nawiązał kontakt z francuskim ruchem oporu. W 1941 został członkiem Partii Komunistycznej, a w 1942 bojownikiem Wolnych Strzelców i Partyzantów – Imigranckiej Siły Roboczej (FTP-MOI). Wtedy to zaczął używać konspiracyjnego nazwiska "Jan Gerhard".
Wysłany do Tuluzy przeprowadzał zamachy i akcje dywersyjne. W marcu 1943 bez zgody partii przeprowadził nieudany zamach na kino "Varietes", w którym wyświetlano niemiecki film "Żyd Süss". Został mianowany dowódcą FTP-MOI na Nord i Pas-de-Calais. Po zjednoczeniu wszystkich stronnictw ruchu oporu we Francuskie Siły Wewnętrzne otrzymał rangę majora. Po wyzwoleniu był jednym z organizatorów polskich jednostek w szeregach Francuskiej Armii Wyzwolenia, działających niezależnie od Polskich Sił Zbrojnych. W styczniu 1945 otrzymał dowództwo nad 29 Zgrupowaniem Piechoty Polskiej 1 Armii Francuskiej, które wzięło udział w walkach na terenie Niemiec. Po zakończeniu wojny razem ze swoją jednostką wrócił do Polski.
W latach 1945–1952 był żołnierzem ludowego Wojska Polskiego. Był m.in. zastępcą dowódcy oraz dowódcą 34 Pułku Piechoty. W tej funkcji 28 marca 1947 uczestniczył w inspekcji wojskowej w południowo-wschodniej Polsce, podczas której śmierć poniósł generał Karol Świerczewski. Następnie brał udział w akcji „Wisła”. Według świadków z 34 Budziszyńskiego Pułku Piechoty zlecił np. wykonanie publicznej egzekucji ciężko rannego żołnierza Ukraińskiej Powstańczej Armii, ujawnionego w czasie akcji przesiedleńczej na wozie rodziny ukraińskiej. Z jego rozkazu zabito też na miejscu bez sądu innych ujętych członków UPA. 29 września 1952 aresztowany przez Główny Zarząd Informacji pod fałszywym zarzutem udziału, z inspiracji wywiadu francuskiego, w spisku na życie Karola Świerczewskiego. Został zwolniony w 1954.
W 1960 był korespondentem Polskiej Agencji Prasowej w Paryżu. W latach 1965–1971 był redaktorem naczelnym tygodnika „Forum”, a w latach 1965–1968 kierownikiem literackim zespołu filmowego „Rytm”. Napisał m.in. powieść dokumentalną "Łuny w Bieszczadach", na motywach której został zrealizowany film "Ogniomistrz Kaleń", oraz szereg studiów politycznych: "Czas generała" (1965), "Grenadierzy" (1957), "Wojna i ja" (1958), "Zoolityka" (1965), "Francuzi" (1965), "Nie ma El Dorado" i "Wielkie intermezzo".
Prawdopodobnie w końcu 1970 roku powołano komisję mającą na celu sprawdzenie okoliczności śmierci generała Karola Świerczewskiego i w konsekwencji na przełomie 1970/71 komisja rozpoczęła badania. Komisją miał kierować Marian Naszkowski, a jednym z jej członków miał być Jan Gerhard. Raport komisji (jeśli nawet powstał) nie ujrzał światła dziennego. Najpierw nieznani sprawcy dokonali włamania do domu Mariana Naszkowskiego i z jego sejfu zabrano tylko raport o okolicznościach śmierci generała Świerczewskiego, pomimo że były tam kosztowności, a później w dziwnych okolicznościach zmarł sam Jan Gerhard. Należał do Polskiej Zjednoczonej Partii Robotniczej, z jej ramienia pełnił mandat posła na Sejm PRL V kadencji (1969–1972).
Morderstwo, śledztwo i proces.
Gdy w piątek 20 sierpnia 1971 Jan Gerhard – ówcześnie redaktor naczelny „Forum” – nie zjawił się w pracy, a jego żona i córka były za granicą; po południu sekretarka zawiadomiła Milicję Obywatelską. Funkcjonariusze odkryli, że Jan Gerhard został zasztyletowany w swoim warszawskim mieszkaniu. W lokalu pozostały pieniądze i cenne rzeczy – wydawało się więc, że zbrodnia miała charakter polityczny. Jedna z hipotez podjętego śledztwa dotyczyła porachunków z burzliwej przeszłości Jana Gerharda (jego domniemanej działalności w Czerwonej Orkiestrze), inną związano z nacjonalistami ukraińskimi. Z mieszkania zostały zabrane m.in. czeki podróżne, które następnie zostały zrealizowane i umożliwiły dotarcie do zabójcy.
Pochowany został na cmentarzu Powązki Wojskowe w Warszawie w kwaterze B2-tuje-11.
Na początku kwietnia 1972 Ministerstwo Spraw Wewnętrznych poinformowało, że Służba Bezpieczeństwa i MO ustaliły sprawców zabójstwa Jana Gerharda. Po przesłuchaniu 1850 świadków oraz przeprowadzeniu 9 tysięcy rozmów operacyjnych 12 maja 1972 o morderstwo oskarżeni zostali: narzeczony córki, 27-letni student architektury Zygmunt Garbacki oraz jego kolega, 26-letni Marian Wojtasik. W śledztwie ustalono, że powodem zbrodni był cel rabunkowy i w akcie oskarżenia zarzucono oskarżonym popełnienie jeszcze 20 innych przestępstw o tym charakterze. Proces przed Sądem Wojewódzkim dla m. st. Warszawy rozpoczął się 25 maja 1972. Ponieważ Jan Gerhard nie wyrażał zgody na małżeństwo córki z Zygmuntem Garbackim, ten bronił się w śledztwie, twierdząc, że zabójstwa dokonał z miłości do Małgorzaty Gerhard, natomiast Marian Wojtasik – że z powodów patriotycznych, uważał bowiem, że Jan Gerhard jest odpowiedzialny za śmierć gen. Karola Świerczewskiego. Proces wzbudził duże emocje, a na salę rozpraw sprzedawano bilety wstępu. Wyrokiem SW z 16 czerwca 1972 obaj oskarżeni zostali skazani na kary śmierci, a wyroki wykonano.
Współcześnie historycy twierdzą, że nie ma podstaw do podważania oficjalnej wersji morderstwa. Były premier i dziennikarz Mieczysław Rakowski, kolega Jana Gerharda, potwierdzająco napisał: "Motywy mordu były nieprawdopodobnie przyziemne. Po prostu dwóch bydlaków postanowiło zarżnąć człowieka".
Odznaczenia.
Polska.
i inne.
W 1966 otrzymał nagrodę państwową II stopnia.
Francja.
i inne.

</doc>
<doc id="90439" url="https://pl.wikipedia.org/wiki?curid=90439" title="Piętro kosodrzewiny">
Piętro kosodrzewiny

Piętro kosodrzewiny (piętro subalpejskie, piętro kosówki) – jedno z pięter roślinności w górach, znajdujące się ponad reglem górnym (powyżej górnej granicy lasu), a poniżej piętra hal. Jest to piętro zwartych zarośli kosodrzewiny lub olchy zielonej (kosej) w górach Europy Środkowej. W Alpach lub Himalajach piętro to porasta różanecznik. W Tatrach, Sudetach i na Babiej Górze piętro to tworzone jest przez kosodrzewinę, w Bieszczadach jej miejsce zajmuje olcha zielona zarastająca połoniny. W różnych górach piętro to znajduje się na różnych wysokościach nad poziomem morza w zależności od szerokości geograficznej i klimatu. W Tatrach piętro kosówki występuje na wysokości około 1500–1800 m n.p.m. Powyżej tej granicy kosodrzewina występuje już głównie w postaci pojedynczych krzewów, które jednak mogą być położone bardzo wysoko, nawet ponad 2100 m n.p.m.
Wygląd kosówki zmienia się wraz z wysokością położenia. W Tatrach, w niższych jej partiach, kosodrzewina osiąga wysokość do 5 m, wyżej staje się coraz mniejsza, a w górnej granicy swojego pionowego zasięgu to tylko płożące się krzewiaste formy o wysokości kilkunastu centymetrów. Wśród dominującej tu kosodrzewiny występują tuż ponad granicą lasu pojedyncze okazy karłowatego świerka i górskiej formy brzozy, a także krzewy jarzębiny. Wyżej towarzyszą kosówce jeszcze wierzba śląska, porzeczka skalna i róża alpejska. Z roślin zielnych, na niezajętych przez kosówkę miejscach najliczniej rosną: miłosna górska, modrzyk górski, wietlica alpejska, omieg górski, szczawik zajęczy, borówka czarna, borówka brusznica, sit skucina, kuklik górski i wiele innych gatunków roślin, które tworzą zespół roślinności "Pinetum mughi carpaticum". W zależności od podłoża (granitowe lub wapienne) dzieli się on na dwa podzespoły o znacznie różniącym się składzie gatunkowym roślin.
Kosówka odgrywa ogromną rolę ekologiczną. Jej gałęzie odznaczające się ogromną elastycznością chronią strome stoki górskie przed erozją i ochraniają niżej leżący las przed lawinami śnieżnymi i kamiennymi.

</doc>
<doc id="90442" url="https://pl.wikipedia.org/wiki?curid=90442" title="Sana">
Sana

Sana (, "Ṣanʿāʾ") – stolica Jemenu, położona w zachodniej części kraju, w kotlinie na wysokości 2100–2300 m otoczonej wysokimi szczytami, siedziba administracyjna muhafazy Sana. W 2004 roku liczyła ok. 1,7 mln mieszkańców.
Sana jest zaliczana do najstarszych miast na świecie. Najwcześniejsze inskrypcje wspominające miasto datowane są na I wiek.
Charakteru stołecznego nabrała po uzyskaniu przez Jemen Północny niepodległości w roku 1918. Utraciła go w roku 1948 na rzecz Ta’izz. Od roku 1962 stolica Jemeńskiej Republiki Arabskiej. Po zjednoczeniu Jemenu w roku 1990 została stolicą Republiki Jemenu.
Historia.
Sana jest jednym z najstarszych miejsc zaludnionych na świecie. Według popularnej legendy została założona przez Sema, syna Noego. Była znana jako „Azal” w czasach starożytnych, odwołując się do Uzala, syna Joktana (arab. Qahtan) który był prawnukiem Sema. Jej obecna nazwa prawdopodobnie pochodzi od południowoarabskiego słowa „dobrze ufortyfikowany”. Arabski historyk Al-Hamdani napisał, że w Sanie została obmurowana przez Sabejczyków pod władzą Szar Autara który wybudował również Pałac Ghumdan w mieście. Ze względu na położenie, Sana służyła jako ośrodek miejski dla okolicznych plemion w tym regionie, jak i centrum handlu regionalnego w południowej Arabii. Była umieszczona na skrzyżowaniu dwóch ważnych szlaków handlowych łączących starożytny Marib na wschodzie do Morza Czerwonego na zachodzie.
Kiedy król Jusuf Asar (lub Zu Nuwas), ostatni z królów Himjarytów, był u władzy, Sana również była drugą stolicą Aksum.
Mamelucy przybyli do Jemenu w 1517 roku. Po upadku Mameluków w Egipcie z rąk Turków osmańskich, Jemen dostał się pod panowanie tureckie i podczas pierwszego panowania tureckiego między 1538-1635, Sana stała się stolicą osmańskiego wilajetu, a także w czasie drugiego panowanie tureckiego w latach 1872–1918. W 1918 r. Sana była stolicą Imama Jahji, który rządził Jemenem Północnym. Na początku 1962 roku rewolucja, która obaliła zasady imama, stała się stolicą Republiki Jemenu. Stolicą zjednoczonego Jemenu stała się w 1990 roku, gdzie została nazwana jako historyczna stolica Jemenu. W 2008 r. meczet Saliha został ukończony. Mieści on ponad 40 tys. wiernych.
Stare Miasto.
Stara część Sany jest zamieszkana od ponad 2,5 tys. lat. Tradycja głosi, iż pierwotnie osada została zbudowana na rozkaz Sema, jednego z synów Noego, i przez wieki znana była pod nazwą swojego założyciela jako Miasto Sema (Sam). Od IV wieku była stolicą państwa Himjarytów, W VII wieku została podbita przez Etiopczyków, a następnie przez Persów. Od VII wieku opanowana przez wojska muzułmańskie, a jej mieszkańcy przyjęli islam. W 1516 została podbita przez Imperium Osmańskie. Podczas walk religijnych w 1872 roku przeszła pod kontrolę imamów zajdyckich. W 1962 stolica Jemeńskiej Republiki Arabskiej, a od 1990 Republiki Jemeńskiej.
Miasto to jest otoczone starymi glinianymi murami o wysokości 6-9 metrów, w obrębie których znajduje się 106 meczetów, 12 łaźni oraz 6,5 tys. domów pochodzących sprzed XI w. Charakterystyczne dla starej zabudowy miasta są wielokondygnacyjne domy-wieże zamieszkiwane przez jedną wielopokoleniową rodzinę. Na parterze znajdują się sklepiki lub warsztaty oraz latryny, na pierwszym piętrze kuchnie oraz spiżarnie. Drugie piętro przeznaczone jest dla gości, trzecie i wyżej mieszczą sypialnie członków rodziny. Na samym szczycie natomiast znajduje się mafradż – pokój wypoczynkowy z widokiem na miasto oraz otwarty taras.
Wejścia do starego miasta strzeże sześć bram, z czego główna brama nazywana jest Bab al-Jamen (drzwi Jemenu) i datowana jest na VII wiek. Jedną z głównych atrakcji starego miasta jest Al-Dżami al-Kabir (Wielki Meczet), pochodzący z VIII wieku i będący wśród najstarszych na świecie. Sercem miasta jest natomiast bazar zwany Solnym Rynkiem ("Suk al-Milh"), pełen kramów i warsztatów rzemieślniczych.
W 1984 roku stare miasto Sany zostało wpisane na Listę Światowego Dziedzictwa UNESCO. Od tego czasu czynione są starania, aby konserwować historyczną zabudowę miasta.
Klimat.
Sanę cechuje bardzo rzadka, łagodna wersja pustynnego klimatu. Suma opadów w Sanie wynosi średnio około 200 mm. Jednak ze względu na dużą wysokość nad poziomem morza, temperatury są znacznie bardziej umiarkowane niż w wielu innych miast na Półwyspie Arabskim. W rzeczywistości, średnie temperatury pozostają stosunkowo niezmienne przez cały rok w Sanie, z najchłodniejszym miesiącem styczniem i najcieplejszym miesiącem lipcem. Miasto rzadko doświadczeń skrajnych temperatur. Jednak na niektórych obszarach wokół miasta temperatura spada do około –9 lub –6 stopni Celsjusza w okresie zimowym. Przymrozki występują zwykle wcześnie rano zimą. Słońce ogrzewa miasto do 15 stopni C w czasie południa, ale temperatura spada drastycznie, wraz z zapadnięciem nocy. Sana otrzymuje połowę rocznych opadów w miesiącach lipcu i sierpniu. Opady deszczu są mocno zmienne w zależności od roku, przez kilka lat mogą wynosić 500–600 mm opadów na rok, podczas gdy w inne ledwo 150 mm. Wysokie temperatury zwiększyły się nieznacznie w okresie letnim w ciągu ostatnich kilku lat, także i niskie temperatury zimą drastycznie spadły w tym samym okresie.
Demografia.
Sana jest najszybciej rozwijającą się stolicą na świecie, ze wzrostem o 7%, a dynamika narodu jako całości to 3,2%. Jeśli obecne tempo zostanie utrzymane ludność Sany podwoi się w ciągu dziesięciu lat. Większość tempa wzrostu wynika z migracji z obszarów wiejskich do miasta w poszukiwaniu pracy.
Społeczność żydowska.
Żydzi są obecni w Jemenie od czasów króla Salomona i tworzą tam jedną z najstarszych diaspor żydowskich. Po utworzeniu państwa Izrael 49 tys. (z około 51 tys.) jemeńskich Żydów powróciło do ojczyzny, z czego prawie 10 tys. pochodziło z Sany. Aż do czasu rebelii szyitów w muhafazie Sada w 2004 roku w mieście nie było w zasadzie żadnej ludności żydowskiej. Rebelianci Houti bezpośrednio zagrozili społeczności żydowskiej w roku 2007, co skłoniło rząd prezydenta Saleha do zaoferowania jej schronienia w Sanie. W 2010 roku w stolicy mieszkało pod ochroną rządu około 70 Żydów.
Gospodarka.
W stolicy Jemenu, 40% miejsc pracy w Sanie jest w sektorze publicznym. Inne główne źródła formalnego zatrudnienia w mieście to przemysł i handel. Jak wiele innych miast w krajach rozwijających się, Sana ma sektor nieformalny, który jest szacowany na 32% stanowiących pozarządowe zatrudnienie. Jednakże podczas gdy istnieje większa różnorodność miejsc pracy w Sanie, w porównaniu do innych miast w Jemenie, istnieje również większe ubóstwo i bezrobocie. Szacuje się, że 25% siły roboczej w Sanie jest bezrobotna.
Transport.
Sana ma lotnisko międzynarodowe.
Z miasta można dojechać autokarami do większości państw Półwyspu Arabskiego.
Wewnątrz miasta kursują autobusy zwane d’bab.
Sport.
W mieście znajduje się stadion Ali Muhesen, stadion narodowy reprezentacji Jemenu w piłce nożnej, i jest używany głównie do meczów piłki nożnej i krykieta. Stadion może pomieścić 25 tys. osób.
Mimo że Jemen był gospodarzem Pucharu Zatoki Perskiej w 2010, Sana nie było miastem gospodarzem.

</doc>
<doc id="90446" url="https://pl.wikipedia.org/wiki?curid=90446" title="Abalienacja">
Abalienacja

Abalienacja – w starożytnym Rzymie było to zupełne odstąpienie własności, czyli rzeczy posiadanych przez obywatela rzymskiego, jak niewolników, bydła, gruntu, drogą sprzedaży, lub innym sposobem. Nazwę "jus abalienandi", także w prawie późniejszym, nosi prawo odstępowania swojej własności drugiemu.

</doc>
<doc id="90455" url="https://pl.wikipedia.org/wiki?curid=90455" title="Konwent Polonia">
Konwent Polonia

Konwent Polonia – najstarsza polska korporacja akademicka, powstała w 1828 roku na Uniwersytecie Dorpackim (obecnie Uniwersytet w Tartu). Kontynuował tradycje Filomatów i Filaretów po zamknięciu przez władze rosyjskie Uniwersytetu Wileńskiego. Nawiązuje do idei "landsmannschaftów", czyli istniejących od średniowiecza związków studentów pochodzących z jednego kraju. Konwent Polonia zrzeszał studentów przybyłych z terenów dawnej Rzeczypospolitej bez względu na wyznanie, pochodzenie społeczne i kwestie etniczne. Organizacja męska. Od 1998 r. zrzesza studentów uczelni wyższych Trójmiasta oraz absolwentów studiów wyższych.
Insygnia.
Barwy Konwentu to amarant, błękit i biel symbolizujące trzy główne części przedrozbiorowej Rzeczypospolitej. Herb Konwentu jest czteropolowy. W polu pierwszym, tzw. sercowym, widnieje cyrkiel korporacji, czyli monogram z zakodowaną nazwą organizacji oraz wykrzyknikiem. W polach drugim, trzecim i czwartym widnieją, odpowiednio: Orzeł, Pogoń i Archanioł Michał. Godła w tarczy, podobnie jak barwy, symbolizują Koronę (Królestwo Polskie), Litwę (Wielkie Księstwo Litewskie) i Ruś. Nad tarczą hełm w koronie i z medalionem, nad nim trzy pióra strusie w kolorach korporacji. Pod tarczą dwie szarfy z dewizami Konwentu: „Jeden za wszystkich wszyscy za jednego” i „1&gt;2” (Jedność większa od dwóch). Członkowie Konwentu noszą trójbarwną „bandę”, czyli stylizowany pas do broni, z lewego ramienia na prawe, na pamiątkę przyznania w 1851. członkom Konwentu prawa do używania w pojedynkach pistoletów. Elementem pełnego stroju korporanta jest również dekiel, czyli czapka studencka w barwach korporacji z charakterystycznym wzorem (gwiazdą) na denku. Fuksy (kandydaci) Konwentu Polonia nie mając prawa do używania barw, noszą tradycyjnie dekle i bandy granatowe. Dekiel fuksa Konwentu Polonia posiada gwiazdę (od 1919 r.) oraz pięć wypustek dookoła otoku, symbolizujących pięciu członków Konwentu poległych w pojedynkach z niemieckimi korporantami w XIX wieku. Reguły protokolarne Konwentu przewidują, że pełnoprawny członek Konwentu ma prawo do noszenia munduru korporacyjnego składającego się z kurtki w kolorze amarantowym (tzw. litewka) oraz białych spodni. W sytuacjach codziennych członkowie Konwentu noszą oznaki wpinane w klapę marynarki: fuksi srebrny cyrkiel, barwiarze i komilitoni tarczkę w barwach korporacji, a filistrzy tarczkę ze złotą dewizą 1&gt;2.
Hierarchia.
Hierarchia stopni w Konwencie przewiduje, że fuks, który spełnia wymogi członkostwa otrzymuje prawo do noszenia barw i staje się barwiarzem ("colorarius"). Pełne prawa członkowskie posiada „komiliton” ("commiliton"). Po zakończeniu studiów pełnoprawny członek korporacji zostaje „"filistrem"”. Członkostwo w korporacji jest dożywotnie. Można go pozbawić za sprzeniewierzenie się idei korporacyjnej, w tym naruszenie zasad honorowych oraz skazanie prawomocnym wyrokiem sądu za przestępstwo. Filistrzy poza przynależnością do Konwentu Polonia tworzą odrębną organizację pod nazwą Związek Filistrów Konwentu Polonia, założonego w 2012 r., który kontynuuje tradycje dwóch organizacji: Koła Filistrów Konwentu Polonia (zał. 1922) i Stowarzyszenie Filistrów Konwentu Polonia w Warszawie (zał. 1893 r.)
Konwent w przeszłości i współcześnie.
W latach 1828-1919 siedzibą Konwentu Polonia był Dorpat, gdzie prowadził on działalność społeczno-kulturalną i samopomocową. Członkowie Konwentu brali udział we wszystkich powstaniach narodowych. Działalność Polonii była utrudniona z powodu utrudnień i represji ze strony władz carskich. Po I wojnie światowej, kiedy powstało niepodległe państwo polskie, podjęto decyzję o przeniesieniu siedziby korporacji do Wilna. Konwent był jedną z korporacji założycielskich Związku Polskich Korporacji Akademickich, z którego wystąpił w 1933 roku. Konwent Polonia zawarł kartele z Arkonią (1909), Welecją (1923) i Jagiellonią (14 października 1928), a także 10-letni z estońską Fraternitas Estica (1933). W 1939 roku wszyscy członkowie korporacji otrzymali prawa filisterskie i otrzymali nakaz włączenia się w pracę konspiracyjną. Wielu poległo na wojnie, z bronią w ręku, w Katyniu, w komunistycznych i hitlerowskich więzieniach. W okresie PRL korporacja nie mogła prowadzić normalnej działalności na uczelniach. Odbywały się tajne spotkania filistrów. Część filistrów przeniosła się do Londynu. Pamiątki korporacyjne zdeponowano w Instytucie i Muzeum im. Władysława Sikorskiego w Londynie oraz w Archiwum Archidiecezji Warszawskiej. Organizacja reaktywowała pełną działalność 3 maja 1998 w Gdańsku. Od tej pory znowu przyjmuje fuksów i prowadzi działalność mającą na celu wychowanie studentów w duchu patriotyzmu, honoru, prawości i rzetelności. W listopadzie 2005 r. Konwent przeniósł się do pierwszej powojennej kwatery korporacyjnej w Sopocie. W 2008 r. hucznie obchodził 180-lecie istnienia. W tym samym roku odnowiono 10-letni kartel z estońską korporacją "Fraternitas Estica" oraz zorganizowano pierwszy od 1938 r. tradycyjny bal korporacyjny zwany „Czarną Kawą”. W 2015 r. Konwent Polonia podpisał 5-letni kartel z łotewską korporacją Talavija (zał. w 1900 r.). W tym samym roku Konwent był organizatorem i gospodarzem 52. edycji Komerszu Narodów Bałtyckich, zjazdu męskich i żeńskich korporacji akademickich z krajów bałtyckich organizowanych co roku na przemian w Polsce, Niemczech, Łotwie i Estonii.
Konwentowicze.
Wśród blisko 1600 członków Konwentu od roku 1828 do dzisiaj znaleźli się:
oraz wielu innych naukowców, lekarzy, prawników, artystów, ziemian i mężów stanu.

</doc>
<doc id="90456" url="https://pl.wikipedia.org/wiki?curid=90456" title="Welecja">
Welecja

Welecja – jedna z najstarszych korporacji akademickich w Polsce i jednocześnie jedno z najstarszych w Polsce stowarzyszeń akademickich. Powstała 26 października 1883 roku w Rydze na tamtejszej Politechnice, w wyniku rozłamu w uważanej za bardziej konserwatywną Arkonii. Welecja zrzeszała studentów pochodzenia polskiego wszystkich wyznań oraz wywodzących się z różnych warstw społecznych. Welecja stawiała sobie za cel wychowanie swych członków w duchu patriotyzmu, przyjaźni, honoru, pracy nad sobą, prawości i rzetelności. Przez ponad 130 lat jej funkcjonowania przez szeregi Welecji przeszło wielu wybintych naukowców, polityków, działaczy społecznych, przedsiębiorców i architektów. Do najbardziej znanych członków Welecji należał Prezydent RP Ignacy Mościcki, który został do niej przyjęty podczas swych studiów w Rydze.
Insygnia i odznaki.
Barwy Welecji to zielony, srebrny i niebieski. Oznaczają one nadzieję, prawdę i przyjaźń.
Herb Welecji to trójpolowa tarcza na której umieszczone są symbole: na polu zielonym – gryf trzymający łapę na księdze z napisem "Suum Cuique", na polu srebrnym: cyrkiel Welecji, a na polu niebieskim: zwinięty w 8 wąż zjadający własny ogon.
Gryf symbolizuje dążenie do wiedzy, cyrkiel to charakterystyczny dla każdej korporacji monogram składający się z wykrzyknika, liter v. c. f. oraz pierwszej litery nazwy korporacji (co oznacza "Vivat Crescat Floreat Veletia", z. łac. Welecja, niech żyje, rozwija się i rozkwita) a wąż to symbol więzów dozgonnej przyjaźni łączących Weletów. Nad tarczą znajduje się hełm w koronie, a nad nim 3 strusie pióra w kolorach korporacji. Pod tarczą widnieje szarfa z napisem "Viribus Unitis".
Dewiza Korporacji to "Viribus Unitis Suum Cuique" co znaczy: wspólnymi siłami, każdemu oddać co mu się należy. Wywodzone są z niej zasady jak najdalej idącej tolerancji i poszanowania cudzych przekonań oraz ścisłej przyjaźni i braterstwa między Weletami. Welecja od samego początku swego istnienia podkreślała otwartość na różne przekonania polityczne i społeczne swoich członków, różne pochodzenie etniczne, a także wyznanie.
Banda to noszona przez prawe ramię wstęga wykonana z tkaniny. Barwiarze i Filistrzy noszą je w barwach korporacji, natomiast fuksy noszą jednobarwne zielone. Są one zewnętrznym symbolem, że Welecja uznaje pojedynki na broń białą. Korporacje antyduelanckie lub uznające menzurę pistoletową noszą bandę przez lewe ramię.
Dekiel to czapka studencka w barwach korporacji z rozetą na denku, będąca elementem stroju korporanta. W Welecji na denku wyszyte jest 6 liter V połączonych ramionami tworzących wewnątrz sześcioramienną gwiazdę. Dekiel fuksa Welecji jest cały czarny, a od fuksów innych korporacji odróżnia go srebrny cyrkiel Welecji umieszczony po prawej stronie otoka.
Historia.
Welecja powstała w 1883 roku na Politechnice Ryskiej w wyniku rozłamu w Arkonii. W Rydze nie było innej szkoły wyższej, więc zrzeszała tylko studentów politechniki. Od 1916 roku Welecja funkcjonuje w Warszawie. Zarejestrowana została przy Politechnice i Uniwersytecie i zrzeszała studentów z uczelni warszawskich. W 1921 roku Welecja była założycielką Związku Polskich Korporacji Akademickich, jednakże z powodu jego upolitycznienia w 1933 na jakiś czas opuściła jego szeregi. W 1928 roku został oddany do użytku 2 piętrowy Dom Welecki przy ul. Chocimskiej 4 na warszawskim Mokotowie. Była to pierwsza i do tej pory jedyna siedziba polskiej korporacji akademickiej zaprojektowana i zbudowana na jej potrzeby. Projekt powstał w pracowni członka Welecji – Franciszka Lilpopa. W 2014 roku budynek przeszedł generalny remont – obecnie mieści się w nim siedziba polskiego oddziału firmy Lee Hecht Harrison DBM. Rok 1939 przerwał w Welecji regularne przyjmowanie nowych członków. Ostatni zostali przyjęci w 1943 roku w oflagu w Woldenbergu. Po wojnie Weleci spotykali się jednak regularnie. Korporacja jako organizacja nie mogła legalnie funkcjonować w PRL-u. Dopiero w 2002 roku przyjętych zostało 4 nowych członków. Mimo nieprzyjmowania nowych członków Welecja nigdy nie zaprzestała swojej działalności. Od 2004 r. korporacja wydaje własne pismo „Viribus Unitis Biuletyn Roczny Korporacji Akademickiej Welecja”. W piśmie publikowane są materiały dotyczące działalności korporacji.
Od 1886 roku członkowie Welecji, którzy ukończyli już studia, zwaniu filistrami zrzeszeni są w Stowarzyszeniu Filistrów Welecji.
Historyczne Prezydia Welecji.
Pierwsze Prezydium Welecji w 1883 r.
Pierwsze Prezydium Welecji w Warszawie w 1916 r.
Ostatnie Prezydium Welecji w Warszawie w 1939 r.
Kartele.
Welecja zawarła 5 karteli, czyli aktów wieczystej przyjaźni podpisywanych między korporacjami dla utwierdzenia wieloletnich braterskich relacjach między ich członkami. Korporacjami skartelowanymi z Welecją są:

</doc>
<doc id="90458" url="https://pl.wikipedia.org/wiki?curid=90458" title="Abaliget">
Abaliget

Abaliget (Paplika) – miejscowość i gmina na Węgrzech. Położona w komitacie Baranya, w powiecie Pécs, na północny zachód od miasta Pecz (Pięciukościołów). Gmina liczy 618 mieszkańców (I 2013) i zajmuje obszar 16,09 km²; przy gęstości zaludnienia 38,4 os./1 km².
Znana ze wspaniałej stalaktytowej groty (pieczara Abaligecka) długości 950 m, z której wypływa strumień. Jest to jednocześnie znane od XIX w. stanowisko archeologiczne (znaleziono w niej wielkie ilości kości zwierzęcych i ludzkich oraz ślady murów).

</doc>
<doc id="90459" url="https://pl.wikipedia.org/wiki?curid=90459" title="Charles Xavier Abancourt">
Charles Xavier Abancourt

Charles Xavier Joseph de Franqueville Abancourt (ur. 1758, zm. 9 września 1792 w Wersalu) – francuski minister.
Był ministrem wojny Ludwika XVI. Obwiniony w czasie wypadków 10 sierpnia 1792 o udział w spisku przeciw rewolucji, jako "nieprzyjaciel wolności" sądzony był w Orleanie. Przywieziony potem do Paryża razem z innymi więźniami, zamordowany został w 1792 w Wersalu w masowej egzekucji wraz z 52 innymi więźniami.

</doc>
<doc id="90461" url="https://pl.wikipedia.org/wiki?curid=90461" title="Gabriel Lamé">
Gabriel Lamé

Gabriel Lamé (ur. 22 lipca 1795 w Tours, zm. 1 maja 1870 w Paryżu) – francuski matematyk i inżynier, członek Francuskiej Akademii Nauk, profesor politechniki i uniwersytetu w Paryżu. Zajmował się teorią liczb, geometrią i fizyką matematyczną, zwłaszcza teorią sprężystości (elastomechaniką).
Lamé jest znany przede wszystkim z opisania nowego typu krzywej: superelipsy, znanej także jako "krzywa Lamégo". Jego prace dotyczyły też geometrii różniczkowej, a w teorii liczb pisał o algorytmie Euklidesa.
Jego nazwisko pojawiło się na liście 72 nazwisk na wieży Eiffla.

</doc>
<doc id="90464" url="https://pl.wikipedia.org/wiki?curid=90464" title="Władlen">
Władlen

Władlen – imię męskie, skrót od Władimir Lenin, powstałe jako neologizm w latach 20. XX wieku w Związku Radzieckim.
W okresie tym dobrze widziane było tworzenie imion nawiązujących do nazwisk przywódców oraz propagandowych tworów ilustrujących osiągnięcia państwa radzieckiego.
Znane osoby noszące imię Władlen:

</doc>
<doc id="90466" url="https://pl.wikipedia.org/wiki?curid=90466" title="Libc">
Libc



</doc>
<doc id="90468" url="https://pl.wikipedia.org/wiki?curid=90468" title="Mapa fizyczna">
Mapa fizyczna

Mapa fizyczna – nazwa często spotykana dla map ogólnogeograficznych, uważana za błędną, spotykana też dla map hipsometrycznych (mapy ukształtowania terenu). 

</doc>
<doc id="90471" url="https://pl.wikipedia.org/wiki?curid=90471" title="Superelipsa">
Superelipsa

Superelipsa, krzywa Lamé – krzywa płaska opisana we współrzędnych kartezjańskich równaniem:
gdzie formula_2 oraz formula_3 i formula_4 są „promieniami” superelipsy. W przypadku formula_5 otrzymuje się elipsę, w przypadku formula_6 – romb o przekątnych formula_7 oraz formula_8 Gdy formula_9 zwiększana jest do nieskończoności, krzywa zaczyna coraz bardziej przypominać prostokąt, natomiast gdy formula_9 dąży do zera, krzywa dąży do „krzyża”.
Superelipsa może być też opisana parą równań parametrycznych:
gdzie:
Krzywe te zostały opisane przez francuskiego matematyka Gabriela Lamé. Spopularyzował je Duńczyk Piet Hein w architekturze i przy projektowaniu przedmiotów codziennego użytku.
Uogólnienia.
Superelipsa jest szczególnym przypadkiem superformuły. Odpowiednikiem superelipsy w przestrzeni trójwymiarowej jest Superquadrics.

</doc>
<doc id="90473" url="https://pl.wikipedia.org/wiki?curid=90473" title="Super-elipsa">
Super-elipsa



</doc>
<doc id="90474" url="https://pl.wikipedia.org/wiki?curid=90474" title="Krzywa Lame">
Krzywa Lame



</doc>
<doc id="90475" url="https://pl.wikipedia.org/wiki?curid=90475" title="Adom">
Adom



</doc>
<doc id="90476" url="https://pl.wikipedia.org/wiki?curid=90476" title="Siewka złota">
Siewka złota

Siewka złota ("Pluvialis apricaria") – gatunek średniej wielkości ptaka z rodziny sieweczkowatych (Charadriidae).
Systematyka i zasięg występowania.
Zwykle wyróżnia się dwa podgatunki, które zamieszkują:
Dawniej populację występującą od Wysp Brytyjskich po północne Niemcy zaliczano do podgatunku "P. a. oreophilos".
Międzynarodowy Komitet Ornitologiczny (IOC) uznaje siewkę złotą za gatunek monotypowy.
W Polsce siewki złote gnieździły się w XIX wieku, obecnie regularnie pojawiają się na przelotach (III–V i VII–XII).
Najwyższe koncentracje uzyskują w obszarze Natura 2000 „Doliny Przysowy i Słudwi” – liczebność chwilowa do 11 tys. osobników.
Status i ochrona.
Międzynarodowa Unia Ochrony Przyrody (IUCN) uznaje siewkę złotą za gatunek najmniejszej troski (LC – "Least Concern") nieprzerwanie od 1988 roku. Liczebność populacji w 2015 roku szacowano na 1,3–1,75 miliona dorosłych osobników. Trend liczebności populacji uznawany jest za wzrostowy.
Na terenie Polski gatunek ten jest objęty ścisłą ochroną gatunkową.

</doc>
<doc id="90478" url="https://pl.wikipedia.org/wiki?curid=90478" title="Śnieżnik (góra)">
Śnieżnik (góra)

Śnieżnik (1425 m n.p.m.), zwany też Śnieżnikiem Kłodzkim dawniej Kładską Śnieżką, , – najwyższy, graniczny szczyt po polskiej stronie w Sudetach Wschodnich i w Masywie Śnieżnika.
Charakterystyka geograficzna.
Śnieżnik jest najwyższym szczytem Masywu Śnieżnika i 17. co do wysokości w całych Sudetach. Jest on jedyną górą w masywie Śnieżnika, która wystaje ponad górną granicę lasu.
Grzbiety.
Śnieżnik jest rozrogiem – zwornikiem sześciu grzbietów:
Europejski dział wód.
Śnieżnik leży na europejskim dziale wodnym mórz Czarnego i Bałtyckiego. Przebieg działu pokrywa się w obrębie szczytu z przebiegiem granicy państwowej – potoki polskiej strony spływają do Bałtyku, czeskiej – do Morza Czarnego.
Budowa geologiczna.
Skały metamorficzne.
Śnieżnik zbudowany jest ze skał metamorficznych. Wschodnia część góry jest zbudowana z lokalnych odmian gnejsów, zwanych śnieżnickimi i gierałtowskimi. Zachodnią część tworzą metamorficzne łupki łyszczykowe. Występują tu także soczewy marmurów, jak również łupków łyszczykowych z granatami, łupków kwarcowych, łupków grafitowych, amfibolitów, serpentynitów i eklogitów. Skały te należą do metamorfiku Lądka i Śnieżnika.
Rzeźba glacjalna.
Na stokach Śnieżnika występują rumowiska skalne, powstałe w czasie plejstocenu w klimacie peryglacjalnym. Z tego samego okresu pochodzi nisza niwalna w południowym zboczu. W zagłębieniu tym, ok. 200 m od szczytu, bierze początek Morawa, jedna z większych rzek Czech i największa rzeka Moraw.
Górnictwo.
W niższych partiach Śnieżnika znajdują się sztolnie poszukiwawcze za złożami uranu.
Przyroda.
Świat roślinny i zwierzęcy Śnieżnika jest najbogatszy w całych Sudetach, ponieważ przebiegają tam granice zasięgów występowania wielu gatunków – sudeckich, karpackich, alpejskich, a nawet śródziemnomorskich.
Piętrowy układ roślinności.
Wyraźnie zaznaczony jest piętrowy układ roślinności:
Te ostatnie posiadają największą wartość przyrodniczą. Występują tu licznie gatunki roślin rzadkich i chronionych oraz sztucznie wprowadzona kosodrzewina.
Fauna.
Świat zwierzęcy obfituje w cenne gatunki: muflony (sztucznie wprowadzony), cietrzewie, głuszce. Wśród płazów występują salamandra plamista i traszka górska, wśród gadów zaskroniec i żmija zygzakowata. Obecne są tu również endemiczne gatunki chrząszczy, błonkówek, muchówek i pajęczaków.
Ochrona przyrody.
Dla ochrony przyrody ożywionej utworzono na Śnieżniku już w 1938 roku rezerwat przyrody, odtworzony pod polskimi rządami w 1965 roku jako ścisły. Obejmuje on część szczytową powyżej wysokości 1150 m n.p.m., jego powierzchnia wynosi 192 ha.
W roku 1977 utworzono Rezerwat przyrody Jaskinia Niedźwiedzia, a w 1981 Śnieżnicki Park Krajobrazowy, obejmujący Masyw Śnieżnika, Góry Bialskie i Góry Złote.
Turystyka.
Historia.
Śnieżnik musiał być znany turystom już pod koniec XVIII wieku – z tego okresu pochodzą pierwsze utrwalone informacje (panoramy i wzmianki pisane). Prawdziwy rozkwit turystyki rozpoczął się w 1838 roku, kiedy to Śnieżnik i jego okolice stały się własnością królewny Marianny Orańskiej. Szczyt stał się modnym celem wędrówek – między innymi podziwiano na nim wschody i zachody słońca.
W 1871 roku na zlecenie księżnej zbudowano na Hali pod Śnieżnikiem schronisko, które stoi do dziś.
Śnieżnik był tak popularny, że w latach 1895–1899 zbudowano tutaj kamienną wieżę widokową w kształcie cylindrycznej baszty. Wzniesiona została z inicjatywy Kłodzkiego Towarzystwa Górskiego i miała służyć podniesieniu atrakcyjności wycieczek na szczyt. Potężna konstrukcja, nawiązująca do modnego wówczas romantycznego stylu naśladującego średniowiecze, miała 6 kondygnacji i wysokość 33,5 m. Nadano jej imię cesarza Wilhelma I i dobudowano budynek mieszczący małe schronisko.
W 1912 roku po czeskiej (wówczas austro-węgierskiej) stronie, w pobliżu źródeł Morawy, MSSGV oddało do użytku kolejne schronisko – Schronisko księcia Liechtensteina na Śnieżniku ("Fürst Johann Liechtenstein Schutzhaus").
Po II wojnie światowej infrastruktura turystyczna zaczęła podupadać. W 1971 roku rozebrano czeskie schronisko (do dziś widoczne są fundamenty), a 11 października 1973 roku wysadzono w powietrze solidną, wbrew opiniom o złym stanie technicznym, lecz zaniedbaną wieżę widokową. Jej resztki przez wiele lat tworzyły kulminację na kopule szczytowej góry.
Dla Czechów symbolem Śnieżnika jest kamienna rzeźba słonia stojąca obok fundamentów schroniska po czeskiej stronie granicy. Rzeźbę ustawili w 1932 roku członkowie grupy artystycznej "Jescher" zaprzyjaźnieni z dzierżawcą schroniska Liechtensteina Oskarem Gutwinskim. Nazwa grupy miała pochodzić od odgłosu (w języku niemieckim), który wydaje kichający słoń.
26 września 2022 r. do użytku turystów została oddana w miejscu starej nowa wieża widokowa.
Przejście graniczne.
Od połowy lat 90. XX w. dla pieszych na szczycie funkcjonowało (do 21 grudnia 2007 – dnia przystąpienia Polski i Czech do Układu z Schengen) turystyczne przejście graniczne Śnieżnik – Vrchol Kralického Snežníku.
Na szczycie znajduje się znak graniczny o numerze V/69/10.
Szlaki turystyczne.
Przez szczyt Śnieżnika przechodzą szlaki turystyczne:
Korona Gór Polski.
Śnieżnik należy do Korony Gór Polski.
Dalekie obserwacje.
Ze Śnieżnika możliwa jest obserwacja alpejskich szczytów w Austrii położonych w masywie Rax-Schneeberg-Gruppe (Alpy Styryjsko-Dolnoaustriackie) oddalonych o około 281–292 km. Zostało to dowiedzione 2 stycznia 2020 roku przez dr. hab. Krzysztofa Strasburgera oraz potwierdzone 15 lutego 2021 roku przez Artura Robaka, Tobiasza Rangno w asyście Zbigniewa Kasprzaka. Obserwacje te są obecnie (luty 2021) rekordowymi dokonaniami w tej dziedzinie w Polsce. Przy niestandardowej refrakcji atmosferycznej sfotografowano szczyty Heukuppe (2007 m) i Schneeberg (2076 m).

</doc>
<doc id="90482" url="https://pl.wikipedia.org/wiki?curid=90482" title="Bruno Abakanowicz">
Bruno Abakanowicz

Bruno Abdank-Abakanowicz (ur. 6 października 1852 w Wiłkomierzu, zm. 29 sierpnia 1900 w Parc St. Maur) – matematyk, wynalazca i elektrotechnik polski(w "Encyclopaedia Britannica" wymieniany jako „matematyk litewski”).
Życiorys.
Pochodził ze szlacheckiej rodziny o tatarskim rodowodzie. Córka Brunona, Zofia, znalazła się pod opieką prawną Sienkiewicza. Ukończył szkołę politechniczną w Rydze, następnie habilitował się w zakresie mechaniki w Akademii Technicznej we Lwowie, gdzie w latach 1876-1881 był docentem prywatnym i płatnym: geometrii położenia, statyki wykreślnej i mechaniki budowniczej.
W 1881 osiadł we Francji, gdzie założył własną pracownię elektrotechniczną. Zamieszkał w willi pod Paryżem, miał posiadłość w Champigny oraz wysepkę Costaérès w Perros-Guirec Ploumanac’h w Bretanii z domem własnego pomysłu, kochał sztukę i wybranych artystów. Zmarł nagle w swojej paryskiej willi goszcząc wielkiego malarza Aleksandra Gierymskiego, któremu mecenasował.
Abakanowicz stanowi ponoć pierwowzór młodego Tatara imieniem Selim w noweli Sienkiewicza "Hania". Jest to prawdopodobne, bowiem znał doskonale pisarza, któremu dopomagał w trakcie pracy nad "Krzyżakami" i "Rodziną Połanieckich". Przez wiele lat przyjaźnił się z fizykiem Zygmuntem Wróblewskim.
W 1889 był reprezentantem Stanów Zjednoczonych na wystawie powszechnej w Paryżu za co otrzymał Krzyż Legii Honorowej
Wynalazki.
Wynalazł szereg wynalazków
Publikacje.
Opublikował szereg rozpraw naukowych w polskich czasopismach „Pamiętniku akademii umiejętności", w „Kosmosie', w „Ateneum" i w „Tygodniu", przy którym w r. 1877 redagował dodatek pt. ,Wystawa krajowa, rolnicza i przemysłowa", będący urzędowym organem komitetu lwowskiej wystawy rolniczej. Swój integrator opisał również w sposób popularny w "Ognisku", księdze zbiorowej ku czci Teodora Tomasza Jeża (Warszawa 1882).
Po wyjeździe do Francji od 1883 był członkiem redakcji francuskiego pisma „Lareićre electriclue". Wydał w języku francuskim „Les intógraphes, la courbe integrale et ses applications etude sur un nouveau synteme d'integrateurs mecaniques' (Paryż 1886), która w przekładzie niemieckim wyszła w 1888.
Ważniejsze dzieła:

</doc>
<doc id="90483" url="https://pl.wikipedia.org/wiki?curid=90483" title="Abango">
Abango



</doc>
<doc id="90485" url="https://pl.wikipedia.org/wiki?curid=90485" title="Abangowie">
Abangowie

Abangowie, Abanga – w końcu XIX wieku lud afrykański, zamieszkujący obszar górnego Nilu, między plemionami Niam-Niam i Monbuttu.

</doc>
<doc id="90487" url="https://pl.wikipedia.org/wiki?curid=90487" title="Radziejowa">
Radziejowa

Radziejowa (1266,5 m) – najwyższy szczyt Beskidu Sądeckiego. Nazwa szczytu pochodzi od osoby o nazwisku lub przydomku Radziej. Radziejowa należy do Korony Gór Polski.
Topografia.
Znajduje się w głównym grzbiecie Pasma Radziejowej, pomiędzy Wielkim Rogaczem, od którego oddziela ją przełęcz Żłobki, a masywem Złomistego Wierchu, położonego za Przełęczą Długą. Przed Przełęczą Długą znajduje się jeszcze niewybitna kulminacja Małej Radziejowej (1207 m). Główny grzbiet, patrząc od zachodu, skręca na Radziejowej w prawo, na południe, natomiast na północny wschód odbiega boczny grzbiet kulminujący w Jaworzynie, biegnący ku dolinie Wielkiej Roztoki, a na północ odgałęzia się niewielki grzbiet Magorzycy.
Przyroda.
Na północnym stoku Radziejowej znajduje się rezerwat przyrody Baniska z jaskinią Bania w Radziejowej oraz małe osuwiskowe jeziorko Młaka, w pobliżu miejsce zwane "Ołtarz", z niewielką wychodnią skalną oraz śladami jaskini szczelinowej u podnóża. Na południowym stoku w pobliżu rozejścia dróg (przełęcz Żłobki – "Zawory") znajduje się wydajne źródło okresowe nazywane lokalnie "Smocze Gardło".
Radziejowa zbudowana jest z piaskowców. Zarówno wierzchołek, jak i stoki Radziejowej są niemal całkowicie porośnięte lasem. Dużą osobliwością jest jedyne w całej Polsce stanowisko pierwiosnka omączonego. Znajduje się na niewielkiej polanie na wysokości 800 m. Odkryte zostało w 1959 r., później wielokrotnie potwierdzone (m.in. w 2000 r.).
Turystyka.
W 2006 r. na Radziejowej oddana została do użytku drewniana wieża widokowa o wysokości około 20 m. W czerwcu 2010 roku została poważnie uszkodzona, prawdopodobnie przez piorun. Po gruntownym remoncie była znów czynna. Od dnia 15 listopada 2017 roku ponownie wyłączono ją z użytkowania ze względu na zły stan techniczny w postaci spróchnienia konstrukcji. W roku 2019 wybudowano, a w 2020 r. oddano dla ruchu turystycznego nową, bezpieczniejszą wieżę. Roztacza się z niej rozległa panorama na wszystkie strony. Wraz z budową wieży wyznaczono nową ścieżkę przyrodniczą „Rogasiowy Szlak” w dolinie Roztoki Małej.
Oprócz wieży na szczycie znajdują się również pomnik 1000-lecia Polski oraz betonowy obelisk.

</doc>
<doc id="90488" url="https://pl.wikipedia.org/wiki?curid=90488" title="Kazimierz II łęczycki">
Kazimierz II łęczycki

Kazimierz II łęczycki (ur. pomiędzy 1262 a 1265, zm. 10 czerwca 1294) – od 1267 r. formalnie z braćmi książę brzeski i dobrzyński, od 1288 samodzielny książę łęczycki, od 1292 lennik Wacława II.
Genealogia i początki rządów (1262/5-1288).
Czwarty pod względem starszeństwa syn Kazimierza I kujawskiego, a drugi pochodzący z jego trzeciego małżeństwa z Eufrozyną, księżniczką opolską. Po śmierci ojca w 1267 r. razem z rodzonymi braćmi znalazł się pod opieką matki. Samodzielne rządy objął dopiero w 1288 r., kiedy po zmarłym bezdzietnie przyrodnim bracie Leszku Czarnym otrzymał położone w centrum Polski księstwo łęczyckie.
Współpraca z Władysławem Łokietkiem w okresie jego walk o Małopolskę (1289-1292).
W 1289 r. Kazimierz II, razem z bratem Władysławem Łokietkiem wsparł kampanię krakowską księcia płockiego Bolesława II. Wspólne siły płocko-brzesko-łęczyckie pokonały 26 lutego 1289 r. oddziały śląskie dowodzone przez Henryka III Głogowczyka, Bolka opolskiego i Przemka ściniawskiego w bitwie pod Siewierzem. Z nieznanych powodów wkrótce potem Bolesław mazowiecki zrezygnował z pretensji do tronu krakowskiego, co wykorzystał Władysław Łokietek próbując zdobyć Małopolskę dla siebie. Ścisła współpraca Kazimierza z Władysławem miała miejsce także podczas wojny z władcą czeskim Wacławem II. Polityka ta doznała klęski na jesieni 1292 r., kiedy w wyniku wyprawy czeskiej Kazimierz i Władysław dostali się do niewoli Przemyślidy. W pokoju podpisanym 9 października 1292 r. bracia zostali zmuszeni do politycznego podporządkowania się czeskiemu monarsze.
Kazimierz II dziedzicem Krakowa (1293-1294).
Kazimierz II i Władysław Łokietek nie rezygnowali jednak z ambitnych planów zdobycia Małopolski i 6 stycznia 1293 r. spotkali się w Kaliszu z Przemysłem II Wielkopolskim i arcybiskupem gnieźnieńskim Jakubem Świnką, by wysondować możliwość wspólnej akcji w celu odzyskania Krakowa. Tajną umowę tam zawartą znamy tylko z dokumentu wydanego na ręce arcybiskupa, który obligował Przemysła, Władysława Łokietka i Kazimierza do wypłacenia 300 grzywien srebra rocznie z żup solnych po odzyskaniu stolicy Małopolski.
Kazimierz II Łęczycki zginął w bitwie pod Trojanowem 10 czerwca 1294 rozegranej na brzegu rzeki Bzury, podczas pościgu za oddziałem litewskim księcia Witenesa uchodzącym po napadzie na Łęczycę (dokonanym 4 czerwca).
Kazimierz nie był żonaty i nie pozostawił potomstwa, a jego księstwo przejął Władysław Łokietek. Nie wiadomo gdzie został pochowany, być może w kolegiacie w Tumie pod Łęczycą.
Śmierć Kazimierza według opisu Kroniki Jana Długosza.
"Rok pański 1294. Książę litewski Witenes napada na ziemie łęczycką z wojskiem konnym w liczbie 1800 ludzi: Litwinów, Prusów i Żmudzinów. Kiedy w czwartek po Zielonych Świętach wtargnęli do niej przez lasy i gaje za pozwoleniem i przy poparciu księcia Mazowsza Bolesława w tak milczącym i nieznanym szyku, że zmylili wszystkich, którzy ich mijali, atakując najpierw kolegiatę w Łęczycy i mordując tam lub zabierając do niewoli wielką liczbę ludu mężczyzn i kobiet, którzy się tam zgromadzili dla uczczenia święta. Prałatów, kanoników i kapłanów pana biorą bez litości do niewoli, a szaty liturgiczne, naczynia i klejnoty rozgrabiają. Pozostałych, którzy schronili się w kościele i bronili się w nim mężnie, przez podpalenie sąsiednich domów otaczających kościół i przeniesienie ognia na kolegiatę duszą i tracą. Wrogowie rozbiegli się następnie po wsiach i osadach i zabrawszy wielki łup w postaci ludzi i bydła pospiesznie wracali. Nie zniósł porażki własnej i swego wojska książę łęczycki Kazimierz, lecz ze wszystkimi rycerzami ziemi łęczyckiej zaczął ścigać barbarzyńców. Kiedy ich dopadł w położonej blisko miasta Sochaczewa nad rzeką Bzurą wsi Żuków (według innych koło wsi Trojanowa) nie licząc się z małą liczebnością swojego wojska i chmarą wrogów, rzuca się na barbarzyńców. I po krwawej walce, kiedy wielu jeńców w ferworze bitwy umknęło, pokonana przez chmarę barbarzyńców, walcząc bardzo odważnie w pierwszych szeregach, pada w największym tłumie wrogów i ponosi chlubną śmierć. Gdy ten (książę) zginął, Polacy zaczęli uciekać na wszystkie strony. Wielu spośród Polaków, unikając zaszczytnej śmierci, narażają się na haniebną. Toną w rzece Bzura za którą toczyła się walka, ponieważ wody wtedy wskutek deszczu wezbrały. Litwini wzięli i łup i zwycięstwo. A łup, jaki zebrali w postaci jeńców polskich, był podobno tak wielki, że przy podziale każdemu barbarzyńcy przypadło dwudziestu chrześcijan, Polaków. Książę łęczycki Kazimierz nie pozostawił po sobie nikogo."

</doc>
<doc id="90489" url="https://pl.wikipedia.org/wiki?curid=90489" title="Chart afgański">
Chart afgański

Chart afgański – rasa psa zaliczana do grupy chartów, charakteryzująca się długą, jedwabistą sierścią, wyhodowana prawdopodobnie kilka tysięcy lat temu na obszarze obecnego Afganistanu, użytkowana pierwotnie jako pies myśliwski, stróżujący i obronny, obecnie również jako pies wyścigowy, ozdobny i pies-towarzysz. Chart afgański określany jest czasem nazwą "tazy", używaną obecnie dla charta środkowoazjatyckiego. Typ chartowaty. Nie podlega próbom pracy.
Rys historyczny.
Jest to jedna z najstarszych ras psów, zaliczana do psów pierwotnych, zwana czasem psem kabulskim. Powstała w górach Afganistanu, gdzie psy te były użytkowane jako psy myśliwskie i pasterskie. Powstanie rasy datuje się na czasy przed naszą erą. Ich wizerunki znane są z kamiennych rzeźb pochodzących z około 2200 p.n.e. Pierwotnie używane były do polowań na wilki, lisy i gazele, a także do pilnowania i obrony stad. Rasa występowała w 3 odmianach, z których długowłosa dała początek dzisiejszym chartom afgańskim. W obrębie rasy wyhodowano 2 typy: pustynny (bell murray) oraz górski (ghazni). Zmniejszające się zainteresowanie rasą pustynną doprowadziło do zaprzestania jej hodowli.
 (bliskość południowej Rosji i Afganistanu przemawia za wspólnym początkiem obu ras). Uznając rasę za dobro narodowe, Afgańczycy nie zezwalali na eksport psów poza kraj – dopiero na początku XX wieku rasa trafiła do Anglii (w 1907) i innych krajów Europy oraz do USA.
Klasyfikacja.
W klasyfikacji FCI rasa ta została zaliczona do grupy X – charty, sekcja chartów długowłosych.
Rasa jest zarejestrowana od 1930 roku w AKC i CKC.
Wygląd.
Szata i umaszczenie.
Umaszczenie różne – według wzorca rasy wszystkie maści są dopuszczalne, niepożądane są jedynie białe znaczenia (choć bywają egzemplarze całkowicie białe), zwłaszcza na głowie; często występuje czarna lub ciemna maska; charakterystyczne są długa grzywka na głowie i krótki ogon zwinięty przy końcu w pierścień. Sierści chartów afgańskich używano do wyrobu delikatnych szali.
Głowa.
Długa, nie za wąska.
Uszy.
Nisko osadzone, noszone płasko przy głowie, porośnięte długim, jedwabistym włosem.
Ogon.
Niezbyt krótki, nisko osadzony, zakończony charakterystycznym pierścieniem.
Zachowanie i charakter.
Niezależny pies, cichy w domu, ale szybki i czynny na wolnym powietrzu, o żywym usposobieniu. Trudny do ułożenia; obecnie rzadko wykorzystywany w myślistwie, za to popularny na wystawach psów. Dzieci w domu toleruje, często natomiast dąży do dominacji nad innymi domowymi zwierzętami. Wymaga zabaw ruchowych dla „upustu” energii, lecz nie powinien być spuszczany ze smyczy na otwartym terenie (dobrym rozwiązaniem jest coursing).
Zdrowie i pielęgnacja.
Długa szata wymaga starannej pielęgnacji – strzyżenia i mycia; przeciętnie czesanie szaty zajmuje godzinę dwa razy w tygodniu; szczególnej uwagi wymagają uszy i ich okolice. Większość chartów afgańskich nie jest do końca posłuszna człowiekowi. Do chorób znamiennych dla rasy zaliczyć można alergie i raka. Jak większość chartów, wrażliwe są na anestetyki. Występują też tendencje do problemów z oczami (zaćma, przejściowe zmatowienie rogówki) i dysplazji stawu biodrowego. Średnia długość życia: 12 do 14 lat.
Konotacje w kulturze.
Filatelistyka.
Poczta Polska wyemitowała 3 lutego 1969 r. znaczek pocztowy przedstawiający głowę charta afgańskiego o nominale 60 gr, w serii "Rasy psów". Druk w technice offsetowej na papierze kredowym. Autorem projektu znaczka był Janusz Grabiański. Znaczek pozostawał w obiegu do 31 grudnia 1994 r.

</doc>
<doc id="90492" url="https://pl.wikipedia.org/wiki?curid=90492" title="Afghan Hound">
Afghan Hound



</doc>
<doc id="90494" url="https://pl.wikipedia.org/wiki?curid=90494" title="Pastisz (stylistyka)">
Pastisz (stylistyka)

Pastisz (z fr. "pastiche" – 'utwór naśladowczy' z wł. "pasticcio" 'pasztet; partactwo' ze śrdw. łac. "pasticius" 'ciastowaty' od późn. łac. "pasta" 'ciasto') – odmiana stylizacji; utwór naśladujący istotne cechy jakiegoś dzieła lub stylu, zagęszczający je i uwydatniający. Może pełnić rolę żartobliwą jako zabawa literacka lub też stanowić świadectwo sprawności warsztatowej jego twórcy. W przeciwieństwie do parodii nie pełni funkcji satyrycznej i uprawiany może być w celu pochwały stylu, maniery danego pisarza lub gatunku, nie w celu jego krytyki.
Zjawisko pastiszu jest porównywane z falsyfikowaniem, gdyż w najbardziej udanych przypadkach od oryginalnych realizacji danego stylu odróżnia je jedynie metatekstowa informacja od autora podana w trybie przypuszczającym (np. "Tuwim uważa, że Rej napisałby..."). Dzieło takie w zamierzeniu jest nieodróżnialne od wzorca i stylistycznie z nim jednolite.
Pastiszem jest na przykład wiersz Jamesa Whitcomba Rileya "Another Ride From Ghent To Aix", naśladujący utwór Roberta Browninga "Jak to oni ważną wieść przynieśli z Gandawy do Akwizgranu".

</doc>
<doc id="90495" url="https://pl.wikipedia.org/wiki?curid=90495" title="Fionn">
Fionn



</doc>
<doc id="90497" url="https://pl.wikipedia.org/wiki?curid=90497" title="Fintan mac Bóchra">
Fintan mac Bóchra

Fintan (Fintan mac Bóchhra) – w mitologii goidelskiej znany jako "Mądry" (ang. "the Wise"). Jego pełne imię to Fintán Mac Bóchra. Urodził się przed Potopem. Mąż Cessair, wnuczki Noego.
Jego przydomek mac Bóchra nie jest rodzaju patronimicznego, co wskazuje że jego matką była Bóchra. Fintan miał 16 żon, gdy on i dwóch innych mężczyzn (Bith, ojciec Cessair, oraz sternik, Ladra) uratowali się ze statku, który rozbił się u wybrzeży Irlandii. Na statku tym było tych trzech mężczyzn i pięćdziesiąt kobiet, które musieli oni podzielić między siebie. Żony Fintana to: Cessair, Lot, Luam, Mall, Mar, Froechar, Femar, Faible, Foroll, Cipir, Torrian, Tamall, Tam, Abba, Alla, Baichne i Sille. Później Fintan pojął za żonę Ebliu. Jego jedynym synem był Illann.
Fintan był pierwszym, który wyszedł na brzeg Irlandii przed Potopem. Jego żony i dzieci zginęły w czasie tego kataklizmu, on jednak przetrwał jako łosoś i przez rok przebywał pod wodą w jaskini zwanej "Grobem Fintána". Następnie zamienił się w orła, potem w sokoła, a na koniec przybrał postać ludzką. Żył przez 5500 lat po Potopie, i był doradcą królów Irlandii, znanym jako "Fintan Mądry" (ang. "Fintan the Wise").
Służył radą królowi Firbolgów o imieniu Eochaid Mac Eirc, w czasie, gdy Zieloną Wyspę najechali Tuatha de Danaan. Wziął nawet udział w Pierwszej Bitwie pod Moytura. Żył nadal w czasach Cúchulainna, Fionna i Oisína. Fintan i urodzony tego samego dnia co on magiczny sokół, byli skarbnicą wszelkiej obecnej w Irlandii wiedzy, w tym historycznej. Spotkali się pod koniec swoich żywotów i wymienili się swoją wiedzą. W piątym wieku, po chrystianizacji Irlandii, postanowili razem opuścić świat śmiertelników. 
Źródłem legendy o przetrwaniu Potopu przez Fintana mac Bóchhra mogą być średniowieczne przeredagowania mnichów irlandzkich mitu o jego umiejętności transformacji w rybę.

</doc>
<doc id="90498" url="https://pl.wikipedia.org/wiki?curid=90498" title="Reminiscencja">
Reminiscencja

Reminiscencja ( „wspominać”) – w psychologii nieświadome wspomnienie, refleksja; paradoksalny efekt poprawy pamięci po upływie pewnego czasu od ostatniej próby zapamiętania. Istota tego zjawiska polega na tym, że ludzie po przekroczeniu pięćdziesiątego roku życia lepiej (w porównaniu z ogólnym przebiegiem krzywej zapominania) pamiętają zjawiska z okresu, kiedy mieli od 10 do 30 lat.
Przypuszczalnie reminiscencja zasadza się na samorzutnie dokonujących się zmianach w magazynie pamięci semantycznej, prowadzących do lepszego uporządkowania składowych informacji.
Wraz z wiekiem maleje nasycenie emocjonalne wspomnień, dotyczy to w szczególności pamięci zdarzeń negatywnych. Więcej przywoływanych wspomnień, w wyniku reminiscencji, to wspomnienia pozytywne niż negatywne czy neutralne.
Reminiscencja pomaga osobom starszym w optymistycznym podsumowaniu dotychczasowego życia, daje poczucie spełnienia.

</doc>
<doc id="90499" url="https://pl.wikipedia.org/wiki?curid=90499" title="Szyk torowy">
Szyk torowy

Szyk torowy – szyk okrętów stosowany od czasów starożytnych do dzisiaj, rodzaj szyku prostego. W szyku torowym ugrupowanie okrętów, lub innych jednostek pływających, porusza się w kolumnie marszowej jeden za drugim (gęsiego).
Okręty płyną śladem torowym prowadzącego powtarzając jego manewry. Manewry w tym szyku (zwroty) wykonać można albo nawrotem całej linii (okręty zawracają płynąc kolejno za sobą), albo jednoczesnym zwrotem całej linii okrętów o 180 stopni. Przy zwrocie o 90 stopni szyk torowy zmienia się w szyk czołowy.

</doc>
<doc id="90500" url="https://pl.wikipedia.org/wiki?curid=90500" title="Eindhoven">
Eindhoven

Eindhoven – miasto w południowej Holandii, w prowincji Brabancja Północna, nad rzeką Dommel (dorzecze Mozy). Powierzchnia wynosi 88,84 km², z czego 87,75 km² to ląd, a 1,09 km² to tereny zalane wodą. Miasto liczy 225 tys. mieszkańców (2012), co czyni je piątym pod względem ludności w Holandii.
W skład aglomeracji wchodzą m.in. Valkenswaard, Veldhoven, Heeze, Best oraz Oirschot.
Wielki ośrodek przemysłu elektronicznego – koncern Philips (od 1891, 40% produkcji krajowej). W mieście produkowane są: maszyny liczące, urządzenia medyczne, telewizory, radia, sprzęt gospodarstwa domowego, żarówki; poza tym przemysł samochodowy (samochody ciężarowe, w tym fabryka 
DAF) i szklarski. Węzeł kolejowy (stacja Eindhoven i Eindhoven Beukenlaan), drogowy oraz lotnisko w Welschap. Politechnika (założona w 1956); obserwatorium astronomiczne (1937); siedziba klubu piłkarskiego PSV Eindhoven. Jest miastem partnerskim Bydgoszczy i Białegostoku. Ok. 8 kilometrów na zachód od miasta znajduje się Port lotniczy Eindhoven.
Węzeł Wiedzy i Innowacji EIT w Eindhoven.
Eindhoven jest jednym z centrów Węzła Wiedzy i Innowacji (Sustainable Energy)
Europejskiego Instytutu Technologicznego. W projekcie uczestniczą też uczelnie i przedsiębiorstwa z Hiszpanii, Francji, Niemiec, Polski (polskim koordynatorem projektu jest krakowska AGH) i Szwecji. Udział w projekcie pozwala na tworzenie zupełnie nowych technologii i ich transfer do biznesu na ogromną skalę.
Na badania wykorzystywane w biznesie przypadnie 120 mln euro rocznie.
Centra Węzła Wiedzy i Innowacji – KIC Inno Energy:
CC Germany: Karlsruhe, CC Alps Valleys: Grenoble, CC Benelux: Eindhoven/Leuven, CC Iberia: Barcelona, CC PolandPlus: Kraków, CC Sweden: Sztokholm

</doc>
<doc id="90503" url="https://pl.wikipedia.org/wiki?curid=90503" title="Ralph Nader">
Ralph Nader

Ralph Nader (ur. 27 lutego 1934 w Winsted) – amerykański polityk i aktywista społeczny pochodzenia libańskiego, którego ojciec wyemigrował z Libanu do Stanów Zjednoczonych.
W 1955 roku ukończył studia na Uniwersytecie Princeton, a w 1958 Harvard Law School. W 1959 służył przez sześć miesięcy w US Army; następnie rozpoczął pracę jako prawnik w Hartford.
Nader zyskał rozgłos w 1965 po opublikowaniu książki "Unsafe at Any Speed" (Niebezpieczne przy każdej szybkości), w której obnażył nieodpowiedzialność przemysłu samochodowego w projektowaniu samochodów, na przykładzie Chevrolet Corvair (model ten został wkrótce wycofany). Nader stanął na czele pierwszego współcześnie ruchu konsumenckiego, objeżdżając kraj z wykładami i organizując grupy społeczne, jak Public Citizen, których celem była walka z niedbałością i żądzą zysku wielkich korporacji. Młodych, radykalnych zwolenników Nadera nazywano wówczas "Nader’s Raiders".
Nader stawał do wyborów prezydenckich w 1996 i 2000 roku, jako kandydat Partii Zielonych. Krytycy oskarżyli go o odebranie kluczowych głosów kandydatowi Demokratów, którym był Al Gore, wskutek czego wygrał George W. Bush. Nader wystartował również w wyborach w 2004 roku, tym razem jako kandydat niezależny – bez większego jednak rezultatu, osiągając zaledwie ok. 0,4% głosów.
Nader był niezależnym kandydatem na prezydenta Stanów Zjednoczonych w wyborach 4 listopada 2008.
Jest kawalerem.

</doc>
<doc id="90504" url="https://pl.wikipedia.org/wiki?curid=90504" title="Ministerstwo Spraw Zagranicznych (Polska)">
Ministerstwo Spraw Zagranicznych (Polska)

Ministerstwo Spraw Zagranicznych (MSZ) – polski urząd administracji rządowej obsługujący ministra odpowiedzialnego za kształtowanie i prowadzenie polityki zagranicznej RP, właściwego dla działu administracji rządowej sprawy zagraniczne. Do dnia 5 marca 2020 ministerstwo obsługiwało również ministra właściwego dla działu administracji rządowej członkostwo Rzeczypospolitej Polskiej w Unii Europejskiej (od dnia 5 marca 2020 ministra kierującego tym działem obsługuje Kancelaria Prezesa Rady Ministrów).
Zadania.
Do zadań Ministra Spraw Zagranicznych należy:
Ministerstwo Spraw Zagranicznych zostało utworzone 26 października 1918 przez Radę Regencyjną Królestwa Polskiego jako Ministerstwo Spraw Zewnętrznych. Po I wojnie światowej resort nosił nazwę Ministerstwa Spraw Zewnętrznych, od lutego 1919 Ministerstwa Spraw Zagranicznych. Podobnie było po II wojnie światowej, kiedy przez krótki okres (1944–1945) funkcjonował jako Resort Spraw Zagranicznych. Od 1945 siedzibą ministerstwa jest dawny gmach Najwyższej Izby Kontroli.
Struktura organizacyjna.
W skład ministerstwa wchodzi Gabinet Polityczny Ministra oraz następujące jednostki organizacyjne
Jednostki organizacyjne podległe ministrowi:
Siedziba.
Po odzyskaniu niepodległości w 1918 pierwszą siedzibą Ministerstwa Spraw Zagranicznych był pałac Kronenberga. W 1922 siedziba ministerstwa została przeniesiona do pałacu Brühla przy pl. marsz. Józefa Piłsudskiego (z adresem ul. Wierzbowa 1).
Ponieważ pałac Brühla został w 1944 wysadzony w powietrze przez Niemców, w 1945 siedzibę ministerstwa ulokowano w al. J. Ch. Szucha 23. W okresie międzywojennym w tym gmachu mieściła się Najwyższa Izby Kontroli, a w okresie II wojny światowej – warszawska siedziba niemieckiej Policji Porządkowej ("Ordnungspolizei" – Orpo). Około 1950 do gmachu dobudowano od strony Litewskiej skrzydło boczne (ul. Litewska 2/4).
Od 2005 do Ministerstwa należy także położony obok siedziby głównej biurowiec Articom Center (al. J.Ch. Szucha 21). Od 1953 MSZ wykorzystuje do celów reprezentacyjnych pałac Przezdzieckich przy ul. Foksal 6, a od 2015 wynajmuje powierzchnię biurową w biurowcu Foksal City przy ul. Krywulta 2.
Ministerstwo planuje wyburzenie (otrzymanego drogą wymiany z Uniwersytetem Warszawskim za nieruchomość przy ul. Tynieckiej) budynku dawnego kina Klub, znajdującego się na tyłach kompleksu MSZ, i wzniesienie w jego miejscu nowego biurowca. Nowy budynek ma być gotowy do końca 2021.
Magazyny centralne MSZ znajdują się przy ul. Tanecznej 73 na Ursynowie.

</doc>
<doc id="90505" url="https://pl.wikipedia.org/wiki?curid=90505" title="Frozen Bubble">
Frozen Bubble

Frozen Bubble – komputerowa gra logiczna dostępna na komputery osobiste dla jednej lub dwóch osób, wzorowana na "Puzzle Bobble". Polega na celowaniu kolorowymi kulkami tak, aby łączyły się w grupy – gdy obok siebie zbierze się 3 lub więcej kulek danego koloru, spadają. Jeśli na danym poziomie nie uda się zrzucić odpowiedniej liczby kulek i któraś z nich przekroczy dolną linię, gracz zostaje „zamrożony” (stąd nazwa).
Gra została napisana w języku Perl (aczkolwiek niektóre operacje multimedialne zostały zaimplementowane w C) i korzysta z biblioteki SDL. Działa wyłącznie pod systemem Linux, ale istnieją nieoficjalne, niewspierane przez autorów wersje. Planowana stabilna, oficjalna wersja na Windows oraz Mac OS X nigdy się nie ukazała. Autorem kodu gry jest Guillaume Cottenceau. Gra została wydana na licencji GNU GPL.

</doc>
<doc id="90511" url="https://pl.wikipedia.org/wiki?curid=90511" title="Frozen Bubbles">
Frozen Bubbles



</doc>
<doc id="90512" url="https://pl.wikipedia.org/wiki?curid=90512" title="Obiata">
Obiata

 Obiata – termin oznaczający ofiarę składaną bogom lub siłom nadnaturalnym. 
Hinduizm.
W rytuałach wedyjskich, opisywanych w "Rygwedzie", stosowano obiatę jako wlewaną lub wrzucaną do ognia. Ogień pojmowano jako widzialny przejaw ust boskich istot, do których rytuał kierowano.
Słowianie zachodni.
Słowianie zachodni składali ją także, by uczcić zmarłych. Analogicznym pojęciem, występującym wśród Słowian wschodnich i południowych była żertwa. Wśród Słowian połabskich funkcjonowało z kolei określenie „trzeba”, który podobnie jak słowo „obiata” oznaczał „coś należnego, obiecanego, ślubowanego”.
Po chrystianizacji obiata przetrwała w zachodniosłowiańskim folklorze jako tzw. „boży obiad”, w trakcie którego bogaci obywatele chcąc wyjednać sobie łaskę Bożą urządzali wystawne uczty dla biedaków.

</doc>
<doc id="90514" url="https://pl.wikipedia.org/wiki?curid=90514" title="Świątynia Szmaragdowego Buddy">
Świątynia Szmaragdowego Buddy

Świątynia Szmaragdowego Buddy (język tajski: วัดพระแก้ว, "Wat Phra Kaeo") – potoczna nazwa najświętszej w Tajlandii świątyni buddyjskiej, nazwa oficjalna to วัดพระศรีรัตนศาสดาราม "Wat Phra Sri Rattana Satsadaram". Znajduje się w historycznym centrum Bangkoku, w dzielnicy Phra Nakhon, na terenie Wielkiego Pałacu.
Została wybudowana w 1782 r. Mieści wiele posągów Buddy ze złota, srebra i kamienia, nad wszystkim góruje "szmaragdowy Budda" na złotym cokole z baldachimem o pięciu parasolach oraz naturalnej wielkości Budda z lanego złota, ważący 75 kg, rzeźbiony i zdobiony drogimi kamieniami. Posadzka świątyni pokryta jest w całości płytkami ze srebra, ściany zaś interesującymi malowidłami, przedstawiającymi sceny z życia Buddy.

</doc>
<doc id="90515" url="https://pl.wikipedia.org/wiki?curid=90515" title="Zrzut ekranu">
Zrzut ekranu

Zrzut ekranu (ang. "screenshot") – zapis aktualnego obrazu wyświetlanego na monitorze, najczęściej do pliku graficznego.
W systemie Windows zrzut całego ekranu wykonuje się po naciśnięciu klawisza , natomiast gdy ma być wykonany zrzut tylko aktywnego okna, a nie całego ekranu – +. W systemie Windows zrzut ekranu zapisywany jest do schowka, skąd można wkleić go do dowolnego programu graficznego i następnie zapisać do pliku, a ponadto w systemie Windows 8.1 i Windows 10 kombinacja + powoduje bezpośredni zapis zrzutu do pliku PNG.
W systemie macOS jest to kombinacja klawiszy ++ (zrzut całego ekranu), ++ (zrzut wybranego fragmentu ekranu), jak również +++ (zrzut aktywnego okna).
W systemie Android jest to jednoczesne naciśnięcie zasilania i zmniejszania głośności.
Zrzut ekranu stosuje się w celu demonstracji oprogramowania lub problemu użytkownika, umieszczenia go w instrukcji lub w dowolnym innym przypadku, gdy z pewnego powodu zachodzi potrzeba pokazania zarchiwizowanej zawartości ekranu. Bywa czasem również używany w celu wydrukowania zawartości któregoś z okien, gdy programista nie przewidział możliwości użycia drukarki (a więc zwykle w celu ominięcia ograniczenia wydruku). Z tej metody korzystają także programy do rozpoznawania pisma bezpośrednio z okna, w którym otwarty jest dany dokument tekstowy.

</doc>
<doc id="90517" url="https://pl.wikipedia.org/wiki?curid=90517" title="Screen">
Screen



</doc>
<doc id="90519" url="https://pl.wikipedia.org/wiki?curid=90519" title="Alkoholowy zespół płodowy">
Alkoholowy zespół płodowy

Alkoholowy zespół płodowy (, FAS, AZP) – zespół chorobowy, który jest skutkiem działania alkoholu na płód w okresie prenatalnym. Alkoholowy zespół płodowy jest chorobą nieuleczalną, której można uniknąć, zachowując abstynencję w czasie trwania ciąży. Do dziś nie określono dawki alkoholu, która byłaby bezpieczna dla płodu. Każda ilość niesie ryzyko wystąpienia zaburzeń w rozwoju dziecka.
Charakterystyka.
Alkoholowy zespół płodowy jest najcięższą formą wad wrodzonych, somatycznych i neurologicznych, wywołanych na skutek ekspozycji płodu na alkohol. Można wyróżnić trzy kategorie charakteryzujące pełnoobjawowy FAS:
Pełnoobjawowy FAS stanowi zaledwie 10% wszystkich zaburzeń rozwojowych związanych z ekspozycją płodu na działanie etanolu, noszących nazwę Spektrum Alkoholowych Uszkodzeń Płodu (FASD), spotykany również pod nazwą Poalkoholowe Uszkodzenie Płodu. Możemy wyróżnić dodatkowe kategorie:
Diagnostyka.
Badania diagnostyczne wymagają dużego doświadczenia z uwagi na podobieństwa występując pomiędzy FAS-em a innymi jednostkami chorobowymi. FAS i ARND diagnozowane są jako przewlekłe zaburzenia rozwojowe i neuropsychiatryczne. Przed zdiagnozowaniem FAS/FAE należy wykluczyć: zespół Cornelii de Lange, zespół Williamsa, mózgowe porażenie dziecięce, autyzm. Należy stwierdzić występowanie nieprawidłowości we wszystkich trzech kategoriach charakteryzujących FAS oraz udokumentować spożywanie alkoholu przez matkę w trakcie trwania ciąży. Osoby o częściowym uszkodzeniu, mające mniej nasilone objawy, trudniej dają się zdiagnozować (szczególnie z PFAS, ARND i ARBD). Trudności nastręcza rozróżnienie cech dymorficznych, które są wspólne dla różnych zespołów. Do takich zespołów z malformacjami przypominającymi FAS/FASD możemy zaliczyć np. Zespół Aarskoga, Zespół Noonan, Zespół Williamsa, Blepharophimosis syndrome (BPES), Fenyloketonuria matczyna, zespół Dubowitza, "Fetal anti-convulsant syndrome", Embriopatia toluenowa. Dla oceny zaburzeń rozwoju konieczne jest przeprowadzenie specjalistycznych badań zaburzonych obszarów np. wykorzystuje się badania audiologiczne, badania rentgenowskie czaszki (RTG), tomografię komputerową mózgu (CT), rezonans magnetyczny mózgu (MRI), emisyjną tomografię pozytonową (PET), elektroencefalografię (EEG). Dla oceny OUN posługuje się tzw. profilem neurorozwojowym. W programie FAStryga, stosowanym w Centrum Opieki Zastępczej w Lędzinach wykorzystuje się profil według Toni Hager, odwołujący się do 12 poziomów funkcji neurologicznych, 4 służących do oceny funkcjonowania zmysłów i 4 oceniających funkcje motoryczne.
Nie ma ściśle opracowanych i jednoznacznych testów medycznych diagnozujących FASD. Trwają prace nad standaryzacją testów wykorzystywanych w USA. Jednym z testów – który początkowo nie był nastawiony na badania kobiet w ciąży – zawierającym pytania o spożywanie alkoholu jest MAST ("Michigan Alcoholism Screening Test"), składający się z 24 pytań. Ze względów praktycznych skrócono go do 4 pytań, doprowadziło to do powstania kwestionariusza CAGE, nadającego się do wykorzystania w placówkach medycznych. W oparciu o wymienione testy, stworzono T-ACE i TWEAK, wykorzystywane do badań przesiewowych. Do badań zbierających informacje ilościowe wykorzystuje się test AUDIT, jest on zalecany przez WHO. W 2004 roku Uniwersytet w Waszyngtonie opublikował formularz oceny diagnostycznej FAS. Autorzy posługują się stworzonym przez siebie 4-cyfrowym kodem diagnostycznym. Kod odzwierciedla natężenie objawów w czterech dziedzinach diagnostycznych: niedoborze wzrostu, specyficznych cechach twarzy, zaburzeniach czynności mózgu, ekspozycji płodu na alkohol w czasie ciąży. Każda kategoria oceniana jest oddzielnie w czteropunktowej skali Likerta. Formularz pozwala na zwiększenie obiektywności pomiarów i zapisu diagnozy pomiędzy poszczególnymi klinikami.
Źle zdiagnozowane dzieci traktowane są jako zdrowe, oczekiwania społeczne wobec nich są takie same jak wobec innych dzieci, niemożliwość sprostania oczekiwaniom powoduje długotrwałą frustrację i zaburzenia zachowania. Zła diagnoza powoduje i nasila zaburzenia wtórne, które nie są wrodzone lecz są skutkiem niewłaściwej opieki i można je leczyć. Z czasem zła diagnoza prowadzi do postrzegania dziecka przez pryzmat tych zaburzeń. Zaburzeniom można zapobiec rozumiejąc ograniczenia i modyfikując wymagania wobec dzieci z syndromem alkoholowym. Zaburzenia wtórne mogą się przejawiać w lęku, złości, wycofaniu, wejściu w rolę ofiary lub prześladowcy, przerwaniu nauki, bezrobociu, bezdomności, chorobach psychicznych, samookaleczeniu, depresji, zależności od innych, gwałtowności, szokującym zachowaniu, impulsywności, konfliktów z prawem, skłonności do uzależnień.
Wpływ alkoholu na rozwój płodu.
Istnieje wiele teratogenów, które zaburzają rozwój potomstwa, powodując wrodzone upośledzenia jak anomalie rozwojowe, zaburzenia funkcjonowania, opóźnienie wzrostu lub śmierć dziecka. Większość teratogenów powoduje tylko niektóre z wymienionych skutków, natomiast alkohol może wywołać wszystkie cztery grupy objawów. Etanol należy do specyficznej grupy, klasyfikowany jest jako teratogen neurobehawioralny, mogący spowodować uszkodzenie mózgu. Cząsteczki alkoholu bez problemu przenikają przez łożysko matki, chroniące płód przed wpływem różnego rodzaju toksyn i zarazków. Po około 40 minutach od spożycia alkoholu przez matkę, jego stężenie we krwi płodu jest zbliżone do stężenia we krwi matki. Im większa ilość teratogenu tym rozleglejsze uszkodzenia, przy czym nawet niewielka dawka może spowodować trwałe uszkodzenia. Choć czasem jednorazowe spożycie alkoholu może spowodować większe uszkodzenia niż popijanie tej samej dawki przez cały dzień (szczególnie uszkodzenia neuronów w móżdżku). W zależności od faz rozwoju:
Wpływ alkoholu na rozwój mózgu.
Potrzeba większej ilości alkoholu aby spowodować fizyczne deformacje, natomiast aby uszkodzić mózg wystarczy niewielka ilość alkoholu. Rozwija się on przez całą ciążę i jest bardzo wrażliwy na uszkodzenia. Najbardziej narażone obszary mózgu to:
Niebezpieczeństwo możliwych uszkodzeń wywołane tzw. okazjonalnym piciem alkoholu (nawet w małych ilościach):
Zaburzenia odruchów pierwotnych.
U dzieci z syndromem alkoholowym można wykazać odruchy pierwotne, które powinny samoczynnie wygasnąć. Szczególnie narażone są na trudności z raczkowaniem, siadaniem, chodzeniem, percepcją, mówieniem, rozpoznawaniem mowy, nabywaniem umiejętności społecznych. Przetrwanie odruchów pierwotnych do 12 miesiąca życia świadczy o patologi i niedojrzałości OUN:
Zaburzenia przywiązania.
Tworzenie prawidłowych więzi pomiędzy dorosłymi (rodzicami, opiekunami) a dzieckiem jest bardzo ważne dla ich rozwoju. Ekspozycja płodu na działanie alkoholu doprowadza do zaburzeń więzi. Dziecko w procesie interakcji z osobami dorosłymi rozwija wewnętrzne modele operacyjne. Jeśli osoba dorosła jest dla dziecka dostępna i wrażliwa na jego potrzeby, rozwinie ono model zawierający pozytywne przekonanie o osobie dorosłej. Natomiast brak wrażliwości i pomocy ze strony dorosłego rozwinie model zawierający negatywne przekonanie w stosunku do ludzi i negatywny obraz samego siebie. Dzieci objęte opieką instytucjonalną są narażone na zespół wad zwanych reaktywnymi zaburzeniami przywiązania ("attachment disorder of childhood, reactive"). Objawiają się one w postaci strachliwości, słabych kontaktach z rówieśnikami, agresji w stosunku do siebie i innych, wyniszczeniem, a w niektórych przypadkach zaburzeniem wzrostu. Z opieką instytucjonalną wiążą się zaburzenia selektywności i przywiązania w dzieciństwie, diagnozowane u dzieci którym we wczesnym dzieciństwie zmienił się opiekun. Zaburzenie powstaje w okresie pierwszych pięciu lat życia i utrzymuje się nawet wtedy gdy dziecko zostanie otoczone stabilną opieką. Małgorzata Klecka, ekspert ds. FAS przy PARPA wyróżnia 5 typów zaburzeń przywiązania u dzieci z FAS:
Funkcjonowanie z chorobą.
W okresie niemowlęcym dzieci, których matki spożywały alkohol regularnie, mogą przechodzić zespół abstynencyjny, miewać drgawki, zaburzenia snu, być nadwrażliwymi na światło i dźwięk. Większość z nich ma za słabe lub za duże napięcie mięśniowe, mają kłopoty ze ssaniem i spożywaniem pokarmów, bywają rozdrażnione i płaczliwe. Dzieci w wieku przedszkolnym (3-6 lat) są najczęściej nastawione przyjacielsko, są rozmowne, chętnie wchodzące w kontakt z innymi ludźmi. Nie odróżniają przyjaciela od wroga, nie potrafią przewidzieć zagrożenia, zdolności werbalne są na większym poziomie niż umysłowe. Funkcje poznawcze i motoryczne są na niższym poziomie niż u zdrowych rówieśników.
Szkoła stanowi wyzwanie dla dziecka (może stanowić wsparcie jeśli choroba jest zdiagnozowana), pojawiają się trudności z dopasowaniem do grupy, przyswajaniem materiału, przestrzeganiem reguł. Rodzice nieznający diagnozy, interpretują zachowania dziecka jako niewłaściwe, przypisują mu lenistwo i nieposłuszeństwo, a siebie obwiniają o błędy wychowawcze i pobłażliwość, co może prowadzić do uczucia porażki i wypalenia. W szkole pojawia się zbyt duża ilość bodźców, którymi dzieci są przytłoczone. Dzieci z FAS chętniej bawią się z dziećmi młodszymi od nich o 2-3 lata. Aby praca z osobami z zespołem alkoholowym przynosiła efekty, ogranicza się nadmierną stymulację bodźców zaburzających koncentrację (np. zbędne dekoracje sali, tablice informacyjne) oraz nadmierną ilość bodźców sensorycznych (np. poprzez unikanie tłoku, noszenie luźnych ubrań). Zastępuje się je stymulacją wielozmysłową, opartą na różnorodności doznań. Aby dzieci mogły funkcjonować wymagają stałości otoczenia, uczucia pewności i bezpieczeństwa. Rozwój wewnętrznej motywacji decyduje o efektach pracy i ich trwałości. Często wykorzystuje się elementy różnych metod stosowanych do pracy z dziećmi z nadpobudliwością, autyzmem jak np. metoda Affolter, Bobatha, Domana, dobrego startu, Integracji Sensorycznej, Knillów, Peto, metody relaksacyjne, metoda Ruchu Rozwijającego W. Sherbome, wideotreningu komunikacji-VIT.
U nastolatków (13–18 lat) mogą zaniknąć anomalie twarzy. Łatwo popadają w uzależnienia. Wiek rozwojowy cofnięty jest ok. 6 lat. U młodzieży i osób dorosłych nadal utrzymuje się niski wzrost i mała objętość głowy. Rozwój umysłowy 21-latka może odpowiadać rozwojowi 12-latka. Wiele kłopotów wśród dorosłych wiąże się z nadużywaniem alkoholu i zażywaniem narkotyków. Dorośli z FAS mogą nie być zdolni do posługiwania się pieniędzmi lub opieki nad dzieckiem. Występowanie cech fizycznych FAS-u koreluje z obniżonym IQ (średni IQ ok. 63). Badania przeprowadzone przez prof. Ann Streissguth na grupie 473 dzieci z FAS, których poddano testom Wechslera (WISC-R), pokazują dużą rozpiętość wyników IQ, od 20 do 120. Dzieci z mniejszym ilorazem inteligencji lepiej radzą sobie niż te z ponadprzeciętnym IQ. Może to wynikać z zaburzeń w których u dzieci z wyższym ilorazem, od których wymaga się więcej niż mogą dać. Badanie Teresy Jadczak–Szumiło, ekspertki od spraw terapii przy PARPA, będące studium przypadku dwojga dzieci z fizycznymi oznakami FAS, potwierdzają wysokie zróżnicowanie wyników IQ. W teście WISC-R dziewczynka otrzymała wynik IQ63 a chłopiec IQ113. Chłopiec pomimo wysokiego IQ miał kłopoty ze zrozumieniem metafor, dowcipów, meta-kontekstu języka, zabarwienia emocjonalnego. Upośledzenie umysłowe nie jest cechą charakterystyczną dzieci z FASD.
Socjologia występowania FAS.
Badanie przeprowadzone w Instytucie Matki i Dziecka w Warszawie pod kierownictwem prof. Krzysztofa Niemca, polegające na przebadaniu próbek moczu kobiet w ciąży, które deklarowały abstynencję, na obecność wskaźników rozpadu alkoholu (beta-heksozoaminidazy oraz y-glutamylotranspeptydazy) wykazało, że co trzecia kobieta piła alkohol, wiedząc o ciąży. Badanie sondażowe z 2005 r. wykonane w Sopockiej Pracowni Badań Społecznych na zlecenie PARPA, na reprezentacyjnej grupie 1038 kobiet w wieku prokreacyjnym 18-40 lat, wykazało, że co trzecia piła alkohol w czasie ciąży. Najczęściej piły kobiety z wykształceniem średnim, najrzadziej z podstawowym. Najwięcej piły kobiety z małych i średnich miast, najmniej w dużych miastach i na wsi. Kobiety wierzące i praktykujące w znacznie mniejszym stopniu (12%) spożywały alkohol w trakcie ciąży niż kobiety niewierzące lub wierzące i niepraktykujące (31%). Pracownia IBSOS na zlecenie fundacji "Rodzić po Ludzku" w 2005 r. przeprowadziła badanie sondażowe na grupie reprezentatywnej 1000 Polaków w wieku 15 lat i więcej. Jedna trzecia kobiet (33,5%) które urodziły jedno lub więcej dzieci przyznało się do spożywania niewielkich ilości alkoholu w trakcie ciąży. Choć 83% badanych słyszało, że nawet najmniejsza ilość alkoholu może być niebezpieczna, to jedna trzecia (31,7%) twierdzi, że niewielka ilość alkoholu może mieć pozytywne działanie dla matki i dziecka. Z ekspertyzy sporządzonej na podstawie ogólnopolskich badań ankietowych z 2009 r. wynika, że 29% kobiet spożywających alkohol w ciągu ostatniego roku, było w ciąży. Na podstawie badań spożycia alkoholu przez kobiety, szacuje się, że w Polsce co roku rodzi się ok. 900 dzieci z pełnoobjawowym FAS. Dziesięć razy więcej ma inne zaburzenia opisywane jako FASD. PARPA szacuje, że ok. 1% noworodków doświadcza negatywnych konsekwencji związanych z ekspozycją płodu na alkohol. Na świecie częstotliwość występowania FAS szacuje się na 3-9 na 1000 żywych urodzeń. We Francji wskaźnik ten wynosi 4,8 na 1000, w USA 3 na 1000, RPA 40 na 1000 żywych urodzeń. Wśród niektórych autochtonicznych kanadyjskich społeczności od 25 do 200 przypadków FAS/FASD na 1000.
Płeć a wpływ alkoholu na organizm.
Alkohol działa bardziej toksycznie na organizm kobiety niż mężczyzny. Kobieta o masie ciała tej samej co mężczyzna, po wypiciu tej samej porcji alkoholu otrzyma go o 40% więcej. Dzieje się tak ze względu na inną proporcję pomiędzy ilością tkanki tłuszczowej i wody w organizmie kobiety i mężczyzny. Również poziom hormonu estrogenu sprzyja intensywniejszemu wchłanianiu alkoholu. Kobiety posiadają mniej enzymów odpowiedzialnych za metabolizm alkoholu. Organizm kobiety ma mniejszą tolerancję na alkohol, szybciej prowadzi do uzależnienia, powoduje większe szkody w tkance nerwowej mózgu. Wskaźnik umieralności kobiet alkoholiczek jest od 50 do 100% wyższy niż u uzależnionych mężczyzn. Istnieje związek pomiędzy piciem alkoholu a nowotworami u kobiet (rakiem piersi, jajnika, trzonu macicy) oraz zaburzeniami menstruacji, które mogą mieć niekorzystny wpływ na płodność.

</doc>
<doc id="90520" url="https://pl.wikipedia.org/wiki?curid=90520" title="Minister Sprawiedliwości">
Minister Sprawiedliwości



</doc>
<doc id="90522" url="https://pl.wikipedia.org/wiki?curid=90522" title="FAS">
FAS



</doc>
<doc id="90524" url="https://pl.wikipedia.org/wiki?curid=90524" title="Dirac (kodek)">
Dirac (kodek)

Dirac – falkowy kodek obrazu stworzony przez brytyjską telewizję BBC i rozwijany jako wolne oprogramowanie. Pierwszym zastosowaniem kodeka na masową skalę była transmisja Igrzysk Olimpijskich w Pekinie.
Nazwa kodeka pochodzi od nazwiska brytyjskiego fizyka Paula Diraca.
Cele projektu.
Dirac powstał jako cyfrowy odpowiednik standardu PAL, w którym jest powszechnie kodowany sygnał telewizji analogowej. BBC chce w ten sposób zapewnić przyszłość sobie oraz niezależnym nadawcom audycji telewizyjnych, ponieważ obecnie istniejące standardy kodowania cyfrowego są najczęściej płatne, a cena jest często pochodna od liczby odbiorców. W przypadku tak dużego nadawcy jak BBC oznaczałoby to nie tylko ogromne stałe koszty, ale także trwałe uzależnienie się od licencjodawców i ich formatów.
Charakterystyka.
Najważniejsze cechy Diraca to obsługa rozdzielczości od QCIF (176x144 pikseli) aż do UHDTV (7680x4320 pikseli) oraz wykorzystywanie wyłącznie wolnych od patentów technologii. W trybie najwyższej rozdzielczości Dirac wymaga do zakodowania obrazu zaledwie połowy przepływności potrzebnej do kompresji w standardzie MPEG-2, trwają także prace nad optymalizacją tego kodeka do wysyłania strumieni multimedialnych przez Internet oraz zmniejszeniem zapotrzebowania na moc procesora w odbiornikach.
Obecnie kodek jest już stabilny i gotowy do użytku przez końcowego użytkownika. Jego twórcy liczą na upowszechnienie Diraca jako otwartego standardu kompresji obrazu, tworzonego we współpracy ze społecznością FLOSS, dlatego dbają o dokumentację programu oraz czytelny kod źródłowy przykładowej implementacji.
Dirac rozwijany jest w C++ na licencjach MPL, GNU GPL i GNU LGPL.
Inne projekty diracvideo.org.
Kodek napisany w C. W ramach projektu powstały dwie biblioteki (do odtwarzania i kodowania), wtyczki do GStreamera oraz specyfikacja umieszczania takich strumieni w kontenerach Ogg. Nazwa pochodzi od nazwiska innego znanego fizyka, Erwina Schrödingera.
Wersja kodeka przeznaczona do zastosowań profesjonalnych.

</doc>
<doc id="90525" url="https://pl.wikipedia.org/wiki?curid=90525" title="Region fizycznogeograficzny">
Region fizycznogeograficzny



</doc>
<doc id="90527" url="https://pl.wikipedia.org/wiki?curid=90527" title="Roztwór hipertoniczny">
Roztwór hipertoniczny

Roztwór hipertoniczny – roztwór o większym ciśnieniu osmotycznym niż oddzielony od niego błoną półprzepuszczalną roztwór odniesienia (roztwór hipotoniczny).
W biologii i medycynie oznacza roztwór o wyższym stężeniu związków osmotycznie czynnych niż roztwór wewnątrz komórki. Komórki tkanki żywej umieszczone w wodnym roztworze hipertonicznym, na drodze osmozy tracą wodę i ulegają skurczeniu prowadzącemu w skrajnym przypadku do ich śmierci.

</doc>
<doc id="90529" url="https://pl.wikipedia.org/wiki?curid=90529" title="Roztwór hipotoniczny">
Roztwór hipotoniczny

Roztwór hipotoniczny – roztwór o niższym ciśnieniu osmotycznym niż oddzielony od niego błoną półprzepuszczalną roztwór odniesienia (roztwór hipertoniczny).
W biologii i medycynie oznacza roztwór o niższym stężeniu związków osmotycznie czynnych niż roztwór wewnątrz komórki. Komórki tkanki żywej umieszczone w wodnym roztworze hipotonicznym, na drodze osmozy wchłaniają wodę i nabierają objętości. Jest to tzw. deplazmoliza. W medycynie podawanie kroplówki z płynu hipotonicznego jest stosowane w szybkim zapobieganiu i leczeniu odwodnienia organizmu.

</doc>
<doc id="90532" url="https://pl.wikipedia.org/wiki?curid=90532" title="Live action role-playing">
Live action role-playing

LARP () – aktywność na pograniczu gry i sztuki, podczas której uczestnicy wspólnie tworzą i przeżywają opowieść, odgrywając role podobnie do improwizowanego teatru. Akcja larpa może być osadzona zarówno w świecie rzeczywistym, jak i fikcyjnym.
Charakterystyka.
Można wyróżnić larpy rozgrywające się w zamkniętych pomieszczeniach, jak i takie, które mają miejsce w otwartym terenie. Zdarzają się larpy łączące w sobie oba wyżej wymienione typy. Scenografia i rekwizyty mogą być zarówno fizyczne, jak i umowne.
Twórcy larpa (zwani także mistrzami gry lub larpmasterami) to często jedyne osoby, które znają scenariusz w całości. Dają one początek historii, która jest później kontynuowana przez graczy i ich działania. Przypomina to w swojej formie teatr improwizowany, gdzie mistrz gry jest pomysłodawcą fabuły, natomiast uczestnicy – aktorami. Wypowiadane przez graczy kwestie oraz ich działania uznaje się za słowa i czyny ich postaci. Ważne jest, aby dopasować się do zaistniałych realiów, jednocześnie nie wychodząc z roli. Dla przykładu grając kogoś honorowego i prawego, nie powinno się zabijać drugiej postaci, nawet gdyby było to najlepszym rozwiązaniem w pewnej sytuacji.
Role kreowane są przez twórców larpa lub przez gracza, który uprzednio porozumiał się z twórcami w tej kwestii. Zależy to od charakteru gry i od założeń fabularnych – przy mniejszej ilości uczestników role są zazwyczaj tworzone odgórnie, przy większych projektach zaś istnieje możliwość składania własnych propozycji.
Każda postać posiada określone dążenia, często pojawią się także: rys psychologiczny i krótka historia. Wszystko to ma na celu jak najlepsze wczucie się w rolę przez gracza.
Istotne w larpach często są stroje (kostiumy), które stanowią ważny element przy tworzeniu klimatu. Mówią one wiele o odgrywanej postaci, niejednokrotnie wskazując na jej status społeczny, zawód czy charakter.
Warto pamiętać, że larpy różnią się od siebie i nie można ich zamknąć w sztywnych ramach. Bazują one zarówno na systemach RPG, fantazji twórców, jak i filmach, musicalach, książkach itd. Mogą być prowadzone w różnoraki sposób, stawiać na grę aktorską, ale także na umiejętności taneczne, wokalne, manualne; zależne jest to od twórców larpa.
Definicja.
Definicja według Dogma99.
Larp: Spotkanie graczy, którzy poprzez swoje role odnoszą się do siebie w ramach fikcyjnego świata.
Definicja według Oxford Dictionaries.
Larp: Rodzaj gry w odgrywanie ról, podczas której uczestnicy fizycznie odgrywają scenariusze, zazwyczaj posługując się kostiumami oraz rekwizytami.
Definicja według Larpbase.
Wydarzenie, podczas którego uczestnicy (gracze) wcielają się w role (postacie), przy zachowaniu założenia tożsamości ciała gracza oraz postaci; posiadające zbiór zasad oraz początek oraz nie posiadające sztywnego scenariusza (w rozumieniu scenariusza teatralnego).
Możliwe jest zaistnienie takiego wydarzenia, dla którego jedynie część uczestników będzie graczami odgrywającymi postacie. W takiej sytuacji granice larpa wytycza zbiór zasad. Uczestnik wydarzenia, który nie został uświadomiony o jego zasadach nie może być graczem w larpie (nie wie, że uczestniczy w grze – przez niego wydarzenia traktowane są przez pryzmat rzeczywistości), a dla larpa spełnia rolę środowiska, w którym larp się odbywa. Od przyjętego zbioru zasad zależy, jakie warunki muszą być spełnione, by uczestnik stał się graczem (obecność na larpie od samego początku, rozmowa z organizatorem wydarzenia, spontaniczne odgrywanie roli).
Drugą definicją jest wydarzenie spełniające równocześnie wszystkie poniżej wymienione warunki:
Rozwinięcie definicji.
Wydarzenie ma początek
larpem jest jedynie rzeczywiste wydarzenie, nie sam scenariusz larpa. Larp nie musi się kończyć, ale musi się zacząć, by zaistniał. Larp niesceniczny, choć teoretycznie możliwy, uznajemy za inną formę sztuki.
Każdy larp musi posiadać zbiór zasad określających w jaki sposób gracze wcielają się w role. Mogą to być zasady związane z konwencją (zasadą jest, że fabuła odbywa się w magicznym średniowieczu, a postacie powinny odnosić się do siebie zgodnie z konwencją), bezpieczeństwem (zasadą jest, że używana jest jedynie bezpieczna broń, nie prawdziwa) czy dowolnym innym aspektem gry. W ujęciu szerokim zbiorem zasad określamy zbiór wszystkich cech gry odróżniających ją od otoczenia (przez najbliższe kilka minut Jaś jest policjantem, a Małgosia złodziejem).
Przynajmniej jeden uczestnik wydarzenia musi odgrywać rolę, a nie być sobą. Zapis “co najmniej jednej” pozwala uznać za larpy gry perswasywne, których celem jest wciąganie nowych ludzi do gry lub gry bardzo bliskie rzeczywistości, w których dopiero wydarzenie mające miejsce w grze zwiększy dystans pomiędzy graczami a odgrywanymi postaciami. Powyższy warunek jest zapisem minimalnym stwierdzenia “Wydarzenie, podczas którego uczestnicy (gracze) wcielają się w role (postacie)”.
Warunek odróżniający larpa od gier tabletop RPG czy gier komputerowych, przy uwzględnieniu możliwości, że część postaci jest obecnych jedynie wirtualnie (np. drogą telefoniczną czy za pośrednictwem internetu).
Warunek odróżniający larpa od sztuki teatralnej lub innego widowiska.
Powyższa definicja nie wyklucza sytuacji, w której uczestnikami tego samego wydarzenia są ludzie grający w larpa oraz nie grający w larpa.
Definicja artystyczna.
Larp to gatunek sztuki partycypatyjnej, spokrewnionej z teatrem improwizowanym, którego cechą wyróżniającą jest przyjęcie przez uczestników równocześnie funkcji reżysera, aktora oraz widza.
Pisownia i nazewnictwo.
LARP jest akronimem typu głoskowego angielskiego wyrażenia „Live Action Role Playing”, od którego drogą leksykalizacji powstało słowo "larp", traktowane i stosowane w roli nazwy własnej rodzaju aktywności. Na Konferencji Larpowej 2013 we Wrocławiu została oficjalnie przyjęta pisownia „larp” jako poprawna zgodnie z zasadami ortograficznymi stosowanymi dla rzeczowników zwyczajnych na wzór pisowni przyjętej w krajach skandynawskich.
Poza słowem „larp” używane także są określenia takie jak „teatr improwizowany” czy „gry fabularne na żywo”.
Larpy a gry fabularne.
Larpy są formą rozrywki spokrewnioną z tradycyjnymi grami fabularnymi. Zarówno w larpach, jak i tradycyjnych grach fabularnych gracze wcielają się w role, by wspólnie stworzyć opowieść. Podstawowymi różnicami są odmienna rola prowadzącego gry w tradycyjnych grach fabularnych, a larpach oraz tożsamość ciała gracza, a postaci występująca w larpach, a nieobecna w tradycyjnych grach fabularnych.
Pogląd, jakoby larpy bezpośrednio wywodziły się z tradycyjnych gier fabularnych jest błędny. Pierwszy polski larp fantasy, osadzony w świecie Władcy Pierścieni, odbył się pod Warszawą w latach 50. XX wieku, a pierwsze pisemne źródła wskazujące o rozegraniu improwizowanych gier teatralnych oparte o (podobnie do dzisiejszych larpów) role z listą zadań dla graczy pochodzą z XVII wieku. Definicję larpa spełniają także niektóre praktyki BDSM oraz część pierwotnych praktyk religijnych. Niezaprzeczalnym faktem jest jednak, że tradycyjne gry fabularne przyczyniły się do ponownego odkrycia w latach 70. XX wieku w USA oraz wielkiego wzrostu popularności larpów w latach 90. XX wieku na świecie i na początku XXI wieku w Polsce. Także nazwę "larp "można wywodzić od akronimu RPG (ang. Roleplaying games), używanego powszechnie wobec tradycyjnych gier fabularnych.
Rodzaje larpów.
Larpy podzielić można według wielu kryteriów takich jak liczba graczy, cel gry, metodologia tworzenia gry, miejsce odbywania się gry, a nawet wpływy kulturowe. Dla ułatwienia przyjęto stosowanie szeregu określeń pozwalających kategoryzować larpy – kategorie te nie stanowią jednak zbioru zamkniętego, a jedynie popularnie stosowanego w literaturze dotyczącej larpów.
Cel gry.
Larpy, postrzegane przez pryzmaty gry, w zależności od konstrukcji mogą mieć jeden lub więcej celów – bardzo rzadko jednak umożliwiających "wygranie larpa". Nie zwycięstwo, a wspólne przeżycie gry jest jej celem, w ramach jednej ze 4 funkcji larpa:
Terminologia.
W opisywaniu i badaniu larpów wykorzystuje się szereg pojęć o znaczeniu odmiennym niż zwyczajowym.
Gracz.
Uczestnik larpa odgrywający postać.
Uczestnik larpa, odnoszący się do pozostałych uczestników w ramach przyjętej diegezy za pośrednictwem ról. Gracz podczas larpa przyjmuje równocześnie funkcje reżysera, aktora oraz widza. Relacja pomiędzy graczem a postacią wynika z zasad larpa i może mieć charakter stały (jeden gracz odgrywa w ramach jednego larpa jedną postać) lub zmienny (jeden gracz może odgrywać wiele postaci, wielu graczy może odgrywać jedną postać). Bliskość cech gracza i postaci określana jest mianem dystansu. Mały dystans może skutkować zjawiskiem bleedu – przeniesienia się cech i emocji z gracza na postać (bleed out) lub postaci na gracza (bleed in).
Postać.
Rola odgrywana przez gracza podczas larpa.
Zbiór cech i informacji charakteryzujący sposób w jaki gracz odnosi się do innych postaci w ramach diegezy podczas larpa. Informacje potrzebne do odgrywania postaci przekazywane mogą być w dowolnej, zrozumiałej dla wszystkich zainteresowanych formie – często pisemnej.
Relacja pomiędzy graczem a postacią wynika z zasad larpa i może mieć charakter stały (jeden gracz odgrywa w ramach jednego larpa jedną postać) lub zmienny (jeden gracz może odgrywać wiele postaci, wielu graczy może odgrywać jedną postać). Bliskość cech gracza i postaci określana jest mianem dystansu. Mały dystans może skutkować zjawiskiem bleedu – przeniesienia się cech i emocji z gracza na postać (bleed out) lub postaci na gracza (bleed in). W trakcie odgrywania postaci może wystąpić zjawisko immersji.
Immersja.
Immersja (z łac. "immergo" – zanurzam) – Zjawisko uczucia gracza zanurzenia się w larpa (świat, fabułę postać etc), którego intensywność zależna jest od stopnia zawieszenia niewiary w przyjmowaniu diegezy, fabuły, semiotyki oraz innych postaci za rzeczywistych dla postaci w którą wciela się gracz.
Im większa immersja, tym silniejsze wrażenie realizmu i tym większe prawdopodobieństwo wystąpienia zjawisko bleedu u gracza.
Immersja występuje w odniesieniu do Odgrywanej postaci, świata oraz fabuły w różnym stopniu, współtworząc motywacje uczestnictwa gracza w larpie oraz obrany styl gry.
Na immersję jako całość składa się szereg zjawisk psychologicznych takich jak flow, immersja sytuacyjna, trans, przywiązanie do postaci, katharsis, kairosis, kenoza.
Bleed.
Bleed (ang. krwawienie) to zjawisko przenikania się cech i emocji gracza i postaci podczas larpa. Wyróżnia się bleed-in, będący zjawiskiem przenikania się cech i emocji gracza na postać, oraz bleed-out, będący zjawiskiem przenikania się cech i emocji postaci na gracza.
Mechanika.
Zbiór zasad stosowanych na larpie.
Każdy element mechaniki gry może pełnić jedną z trzech funkcji – augumentacyjną, informacyjną oraz arbitralną.
Bardzo często na larpach stosowane są mechaniki minimalistyczne, spełniające przedstawione role jedynie dla najczęściej występujących w grze sytuacji. Do najpopularniejszych mechanik minimalistycznych należą DKWDK (: Potrafisz to, co potrafisz) oraz DKWDDK (Du-Kannst-Was-Du-Darstellen-Kannst, niem. Potrafisz to, co potrafisz pokazać).
Coraz to powszechniejsze staje się używanie słów bezpieczeństwa Red-Yellow-Green. Jest to skodyfikowany system bezpieczeństwa polegający na dyskretnym sterowaniu przebiegu fabuły za pomocą wcześniej wybranych haseł, tu: Red (użycie oznacza prośbę o natychmiastowe zaprzestanie sceny), Yellow (użycie oznacza prośbę o mniej intensywne odgrywanie sceny) i Green (użycie oznacza prośbę o intensywniejsze odgrywanie sceny).
Nauka o larpach.
Larpy od lat 90. stanowią przedmiot badań teoretyków i badaczy larpowych. Pierwotnie najaktywniejszym ośrodkiem badań larpowych były kraje skandynawskie, jednak od początku XXI wieku badanie larpów staje się coraz to popularniejsze także w innych krajach, w tym w Polsce. Szczególnym zainteresowaniem larpy cieszą się ze strony badaczy gier, socjologów, psychologów oraz teatrologów.
Knutepunkt.
Knutepunkt (norw. miejsce spotkania), to Skandynawska konferencja naukowa dotycząca larpów, odbywająca się corocznie od 1997 roku w Skandynawii. Jest największą konferencją dotyczącą wyłącznie tematyki larpowej na świecie i wyróżnia się międzynarodowym charakterem (używanym językiem jest angielski). Od 2001 roku (z wyjątkiem 2002) corocznie wydana zostaje z okazji konferencji co najmniej jedna publikacja z artykułami dotyczącymi larpów i teorii larpowej w języku angielskim autorów z całego świata. Wszystkie publikacje są bezpłatnie dostępne w bibliotece larpbase.
Konferencja Larpowa Kola.
Kola to Polska konferencja poświęcona larpom, powstała z inicjatywy Jakuba Tabisza ze Stowarzyszenia Wielosfer. Odbywa się corocznie od trzeciej edycji (2014 rok) w różnych miastach w Polsce, organizowana przez różne grupy i stowarzyszenia larpowe.
Podobnie jak w przypadku Knutepunkt co roku wydawana jest publikacja z artykułami dotyczącymi larpów i teorią larpową, bezpłatnie dostępna w bibliotece na stronie internetowej konferencji i portalu larpbase.
Edukacja akademicka.
W 2013 roku na Uniwersytecie Kazimierza Wielkiego w Bydgoszczy uruchomiony został kierunek o nazwie „Humanistyka drugiej generacji”. Działająca w ramach tego kierunku specjalizacja „Gamedec” między innymi kształci w zakresie projektowania larpów i zapoznaje studentów z teorią larpową.
Od 2018 roku na Uniwersytecie Marii Curie-Skłodowskiej w Lublinie na kierunku produkcja medialna została otwarta specjalizacja produkcja w branży gier, na której prowadzone są zajęcia poświęcone larpom w ramach konwersatorium z reżyserii gry.
Larpbase.pl.
Larpbase to powstały w 2011 roku portal internetowy udostępniający gotowe do prowadzenia scenariusze larpowe, publikacje larpowe z całego świata, rodzime artykuły dotyczące teorii larpowej oraz patronujący coroczną ankietę larpową (od 2012). Wszelkie treści na larpbase.pl dostępne są bezpłatnie.
Larpy w Polsce.
Larpy odbywają się w Polsce na festiwalach gier i fantastyki (np. Pyrkon, Falkon, podczas którego odbywa się także konkurs Larpy Najwyższych Lotów, Grojkon) oraz imprezach larpowych (np. Hardkon, New Age, Orkon, Flamberg, Fantazjada, Limes Mundi, Sorontar, SPOT- spotkanie z larpami, Teomachia, Fornost). Na Festiwalach rozgrywane są niemalże wyłącznie chamberlarpy i jeepformy, zaś na dedykowanych imprezach w zależności od obranej formuły jedna wielka gra lub szereg większych i mniejszych gier różnego rodzaju.
Poza festiwalami i dedykowanymi imprezami, larpy organizowane są także przez małe grupy graczy oraz organizacje zajmujące się tematyką larpową (np. Liveform na Śląsku, Wielosfer, Argos oraz Stowarzyszenie Fantazjada na Dolnym Śląsku, Stowarzyszenie Larpownia i Stowarzyszenie Creatio ex Nihilo w Krakowie, Funreal oraz Zardzewiały Topór na Pomorzu, Grimuar i LubLarp w Lublinie, Żywia w Białymstoku, Bractwo Ofensywa, Sabat Team i Warszawskie stowarzyszenie larpowe – Wawa LARP w Warszawie, Bractwo Sorontar na Opolszczyźnie, ogólnopolskie Stowarzyszenie Terra Futura [dawniej pod nazwą Stowarzyszenie Miłośników Literatury Fantasy „Rangers of the North”]). Od 2016 roku działa też Bydgoskie Koło Larpowe Większość grup oznaczona jest na Google Maps.
Najbardziej aktywnym ogólnopolskim forum środowiska larpowego jest grupa Facebookowa „Larp Poland”.
W 2012 r. miał miejsce największy polski projekt edukacyjny, wykorzystujący larpy. Stowarzyszenie Pospolite Ruszenie Szlachty Ziemi Krakowskiej zrealizowało Projekt DEMOkracja, podczas którego ponad 1100 uczniów szkół gimnazjalnych wzięło udział w 64 larpach. Fabuła spotkań skupiona była wokół problemu Rokoszu Zebrzydowskiego z 1606 roku a uczestnicy wcielali się w role różnorodnie politycznie zorientowanych posłów szlacheckich.
W latach 2014–2015 w Lublinie odbyły się dwa cykle szkoleń LubLarp, poświęconych larpom dla graczy i twórców gier. Larpowcy z całej Polski dzielili się z uczestnikami wiedzą i doświadczeniem, pozwalającym na zdobycie całokształtu umiejętności potrzebnych do tworzenia larpów, od improwizacji i budowania postaci, przez tworzenie fabuł i mechanik, kostiumy i charakteryzację, scenografię i logistykę, aż po tematykę zarządzania projektem.

</doc>
<doc id="90533" url="https://pl.wikipedia.org/wiki?curid=90533" title="Cabernet sauvignon">
Cabernet sauvignon

Cabernet sauvignon () – jedna z najbardziej uznanych odmian winorośli właściwej na czerwone wino. Uprawiana niemal w każdym większym państwie winiarskim, w krajach o zróżnicowanym klimacie: od winnic kanadyjskiej Okanagan Valley aż po libańską dolinę Beqaa. Cabernet sauvignon światową popularność zyskał dzięki swojej roli w winach z regionu Bordeaux, w których jest mieszany z merlotem i cabernet franc. Z Francji odmiana rozpowszechniła się w innych krajach europejskich, a później Nowego Świata, m.in. w Kalifornii, Nowej Zelandii, Australii i Chile. Przez większość XX wieku cabernet sauvignon był najczęściej sadzoną szlachetną odmianą o ciemnej skórce, lecz w latach 90. szczep ustąpił pola merlotowi.
Pomimo swojego znaczenia, odmiana jest stosunkowo młoda i jest naturalnym mieszańcem odmian cabernet franc i sauvignon blanc, powstałym w XVII wieku w południowo-wschodniej Francji. Popularność jest tłumaczona łatwością uprawy: jagody mają grube skórki, a krzewy są odporne, z natury nisko wydajne, pączkujące późno, co ogranicza ryzyko związane z wiosennymi przymrozkami. Do sukcesu mogła przyczynić się także przewidywalność – wina z odmiany niezmiennie wykazują strukturę i smaki charakterystyczne dla odmiany. Znajomość odmiany i łatwość wymowy sprzyjała sprzedaży win produkowanych z cabernet sauvignon, nawet jeśli były wytwarzane w mało znanych regionach. Krytycy zarzucają odmianie rolę „kolonizatora”, który wypiera z regionów winiarskich tradycyjne odmiany.
Typowym profilem wina cabernet sauvignon jest napój o pełnej strukturze, z wysoką zawartością garbników i zauważalną kwasowością, która sprzyja długowieczności win. Krzewy cabernet sauvignon uprawiane w chłodniejszym klimacie dają wina, które poza nutami czarnej porzeczki mogą kojarzyć się z zieloną papryką, miętą i cedrem w miarę dojrzewania wina. W cieplejszym klimacie do nut czarnej porzeczki dołączają wiśnie i czarne oliwki, a w gorącym - aromat przejrzałych owoców, niemal marmoladowy. W niektórych regionach Australii, zwłaszcza w Coonawarra cabernet sauvignon nabiera charakterystycznych aromatów eukaliptusa i olejku miętowego.
Historia i pochodzenie.
Przez wiele lat pochodzenie szczepu cabernet sauvignon nie było dobrze znane i narosło wokół niego wiele mitów i przypuszczeń. Słowo "sauvignon" prawdopodobnie pochodzi od francuskiego "sauvage", czyli dziki i odnosi się do dzikiej winorośli właściwej, pochodzenia francuskiego. Do niedawna uważano, że cabernet sauvignon cieszy się starożytnym pochodzeniem, być może nawet jest starożytną bituricą, odmianą służącą do produkcji wina w Rzymie i opisywaną przez Pliniusza Starszego. Świadectwem tych przekonań są nazwy używane w XVIII wieku: "petite vidure" i "bidure", ewidentnie nawiązujące do bituriki. Istnieje teoria, że "vidure" mogło się także odnosić do twardego drewna (po francusku: "vigne dure") krzewów, co wskazywałoby także na pokrewieństwo z odmianą carménère, znaną także jako "grand vidure". Jeszcze inna teoria sugerowała pochodzenie z hiszpańskiego regionu Rioja.
Nie wiadomo, w którym okresie nazwa "cabernet sauvignon" wyparła "petite vidure". Zapiski wskazują, że szczep był powszechnie sadzony w XVIII wieku w regionie Médoc. Pierwszymi posiadłościami, w których zdecydowano się na cabernet sauvignon były Château Mouton i Château d’Armailhac w Pauillac (i całkiem prawdopodobne, że z nich trafiły do innych "châteaux").
Dywagacje nad pochodzeniem odmiany zakończyły się w 1996 wraz z badaniami z użyciem markerów DNA, prowadzonymi przez zespół dr Carole Meredith na University of California w Davis. Badania potwierdziły, że odmianami rodzicielskimi cabernet sauvignon były cabernet franc i sauvignon blanc, a do krzyżowania doszło najprawdopodobniej przypadkowo w XVII wieku. Przedtem hipotezy były oparte na podobieństwie nazw, wachlarzu aromatów podobnym do cabernet franc i trawiastości typowej dla sauvignon blanc.
Cabernet sauvignon jako odmiana rodzicielska oraz white cabernet.
Odmiana mutuje rzadziej niż np. pinot noir i nie jest tak popularna w procesie hodowli nowych odmian. W 1961 we Francji ze skrzyżowania cabernet sauvignon i grenache uzyskano szczep marselan. Cygne blanc jest uzyskanym z siewu wariantem cabernet sauvignon o jasnych gronach, zauważonym w 1989 w ogrodzie w Swan Valley w Australii Zachodniej. Cabernet blanc jest krzyżówką cabernet sauvignon i nieustalonej odmiany hybrydowej, odkrytą pod koniec XX wieku w Szwajcarii.
W 1977 w winnicach Cleggett Wines w Australii natrafiono na krzew rodzący „brązowe” grona. Mutant był dalej hodowany i odmiana została zarejestrowana jako malian. Produkuje się z niej bladoczerwone wina. W 1991 jeden z „brązowych” krzewów zaczął rodzić owoce o jasnej skórce, a mutant został zarejestrowany pod nazwą shalistin. Malian zawiera barwniki antocyjanowe w epidermie, ale w odróżnieniu od rodzica nie zawiera ich w komórkach subepidermalnych. Shalistin nie ma antocyjanów w obu warstwach. Zespół, który rozpoznał geny VvMYBA1 i VvMYBA2, odpowiedzialne za kolor winogron wysnuł hipotezę, że w komórkach subepidermalnych odmiany malian nie występuje gen decydujący o produkcji antocyjanów, a komórki subepidermalne wyparły później epidermalne i tak powstał shalistin.
Pomiędzy 1924 a 1930 pyłkiem cabernet sauvignon zapylano kwiaty odmiany glera (szczep o jasnej skórce używany do wyrobu musującego prosecco) i w ten sposób powstała odmiana incrocio manzoni 2.15. Hodowca początkowo chciał użyć sauvignon blanc zamiast cabernet sauvignon i uzyskać odmianę o jasnej skórce.
W 1983 ze skrzyżowania cabernet sauvignon z niemiecką odmianą bronner powstał szczep o jasnej skórce souvignier gris.
Charakterystyka uprawowa.
Cabernet sauvignon może być uprawiany w różnych klimatach, ale przydatność do produkcji wina jednoodmianowego lub wykorzystania w kupażu zależy od klimatu. Spośród ważnych odmian cabernet sauvignon pod względem wypuszczania pędów i dojrzewania jest jedną z ostatnich i plasuje się 1-2 tygodnie za merlotem i cabernet franc. Warunki w okresie wegetacyjnym wpływają na okres zbiorów. W przypadku wielu regionów winiarskich w Kalifornii dostępność słońca pozwala na pełne dojrzenie owoców, a przez to możliwość produkcji wina jednoodmianowego. W regionach o mniej stabilnej pogodzie, jak np. Bordeaux winiarze decydują się na zbiór nieco wcześniej niż przypadłby najlepszy termin, a sam cabernet sauvignon jest mieszany z innymi odmianami, które kryją niedoskonałości. W niektórych regionach warunki pogodowe są ważniejsze niż gleba. Zbyt chłodny klimat sprzyja nabraniu nut trawiastych i zielonej papryki, typowych dla nie w pełni dojrzałych winogron. Nadmiar ciepła i przejrzenie owoców powoduje, że wino może nabrać smaku gotowanych lub podsmażanych czarnych porzeczek.
Krzewy cabernet rosną na różnorodnych glebach, co sprawia, że winogrodnicy nie zwracają nadmiernej uwagi na podłoże, szczególnie w państwach Nowego Świata. W Bordeaux gleba, element "terroir" tradycyjnie wpływała na wybór odmiany sadzonej na danym obszarze. Merlot najlepiej rósł w gliniastych i wapiennych glebach, typowych dla prawego brzegu estuarium Żyrondy, cabernet sauvignon lepiej sobie radził w żwirowo-kamienistym regionie Médoc na lewym brzegu (franc. "rive gauche"). Zaletą gleb żwirowych było dobre odprowadzanie wody i gromadzenie ciepła w kamyczkach, oddawanego później krzewom. Krzewy na glebach gliniastych dojrzewają później. W regionach o ciepłym klimacie, chętniej wybiera się glebę stosunkowo jałową, co pozwala na utrzymanie niskich zbiorów. W regionach Oakville AVA i Rutherford AVA, gleba jest aluwialna i pylista, przez co do win przylgnęła wzmianka o nucie „pyłu Rutherford” ("Rutherford Dust"). W południowoaustralijskim regionie Coonawarra cabernet sauvignon uprawiany na miejscowej "terra rossa" smakuje zupełnie inaczej niż uprawiany na innym podłożu, do tego stopnia, że obszar występowania czerwonej gleby bywa uznawany za granicę regionu winiarskiego.
Na jakość i wachlarz aromatów w winie z cabernet sauvignon ma wpływ także plenność. Odmiana owocuje obficie, szczególnie gdy jest szczepiona na bujnie rosnącej podkładce S04. Nadmierna wydajność przekłada się na mniej skoncentrowane i bardziej neutralne wino, z aromatami trawiastymi. W latach 70. XX wieku wyhodowano klon cabernet sauvignon odporny na wirusy, który okazał się na tyle plenny, że niektórzy winiarze doceniający jakość zdecydowali się pod koniec XX wieku zastąpić krzewy innymi klonami. W celu ograniczenia zbiorów winogrodnicy mogą używać wolno rosnących podkładek oraz obcinać nadmiar liści i część gron w momencie gdy zaczynają nabierać koloru ("veraison").
Cabernet sauvignon jest odporny na większość chorób winorośli, z wyjątkiem mączniaka prawdziwego i eutypy ("Eutypella scoparia" i "Eutypa lata").
„Smak zielonej papryki”.
Istnieje kilka nut w cabernet sauvignon ściśle związanych ze sposobem uprawy i warunkami klimatycznymi. Najbardziej znany jest aromat trawiasty bądź zielonej papryki, za który odpowiedzialne są pirazyny, występujące przede wszystkim w niedojrzałych owocach. Pirazyny występują we wszystkich gronach cabernet sauvignon, lecz niszczy je światło słoneczne podczas procesu dojrzewania. Ludzkie podniebienie wychwytuje te związki w winie nawet w ilości 2 ng na litr. Podczas przebarwiania skórek, na początku procesu dojrzewania poziom pirazyn w owocach osiąga równowartość 30 ng/l wina. W chłodniejszych klimatach uzyskanie owoców tak dojrzałych, by te związki aromatyczne nie były wyczuwalne jest trudne. Aromat nie jest uznawany za wadę wina, lecz może być niepożądany przez niektórych konsumentów. Wina z regionu Monterey w Kalifornii cechowały się wyraźnym aromatem zielonej papryki, dzięki któremu otrzymały przydomek „warzywek z Monterey” (ang. "Monterey veggies"). Dojrzewaniu owoców w tym regionie nie sprzyjają także silne wiatry.
Innymi smakami kojarzonymi z cabernet sauvignon są mięta i eukaliptus. Aromat miętowy jest często kojarzony z regionami winiarskimi na tyle ciepłymi, by poziom pirazyny był niski, ale ciągle należącymi do chłodniejszej strefy, jak np. australijska Coonawarra i niektóre obszary w stanie Waszyngton. Podejrzewa się, że na nuty miętowe może mieć wpływ gleba, gdyż ten aromat cechuje niektóre wina z Paulliac, ale nie sąsiedniego Margaux. !!Resinous!! nuty eukaliptusa są wyczuwalne w winach z regionów, w których rosną również drzewa eukaliptusowe (Dolina Napa, Sonoma, część Australii), ale brakuje dowodów na związek pomiędzy sąsiedztwem gajów eukaliptusowych i smakiem w winie
Produkcja wina.
Pod wieloma względami cabernet sauvignon jest w stanie oddać oczekiwania winiarza bez utraty charakterystycznych cech odmiany. Największy wpływ ma użycie dębiny podczas wytwarzania wina. Z reguły jedną z pierwszych decyzji na etapie produkcji jest wybór pomiędzy winem jednoszczepowym a kupażem kilku odmian. „Mieszanka bordoska” - cabernet sauvignon, merlot, cabernet franc, z ewentualnym dodatkiem szczepów malbec, petit verdot i carménère jest klasycznym przykładem kupażu z użyciem cabernet sauvignon. W Stanach Zjednoczonych jest naśladowany w winach z opisem „Meritage”. Cabernet sauvignon może być mieszany z wachlarzem innych odmian, np. syrah (shiraz), tempranillo i sangiovese. Po decyzji o kompozycji wina następuje decyzja co do momentu kupażowania: przed, podczas czy po fermentacji. Ze względu na różnice w procesie fermentacji pomiędzy różnymi odmianami, wielu winiarzy fermentuje i pozostawia do dojrzewania moszcz osobno, a mieszanie jest przeprowadzane dopiero przed butelkowaniem.
Jagody cabernet sauvignon są bardzo małe, z grubą skórką. Proporcja nasion do miąższu i skórek jest wysoka - 1:12. W konsekwencji wysoka zawartość fenolowych związków aromatycznych i garbników ma duży wpływ na strukturę i smak wina, zwłaszcza gdy moszcz jest w długim kontakcie ze skórkami przed fermentacją. W regionie winiarskim Bordeaux grona były macerowane tradycyjnie przez trzy tygodnie, a pracownicy winiarni w tym okresie wyjeżdżali na polowania. Efektem tak długiej maceracji są pełne tanin i smaku wina, potrzebujące wieloletniego dojrzewania. Winiarze, którzy chcą wyprodukować wino do konsumpcji w bliższym okresie skracają okres maceracji nawet do kilku dni. Po maceracji moszcz cabernet jest fermentowany w wysokiej temperaturze, do 30 °C. Temperatura fermentacji wpływa na postać wina: przy wyższych temperaturach wino osiąga bardziej głęboki kolor i więcej składników aromatycznych, przy niższych smak jest bardziej owocowy. W Australii prowadzi się eksperymenty z maceracją węglową, by osiągnąć delikatniejsze, owocowe wina cabernet sauvignon.
Garbnikowa natura cabernet sauvignon wymaga uważnej obróbki przez winiarza. Wydłużanie okresu maceracji zwiększa ekstrakcję garbników ze skórek i więcej ich trafi do gotowego wina. Jeśli winiarze decydują się nie skracać długości okresu maceracji, w celu osiągnięcia możliwie intensywnego koloru i smaku, dysponują mimo to możliwościami obniżenia poziomu tanin. Jednym z popularnych sposobów jest starzenie w beczkach dębowych, które pozwala na lekkie utlenienie wina, które łagodzi ostrość garbników i wprowadza delikatniejsze, „drzewne garbniki”. Używane do klarowania żelatyna i białko jaja kurzego, z dodatnim ładunkiem elektrycznym przyciągają negatywnie naładowane cząsteczki garbników i mogą być wtedy łatwo usunięte w procesie filtrowania. Mikroutlenianie, naśladujące stopniowe napowietrzanie podczas starzenia w beczkach sprzyja polimeryzacji tanin w większe cząsteczki, które są odbierane przez podniebienie jako łagodniejsze.
Związek z dębiną.
Jedną z najbardziej charakterystycznych cech cabernet sauvignon jest jego dobra kompozycja z zapachami dębu, podczas fermentacji bądź leżakowania w beczkach. Poza obniżaniem naturalnie wysokiego poziomu garbników, drzewne smaki (wanilia, przyprawy) uzupełniają typowe dla odmiany smaki czarnej porzeczki i tytoniu. Sukces, jaki odniosły wina z regionu Bordeaux starzone w baryłkach ("barrique") o pojemności 225 litrów przyczynił się do rozpowszechnienia beczułek tej wielkości. W procesie produkcji wina decyzja o stopniu wystawienia go na kontakt z dębiną oraz o gatunku dębu ma istotny wpływ na ostateczny kształt wina. Dąb amerykański, zwłaszcza gdy beczka jest nowa przekazuje silniejsze, mniej subtelne aromaty w porównaniu z dębem francuskim. W przypadku dębu amerykańskiego zauważalne są różnice między dębami z różnych stanów. Winiarze często używają różnych rodzajów beczek z różnego surowca, w różnym wieku, a tak starzone wino łączą podobnie jak kupażują różne szczepy winorośli.
Wielkość beczki również wpływa na styl wina, więc winiarze stosują inne rozmiary, niż standardowe beczułki "barrique". Większe zbiorniki mają niższy współczynnik drewna do ilości wina i w konsekwencji wpływ dębu jest mniejszy. Winiarze we Włoszech i Portugalii czasami używają beczek z innych rodzajów drewna niż dębu, np. orzecha włoskiego i sekwoi wieczniezielonej. Zamiast starzenia w beczkach można stosować pojemniki z wiórami dębowymi ("tea bagging"), wkładane do zbiorników ze stali nierdzewnej, w których odbywa się fermentacja albo dojrzewanie wina. Metoda taka jest tańsza niż starzenie w beczkach, ale tak uzyskany aromat niekoniecznie dobrze komponuje się z powstałym winem, nie uzyskuje się też korzyści związanych z powolnym utlenianiem.
Regiony uprawy.
Bordeaux.
Region winiarski Bordeaux jest ściśle związany z odmianą cabernet sauvignon, mimo iż rzadko produkuje się z niej wino bez domieszek innych odmian. Region jest prawdopodobnym „miejscem urodzenia” odmiany, a winiarze z innych części świata włożyli wielki wysiłek w próbę odtworzenia struktury i złożoności win bordoskich. Choć "mieszanka bordoska" – kupaż cabernet sauvignon, cabernet franc i merlota był tym, który przyczynił się do rozgłosu win z cabernet sauvignon, to początkowo szczep był mieszany z syrah. Takie zestawienie jest popularne w Australii i w niektórych winach regionalnych z Langwedocji.
Decyzja o kupażowaniu cabernet sauvignon wynikała częściowo z konieczności. Czasami kapryśny i nieprzewidywalny klimat Bordeaux podczas „małej epoki lodowej” nie zapewniał udanych zbiorów każdego roku, a winiarze zabezpieczali się przed utratą całego zbioru poprzez sadzenie różnych odmian. Wraz z upływem czasu zauważono, że charakterystyki poszczególnych odmian uzupełniają się, a jakość zmieszanego wina jest lepsza. Cabernet sauvignon, gdy jest dominującym składnikiem, nadaje winu strukturę, kwasowość, garbniki i zdolność do starzenia. Samodzielnie, przede wszystkim w razie winobrania przed osiągnięciem pełnej dojrzałości brakuje mu owocowości i wyrazistości na podniebieniu. Jest to kompensowane poprzez dodatek delikatniejszego merlota. Cabernet franc wprowadza do bukietu dodatkowe aromaty i smaki owocowe. Przy uprawie w lżejszych glebach w Margaux, winom z cabernet sauvignon brakuje koloru, czemu przeciwdziała się poprzez dodatek odmiany petit verdot. Malbec jest dodawany przede wszystkim w okolicach Fronsac.
Badania DNA wykazały, że cabernet sauvignon jest mieszańcem dwóch bordoskich szczepów winogron: cabernet franc i sauvignon blanc, co skłaniało historyków winorośli – ampelografów do hipotezy, że i sam cabernet sauvignon pochodzi z regionu Bordeaux. Dokumenty świadczą, że odmiana była chętnie sadzona w regionie Médoc w XVIII wieku. Luźne grona i grube skórki jagód nie sprzyjały rozwojowi chorób grzybowych, co było ważne w podlegającym morskim wpływom regionie. Popularność cabernet sauvignon rosła aż do roku 1852, kiedy to nastąpiła epidemia mączniaka prawdziwego, która ujawniła wrażliwość odmiany na tę chorobę. Wielu z winogrodników, których winnice zostały zniszczone lub uszkodzone przestawiło się na szczep merlot, który stał się niedługo potem najpopularniejszym w Bordeaux. Winiarze nauczyli się lepiej rozumieć miejscowy terroir i jak poszczególne odmiany udają się w różnych miejscach. Na lewym brzegu Żyrondy, w Médoc i Graves cabernet sauvignon stał się podstawową odmianą. Na tzw. prawym brzegu (Saint-Émilion, Pomerol) zajmuje ledwie trzecią lokatę, za merlotem i cabernet franc.
W poszczególnych regionach Lewego Brzegu ("rive gauche") styl nadawany przez cabernet sauvignon winu różni się. W apelacjach Saint-Estèphe i Pessac-Léognan wino cechują wyraźniejsze smaki mineralne. Zapach fiołków jest charakterystyczny dla Margaux. Wina z Pauillac wyróżnia silna woń kojarzona z ołówkami, a z Saint-Julien – aromat cedru i cygarniczek. Wina z Moulis mają delikatne garbniki i bogate smaki owocowe, zaś południowe Graves - aromaty czarnej porzeczki, choć same wina są mniej intensywne. Udział cabernet sauvignon w gotowym winie zależy od "terroir", preferowanego przez winiarza stylu oraz jakości rocznika. Sławne Château Mouton Rothschild i Château Latour ("premier cru") regularnie produkują wina z wyjątkowo wysokim udział cabernet, często około 75%.
Na smak win bordoskich wpływa poziom zbiorów cabernet sauvignon. W regionie Bordeaux prawnie ustaloną granicą jest 50 hl na hektar. Ze względu na ocieplenie klimatu i bujnie rosnące podkładki z winnic łatwo osiągnąć plony przekraczające poziom 60 hl/ha. Niektóre "château" korzystają z furtki prawnej ("plafond limite de classement"), która pozwala na wyższą wydajność w „wyjątkowych” latach. Negatywnie odbija się to na jakości win od winiarzy, którzy regularnie utrzymują wysoką wydajność zbiorów. Liczba producentów świadomie ograniczających zbiory wzrasta, szczególnie gdy owoce są przeznaczone na najlepsze wino, "grand vin".
Pozostałe regiony we Francji.
Ponad 60% francuskiego cabernet sauvignon jest uprawiane w regionie Bordeaux. Poza Bordeaux cabernet sauvignon ze zróżnicowaną popularnością jest uprawiany w południowej części kraju ("Le Midi") i w Dolinie Loary. Wina spoza bordeaux są z reguły lżejsze, o płytszej strukturze, ale gotowe do spożycia dużo wcześniej. W położonych na południowym zachodzie apelacjach AOC Bergerac i Buzet z odmiany produkuje się wino różowe. W niektórych regionach cabernet sauvignon wzbogaca smak i strukturę win z odmiany carignan. W regionie Gaillac i Fronton odmiana jest mieszana z négrette, a w Madiran – z tannatem. Pewną popularnością cabernet sauvignon cieszył się w XIX wieku, gdy Jules Guyot zaproponował jego kupażowanie z syrah. Na początku XXI wieku rozgłos niektórym producentom z południa (np. Mas de Daumas Gassac) przyniosły wina kupażowane z cabernet sauvignon i odmian z Doliny Rodanu, np. syrah. Jednoszczepowe cabernet sauvignon jest popularne jako wino regionalne ("vin de pays") w Langwedocji. Pod wpływem winiarzy-konsultantów ("flying winemakers") z Australii zmieniło się podejście do produkcji win z cabernet sauvignon u niektórych wytwórców w Langwedocji, a ich styl zaczął odpowiadać winom z Nowego Świata. Odmiana nie zyskała przewagi w regionie i generalnie jest uważana za mniej dostosowaną do suchego klimatu niż syrah. Tamtejsi winogrodnicy stawiający na cabernet sauvignon przeważnie stosują nawadnianie.
Włochy.
Cabernet sauvignon od dawna jest reprezentowany w winach włoskich. Po raz pierwszy został sprowadzony do Piemontu w 1820 roku. W połowie lat 70. XX wieku o odmianie stało się głośno, gdy w Toskanii rozpoczęto produkcję tzw. supertoskanów. Na początku XXI wieku odmiana była dozwolona w kilku apelacjach "Denominazione di origine controllata" (DOC) i wykorzystywana w licznych winach klasy "Indicazione geografica tipica" (IGT). Przez dłuższy czas cabernet sauvignon był traktowany z podejrzliwością, jako odmiana, która odwraca uwagę od rodzimych szczepów. Po dziesiątkach lat eksperymentów cabernet sauvignon znalazł swoje miejsce u wielu winiarzy jako odmiana dopełniająca włoskie odmiany w kupażowanych winach.
W Piemoncie odmiana była czasami używana jako „nielegalna” domieszka do nebbiolo w winach DOC Barolo, by poprawić kolor i dodać więcej owocowości. Cabernet sauvignon jest dozwolony w kupażach, obok barbery w apelacjach DOC Langhe i Monferrato. Wina komponowane z wszystkich trzech odmian są często starzone w beczkach, by nabrały słodkawej pikantności, która kompensuje wysoki poziom garbników cabernet sauvignon i kwasowość barbery. W Piemoncie produkuje się jednoodmianowe wina z cabernet sauvignon, a ich jakość zależy od stanowiska uprawy. W innych regionach północnych Włoch, np. Lombardii, Emilii-Romanii i Friuli-Wenecji Julijskiej z cabernet sauvignon i merlota wytwarza się wina w stylu bordeaux. W regionie Veneto cabernet sauvignon jest niekiedy kupażowany z podstawowymi szczepami na wino valpolicella: corvina veronese, molinara i rondinella. W południowych Włoszech odmiana najczęściej towarzyszy innym odmianom: carignan na Sardynii, nero d'avola na Sycylii, aglianico w Kampanii i gaglioppo w Kalabrii.
Cabernet sauvignon odegrał kontrowersyjną rolę w winiarstwie Toskanii, zwłaszcza gdy w latach 70. XX wieku pojawiły się tzw. supertoskany. Ich historia rozpoczęła się od restrykcyjnych regulacji DOC w regionie Chianti, które obowiązywały do lat 90. XX wieku. Wino chianti nie mogło zawierać więcej niż 70% sangiovese i musiało w przynajmniej 10% być wyprodukowane z winogron o jasnej skórce. Liczni winiarze oceniali, że mogą wyprodukować wino lepszej jakości, gdyby nie ograniczały ich regulacje apelacji DOC, wykorzystywali cabernet sauvignon i nie używali białych winogron. W 1978 roku markiz Piero Antinori jako jeden z pierwszych zaoferował wino „w stylu chianti”, nazwane "Tignanello" cuvée sangiovese-cabernet sauvignon z rocznika 1971. Pojawili się liczni naśladowcy i wkrótce ceny supertoskanów przekroczyły ceny niektórych z najsłynniejszych win chianti. Kupażowanie sangiovese z cabernet sauvignon rozpoczęli winiarze w innych częściach Toskanii, a niektórzy zajęli się nawet produkcją win jednoszczepowych z cabernet sauvignon. Odmiana w Toskanii cechuje się smakiem dojrzałych wiśni, które nadają uczucia słodkości oraz silnymi nutami czarnych porzeczek. Wina zwykle osiągają poziom alkoholu rzędu 14%, przy zachowaniu zauważalnej kwasowości. Cabernet sauvignon mieszany z sangiovese może zdominować wino i winiarze szukają proporcji, które spełniają ich oczekiwania względem stylu.
Inne kraje europejskie.
Cabernet sauvignon pojawił się w hiszpańskich winach po tym, jak Marqués de Riscal w regionie Rioja zasadził krzewy z Bordeaux. Przed 2004 była to szósta pod względem nasadzeń odmiana winorośli o ciemnej skórce. Odmiana jest uprawiana w każdym regionie winiarskim w Hiszpanii, lecz nie wszystkie "Denominación de Origen" (DO) zezwalają na jej wykorzystanie w winach objętych apelacją. Wówczas wina trzeba etykietować jako mniej prestiżowe "Vino de la Tierra" (wina regionalne) lub "Vino de Mesa" (wina stołowe). Największą rolę cabernet sauvignon odgrywa w katalońskim regionie Penedès, gdzie za sprawą winiarni Bodegas Torres i Jeana Leóna odzyskała znaczenie. Często towarzyszy odmianie tempranillo w winach kupażowanych. Również w regionie Ribera del Duero jest ważną odmianą w mieszankach. Winiarze z regionu Nawarra zdobyli pewien rozgłos dzięki jednoodmianowym winom z cabernet sauvignon.
Winiarze z Wielkiej Brytanii eksperymentują z uprawą w tunelach foliowych, by zabezpieczyć winogrona przed niekorzystnymi warunkami klimatycznymi. Odmiana jest dopuszczona do nasadzeń w niektórych regionach w Niemczech (np. w dolinie Mozeli), lecz na najlepiej nadających się do uprawy stanowiskach i tak rośną krzewy odmiany riesling. Winogrodnicy nie skłaniają się ku karczowaniu popularnej niemieckiej odmiany, by posadzić cabernet sauvignon. W latach 80. XX wieku niedrogie wina cabernet sauvignon z Bułgarii były chwalone za stosunek jakości do ceny i pozwoliły na dalszy rozwój bułgarskiego winiarstwa i większą rozpoznawalność tamtejszych win na rynku międzynarodowym. Podobną rolę cabernet sauvignon odgrywa w innych krajach Europy Środkowej i Wschodniej: Turcji, Czechach, Gruzji, na Węgrzech, w Mołdawii, Rumunii, Rosji, Słowenii i Ukrainie. Podobnie może się stać na Cyprze, w Grecji, Izraelu i Libanie. W Rosji uprawia się podobnie nazwaną odmianę hybrydową, cabernet severny, która wypiera niespokrewnioną odmianę cabernet sauvignon ze względu na mniej kapryśne owocowanie w chłodniejszym klimacie.
Kalifornia.
Kalifornijski cabernet sauvignon wykształcił charakterystyczny styl i osiągnął rozpoznawalną markę. Obszar winnic obsadzonych odmianą i wolumen produkcji jest porównywalny z regionem Bordeaux. Przełomowy okazał się konkurs w Paryżu w 1976 roku, gdy podczas prowadzonej przez francuskich ekspertów degustacji w ciemno cabernet sauvignon z Stag's Leap Wine Cellars z rocznika 1973 pokonał klasyczne wina bordoskie z winiarni Château Mouton Rothschild, Château Montrose, Château Haut-Brion i Château Léoville-Las Cases. W latach 80. XX wieku kalifornijskie winnice dotknęła plaga filoksery. Wiele z nich wymagało ponownego obsadzenia. Spekulowano, iż cabernet sauvignon ustąpi w wielu przypadkach innym odmianom (np. promowanym przez ruch Rhone Rangers odmianom z Doliny Rodanu). Tymczasem między 1988 a 1998 rokiem areał winnic obsadzonych cabernet sauvignon podwoił się. Niektóre regiony, np. Dolina Napa ("Napa Valley") na północ od Yountville AVA i Alexander Valley AVA w hrabstwie Sonoma zostały niemal zdominowane przez tę odmianę. Obszar winnic cabernet wzrósł także na terenie apelacji Dry Creek Valley, Sonoma Mountain i w hrabstwie Mendocino. Cabernety z hrabstwa Sonoma miewają nuty anyżowe i czarnych oliwek, zaś te z hrabstwa Napa mają wyraziste smaki ciemnych owoców.
Różnica w stylu kalifornijskiego cabernet sauvignon jest widoczna między gronami pochodzącymi z winnic położonych na stokach, w terenach górzystych i tymi z winnic położonych na płaskim terenie (dna dolin i część Doliny Kalifornijskiej). W Dolinie Napa, położone na zboczach winnice w apelacjach Diamond Mountain District, Howell Mountain, Mt. Veeder i Spring Mountain District rosną na płytkiej warstwie stosunkowo ubogiej gleby, przez co krzewy produkują niewielkie grona o bardziej intensywnym smaku, przywodzące na myśl przeznaczone do długiego dojrzewania wina bordoskie. Plony są niskie, rzędu 1-2 ton na akr, w przeciwieństwie do 4-8 ton uzyskiwanych na żyźniejszych glebach w dolinach. Owoce z górskich winnic cechują się głębokimi kolorami i silnym zapachem owoców jagodowych. Wiele regionów w Kalifornii pozwala na osiągnięcie przez cabernet sauvignon pełnej dojrzałości i wytwarzanie z nich pełnych, owocowych win o poziomie alkoholu wyższym niż typowe dla Bordeaux 12-13%.
Tradycja starzenia kalifornijskich cabernetów jest długa. Liczni winiarze decydują się na użycie nowych beczek, często z dębu amerykańskiego. W latach 80. XX wieku próbowano dostosować styl wina do konsumpcji z jedzeniem (mniej dojrzałe winogrona, mniejszy kontakt z dębiną), jednak zostało to zarzucone, przy czym przestawiono się z nowych beczek na mieszankę starych i nowych lub beczki z dębu francuskiego, a sam czas dojrzewania w nich ograniczono.
Inne regiony w Stanach Zjednoczonych.
Według statystyk Washington State Wine Commission cabernet sauvignon jest najbardziej rozpowszechnioną odmianą o ciemnej skórce w stanie Waszyngton. Najpopularniejszy jest w cieplejszych winnicach w regionie Columbia Valley AVA. Odmiana jest odmianą z wyboru dla winogrodników z wschodniej części stanu ze względu na twarde pędy i wystarczającą odporność na mróz. Cabernet sauvignon ze stanu Waszyngton cechuje się owocowością i bezpretensjonalnym stylem, o umiarkowanej zawartości garbników. Do nowszych apelacji (AVA), z których cabernet sauvignon zyskał pewną popularność zalicza się Red Mountain, Walla Walla Valley i część Yakima Valley AVA w pobliżu aglomeracji Tri-Cities.
W stanie Oregon niewielkie ilości cabernet sauvignon są uprawione w cieplejszych południowych częściach stanu: Umpqua Valley i Rogue Valley. Pojawia się już w winach z innych stanów: Arizony, Nowego Jorku, Teksasu, Wirginii (zwłaszcza w ramach apelacji Texas Hill Country AVA i North Fork of Long Island AVA). Cabernet sauvignon jest oferowany jako wino odmianowe oraz w kupażu z innymi odmianami. W świetle amerykańskiego prawa wino oznaczone jako jednoszczepowe cabernet sauvignon może zawierać do 25% innych odmian winogron.
Ameryka Południowa.
Cabernet sauvignon jest uprawiany w niemal każdym państwie Ameryki Południowej: w Chile, Argentynie, Boliwii, Brazylii, Peru i Urugwaju. W Chile winom nie sprzyjały ekstremalnie wysokie plony. Gdy winogrodnicy zdecydowali się ograniczać plenność, różnice regionalne stały się zauważalne. Dla winnic w płaskich dolinach rzecznych najistotniejszy jest klimat. Na większych wysokościach i na stokach najważniejszym czynnikiem staje się gleba. Wina wytwarzane w regionie Aconcagua mają dojrzały owocowy styl, lecz wymagają leżakowania w butelkach. W dolinie Maipo wina wykazują silny aromat czarnych porzeczek i ziemistą nutę. Cieplejsze regiony, np. prowincja Colchagua i okolice Curicó pozwalają na pełną dojrzałość winogron, a bogate w owocowe smaki wina dają wrażenie słodkości ze względu na dojrzałość owoców. Poziom kwasowości w tych winach jest niższy, a garbniki delikatniejsze, przez co wina lepiej nadają się do picia jako młode.
W Argentynie cabernet sauvignon ustępuje wśród odmian na wino czerwone odmianie malbec, lecz areał upraw zwiększa się. Wina jednoodmianowe często mają lekkie smaki owocowe i są oferowane do picia jako młode. Winogrona wysokiej jakości są często mieszane z malbekiem i wytwarza się z nich pełne, garbnikowe wina z nutami skóry i tytoniu. Na popularności zyskuje uprawa caberneta w regionie Valle de Uco w prowincji Mendoza; wina produkowane z owoców rosnących wysoko zdobyły pewne uznanie na arenie międzynarodowej.
Australia.
Australijskie wina z cabernet sauvignon zyskały rozgłos w latach 70. XX wieku za sprawą win z regionu Coonawarra, wyraźnie owocowych z delikatnymi nutami miętowymi. Za przykładem podążyli winiarze z okolic Margaret River w Australii Zachodniej, którzy zaoferowali wina o zwartej strukturze i wyraźnych nutach czarnych owoców. W latach 80. XX wieku Australijczycy przejęli popularny wówczas w Kalifornii styl win lekkich, o poziomie alkoholu ok. 11-12%, „dostosowanych do posiłków”. Trend był krótkotrwały i na początku lat 90. wróciły wina zrównoważone, dojrzalsze. Cabernet sauvignon jest drugą pod względem powierzchni upraw odmianą o ciemnej skórce w Australii (za shirazem, któremu często towarzyszy w winach). Wielu dużych winiarzy miesza owoce pochodzące z kilku stanów. Wina z poszczególnych regionów różnią się: prócz win z Coonawarry i Margaret River wyróżniają się: Dolina Barossa ("Barossa Valley"), z bogatymi winami o pełnej strukturze, pobliska Clare Valley (wina o bardziej skoncentrowanym owocowym charakterze) oraz zrównoważone pod względem kwasowości, garbników i owocowości wina z doliny rzeki Yarra ("Yarra Valley").
Republika Południowej Afryki.
Po zniesieniu apartheidu, winiarstwo południowoafrykańskie wykorzystywało cabernet sauvignon do promocji krajowych win na świecie. Odmiana jest najczęściej sadzoną odmianą o ciemnej skórce w Południowej Afryce. Oferowane są zarówno wina jednoszczepowe, jak i kupaże: w stylu bordoskim i australijskim (z syrahem). Początkowo południowoafrykańskie cabernety były produkowane z winogron rosnących na zbyt chłodnych stanowiskach, przez co wina były trawiaste z charakterystycznymi nutami podobnymi do zielonej papryki. Od połowy lat 90. XX wieku czyniono starania, by zbierać jedynie grona dojrzałe, w czym pomogły nowe, łatwiej dojrzewające i słodsze klony. Wraz ze starzeniem się krzewów i wzrostem rozeznania w dobrych stanowiskach uprawy, zaczęły się ujawniać regionalne style: w regionie Stellenbosch produkuje się ciężkie, pełne wina, zaś wina z okolic Constantii cechują się miętowym posmakiem
Nowa Zelandia.
Przeszkodą w uprawie cabernet sauvignon w Nowej Zelandii jest klimat. Większość upraw skupia się na Wyspie Północnej. Pierwszym regionem, gdzie podjęto poważniejsze próby był Hawke’s Bay. Pochodzące stamtąd wina były, ze względu na chłodny klimat i żyzne gleby aluwialne, zbyt bogate w nuty trawiaste i roślinne. Rezultaty poprawiły się po wprowadzeniu przerzedzania liści, wolniej rosnących podkładek i zmiany stylu przycinania. Cabernet sauvignon czasami miesza się z merlotem. Odmiana znalazła naśladowców w innych regionach Nowej Zelandii. Pojawił się cabernet sauvignon z bogatych w ciepłe, żwirowe gleby regionów Gimblett Road i Havelock North. a także z Waiheke Island w pobliżu Auckland. Pinot noir jest w kraju znacznie bardziej rozpowszechnioną odmianą.
Popularność i krytyka.
W XX wieku cabernet sauvignon, jako jedna z odmian zaliczanych do grupy szlachetnych ("noble grapes") zyskał na popularności. Ze względu na historyczny sukces w Bordeaux, a także w regionach Nowego Świata: Australii i Kalifornii, sadzenie cabernet sauvignon nie kojarzy się z ryzykiem, o ile tylko klimat jest wystarczająco ciepły. Wśród konsumentów nazwa cabernet jest rozpoznawalna, co sprawiło, że sprzedaje się także z mało znanych regionów albo od mało znanych winiarzy. W latach 80. XX wieku cabernet sauvignon stał się koniem pociągowym bułgarskiego winiarstwa i przyczynił się do pojawienia się win z Bułgarii na arenie międzynarodowej. Popularność win z Bordeaux dała powody do krytyki cabernet sauvignon, które stało się odmianą „kolonizatorską”, sadzoną w nowych i rozwijających się regionach winiarskich kosztem odmian lokalnych. Jednak w niektórych częściach świata, jak np. w Portugalii, gdzie uprawia się liczne szczepy rodzime, w okresie odnowy i poszerzania winnic cabernet sauvignon w większości zignorowano.
Style wina.
Styl wina cabernet sauvignon silnie zależy od dojrzałości winogron podczas winobrania. Nie w pełni dojrzałe winogrona mają wysoki poziom pirazyn i w ich smaku wybijają się nuty zielonej papryki i trawiaste. Gdy wina są wytwarzane z przejrzałych winogron nabierają smaku marmolady i aromatu konfitury z czarnej porzeczki. Niektórzy winiarze decydują się na zbiór winogron w różnych etapach dojrzałości, by poprzez zawarcie różnych aromatów wzbogacić złożoność wina. Młody cabernet sauvignon wykazuje silne nuty wiśni i śliwek. Zapach czarnej porzeczki jest jednym z najbardziej charakterystycznych elementów cabernet sauvignon, obecnym w niemal każdym stylu tego wina na całym świecie. W niektórych regionach pojawiają się zapachy eukaliptusa, mięty i tytoniu. Wraz ze starzeniem mogą pojawić się zapachy kojarzone z cedrem, cygarami i strużynami ołówków. Ogólnie egzemplarze z Nowego Świata są bardziej owocowe, a europejskie bardziej taninowo-kwasowe, czasami nawet nieco ściągające na podniebieniu.
Potencjał starzenia.
W XIX i XX wieku dobra reputacja cabernet sauvignon opierała się na dobrym potencjale starzenia i budowania bukietu w butelce. Wina produkowane z cabernet prócz łagodzenia wyrazistych tanin zyskują nowe smaki i aromaty, które uzupełniają złożoność wina. Tradycyjnie tak zachowywały się wina z Bordeaux, a najlepsze z nich w dobrych rocznikach zachowywały trwałość do ponad 100 lat. Producenci z różnych stron świata zajęli się produkcją win w takim stylu, by mogły dojrzewać przez kilka dziesięcioleci. Mimo zdolności odmiany do starzenia niektóre wina z cabernet sauvignon uzyskują dobry charakter już po kilku latach. W przypadku win bordoskich garbniki stają się delikatniejsze po około dziesięciu latach i jeszcze przez przynajmniej dekadę wino może dojrzewać - czasami dłużej, w zależności od wytwórcy i jakości winogron. Niektóre hiszpańskie i włoskie cabernet sauvignon potrzebują podobnego czasu do uzyskania lepszego bukietu, jednak większość win jest produkowana z przeznaczeniem do konsumpcji wcześniej.
Typowe cabernety z państw Nowego Świata nadają się do picia wcześniej niż te z regionu Bordeaux. Jest jednak grupa winiarzy, np. producenci tzw. kalifornijskich "win kultowych", których wina potrzebują długiego okresu dojrzewania i mogą rozwijać się przez dwa lub trzy dziesięciolecia. Wśród australijskich cabernetów poza grupą takich, które potrzebują od dwóch do pięciu lat w butelce istnieją również takie, które potrzebują przynajmniej dziesięciu lat. Winiarze nowozelandzcy oferują wina do konsumpcji jako młode, a trawiaste aromaty nie nikną po dłuższym dojrzewaniu. Południowoamerykańskie cabernety mają zdecydowanie owocowy charakter w pierwszych latach; najlepsze z nich utrzymują ten styl dłużej. W Republice Południowej Afryki popularny jest styl europejski i tamtejsze wina potrzebują od sześciu do ośmiu lat zanim ich bukiet ulegnie wzbogaceniu.
Połączenia kulinarne.
Cabernet sauvignon jest bardzo zdecydowanym w charakterze winem, które może przytłaczać lekkie i delikatne potrawy. Wysoki udział garbników, wpływ starzenia w dębinie oraz często wysoki poziom alkoholu odgrywa ważną rolę w możliwościach łączenia wina z potrawami. Wskazane cechy najsilniej przebijają się, gdy wino cabernet sauvignon jest młode. Wraz z upływem czasu łagodnieje i pasuje do szerszej gamy potraw. W większości przypadków waga wina (poziom alkoholu i struktura) powinna być dopasowana do ciężkości potraw. Wina cabernet sauvignon o wysokim poziomie alkoholu źle komponują się z pikantnymi potrawami, gdyż kapsaicyna obecna w przyprawach (np. papryka chili) działa silniej w obecności alkoholu, a ostrość podkreśla gorycz garbników. Delikatniejsze przyprawy, jak np. pieprz czarny komponują się lepiej, gdyż osłabiają odczuwalność tanin – jak np. w klasycznym połączeniu cabernet sauvignon z polędwicą z pieprzem ("steak au poivre") lub panierowanym w pieprzu tuńczykiem żółtopłetwym.
Tłuszcze i białka obniżają odczuwalność garbników na podniebieniu. Cabernet sauvignon podany ze stekiem lub potrawami w sosach na bazie masła lub śmietany jest mniej garbnikowy, a owocowe smaki są lepiej zauważalne. Skrobia (makarony, ryż) nie daje takiego efektu. Postrzeganą gorycz tanin można obniżyć również poprzez podanie garbnikowego wina do gorzkich składników, np. cykoria sałatowa (radicchio), endywii lub przypiekając potrawę doprowadzając do lekkiego przypalenia, jak podczas grillowania. Wraz z dojrzewaniem wina i osłabianiem wpływu garbników coraz bardziej delikatne potrawy będą pasować do cabernet sauvignon. Dębowy charakter wina starzonego w beczkach dobrze komponuje się z takimi technikami przetwarzania jedzenia jak grillowanie, wędzenie i pieczenie na rożnie. Cabernet sauvignon może też być podawane z potrawami przygotowanymi z użyciem składników o zapachu i smaku podobnym do typowego dla wina, np. brązowym cukrem, gałką muszkatołową, koprem i wanilią.
Różnice stylu cabernet sauvignon pomiędzy regionami produkcji mają znaczenie przy dopasowywaniu wina do potraw. Cabernet sauvignon z tradycyjnych regionów produkcji, jak np. Bordeaux, ma nuty ziemiste (runo leśne, grzyby) i dobrze pasuje do dań z grzybów. Trawiaste nuty w winach z chłodniejszych regionów sprzyjają ich łączeniu z warzywami, zwłaszcza zielonymi. Wina z państw Nowego Świata, z bardziej wyrazistym smakiem owocowym, niemal słodkim nadają się jako uzupełnienie dań z bogatszą gamą smaków. Cabernet sauvignon jest dobrym winem do podawania z gorzką czekoladą, ale już nie ze słodszą, np. mleczną. Wino dobrze komponuje się z szeroką gamą serów, np. cheddarem, mozzarellą i brie, lecz smak serów o pełnym smaku i pleśniowych konkurowałby ze smakiem cabernet sauvignon zbyt mocno zamiast się uzupełniać.
Korzyści zdrowotne.
Pod koniec 2006 "Federation of American Societies for Experimental Biology" opublikowała wyniki badań przeprowadzonych w Icahn School of Medicine w Mount Sinai, które wskazały na zdolność resweratrolu, obecnego w czerwonych winach do obniżania czynników sprzyjających rozwojowi choroby Alzheimera. Badania wykazały, że resweratrol obecny w cabernet sauvignon może obniżyć liczbę beta-amyloidów, peptydów, które atakują komórki mózgu i są częścią etiologii choroby Alzheimera. Wykazano, że pozbawione alkoholu ekstrakty cabernet sauvignon chronią szczury cierpiące na nadciśnienie podczas leczenia niedokrwistości i reperfuzyjnego.

</doc>
<doc id="90536" url="https://pl.wikipedia.org/wiki?curid=90536" title="Mechanika (gry fabularne)">
Mechanika (gry fabularne)

Mechanika – w grach fabularnych zasady określające sposób przeprowadzania rozgrywki, na które składają się również m.in.:
Rola mechaniki.
Grę RPG można przyrównać do teatru kukiełkowego wielu aktorów. Gracz to aktor animujący swoją kukiełkę (postać), Mistrz Gry to scenarzysta i reżyser dbający o spójność przygody. Mechanika gry jest spoiwem, które pozwala na ujednoliconą interakcję wszystkich aktorów teatru w ramach wykreowanego przez Mistrza Gry świata (dając mu przy tym ograniczoną nad nim władzę).
Parametryzacja.
W głównej mierze mechanika jest odpowiedzialna za usystematyzowanie i sparametryzowanie świata gry oraz stworzenie jego w miarę dokładnego matematycznego modelu (choć nie jest to regułą – istnieją systemy unikające nadmiernej parametryzacji, np. Neuroshima).
Dzięki użyciu liczb określenie przewagi jednej z postaci w danej dziedzinie sprowadza się do porównania współczynników danych parametrów, takich jak np. siła, czy zręczność.
Losowość.
Aby upodobnić świat gry do świata realnego, w którym nie posiadamy pełnej wiedzy o danych wydarzeniach oraz zapobiec powstawaniu świata deterministycznego, wprowadza się najczęściej czynnik losowy oparty najczęściej na prawdopodobieństwie, który symuluje wszelkie losowe i nieprzewidziane wydarzenia (potencjalny wynik naszej niewiedzy o świecie). Najczęściej interpretowany jako "szczęście".
Rozstrzyganie konfliktów.
Cechy postaci zawierają częstokroć opis jej upodobań, wady, zalety itp. Choć z reguły decyzja gracza determinuje działanie postaci, to jednak niekiedy cecha postaci nadana w ramach systemu może spowodować akcję postaci niezgodną z jego wolą.
Może prowadzić to do konfliktu między graczem a Mistrzem Gry, będącym swoistym reprezentantem mechaniki (występuje wówczas jako swoisty dodatkowy gracz biorący udział w rozgrywce grający przeciwko innym graczom).
Jeżeli postać gracza ma cechę "plotkarz" i spotyka inną (np. niezależną), zaś gracz w danej sytuacji nie chce, by jego bohater zdradził pewną informację, a Mistrz Gry wyraźnie sugeruje, że powinien to zrobić (bo tak skonstruowana jest jego postać), to konflikt rozstrzyga mechanika gry.
Dość dobrze rozwiniętym jest system tzw. testów. W powyższym przypadku gracz winien wykonać test (np. związany ze współczynnikiem "siła woli") określający, czy jego postaci udało się opanować język, czy też nie.
Mechanizmy w praktyce.
Kości do gry.
Losowość modelowana jest zwykle przez kości do gry. Najczęściej są one oparte na rzutach dedykowanymi kośćmi, choć istnieją również systemy, które z nich nie korzystają (np. Amber).
Mechaniki je wykorzystujące posiłkować się mogą różnymi ich rodzajami, najczęściej stosuje się kości o kształcie wielościanów foremnych: czterościenne, sześciościenne, ośmiościenne, dwunastościenne i dwudziestościenne. W systemach gier oznaczane są one zwykle przez formula_1 formula_2 formula_3 formula_4 oraz formula_5 (formula_6 od wyrazu "„kość”", stosuje się również literę formula_7 pochodzącą od ang. "dice" – kość).
Używa się również kości dziesięciościennej formula_8 istnieją nawet specjalne ich rodzaje zwane kośćmi procentowymi, które na ściankach noszą liczby nie z przedziału formula_9 a formula_10 Czasami spotyka się także kości stuścienne, są one jednak niepraktyczne i zwykle posiadają znaczenie wyłącznie kolekcjonerskie.
Tworzenie postaci.
Mechanika skupia się przede wszystkim na aspektach technicznych, dlatego z jej punktu widzenia podczas tworzenia postaci najważniejsze jest jej poprawne zdefiniowanie w ramach świata gry, na przykład przez określanie współczynników.
W grach wykorzystujących kości mechanika gry może opisywać sposoby przeliczania ich rzutów na odpowiednie współczynniki, w innych wypadkach może to być dokonane np. poprzez rozdzielenie przydzielonych postaci punktów doświadczenia.
Gracz powinien mieć pomysł na postać i jej ostateczną wizję. Wskazane jest, aby wykazywał się przy tym inwencją. Wiele mechanik silnia zaleca, aby gracz oprócz wyznaczenia kompletu współczynników inne aspekty postaci, takie jak jej wygląd, sposób wyrażania się, nawyki i przyzwyczajenia.
Istnieje też podział ze względu na wpływ gracza na ustalenie początkowych cech postaci: niektóre stosują losowy ich rozkład, inne wręcz przeciwnie – przyznają graczowi pewną pulę punktów, którą przydziela on swojemu bohaterowi wedle własnego uznania.
Metamechanika.
Podczas rozgrywki mechanika nie zawsze ogranicza się do symulacji zdarzeń losowych w świecie gry. Pod pojęciem metamechaniki kryją się zasady, które służą lepszej kontroli fabuły i klimatu rozgrywki RPG. Zasady te mogą ingerować w reguły rządzące światem gry, wpływać na celowe działania postaci, w taki sposób, by usprawnić, czy urozmaicić rozgrywkę.
Testy, rzuty, modyfikatory.
Powróćmy do przykładowej gry w której nastąpił konflikt świat gry–gracz. Test (w grach wykorzystujących kości nazywany też rzutem) jest sposobem na jego rozwiązanie. Dany test określa zwykle poziom trudności przed którą stanął gracz oraz warunki sukcesu oraz porażki.
Poziom trudności jest zwykle konkretną wartością liczbową ustalaną zwykle ostatecznie przez mistrza gry (zgodnie z regułami świata, scenariuszem gry itp.), którą w mechanikach wykorzystujących kości należy osiągnąć. Czasami spotyka się również system tzw. "sukcesów". Pokonanie testu wymaga pokonania określonej liczby testów cząstkowych (zwanych właśnie sukcesami). Testy cząstkowe rozstrzygane są zwykle za pomocą kości.
Przy rzutach najczęściej można spotkać się z zapisem symbolicznym typu formula_11 gdzie formula_12 oznacza liczbę kości, formula_13 rodzaj kości, zaś formula_14 dodatkowy modyfikator oznaczający po prostu liczbę oczek jaką należy dodać do końcowego wyniku. Przykładowo formula_15 oznacza rzut dwiema koścmi ośmiościennymi z modyfikatorem równym trzy. Istnieją również modyfikatory ujemne, które zapisywane są wówczas ze znakiem minusa.
Wielkość modyfikatora charakteryzowana jest zwykle przez mechanikę gry, często na podstawie atrybutów lub stanu postaci lub też przez scenariusz gry (o którym decyduje mistrz gry).
W wielu systemach (Warhammer, Basic Role-Playing) popularną formą rzutów są rzuty procentowe (k100), których zwykle nie wykonuje się kośćmi stuściennymi, lecz dwiema kośćmi dziesięciościennymi interpretując wyniki rzutów koścmi jako cyfry wyniku procentowego testu.

</doc>
<doc id="90538" url="https://pl.wikipedia.org/wiki?curid=90538" title="Annwn">
Annwn

Annwn, znany też jako: Annwfn, Annwyn, Annwvyn, Annwyfn, Annwfyn (wymowa: "Annun") – w mitologii brytańskiej z wysp, w szczególności walijskiej - zaświaty, w których mieszkały dusze zmarłych. Krainą tą rządził Arawn, a w czasach znacznie późniejszych - Gwyn ap Nudd. Była zawsze postrzegana jako kraina rozkoszy i wiecznej młodości, gdzie nie istnieją choroby, a żywności jest ciągle pod dostatkiem. W Annwn znajdowało się źródło, z którego wypływało słodkie wino oraz kocioł nieśmiertelności. Mówiono, iż leży tak daleko na zachód, że nie znalazł jej nawet Manawydan ap Llyr, i że można się do niej dostać wyłącznie umierając. Twierdzono też jednak, iż żywy, który znajdzie drzwi do Annwn, może do niej wstąpić.
Utrzymywano, że drzwi te znajdują się koło ujścia Severn, niedaleko wyspy Lundy albo na Glastonbury Tor. (Odkryta przez archeologów niedaleko Lydney świątynia Nudd (irl. Nuady), tak jak i brytańskie opowieści jak np. opowieść o Seithenyn sugerują, iż Severn Bore miała znaczenie symboliczne w ezoterycznych naukach duchowych Druidów. Glastonbury była szeroko postrzegana jako święta wyspa zmarłych i miejsce, w którym chowani byli święci i królowie).
Według opowieści "Culhwch and Olwen", Bóg dał Gwynnowi władzę nad demonami, "aby ten świat nie został zniszczony". Prowadził on Dziki Łów. Opowieść chrześcijańska mówi o walijskim świętym o imieniu St. Collen, który wkroczył do pałacu Gwenna aby przegnać go wodą święconą.
W zbiorze utworów zat. "Llyfr Taliesin" ("Księga Taliesina") poemat ezoteryczny zat. "Preiddeu Annwfn" (co dla wygody tłumaczy się jako "Łupy Annwn") opowiada historię Artura (często utożsamianego z Królem Arturem) i jego rycerzy, podróżujących przez Annwn i szukających magicznego kotła będącego w posiadaniu dziewięciu kobiet. Z tej wyprawy powróciło tylko siedmiu z nich. Opowieść ta mogła być prekursorem późniejszych legend arturiańskich, szczególnie opowieści o Świętym Graalu. Dziewięć dziewic było odniesieniem do rzeczywiście istniejących w starodawnym społeczeństwie celtyckim grup dziewięciu kapłanek. Geoffrey of Monmouth w swoim poemacie "Vita Merlini" ("Żywot Merlina") opisał historię Morgan le Fay i ośmiu innych kapłanek mieszkających na "Wyspie Jabłek" (ang. "Isle of Apples") lub Avalon (ta druga nazwa często była utożsamiana z Annwn).
Uczeni twierdzą, iż pisownia utworu wskazuje na X wiek. Poezja walijska jednakże była przez wieki przekazywana ustnie przez bardów i najbardziej prawdopodobną spekulacją jest, iż poemat został skomponowany przez Taliesina w VI wieku, i tylko dlatego, że został po raz pierwszy spisany w X wieku, zdaje się pochodzić z tamtego okresu.

</doc>
<doc id="90542" url="https://pl.wikipedia.org/wiki?curid=90542" title="Oczko polodowcowe">
Oczko polodowcowe

Oczko polodowcowe, oczko wytopiskowe – małe, przeważnie okrągłe jezioro, powstałe w zagłębieniach po wytopieniu się brył martwego lodu. Często spotykane na obszarach ostatniego zlodowacenia. Przykładem może być Kotlinowy Stawek w Dolinie Gąsienicowej w Tatrach.
Rodzaj jeziora wytopiskowego.

</doc>
<doc id="90545" url="https://pl.wikipedia.org/wiki?curid=90545" title="Gwythyr ap Greidawl">
Gwythyr ap Greidawl

Gwythyr ap Greidawl, także Gwythyr fab Greidawl – legendarna postać z mitologii walijskiej, pojawiająca się w Mabinogionie, wieczny przeciwnik Gwynna ap Nudda. Choć Gwythyr uciekł ze swą wybranką Creiddylad, córką Lludda Llawa Erainta, Gwynnowi udało się ją porwać, zanim para mogła skonsumować związek. Ze względu na głębię antagonizmu pomiędzy Gwythyrem i Gwynnem, przeciwnicy zostali skazani przez Artura na coroczną walkę o Creiddylad, która odbywała się 1 maja ("May Day") i była uosobieniem walki pomiędzy latem a zimą.

</doc>
<doc id="90547" url="https://pl.wikipedia.org/wiki?curid=90547" title="Creiddylad">
Creiddylad

Creiddylad – w mitologii walijskiej, bogini, córka Llyra. Była obiektem walki pomiędzy Gwynem ap Nudd a Gwythrem ap Greidawl.
Późniejsze inspiracje.
Jedna z występujących w sztuce Williama Szekspira zat. "Król Lear", Cordelia, mogła być oparta na tej bogini.

</doc>
<doc id="90548" url="https://pl.wikipedia.org/wiki?curid=90548" title="Concordia Piotrków Trybunalski">
Concordia Piotrków Trybunalski

Concordia Piotrków Trybunalski – polski jednosekcyjny klub sportowy założony w 1909 roku, z siedzibą w Piotrkowie Trybunalskim. W przeszłości klub posiadał sekcje lekkoatletyczną, zapaśniczą, podnoszenia ciężarów, kolarską, tenisa stołowego, piłki ręcznej oraz koszykówki.
Sekcja piłki nożnej uczestniczyła w rozgrywkach II ligi (ówczesny 2 szczebel rozgrywek piłki nożnej) w sezonach 1975/76 oraz 1978/79. W sezonach 2008/09 oraz 2009/10 zespół występował w II lidze (3 szczebel rozgrywek). W marcu 2015 roku drużyna została wycofana z rozgrywek klasy okręgowej. 14 grudnia 2015 roku Concordia została skreślona z listy członków Łódzkiego Związku Piłki Nożnej.
Obecnie do tradycji piłkarskich Concordii odwołują się, ale nie są jej prawnymi kontynuatorami, dwa młodzieżowe kluby - UKS Concordia oraz KSS Concordia, powstałe po wycofaniu pierwszej drużyny z rozgrywek. W sezonie 2019/2020 UKS Concordia występuje w A klasie. 

</doc>
<doc id="90549" url="https://pl.wikipedia.org/wiki?curid=90549" title="Slobodan Milošević">
Slobodan Milošević

Slobodan Milošević (cyryl. Слободан Милошевић; wym. ; ur. 20 sierpnia 1941 w Požarevacu, zm. 11 marca 2006 w Hadze) – jugosłowiański i serbski przywódca polityczny, prezydent Socjalistycznej Republiki Serbii w ramach Socjalistycznej Federacyjnej Republiki Jugosławii (istniejącej w latach 1945–1992) i prezydent Serbii w ramach Federalnej Republiki Jugosławii w latach 1989–1997 oraz prezydent Federalnej Republiki Jugosławii w latach 1997–2000. Zbrodniarz wojenny.
Życiorys.
Urodził się 20 sierpnia 1941 roku w Požarevacu. W 1959 wstąpił do partii komunistycznej, rozpoczynając karierę polityczną w latach 60. piastując rozmaite funkcje partyjne oraz gospodarcze. W 1964 ukończył studia prawnicze na uniwersytecie belgradzkim.
Początek kariery politycznej.
W maju 1986 roku został przywódcą Związku Komunistów Serbii. W drugiej połowie lat 80. XX wieku został nieformalnym przywódcą Serbów zamieszkujących wszystkie republiki Jugosławii. W kwietniu 1987 roku Milošević zasłynął przemową do Serbów, wypowiedzianą podczas zamieszek w Kosowie, pomiędzy Serbami a policją, złożoną głównie z Albańczyków. W wyniku zamieszek Milošević zaczął wykorzystywać sprawę prześladowanych Serbów do wzmacniania swojej władzy. Podczas VIII Plenum Związku Komunistów Serbii, odbywającego się w dniach 23–24 września 1987 roku, Miloševicowi udało się odsunąć liberalną frakcję komunistów i zdobyć faktyczną władzę w Serbii. W wyniku coraz większej aktywności w mediach, Milošević popadł w konflikt z Ivanem Stamboliciem, poprzednim przywódcą Związku Komunistów Serbii.
Wobec Albańczyków mieszkających w Kosowie Milošević prowadził antymuzułmańską politykę, opartą na pseudonaukowych poglądach. Milošević głosił, że Muzułmanie z natury są skłonni do spiskowania i zdrady. 11 czerwca 1987 roku Milošević zaprezentował projekt nowej konstytucji Serbii, znoszącej dotychczasowy status Kosowa i Wojwodiny. W wyniku nagonki na władze w Wojwodinie i zorganizowaniu wieców poparcia dla Miloševicia w Nowym Sadzie, Prezydium Wojwodiny oficjalnie poparło projekt nowej konstytucji. Plany centralizacji Serbii spotkały się ze sprzeciwem ze strony Albańczyków. 17 listopada 1989 z Trepčy wyruszył marsz górników. Protestujący kierowali się w stronę Prisztiny, w obronie Azema Vllasiego i Kaqushy Jashari, przywódców Albańczyków w Kosowie. Do marszu dołączyli robotnicy i studenci. Według szacunków podawanych przez belgradzkie media, w marszu wzięło udział ok. 100 tys. osób. W odpowiedzi Milošević zorganizował wiec poparcia dla jego polityki. Na wiecu z 19 listopada pojawiło się ok. 300 tys. osób. W styczniu 1989 Milošević wybrał Momira Bulativocia na lidera Związku Komunistów Czarnogóry. Bulatović, jako lojalny polityk wobec Miloševicia, zagwarantował utrzymanie więzi Czarnogóry z Serbią. 28 czerwca 1989 roku, w sześćsetną rocznicę bitwy na Kosowym Polu Milošević wygłosił przemówienie dla miliona zgromadzonych Serbów.
Z inicjatywy Miloševicia w dniach 20–22 stycznia 1990 roku zorganizowano XIV (Nadzwyczajny) Kongres Związku Komunistów Jugosławii, podczas którego potępił dążenia niepodległościowe Słowenii. Pierwszego dnia Kongres opuścili przedstawiciele Słowenii i Chorwacji, sprzeciwiający się planom reformy Jugosławii, a przedstawiciele Bośni-Hercegowiny i Macedonii odmówili dalszego uczestnictwa w pracach Kongresu, dopóki nie zostanie rozwiązany konflikt pomiędzy Serbią a Słowenią i Chorwacją. W wyniku rozwoju tendencji niepodległościowych Milošević stał się głównym sojusznikiem armii w jej dążeniu do zatrzymania procesu rozpadu Jugosławii i demokratyzacji republik.
W lipcu 1990 roku Związek Komunistów Serbii przemianowano na Socjalistyczną Partię Serbii (SPS). W dniach 1–2 lipca odbyło się referendum w sprawie nowelizacji Konstytucji Serbii, w tym zapisów przyznających prezydentowi Serbii rozszerzenie uprawnień, w tym dodanie funkcji dowodzącego siłami zbrojnymi (kosztem Skupsztiny). 97% głosujących poparło zmiany. Nowelizację ratyfikowano 28 września. Pod koniec 1990 roku Milošević zatwierdził powołanie Serbskiej Straży Ochotnicznej, dowodzonej przez Željka Ražnatovicia („Arkana”). W międzyczasie Milošević pozyskał nowych sojuszników: przywódcę Serbów chorwackich Milana Babicia i przywódcę Serbów bośniackich Radovana Karadžicia.
9 grudnia 1990 roku odbyły się wybory prezydenckie i parlamentarne w Serbii. Milošević wygrał wybory prezydenckie, zdobywając dwie trzecie głosów. Wybory do nowej, jednoizbowej Skupsztiny, wygrała Socjalistyczna Partia Serbii, uzyskująca 194 z 250 mandatów przy zdobyciu 44% głosów.
Slobodan Milošević podczas wojen w Słowenii, Chorwacji oraz Bośni i Hercegowinie.
W marcu 1991 roku Milošević rozpoczął tworzenie Wielkiej Serbii, kraju obejmującego wszystkie tereny zamieszkałe przez Serbów. Potajemnie Milošević dostarczał broń Serbom zamieszkującym Chorwację oraz Bośnię i Hercegowinę. 25 marca Milošević spotkał się z prezydentem Chorwacji Franjo Tuđmanem, gdzie obaj politycy rozmawiali na temat podziału Jugosławii pomiędzy Serbią a Chorwacją.
Milošević początkowo popierał atak wojsk Jugosławii na Słowenię dnia 27 czerwca 1991. Poparcie dla wojny w Słowenii wycofał 30 czerwca, chcąc przenieść Jugosłowiańską Armię Ludową do Chorwacji, gdzie 28 czerwca rozpoczęła się wojna. 3 marca 1992 roku Jugosłowiańska Armia Ludowa zaatakowała Bośnię i Hercegowinę, gdzie do końca 1994 roku przewagę mieli Serbowie bośniaccy. 27 kwietnia 1992 roku Serbia i Czarnogóra proklamowały Federalną Republikę Jugosławii.
Początkowo podczas wojny w Bośni i Hercegowinie Milošević współpracował z Radovanem Karadžiciem, jednak skala współpracy jest nieznana. Z czasem Milošević był postrzegany jako polityk zdolny do współpracy i przekonania Serbów bośniackich do zaakceptowania zaproponowanego w 1993 roku planu pokojowego Vance’a–Owena, mogącego zakończyć konflikt w Bośni i Hercegowinie. Plan został odrzucony przez Skupsztinę w Republice Serbskiej. Nieprzyjęcie planu osłabiło pozycję Miloševicia na arenie międzynarodowej. W 1994 roku Milošević poparł projekt pokojowy Grupy Kontaktowej, zgodnie z którą 51% powierzchni Bośni i Hercegowiny miało być przyznane Federacji Muzułmańsko-Chorwackiej, a pozostałe 49% Serbom. W zamian za zgodę Miloševicia, państwa zachodnie miały złagodzić sankcje nałożone na Federalną Republikę Jugosławii.
Milošević poparł układ w Dayton z listopada 1995 roku, kończącego wojnę w Bośni i Hercegowinie. Poparcie układu spotkało się z dezaprobatą w Serbii.
Polityka wewnętrzna w Serbii.
Podczas prezydentury Slobodana Miloševicia Serbia borykała się z bardzo dużymi problemami gospodarczymi. W styczniu 1994 roku inflacja osiągnęła 313 563 558%. W połowie 1993 roku bezrobocie przekroczyło 50%. Wobec coraz gorszej sytuacji gospodarczej Milošević powołał Dragoslava Avramovicia do objęcia kierownictwa w Narodowym Banku Jugosławii. Avramović zalecił wstrzymanie druku pieniędzy i odpaństwowienie gospodarki Federalnej Republiki Jugosławii, jednak wobec braku zaplecza politycznego nie był w stanie wprowadzić wszystkich reform. Dzięki wstrzymaniu druku pieniędzy poziom inflacji spadł do liczby jednocyfrowej.
SPS kontrolowała środki masowego przekazu oraz urzędy, zapewniające ciągłość władzy. Konstytucja Serbii z 1991 roku ograniczała prawo gwarantujące swobody zrzeszania się. Partie opozycyjne mogły oficjalnie działać dopiero po zarejestrowaniu ich przez rząd. Siły policyjne w szczytowym momencie liczyły 80 tys. funkcjonariuszy. Policja była wspierana przez formacje paramilitarne. Partie opozycyjne w wyniku rozbieżności co do polityki nacjonalistycznej nie były stanie odsunąć Miloševicia od władzy.
Opozycja zjednoczyła swoje siły w 1996 roku. Partia Demokratyczna Zorana Đinđicia, Demokratyczna Partia Serbii Vojislava Koštunicy oraz Serbski Ruch Odnowy Vuka Draškovicia powołały koalicję Zajedno (pol. "Razem"), która miała wygrać wybory parlamentarne i samorządowe w 1996 roku. Zajedno poparł również Dragoslav Avramović, jednak 9 października wycofał się z wyborów. Przeprowadzone 3 listopada 1996 roku wybory parlamentarne zakończyły się zwycięstwem SPS. W przeprowadzonych tego samego dnia wyborach samorządowych sukcesy odniosła koalicja "Zajedno", która zdobyła władzę w kilkunastu miastach Serbii. Slobodan Milošević odmówił uznania wyników wyborów samorządowych, co spotkało się z wybuchem protestów przeciwko Miloševiciowi i SPS. 24 grudnia 1996 roku stronnicy SPS otworzyli ogień do 300 tys. tłumu zwolenników Zajedno. Na początku 1997 roku misja OBWE ogłosiła zwycięstwo koalicji w trzynastu miastach oraz w dziewięciu okręgach wyborczych w Belgradzie.
Prezydent Federalnej Republiki Jugosławii.
Po upłynięciu drugiej kadencji prezydentury Serbii, 15 lipca 1997 roku głosami Skupsztiny został wybrany na prezydenta Federalnej Republiki Jugosławii. Nowym prezydentem Serbii został Milan Milutinović. Pomimo rozpadu koalicji "Zajedno" we wrześniu 1997 roku, pozycja Miloševicia nadal była niepewna. Prezydentami Federalnej Republiki Jugosławii byli: Dobrica Ćosić (od 15 czerwca 1992 do 1 czerwca 1993), Miloš Radulović (pełniący obowiązki w dniach 1–25 czerwca 1993) i Zoran Lilić (od 25 czerwca 1993 do 25 czerwca 1997 roku). Faktyczną władzę nad cała Federalną Republiką Jugosławii sprawował jednak Slobodan Milošević.
W 1997 roku nasilił się konflikt pomiędzy Federalną Republiką Jugosławii a Kosowem. W 1997 roku Armia Wyzwolenia Kosowa (alb. "Ushtria Çlirimtare e Kosovës"; UÇK) dokonywała ataków zbrojnych na siły serbskie. W tym samym czasie wojska Jugosławii dokonywały czystek etnicznych w Kosowie. 6 lutego 1999 roku w Rambouillet pod Paryżem odbyły się rozmowy pomiędzy przedstawicielami Kosowa i rządu Federalnej Republiki Jugosławii. Podczas rozmów prowadzonych przez Grupę Kontaktową miano przedyskutować plan pokojowy, zapewniający między innymi przyznanie autonomii, a następnie niepodległości Kosowa w ciągu kilku lat. Przedstawiciele Federalnej Republiki Jugosławii odrzucili plan, określany przez nich jako zamach na suwerenność państwa. Przedstawiciele Kosowa podpisali porozumienie 23 lutego. W odpowiedzi Serbowie rozpoczęli kolejne ataki na Albańczyków. 24 marca siły NATO w ramach operacji Allied Force zaatakowały Federalną Republikę Jugosławii. Następnie Milošević wykorzystał interwencję NATO jako pretekst do zwiększenia polityki czystek etnicznych. 27 maja Milošević został oskarżony przez Międzynarodowy Trybunał Karny dla byłej Jugosławii o odpowiedzialność za zbrodnie wojenne w Kosowie. 10 czerwca dowódcy Armii Jugosłowiańskiej podpisali dokument, zobowiązujący Federalną Republikę Jugosławii do natychmiastowego wycofania swoich sił z Kosowa. Interwencja wojsk NATO chwilowo zwiększyła popularność Miloševicia. Zdaniem politologa Sebastiana Wojciechowskiego, walcząc o Kosowo, Milošević mógł umocnić swój kapitał polityczny. W wyniku zdecydowanego opowiedzenia się za serbskim Kosowem Miloševicowi udało się zjednoczyć naród serbski w obliczu wspólnego przeciwnika. Na początku 1999 roku poparcie dla Miloševicia wynosiło ok. 20%, zaś 90% Serbów opowiadało się przeciwko ustępstwom w sprawie Kosowa. Po rozpoczęciu interwencji NATO, poparcie dla Miloševicia gwałtownie wzrosło, jednak zjawisko to było krótkotrwałe.
Niekorzystny dla Federalnej Republiki Jugosławii rezultat interwencji NATO oraz ponowny wybuch hiperinflacji zmniejszyły poparcie Miloševicia. W 1999 roku w Serbii rozpoczął działalność ruch studencki Otpor, przewodzący demonstracjom przeciwko Miloševicowi. 27 lipca 2000 roku Milošević ogłosił przeprowadzenie przyspieszonych wyborów prezydenckich. Termin wyznaczono na 24 września. Partie opozycyjne wyznaczyły Vojislava Koštunicę na wspólnego kandydata. Po pierwszej turze wyborów opozycja ogłosiła zwycięstwo Koštunicy, jednak po kilku dniach komisja wyborcza orzekła, że żaden z kandydatów nie uzyskał poparcia przekraczającego 50% głosów, a w drugiej turze zmierzą się ze sobą Milošević i Koštunica. Opozycja nakazała Miloševicowi ustąpić ze stanowiska do 5 października. Wobec braku reakcji, 5 października około miliona Serbów przyjechało do stolicy w celu zajęcia budynku Skupsztiny. Następnego dnia Slobodan Milošević uznał wyniki pierwszej tury wyborów i podał się do dymisji.
Ostatnie lata życia.
31 marca 2001 roku aresztowano Slobodana Miloševicia, pod zarzutem nadużycia władzy i korupcji. 29 czerwca 2001 roku został przekazany Międzynarodowemu Trybunałowi Karnemu dla byłej Jugosławii. Miloševicia oskarżono m.in. o zbrodnie przeciwko ludzkości, zbrodnie ludobójstwa i nieprzestrzeganie konwencji wojennych podczas konfliktów zbrojnych w Chorwacji, Bośni i Hercegowinie oraz Kosowie. Łącznie postawiono mu 66 zarzutów. W czasie rozpatrywania sprawy Trybunał uznał, że nie ma wystarczających dowodów, które potwierdzają część zarzutów.
11 marca 2006 zmarł w haskim więzieniu. Oficjalną przyczyną jego śmierci podaną przez lekarzy był atak serca. Na skutek śmierci Miloševicia proces przeciwko niemu przed Trybunałem został umorzony.
24 marca 2016 Międzynarodowy Trybunał Karny dla byłej Jugosławii wydał wyrok w odrębnej sprawie przeciwko byłemu przywódcy Serbów bośniackich Radovanowi Karadžiciowi, w którym stwierdził, że w tej sprawie nie przedstawiono wystarczających dowodów, aby stwierdzić, że Slobodan Milošević "zgodził się ze wspólnym planem" w celu utworzenia terytoriów etnicznie oczyszczonych z nie-Serbów podczas wojny w Bośni w latach 1992–1995. W wyroku odnotowano "powtarzającą się krytykę i dezaprobatę Miloševicia wobec polityki i decyzji podjętych przez Karadžicia i przywódców bośniackich Serbów" oraz, w przypisie, "pozorną niezgodę między Karadžiciem a Miloševiciem, polegającą na otwartym krytykowaniu przez tego drugiego bośniackich przywódców serbskich za popełnianie zbrodni przeciwko ludzkości i czystek etnicznych i wojny dla własnych celów". Niemniej jednak sąd zauważył również, że "Milošević udzielał pomocy w postaci personelu, zaopatrzenia i broni bośniackim Serbom podczas konfliktu".
Życie prywatne.
Żoną Slobodana Miloševicia była Mirjana Marković, serbska socjolog z Uniwersytetu w Belgradzie.

</doc>
<doc id="90550" url="https://pl.wikipedia.org/wiki?curid=90550" title="Slobodan Miloszewicz">
Slobodan Miloszewicz



</doc>
<doc id="90551" url="https://pl.wikipedia.org/wiki?curid=90551" title="Rudawiec (szczyt)">
Rudawiec (szczyt)

Rudawiec (czes. "Polská hora" lub "Červené Bahno", niem. "Rote Sümpfe", inne nazwy: "Bieleń", "Ruda Paprotnia", "Rude Bagna", 1106,41 m n.p.m.) – trzeci co do wysokości szczyt Gór Bialskich. Według regionalizacji fizycznogeograficznej Polski J. Kondrackiego znajduje się w Górach Złotych (332.61).
Wyższa od niego jest Travna hora (1121 m n.p.m.), a po polskiej stronie granicy jej drugorzędny wierzchołek – Postawna (1117 m n.p.m.) oraz Brusek. Jednak przez żaden z wymienionych wierzchołków nie prowadzi znakowany szlak turystyczny (pomiędzy nimi przebiega granica państwa), dlatego też na liście Korony Gór Polski znalazł się Rudawiec, stając się w ten sposób reprezentantem małych Gór Bialskich. Rudawiec położony jest w grzbiecie granicznym w południowej części gór.
Rudawiec jest kulminacją rozległego, silnie urzeźbionego masywu i stanowi zwornik trzech grzbietów: pasma Rudych Krzyży (1053 m n.p.m.) od południowego zachodu, grzbietu Iwinki (1076 m n.p.m.) od południowego wschodu oraz krótkiego grzbietu Białej Kopy (1033 m n.p.m.) od północy.
Masyw Rudawca wydzielają: dolina potoku Bielawka od zachodu i północy, dolina Czarnego Potoku od północnego wschodu i od południa głęboka dolina Kunčického potoka, położona po czeskiej stronie Gór Bialskich. Położony na europejskim dziale wodnym masyw zbudowany jest w całości z łupków metamorficznych i gnejsów gierałtowskich i porośnięty w większości przez lasy regla dolnego, a w partiach szczytowych rzadkim lasem regla górnego. Północne i wschodnie zbocza góry porasta Puszcza Jaworowa, której najbardziej cenne fragmenty objęte są ochroną jako rezerwat przyrody Puszcza Śnieżnej Białki.
Turystyka.
Przez Rudawiec prowadzi szlak turystyczny z Bielic przez przełęcz Płoszczynę na Śnieżnik, w większości prowadzący granicą polsko-czeską.
Północnym zboczem Rudawca prowadzi droga do Przełęczy Suchej, będąca przedłużeniem Duktu nad Spławami, trawersującego wschodnie zbocze góry.

</doc>
<doc id="90552" url="https://pl.wikipedia.org/wiki?curid=90552" title="Martwy lód">
Martwy lód



</doc>
<doc id="90553" url="https://pl.wikipedia.org/wiki?curid=90553" title="Gwyn ap Nudd">
Gwyn ap Nudd

Gwyn ap Nudd – w mitologii walijskiej, bóg krainy Annwn (zaświatów, wym. "Annun"). We wczesnowalijskim poemacie był on również bogiem wojny i eskortował dusze zmarłych do Annwn. Porwał dziewicę o imieniu Creiddylad po tym, jak uciekła ona z Gwythrem ap Greidawl, który od dawna był rywalem Gwynna. Wojna pomiędzy nimi rozpoczęła się 1 maja i uosabiała walkę lata z zimą.
Inne imiona: Gwyn, Gwayn, Gwynn

</doc>
<doc id="90554" url="https://pl.wikipedia.org/wiki?curid=90554" title="Gwynn">
Gwynn

Gwynn – jednostka osadnicza w Stanach Zjednoczonych, w stanie Wirginia, w hrabstwie Mathews.

</doc>
<doc id="90557" url="https://pl.wikipedia.org/wiki?curid=90557" title="Przecieraki">
Przecieraki



</doc>
<doc id="90558" url="https://pl.wikipedia.org/wiki?curid=90558" title="Cwn Annwn">
Cwn Annwn

Cwn Annwn (wym. "Kun Annun", "ogary z Annwn") -- w mitologii brytańskiej były białymi, czerwonouchymi ogarami-duchami z Annwn, czyli krainy zmarłych. Były związane z Dzikim Łowem, a kierował nimi albo Arawn, albo Gwynn ap Nudd.
Na terenie Walii, kojarzono je z wędrownymi gęsiami. Według podań, ogary wyruszały na łów w określone noce, takie jak wigilie: św. Jana, św. Marcina, św. Michała Archanioła, Wszystkich Świętych, Bożego Narodzenia, Nowego Roku, Świętej Agnieszki, Świętego Dawida i Wielkiego Piątku; lub też, po prostu jesienią i zimą. Niektórzy mówili, iż Arawn poluje wyłącznie w okresie między Bożym Narodzeniem a Trzech Króli.
Arawnowi i psom towarzyszy czasem przeraźliwa wiedźma o imieniu Mallt-y-Nos, czyli "Matylda Nocy" (ang. "Matilda of the Night").
Inne nazwy: Cwn Mamau ("ogary matek"), Ogary Gabriela (Anglia, ang. "Gabriel Hounds"), Ratchets (Anglia), Yell Hounds (Wyspa Man).

</doc>
<doc id="90560" url="https://pl.wikipedia.org/wiki?curid=90560" title="Mallt-y-Nos">
Mallt-y-Nos

Mallt-y-Nos ("Matylda Nocy", ang. "Matilda of the Night") – w mitologii celtyckiej, jędza wyruszająca na Dziki Łów razem z Arawnem i jego ogarami. Razem pędzili potępione dusze do Annwn. Mallt-y-Nos, wrzeszcząc i lamentując, prowadzi naprzód psy, o których niektórzy mówią, że są z natury złe i złośliwe.
Niektórzy mówią, iż była ona piękną, lecz bezbożną normańską kobietą, która tak bardzo kochała łowy, iż powiedziała "jeśli w niebie ich nie ma, to ja nie chcę tam iść!". Mówią, iż żałuje ona tego życzenia, płacząc z żalu na wiecznych łowach na nocnym niebie, które nie sprawiają jej żadnej radości.

</doc>
<doc id="90563" url="https://pl.wikipedia.org/wiki?curid=90563" title="Jaskrowate">
Jaskrowate

Jaskrowate ("Ranunculaceae" Juss.) – rodzina roślin należąca do rzędu jaskrowców ("Ranunculales"). Liczy ok. 60 rodzajów i ok. 2,5 tysiąca gatunków (w Polsce ok. 75 gatunków). Występują one głównie w klimacie umiarkowanym i chłodnym na półkuli północnej, często w górach, stosunkowo rzadko w strefie równikowej.
Liczne gatunki jaskrowatych zawierają silnie trujące substancje – glikozydy i alkaloidy. Ich kwiaty zapylane są głównie przez owady, należą tu także rośliny wiatropylne i zapylane przez kolibry.
Wiele gatunków wykorzystywanych jest jako rośliny lecznicze, do przykładów o szerokim spektrum zastosowań należy gorzknik "Hydrastis". Mimo toksycznych właściwości często uprawiane są jako ozdobne, zwłaszcza rośliny z rodzajów: tojad "Aconitum", czerniec "Actaea", miłek "Adonis", zawilec "Anemone", orlik "Aquilegia", powojnik "Clematis", ostróżka "Delphinium", czarnuszka "Nigella", rutewka "Thalictrum" i pełnik "Trollius". Kulinarne zastosowanie ma czarnuszka siewna "Nigella sativa", której nasiona stosowane są jako przyprawa (w większej ilości są trujące).
Rozmieszczenie geograficzne.
Jaskrowate występują głównie w klimacie umiarkowanym i chłodnym na półkuli północnej, często w obszarach górskich ("Ranunculus lobatus" jest najwyżej zarejestrowaną rośliną naczyniową – znaleziony został na wysokości 7756 m n.p.m. w Himalajach), ale zasięg ogólny obejmuje wszystkie obszary lądowe z wyjątkiem pustynnych obszarów północnej Afryki i Australii oraz Antarktydy. Największe zróżnicowanie gatunkowe rodziny występuje we wschodniej Azji, gdzie obecne są 44 rodzaje, przy stosunkowo ubogiej reprezentacji rodziny w tropikach. Rodzaje powojnik "Clematis" i jaskier "Ranunculus" należą do najszerzej rozprzestrzenionych na świecie. Rozprzestrzenione na półkuli północnej i południowej są poza tym rodzaje: zawilec "Anemone", knieć "Caltha", mysiurek "Myosurus". Tylko na półkuli południowej występują rodzaje: "Knowltonia" i "Peltocalathos" w południowej Afryce, "Aphanostemma", "Barneoudia", "Callianthemoides" i "Hamadryas" w Ameryce Południowej. Tylko w strefie międzyzwrotnikowej obecne są rodzaje: "Naravelia" w tropikalnej Azji, "Krapfia", "Laccopetalum" i "Oreithales" w Ameryce Południowej, przy czym większość z nich rośnie tam w górach (do wyjątków występujących w klimacie równikowym należy "Naravelia" i nieliczne gatunki rodzajów "Clematis" i "Ranunculus"). W Europie obecne są 24 rodzaje (żaden nie jest endemiczny dla kontynentu). 
We florze Polski obecnych jest ok. 75 gatunków z tej rodziny. Należą one do następujących rodzajów:
Systematyka.
Ostatni wspólny przodek współczesnych jaskrowatych występował na Ziemi ok. 50 milionów lat temu, ale kopalne ślady roślin z tej rodziny znajdowane są z dawniejszych czasów. Skamieniałość "Paleoactaea" przypominająca czerńca znaleziona została w skałach paleoceńskich sprzed 58 milionów lat, a "Eocaltha" podobny do knieci odkryty został w Meksyku w skałach kredowych sprzed 77 milionów lat. Najciekawsze znalezisko odkryto w Chinach, gdzie w skałach z wczesnej kredy aż sprzed 125-122 milionów lat odkryto "Leefructus", także klasyfikowany jako reprezentujący tę rodzinę.
Rodzina jaskrowatych należy do rzędu jaskrowców ("Ranunculales"), kladu dwuliściennych właściwych (eudicots). Jaskrowate są grupą siostrzaną dla rodziny berberysowatych.
W obrębie rodziny wyróżnia się pięć podrodzin, przy czym część z nich uznawana była w różnych systemach za odrębne rodziny (np. w systemie Reveala i Takhtajana z końca XX wieku). Relacje filogenetyczne według APweb: 
Badania molekularne przyniosły znaczne zmiany w klasyfikacji jaskrowatych na poziomie rodzajów, przy czym zamieszanie w systematyce nie dało wciąż stabilnej klasyfikacji. Przykładem może być rodzaj "Anemone", który rozszerzono włączając tu m.in. rodzaje "Hepatica", "Pulsatilla", "Knowltonia" i in., po czym zakwestionowano poprawność badania ze względu na niewłaściwą grupę zewnętrzną i rodzaje te wyodrębniono ponownie, zmieniając ich zakres (np. "Knowltonia") lub dodatkowo dzieląc (np. "Anemone"). Liczne rodzaje (m.in. "Myosurus", "Ficaria", "Coptidium", "Ceratocephala") tworzą klad wspólnie z "Ranunculus" i bywają scalane z tym rodzajem. "Cimicifuga" i "Souliea" są zagnieżdżone w "Actaea", a "Consolida" w "Delphinium".
Podział systematyczny według GRIN
Rodzina zaliczana była do rzędu jaskrowców "Ranunculales", nadrzędu "Ranunculanae", podklasy "Ranunculidae" w klasie "Magnoliopsida". Do rzędu poza jaskrowatymi należała także wyodrębniana, monotypowa rodzina "Hydrastidaceae" z rodzajem "Hydrastis".

</doc>
<doc id="90565" url="https://pl.wikipedia.org/wiki?curid=90565" title="Orlica (góra)">
Orlica (góra)

Orlica (niem. "Hohe Menze" lub "Hohe Mense", czes. "Vrchmezí", 1084 m n.p.m.) – najwyższy szczyt polskiej części Gór Orlickich i Sudetów Środkowych. Leży na europejskim dziale wodnym pomiędzy zlewiskami Morza Bałtyckiego i Morza Północnego. Orlica jest szczytem granicznym, jednak wierzchołek góry leży po stronie czeskiej. Granica przebiega około dwadzieścia pięć metrów na wschód od szczytu, na wysokości 1080 m.
Rys historyczny.
Dawniej nazywana była Międzywierchem, co przypomina nazwę czeską, ale oznacza coś innego. "Międzywierch", to po czesku "Mezivrch", natomiast czeski "Vrchmezí", to po polsku "Wierch Graniczny", "Wierch Miedzowy".
Orlica zbudowana jest z łupków łyszczykowych z wkładkami wapieni krystalicznych należących do metamorfiku bystrzycko-orlickiego.
W 1779 wzniesiono tu pierwszą platformę widokową. Wkrótce potem zbudowano drogę z Dusznik-Zdroju do Zieleńca, zwaną "Drogą ku Szczęściu", która przyczyniła się do znacznego wzrostu liczby osób zdobywających szczyt. Przed 1945 na Orlicy znajdował się uczęszczany punkt widokowy z rozległą panoramą na czeską stronę Gór Orlickich, pod szczytem stało całoroczne schronisko "Hohe Mense-Baude" i wieża widokowa. Schronisko to było zbudowane i prowadzone przez Heinricha Rübartscha (1852–1930), który był pionierem turystyki górskiej i narciarstwa w Sudetach i zostawił pierwsze ślady nart w Górach Orlickich. Po II wojnie światowej schronisko nie podjęło działalności, wkrótce spalone, popadło w ruinę. Pozostały po nim jedynie nikłe ślady podmurowań. Oprócz tego schroniska w okolicy znajdowało się jeszcze kilka innych, ale wszystkie zakończyły swoją działalność po 1945.
21 września 2012 na szczycie odsłonięto pomnik upamiętniający pobyt na wierzchołku Johna Quincy Adamsa - późniejszego prezydenta USA (w 1800), cesarza Józefa II (w 1779) oraz Fryderyka Chopina (w 1826).
Orlica należy do Korony Gór Polski i do Korony Sudetów Polskich. Najbliższa miejscowość: Zieleniec (dzielnica Dusznik-Zdroju).
W marcu 2017 burmistrz Dusznik-Zdroju ogłosił plan budowy wieży widokowej. Budowla ma mieć wysokość 25,5 m.
Turystyka.
Przez szczyt góry prowadzi szlak turystyczny:

</doc>
<doc id="90568" url="https://pl.wikipedia.org/wiki?curid=90568" title="Kasztan">
Kasztan

Kasztan ("Castanea") – rodzaj roślin z rodziny bukowatych ("Fagaceae"). Obejmuje 8 gatunków. W Europie dziko występuje tylko kasztan jadalny ("C. sativa"), w Ameryce Północnej – kasztan amerykański ("C. dentata"), a pozostałe gatunki kasztanów rosną w Japonii i Chinach. W Polsce uprawiany i dziczejący jest kasztan jadalny "C. sativa" (jest zadomowionym antropofitem). 
Kasztany występują w różnych lasach, często na obszarach górskich i w górskich dolinach, czasem odgrywając w nich istotną rolę jako gatunki dominujące (tak było też z kasztanem amerykańskim do lat 30. XX wieku, kiedy został niemal wyeliminowany przez zawleczonego z Azji grzyba "Cryphonectria parasitica").
Owoce kasztana jadalnego są jadalne i cenione jako takie co najmniej od czasów rzymskich (przez Rzymian gatunek rozprzestrzeniony został w zachodniej i północno-zachodniej Europie). Jadalne są także owoce kasztana japońskiego, chińskiego i amerykańskiego. Kasztany dostarczają także cenionego drewna – łatwego do obróbki, a bardzo trwałego. Kwiatostany kasztana chińskiego wykorzystywane były jako knoty do lamp.
Systematyka.
Rodzaj z rodziny bukowate z rzędu bukowców. W obrębie rodziny zaliczany do podrodziny "Quercoideae", w której najbliżej spokrewniony jest z rodzajami "Quercus" i "Castanopsis".
W potocznym języku polskim kasztan to określenie nasion i drzew kasztanowca ("Aesculus"), należącego do rzędu mydleńcowatych.

</doc>
<doc id="90570" url="https://pl.wikipedia.org/wiki?curid=90570" title="Ciasto francuskie">
Ciasto francuskie

Ciasto francuskie (fr. "pâte feuilletée", ewentualnie "feuilletage") – rodzaj ciasta o specyficznej, warstwowej strukturze w postaci cieniutkich listków. Owa właściwość występuje dzięki dużej zawartości tłuszczu, umiejętnemu wałkowaniu i pieczeniu w wysokiej temperaturze.
Przyrządzanie.
Ciasto francuskie otrzymuje się przez połączenie dwóch rodzajów ciast. Ciasto podstawowe, tzw. „grunt”, przygotowuje się z mąki pszennej, jaj, soli i kwasu organicznego (octu lub kwasku cytrynowego). Drugim rodzajem ciasta jest ciasto maślane, złożone z masła z niewielkim dodatkiem mąki.
Ciasto maślane należy ułożyć na cieście podstawowym tak, aby złożyć całość w kopertę. Całość rozwałkowuje się na grubość mniej więcej 2 cm, następnie składa na 4 warstwy i odstawia do schłodzenia. Rozwałkowywanie i składanie należy powtórzyć co najmniej 4 razy – nie więcej niż 6. Wałkowanie ciasta musi być przerywane chłodzeniem, gdyż ono właśnie powoduje zestalanie się tłuszczu w cieście.
Ciasto francuskie należy piec w dość gorącym piekarniku – w temperaturze ok. 200 °C.
Historia.
Podobne ciasto, choć wyrabiane z oliwą, znane było już w starożytnej Grecji i Rzymie. Także na Bliskim Wschodzie istnieją podobne wyroby cukierniczne (np. baklawa). Niewykluczone, że we Francji ciasto francuskie znane było już w średniowieczu, choć pierwszy dokładny przepis na "pâte feuilletée" pojawił się w książce kucharskiej wydanej ok. 1650 roku.
W Polsce ciasto francuskie znane jest co najmniej od XVIII wieku, wspomina o nim Jędrzej Kitowicz w "Opisie obyczajów za panowania Augusta III". Na Kaszubach kultywowana jest legenda, zgodnie z którą miejscowe ciasto, zwane listkowym, zostało upowszechnione w skali światowej przez Francuzów wizytujących Gdańsk pod wodzą Napoleona Bonaparte w roku 1807.
Potrawy z ciastem francuskim.
Z rozwałkowanego ciasta francuskiego można wykrawać prostokąty, wykładać na nie dodatki słodkie lub wytrawne, a następnie zawijać, skręcać itd. Tego typu wyroby słodkie to: grzebienie (nadziewane, składane na pół, wyginane w kształt podkowy i nacinane w charakterystyczny sposób), koperty (nadziewane masą makową lub serową, składane w formie koperty), rożki (nadziewane jabłkami, składane w formie trójkąta), "croissanty". Wyroby słone tak przygotowywane: diablotki (zwijane na kształt śruby), paszteciki (np. "vol-au-vent").
Inne ciastka: „języki” (owalne, karbowane ciasteczka) i „krawaty” (ciastka w kształcie muszek), napoleonki (przekładane kremem), rurki z kremem. Słodkie lub wytrawne wypieki pieczone w formach: tartaletki i tarty.
Według tradycji kaszubskiej podawane jako uzupełnienie krelki – odpowiednie proporcje śledzi solonych i suszonych grzybów, uzupełnione cebulą i pieprzem, są oprawiane ziemniakami, a następnie ciastem. Tak przygotowane piec w temperaturze ok. 180 °C. Podawać z sosem czosnkowym i śmietaną.
Rekomendacje dietetyczne.
Ciasto niezalecane w diecie wątrobowej – przy schorzeniach wątroby, trzustki, pęcherzyka żółciowego i dróg żółciowych.

</doc>
<doc id="90572" url="https://pl.wikipedia.org/wiki?curid=90572" title="Dziki Łów">
Dziki Łów

Dziki Łów, także Dzikie Łowy, Dziki Gon, Dzikie Polowanie, Dzikie Zastępy – motyw mityczny rozpowszechniony w północnej, zachodniej i środkowej Europie wywodzący się z religii Germanów, Celtów, także Słowian
Opis motywu.
Dziki Łów to szybki przelot gromady duchów, demonów, czarownic lub innych demonicznych stworów, któremu towarzyszą gromy, pioruny lub różnego rodzaju kataklizmy na ziemi. Gromada porusza się w powietrzu, kierowana przez przywódcę, którym może być wódz, bóg, demon lub inna istota, często używając mioteł, kijów, demonów lub innych wierzchowców.
W Skandynawii na czele Dzikich Łowów stawał zwykle bóg Odyn dosiadający swego ośmionożnego rumaka Sleipnira, ale mogła to być też bogini Freja. Dziki Łów mogła prowadzić również bogini Lusse. Wierzono, że w najdłuższą noc roku lub w czasie zimowych burz przewodzi ona hordzie wilków lub upiorów poruszającej się po niebie
W Anglii upiorom przewodził Hern lub . Prowadzić Dziki Łów mogły również postacie legendarne lub historyczne, takie jak: król Artur, św. Guthlac (683–714), Hereward (zmarł ok. 1070) czy pirat Francis Drake.
W Niemczech na czele Dzikiego Łowu stał bóg Wodan lub bogini Holda. Mogli to też być ludzie – możnowładcy skazani na to za karę (np. za nieposzanowanie dnia świętego).
Dzikie Łowy miały mieć miejsce w okresie od Bożego Narodzenia do Święta Trzech Króli, a także w okresie przed Wielkanocą (czas świętowania początku wiosny).
Pojawienie się Dzikiego Łowu uważano za przepowiednię katastrofy, np. wojny czy klęski głodu. Mógł również zwiastować śmierć tego, kto go ujrzał. Śmiertelnicy, którzy przecięli trasę Łowu lub nią podążali, mogli zostać porwani i zabrani do krainy zmarłych.
Występowanie motywu w mitologii.
Motyw Dzikiego Łowu jest szczególnie często spotykany na terenie Niemiec. popularny jest również w Wielkiej Brytanii i krajach skandynawskich. Spotyka się go również we Francji, północnych Włoszech, Hiszpanii a także w krajach słowiańskich.
Występowanie motywu w kulturze.
Literatura.
Dziki Łów pojawia się:
Gry komputerowe.
Motyw "Dzikiego Gonu" pojawia się w uniwersum League of Legends, związaną z nim lokacją są "Wyspy Cienia" i postacie takie jak Hecarim, Karthus, Viego, Thresh.
Motyw Dzikiego Gonu pojawia się w trzeciej odsłonie gry Wiedźmin, , stworzonej przez CD Projekt Red.

</doc>
<doc id="90574" url="https://pl.wikipedia.org/wiki?curid=90574" title="Kasztan jadalny">
Kasztan jadalny

Kasztan jadalny ("Castanea sativa" Mill.) – gatunek rośliny z rodziny bukowatych ("Fagaceae").
Rozmieszczenie geograficzne.
Kiedyś gatunek występujący tylko na południe od Alp, rozpowszechniony przez Rzymian w Europie Zachodniej i Słowacji. Obecnie rozpowszechniony w basenie Morza Śródziemnego, Azji Mniejszej i na Kaukazie.
W Polsce kasztan jadalny rośnie głównie na Pomorzu Zachodnim i Dolnym Śląsku. Lokalnie występować mogą populacje zadomowione, znajdujące się poza uprawą. Gatunek ma status zadomowionego antropofita (kenofita).
Zastosowanie.
Świeże kasztany jadane są na surowo, wyschnięte spożywane są po upieczeniu oraz konserwowane jako kompoty. Na Węgrzech i Słowacji przetarta masa kasztanowa (węg. "gesztenye püré", słow. "gaštanové pyré"), świeża albo mrożona, przeznaczona jest do bezpośredniego spożycia lub używana jako dodatek do wyrobów cukierniczych (wypieków, deserów), mięs. W Niemczech jada się chętnie zupę kasztanową.
Obecność w kulturze i symbolice.
Kasztan jadalny symbolizuje mądrą przezorność.

</doc>
<doc id="90575" url="https://pl.wikipedia.org/wiki?curid=90575" title="CAcert">
CAcert

CAcert jest urzędem certyfikacji, który oferuje certyfikaty X.509 dla użytkowników i serwerów oraz zaufane podpisy PGP za darmo. 
W celu sprawdzenia tożsamości, zamiast kosztownego procesu używanego przez inne urzędy certyfikacji, wykorzystuje sieć zaufania.
Użytkownik CAcert może otrzymać zaufany certyfikat, jeśli jego tożsamość zostanie bezpośrednio zweryfikowana przez odpowiednią liczbę uprawnionych do tego innych użytkowników. 

</doc>
<doc id="90576" url="https://pl.wikipedia.org/wiki?curid=90576" title="Marszałek Sejmu Rzeczypospolitej Polskiej">
Marszałek Sejmu Rzeczypospolitej Polskiej

Marszałek Sejmu – w Polsce poseł, będący najwyższym przedstawicielem izby niższej (Sejmu) polskiego parlamentu, stoi na straży praw i godności Sejmu Rzeczypospolitej Polskiej i kieruje jego pracami.
Wybór.
Wybierany jest spośród posłów na pierwszym posiedzeniu Sejmu. Po złożeniu przez posłów ślubowania marszałek senior przeprowadza wybór marszałka Sejmu. Kandydaturę zgłosić może grupa 15 posłów, a wyboru dokonuje się większością bezwzględną w głosowaniu imiennym. Jeżeli żaden z kandydatów nie uzyska wymaganej większości, wówczas przeprowadza się kolejną turę głosowania, skreślając z listy kandydatów tego, który otrzymał najmniejszą liczbę głosów. Po wyborze marszałka dokonuje się wyboru jego zastępców – wicemarszałków.
W przypadku śmierci albo rezygnacji z funkcji marszałka Sejmu jego obowiązki wynikające z regulaminu Sejmu sprawuje najstarszy wiekiem wicemarszałek Sejmu aż do chwili wyboru nowego marszałka.
Obowiązki.
Marszałek Sejmu tymczasowo, do czasu wyboru nowego Prezydenta Rzeczypospolitej, wykonuje obowiązki Prezydenta Rzeczypospolitej (w razie braku możliwości podjęcia przez niego obowiązków przechodzą one na ręce Marszałka Senatu),
Odwołanie.
Marszałek Sejmu może zostać odwołany na wniosek złożony przez co najmniej 46 posłów, w którym zostanie imiennie wskazany kandydat na jego następcę. Głosowanie odbywa się bezwzględną większością głosów w obecności co najmniej połowy ustawowej liczby posłów i jest przeprowadzane w jednym głosowaniu. Jeżeli zostanie złożony więcej niż jeden wniosek o odwołanie, są one rozpatrywane łącznie, jednak poddanie ich pod głosowanie następuje oddzielnie według kolejności złożenia. W przypadku przyjęcia jednego z wniosków, pozostałe nie podlegają głosowaniu. Rozpatrzenie wniosku i poddanie go pod głosowanie następuje na najbliższym posiedzeniu Sejmu przypadającym po upływie 7 dni od dnia jego złożenia, nie później jednak niż w terminie 45 dni od dnia złożenia wniosku.
Marszałek i wicemarszałkowie IX kadencji.
Marszałek:
Wicemarszałkowie:

</doc>
<doc id="90578" url="https://pl.wikipedia.org/wiki?curid=90578" title="Ciasto kruche">
Ciasto kruche

Ciasto kruche – rodzaj słodkiego lub wytrawnego ciasta o kruchej strukturze. Odmianą ciasta kruchego jest ciasto półkruche.
Skład.
Podstawowe składniki na ciasto kruche są trzy: mąka, tłuszcze stałe i jaja.
Mąka: aby ciasto było jak najbardziej plastyczne mąka powinna charakteryzować się słabym lub średnim jakościowo glutenem. Doświadczeni cukiernicy zwracają też uwagę, że do wypieku ciast kruchych najlepsza jest mąka krupczatka.
Tłuszcze: masło, margaryna, masło z margaryną lub masło ze smalcem. Ciasto kruche swą kruchą strukturę zawdzięcza dużej zawartości tłuszczu. Zawartość tłuszczu w stosunku do mąki wynosi typowo od 40% do 66%. Nie powinna przekraczać 80–90%.
Jaja: głównie żółtka (surowe lub gotowane), ponieważ białko zmniejsza kruchość ciasta. Dodanie do ciasta surowych żółtek jaj zwiększa jego „plastyczność”, zaś dodanie żółtek ugotowanych wpływa na jego większą kruchość.
Przygotowując wyroby słodkie, do ciasta kruchego dodaje się także cukier – przeważnie puder, w ilości nie większej niż 33% masy mąki. Należy pamiętać, by do ciasta kruchego nie dodawać cukru-kryształu, gdyż tego rodzaju ciasto nie ma takiej wilgotności, by cukier dobrze się rozpuścił – efektem czego może być jego niepożądane skarmelizowanie się w czasie pieczenia. W przypadku zastosowania proporcji wagowych mąka:tłuszcz:cukier 3:2:1 ciasto nie wymaga dodatku chemicznych środków spulchniających.
Przygotowując ciasto wytrawne należy dodać od niego sól: w ilości od 1% do 2% masy mąki.
Ciasto półkruche oprócz wymienionych wyżej podstawowych składników (mąka, tłuszcz, jaja) wymaga zastosowania chemicznych środków spulchniających oraz śmietany lub mleka. Stosunek zawartości tłuszczu do mąki wynosi od 12% do 35%. Do tego typu ciasta stosuje się jaja całe oraz odpowiednią ilość żółtek.
Wyrabianie i pieczenie.
W celu uzyskania właściwej struktury ciasta istotne jest przesianie mąki. W przypadku ciasta półkruchego proszek do pieczenia należy wymieszać z mąką. Po połączeniu mąki i cukru pudru dodaje się schłodzony tłuszcz poprzez siekanie nożem do uzyskania cząstek wielkości ziaren grochu. Następnie dodaje się żółtka i śmietanę. Żółtka ugotowane na twardo należy uprzednio przetrzeć przez sitko.
Należy unikać kontaktu ciasta z ciepłymi dłońmi, ponieważ podwyższa to jego temperaturę. To prowadzi do zwiększonego użycia mąki, ponieważ łączy się ona z wodą zawartą w tłuszczu. „Przerobione” ciasto kruche nie jest delikatne, jest twarde.
Po wyrobieniu ciasto należy schłodzić (ok. 20–30 minut, na środkowych półkach lodówki), a potem rozwałkować na pożądany kształt i wielkość (odpowiednio do wymiarów formy do pieczenia).
Ciasto kruche piecze się w piekarniku nagrzanym do temp. 200 °C, rzadziej 220 °C, przez okres 15 do 30 minut. Pieczenie w niższej temperaturze (i, co z tego wynika, w dłuższym czasie) powoduje „wytapianie się” tłuszczu z ciasta, co pogarsza jego jakość.
Ciastko półkruche należy jednak piec wpierw w 180 °C, a gdy wyrośnie zwiększyć temperaturę do 200 °C. Jest to podyktowane obecnością środków spulchniających.
Zastosowanie.
Z ciasta kruchego słonego wytwarza się paluszki, paszteciki, kulebiaki, słone tarty i tartaletki. Z ciasta kruchego słodkiego wyrabia się drobne ciastka, babeczki korpusowe, babeczki nadziewane, słodkie tarty i tartaletki, rogaliki, spody do ciast owocowych (np. szarlotek), makowców, serników i mazurków, blaty na torty kruche. Z ciasta półkruchego przyrządza się ponadto ciasta zawijane (rolady i ślimaki).

</doc>
<doc id="90581" url="https://pl.wikipedia.org/wiki?curid=90581" title="Carman">
Carman

Carman – w mitologii celtyckiej, bogini złej magii. Miała trzech synów o imionach: Dub ("ciemność"), Dother ("zło") i Dian ("przemoc"), którzy plądrowali Irlandię. 
Tuatha de Danaan toczyli przeciw niej i jej synom wojnę. Potężna czarodziejka Bechuille zdołała w końcu ją pokonać. Synów Carman zabito, a ją samą spętano łańcuchami; umarła w końcu z rozpaczy.
Do XI w. co trzy lata, w dniu 1 sierpnia na cześć Carman obchodzono w okolicach Wexford święto "Oenach Carmain".

</doc>
<doc id="90583" url="https://pl.wikipedia.org/wiki?curid=90583" title="Urząd certyfikacji">
Urząd certyfikacji

Urząd certyfikacji, centrum certyfikacji, CA () – podmiot, który wystawia certyfikaty cyfrowe. Certyfikat potwierdza własność klucza publicznego poprzez wskazanie podmiotu certyfikatu. Pozwala to innym powołującym się stronom polegać na podpisach lub zapewnieniach złożonych przez klucz prywatny odpowiadającemu kluczowi publicznemu, który jest certyfikowany. W tym modelu relacji zaufania CA jest zaufaną stroną trzecią, której zawierzają zarówno podmiot (właściciel) certyfikatu oraz strona polegająca. Urzędy certyfikacji są charakterystyczne dla wielu systemów infrastruktury klucza publicznego (PKI).
Komercyjne urzędy certyfikacji pobierają opłatę za wydanie certyfikatów, które będą automatycznie zaufane przez większość przeglądarek internetowych (Mozilla przechowuje listę co najmniej 36 zaufanych głównych urzędów certyfikacji, choć wiele komercyjnych urzędów lub ich sprzedawców może dzielić ten sam zaufany root).
Pomijając komercyjne CA, niektórzy dostawcy wydają cyfrowe certyfikaty do obrotu publicznego bez żadnych kosztów. Duże instytucje lub podmioty rządowe mogą mieć swoje własne centrum certyfikacji.
Weryfikacja domen.
Komercyjne urzędy certyfikacji, które wydają większość świadectw potwierdzanych przez klientów poprzez serwery e-mail i publiczne serwery HTTPS, zazwyczaj używają techniki zwanej weryfikacją domeny (ang. domain validation) do uwierzytelniania odbiorcy certyfikatu. Sprawdzanie poprawności domeny polega na wysłaniu e-maila zawierającego token uwierzytelniający lub link do adresu e-mail, który jest uznany za administracyjnie odpowiedzialny za domenę. To może być techniczny, kontaktowy adres e-mail wymieniony we wpisie WHOIS domeny lub administracyjny e-mail taki jak postmaster@ lub root@ domena. Teoria sprawdzania domen jest taka, że tylko potwierdzony właściciel domeny będzie w stanie czytać e-maile wysyłane do tych administracyjnych adresów.
Walidacja domen jest podatna na ataki, ponieważ posiada pewne strukturalne ograniczenia bezpieczeństwa, pozwalające włamywaczowi obserwować wiadomości dotyczące sprawdzania autentyczności domeny wysyłane przez urząd certyfikacji. Mogą to być ataki np. przeciwko protokołom DNS, TCP lub BGP – niemającym zabezpieczeń kryptograficznych TLS/SSL. Takie włamania są możliwe zarówno w sieci w pobliżu urzędu, jak i blisko samej domeny ofiary.
Niektóre ośrodki certyfikacji oferują rozszerzoną walidację zaświadczeń (, w skrócie "EV") jako bardziej rygorystyczna alternatywa dla certyfikatów potwierdzających domeny. Jednym z ograniczeń EV jako rozwiązania słabości metody sprawdzania domen jest to, że napastnik może nadal uzyskać certyfikat weryfikacyjny do upatrzonej domeny i wykorzystać go podczas ataku; jeśli to nastąpiło, jedyną różnicą zauważalną dla użytkownika–ofiary będzie niebieski pasek adresu HTTPS zamiast zielonego. Niewielu użytkowników mogłoby uznać tę różnicę za oznakę trwającego ataku.
Wdrożenie metody walidacji domen także jest czasami źródłem luk w zabezpieczeniach. W jednym przypadku specjaliści od zabezpieczeń wykazali, że napastnik może uzyskać certyfikaty dla stron typu webmail, bo centrum certyfikacji było gotowe użyć adresu e-mail takiego jak SSLCertificates@example.com dla example.com, lecz nie wszystkie systemy pocztowe wykorzystujące przeglądarkę internetową zarezerwowały nazwę użytkownika „SSLCertificates” w celu ochrony przed zarejestrowaniem jej przez atakującego.
Wydanie certyfikatu.
Urząd certyfikacji wystawia certyfikaty cyfrowe, które zawierają klucz publiczny i tożsamość właściciela. Pasujący klucz prywatny nie jest udostępniany publicznie, a utrzymywany w tajemnicy przez użytkownika końcowego, który wygenerował parę kluczy. Wydane zaświadczenie jest również potwierdzeniem przez ośrodek certyfikujący, że klucz publiczny należy do osoby, organizacji, serwera lub innego podmiotu odnotowanego w certyfikacie. Obowiązkiem CA jest weryfikacja uprawnień wnioskodawcy, dzięki czemu użytkownicy i strony powołujące się na dany certyfikat mogą zaufać informacjom zawartym w wystawionym przez urząd świadectwie. Urzędy stosują do tego różne standardy i metody sprawdzające. W istocie urząd jest odpowiedzialny za powiedzenie: „Tak, ta osoba jest tym, za kogo się podaje, a my – ośrodek certyfikacji – potwierdzamy to”.
Jeżeli użytkownik ufa urzędowi certyfikacji i ma możliwość zweryfikowania podpisu wystawionego przez CA, to może też sprawdzić, czy dany klucz publiczny faktycznie należy do tego podmiotu, który jest zidentyfikowany w certyfikacie.
Jeśli działalność urzędu certyfikacji zostanie podważona, to bezpieczeństwo całego systemu zostanie utracone w stosunku do każdego użytkownika, dla którego CA potwierdzało związek pomiędzy kluczem publicznym a tożsamością.
Przykład.
Urząd certyfikacji jest organizacją, która przechowuje klucze publiczne i ich właścicieli. Kiedy przeglądarka internetowa użytkownika otrzymuje klucz publiczny ze strony www.przykładowybank.pl może skontaktować się z centrum certyfikującym, aby zapytać, czy klucz publiczny naprawdę należy do www.przykładowybank.pl. Gdy www.przykładowybank.pl używa klucza publicznego potwierdzonego przez ośrodek certyfikacji, fałszywy www.przykładowybank.pl może korzystać z tego samego klucza publicznego. Jeżeli fałszywy www.przykładowybank.pl nie zna odpowiedniego klucza prywatnego, to nie może odszyfrować odpowiedzi użytkownika.
Urzędy certyfikacji w Polsce.
Na potrzeby kwalifikowanego podpisu elektronicznego działa w Polsce szereg kwalifikowanych urzędów certyfikacji. Instytucją certyfikującą pozostałych wystawców certyfikatów jest Narodowe Centrum Certyfikacji podlegające NBP. Podlegające mu „urzędy certyfikacji” wg stanu na 2013 r. (wszystkie są podmiotami prywatnymi) to:

</doc>
<doc id="90584" url="https://pl.wikipedia.org/wiki?curid=90584" title="Jaskier">
Jaskier

Jaskier ("Ranunculus" L.) – rodzaj roślin zielnych z rodziny jaskrowatych. Rodzaj liczy według różnych baz taksonomicznych od ok. 300 do ponad 1,6 tys. w szerokim ujęciu zweryfikowanych gatunków występujących na całej kuli ziemskiej z wyjątkiem obszarów nizinnych w strefie tropikalnej i Antarktydy. W Polsce rośnie dziko 25 gatunków. Naukowa nazwa rodzaju to po łacinie zdrobniale „żabka”. Stosowana była już przez Pliniusza Starszego i jej geneza wiązana jest z podobieństwem siedlisk zajmowanych przez jaskry i żaby. Jaskry występują głównie na mokrych łąkach, na mokradłach i w wodach, także w lasach i na suchych murawach, także w górach.
Biologia.
Rośliny jednoroczne i byliny. Kwiaty zapylane są zwykle przez owady. Większość gatunków uważanych jest za rośliny trujące. Zawierają trującą protoanemoninę, która narkotycznie oddziałuje na układ nerwowy. Rozkłada się ona podczas suszenia. Rośliny mają charakterystyczny zapach i ostry smak, co ogranicza przypadki ostrych zatruć doustnych. Częste są natomiast przypadki podrażnienia skóry lub błon śluzowych układu trawiennego. Podstawowa liczba chromosomów x=7, 8.
Systematyka.
Rodzaj z plemienia "Ranunculeae" podrodziny "Ranunculoideae" i rodziny jaskrowatych "Ranunculaceae".
Klasyfikacja rodzaju jest bardzo problematyczna i w różnych ujęciach mocno odmienna, także w układzie geograficznym w zależności od preferencji taksonomów i specyfiki lokalnych flor. Rodzaj jest ujmowany wąsko lub szeroko, w tym drugim wypadku wchłaniając liczne rodzaje z plemienia. Nawet w wąskim ujęciu zaliczane są tu dawniej wyodrębniane rodzaje włosienicznik "Batrachium" (≡"Ranunculus" subgen. "Batrachium"), "Aphanostemma" i "Gampsoceras". W szerokim ujęciu zaliczane są tu gatunki z drobnych rodzajów takich jak: ziarnopłon "Ficaria", jaskierek "Ceratocephala", mysiurek "Myosurus", "Beckwithia", "Coptidium", "Krapfia".
Klasyfikacja w obrębie rodzaju też jest trudna, zwłaszcza w podrodzajach i sekcjach obejmujących kompleksy gatunków rozmnażających się bez zapłodnienia (apomiktyczne), poliploidalne, podlegające ewolucji retikularnej, cechujących się niewielką zmiennością morfologiczną i dużą plastycznością fenotypową. Dotyczy to np. podrodzaju "Auricomus" i "Batrachium", w tytułach publikacji naukowych nazywanych „nocnym koszmarem taksonomów”.

</doc>
<doc id="90585" url="https://pl.wikipedia.org/wiki?curid=90585" title="Marszałek Senatu Rzeczypospolitej Polskiej">
Marszałek Senatu Rzeczypospolitej Polskiej

Marszałek Senatu Rzeczypospolitej Polskiej – najwyższy przedstawiciel Senatu Rzeczypospolitej, stojący na straży jego praw i godności. Jest wybierany bezwzględną większością głosów na pierwszym posiedzeniu Senatu. 
Obecnie stanowisko Marszałka Senatu RP zajmuje Tomasz Grodzki (wybrany do Senatu z listy Koalicji Obywatelskiej).

</doc>
<doc id="90587" url="https://pl.wikipedia.org/wiki?curid=90587" title="Lia Fáil">
Lia Fáil

Lia Fáil (tłum.: "wielki kamień z Fáil", zwany też Coronation Stone of Tara - "kamień koronacyjny Tary" lub Stone of Destiny - "kamień przeznaczenia") – to jeden z dwóch kamieni koronacyjnych, znajdujący się na wzgórzu Tara w hrabstwie Meath, ok. 25 mil na północ od Dublina.
Drugim z nich jest tzw. kamień ze Scone, kamień niedawno usunięty ze znajdującego się w Opactwie Westminster krzesła koronacyjnego monarchów brytyjskich i zwrócony Szkocji. Według niektórych historyków oba kamienie to jeden i ten sam.
Lia Fáil według mitologii celtyckiej został przyniesiony do Irlandii przez lud Tuatha Dé Danann i złożony w Tarze. Lia Fáil uważano za kamień magiczny. Gdy prawowity król Irlandii postawił na nim swe stopy, kamień miał ryczeć z radości. Przypisywano mu również zdolność odmładzania władcy i obdarzania go długimi rządami.

</doc>
<doc id="90588" url="https://pl.wikipedia.org/wiki?curid=90588" title="Ciasto biszkoptowe">
Ciasto biszkoptowe

Ciasto biszkoptowe (biszkopt, daw. biszkokt, z łac. "bis coctus" = dwa razy gotowany) – rodzaj lekkiego ciasta przyrządzanego na bazie jaj z małym dodatkiem mąki pszennej i cukru - bez dodatku tłuszczu. W niektórych recepturach część mąki pszennej w biszkopcie jest zamieniona na mąkę ziemniaczaną. Jej dodatek obniża zawartość glutenu w cieście, co sprawia, że ma ono delikatną strukturę.
Ciasto biszkoptowe można przygotować metodą "na ciepło" lub "na zimno". W pierwszej z wymienionych, masę złożoną z jaj i cukru ubija się, ogrzewając ją na parze. Podwyższona temperatura masy jajowej (która jednak nie może przekraczać 40 stopni Celsjusza) sprawia, iż zawarty w niej cukier rozpuszcza się, a masa staje się rzadsza. Umożliwia to wtłoczenie większej ilości powietrza, które jest czynnikiem spulchniającym ciasto.
Przygotowanie ciasta biszkoptowego metodą "na zimno" wiąże się z oddzieleniem białek jaj od żółtek. 
Biszkopt stanowi zwykle podstawę tortów lub ciast z galaretką. Może występować również w postaci małych babeczek wypiekanych w niewielkich, specjalnych foremkach.
Popularną praktyką jest nasączanie biszkoptu dla nadania mu walorów smakowych. Składnik do nasączania dobierany jest na podstawie innych dodatków, tak aby pasował do konkretnej kompozycji. Zob. np. tort i tiramisu.

</doc>
<doc id="90590" url="https://pl.wikipedia.org/wiki?curid=90590" title="Fal">
Fal



</doc>
<doc id="90591" url="https://pl.wikipedia.org/wiki?curid=90591" title="Lia Fail">
Lia Fail



</doc>
<doc id="90592" url="https://pl.wikipedia.org/wiki?curid=90592" title="Scáthach">
Scáthach

Scáthach – w mitologii celtyckiej wojownicza bogini należąca do ludu Sídhe. Uczyła Cúchulainna,
m.in. sztuki walki. Miała cztery córki (wszystkie ze związku z Douglasem): Lasair, Inghean Bhuidhe, Latiaran i Uathach.
Scáthach w literaturze.
Bogini jest przedstawiona w serii książek Michaela Scotta "Sekrety Nieśmiertelnego Nicholasa Flamela" jako rudowłosa wojowniczka w ciele 17-letniej dziewczyny, mimo że akcja serii dzieje się w XXI wieku.
W serii "Gobelin" autorstwa Henry'ego H. Neffa jest mentorką i nauczycielką Maxa McDanielsa, syna Lugh i brata Cuchulainna.
Występuje też w 6 sezonie serialu American Horror Story, grana przez Lady Gagę.

</doc>
<doc id="90594" url="https://pl.wikipedia.org/wiki?curid=90594" title="Scathach">
Scathach



</doc>
<doc id="90597" url="https://pl.wikipedia.org/wiki?curid=90597" title="Iloczyn rozpuszczalności">
Iloczyn rozpuszczalności

Iloczyn rozpuszczalności – iloczyn odpowiednich potęg stężeń jonów (stężeniowy) lub aktywności jonów (termodynamiczny) znajdujących się w nasyconym roztworze elektrolitu. Ma charakter stałej równowagi dynamicznej i zależy od temperatury. W zależności od tego, czy reakcja rozpuszczania soli jest egzoenergetyczna, czy endoenergetyczna, rozpuszczalność albo maleje, albo rośnie ze wzrostem temperatury, zgodnie z regułą przekory Le Chateliera-Brauna.
Iloczyn rozpuszczalności służy do ilościowego przewidywania wpływu składu roztworu na rozpuszczalność.
Definicja.
Dla przykładowej trudno rozpuszczalnej soli MmXx ulegającej w roztworze reakcji dysocjacji elektrolitycznej według równania:
jej stężeniowy iloczyn rozpuszczalności wyraża się wzorem:
Wzór ten jest poprawny dla roztworów o niskiej sile jonowej (współczynniki aktywności jonów są bliskie jedności). W pewnych sytuacjach, jeśli reakcja tworzenia osadu zachodzi w roztworze o wysokiej sile jonowej (zawierającym jony o wysokim stężeniu molowym), należy posługiwać się aktywnościowym iloczynem rozpuszczalności, zdefiniowanym wzorem:
gdzie:
Iloczyn rozpuszczalności, jako iloczyn stężeń jonów w nasyconym roztworze elektrolitu, jest wartością stałą i charakterystyczną dla danej substancji (elektrolitu) w określonej temperaturze. Iloczyn stężeń jonów liczony według powyższego wzoru nie może przekraczać wartości iloczynu rozpuszczalności. Jeżeli iloczyn ten jest mniejszy od wartości granicznej (iloczynu rozpuszczalności), to wówczas cała sól pozostaje w roztworze (nie ma osadu). Jeżeli iloczyn stężeń jonów jest równy wartości granicznej, to mówi się, że roztwór jest nasycony (może, ale nie musi być w kontakcie z osadem). Przekroczenie wartości granicznej iloczynu powoduje strącanie osadu na skutek spontanicznej krystalizacji.
Czasami możliwe jest jednak przekroczenie wartości granicznej iloczynu rozpuszczalności. Sytuacja taka jest możliwa, gdy:
Rozpuszczalność soli.
Proste przekształcenie wzoru na iloczyn rozpuszczalności prowadzi do wzoru określającego rozpuszczalność danej soli w czystej wodzie:
gdzie: formula_9 – maksymalne stężenie molowe soli.
Rozpuszczalność w roztworze zawierającym inne sole zależy od natury obecnych jonów i cząsteczek.
Jeżeli do roztworu wprowadzimy jony wspólne z daną solą, wówczas rozpuszczalność tej soli ulegnie zmniejszeniu, zgodnie z równaniami:
Skąd otrzymamy zależność:
gdzie:
Gdy stężenia jonów wspólnych zbliżają się do stężenia granicznego, dla całej soli równania na rozpuszczalność upraszczają się do postaci:
Kompleksowanie.
Dość częstym zjawiskiem jest tworzenie przez daną parę jonową nie tylko trudno rozpuszczalnych soli, ale i łatwo rozpuszczalnych kompleksów. W takiej sytuacji niewielki dodatek jonu wspólnego spowoduje spadek rozpuszczalności, ale zwiększenie stężenia jonu wspólnego doprowadzi do powstawania kompleksu i w rezultacie sumarycznego zwiększenia ilości rozpuszczonego metalu, pomimo tego, że stężenie wolnego jonu metalu będzie mniejsze. Typowe przykłady to np. kompleksy chlorkowe i jodkowe Ag i Pb (sole są trudno rozpuszczalne).
Efekt solny.
Jeżeli w roztworze znajdzie się duże stężenie soli obojętnych (niemających jonów wspólnych z daną solą trudno rozpuszczalną) wówczas na skutek zmiany (zmniejszenia) współczynników aktywności, stężeniowy iloczyn rozpuszczalności wzrośnie, mimo że iloczyn termodynamiczny pozostanie stały. W wyniku tego wzrośnie także rozpuszczalność soli. Zależność tę odzwierciedla analiza rozpuszczalności (R) trudno rozpuszczalnego związku MX:
W przypadku zwiększenia się siły jonowej (mocy jonowej) roztworu, współczynniki aktywności przyjmują wartości mniejsze od jedności, a więc należy je uwzględnić w obliczeniach.
Hydroliza osadów.
Jony, na które dysocjuje w roztworze nasyconym trudno rozpuszczalny związek, reagują z wodą z utworzeniem cząsteczek słabo zdysocjowanych zasad lub kwasów. W efekcie stężenie tych jonów maleje i roztwór staje się nienasycony. Zgodnie z definicją iloczynu rozpuszczalności, część osadu musi ulec rozpuszczeniu. Przykładem może być osad fosforanu amonu i magnezu, którego hydrolizę cofa się dodając w nadmiarze roztworu amoniaku.
Wpływ jonów oksoniowych.
Jony oksoniowe, , zwiększają rozpuszczalność trudno rozpuszczalnych wodorotlenków oraz soli słabych kwasów. W pierwszym przypadku dodanie do roztworu mocnego kwasu powoduje obniżenie stężenia jonów OH−, a co za tym idzie, zwiększenie stężenia jonów metalu w roztworze. Konsekwencją tego jest wzrost rozpuszczalności osadu wodorotlenku jako całości.
W przypadku soli słabych kwasów wprowadzone do roztworu jony oksoniowe wiążą aniony reszty kwasowej tworząc cząsteczki słabo zdysocjowanych kwasów. Zmniejsza się w ten sposób stężenie wolnych jonów w roztworze, np.
Ponieważ formula_21 jest wartością stałą, to obniżeniu się stężenia jonów szczawianowych musi towarzyszyć wzrost stężenia jonów , czyli zwiększenie rozpuszczalności osadu.

</doc>
<doc id="90600" url="https://pl.wikipedia.org/wiki?curid=90600" title="Minister spraw zagranicznych">
Minister spraw zagranicznych



</doc>
<doc id="90601" url="https://pl.wikipedia.org/wiki?curid=90601" title="Minister sprawiedliwości">
Minister sprawiedliwości



</doc>
<doc id="90602" url="https://pl.wikipedia.org/wiki?curid=90602" title="Ministrowie w Polsce">
Ministrowie w Polsce



</doc>
<doc id="90603" url="https://pl.wikipedia.org/wiki?curid=90603" title="The Cranberries">
The Cranberries

The Cranberries – irlandzki rockowy zespół muzyczny założony w 1989 w Limerick; w latach 2003–2009 zespół nie występował i nie nagrywał płyt, wznowił działalność w 2009, zakończył ją jednak w 2019, rok po śmierci wokalistki Dolores O’Riordan.
Historia.
Początki.
Bracia z Limerick, Noel i Mike Hogan, założyli zespół The Cranberries wraz z Fergalem Lawlerem w roku 1990. Na początku nazywali się The Cranberry Saw Us (co fonetycznie może oznaczać „sos żurawinowy”). Wokalistą był wtedy Niall Quinn, którego ekstrawaganckie upodobania objawiły się m.in. w tytułach piosenek, takich jak „My Grandma Drowned in a Fountain in Lourdes”, „I Was Always All Ways” oraz „Throw Me Down A Big Stairs”. Kiedy opuścił zespół, przesłuchania wygrała i jego miejsce zajęła Dolores O’Riordan, wówczas przyjaciółka dziewczyny Nialla. Dolores szybko pokazała swoje umiejętności w pisaniu tekstów. Kiedy dostała od zespołu demo z muzyką do utworu nad którym pracował, następnego dnia wróciła z pełnym tekstem piosenki o nazwie „Linger” (która miała później stać się jednym z największych przebojów zespołu).
Taśma demo domowej produkcji odniosła lokalny sukces i zespół nagrał wkrótce demo, którego sprzedaż była już prowadzona na terenie całej Irlandii. Po tym jak sprzedanych zostało wszystkie 300 kopii, członkowie skrócili nazwę do The Cranberries i rozesłali do wytwórni płytowych w Wielkiej Brytanii swoje kolejne demo, zawierające wczesne wersje utworów „Linger” i „Dreams”. Nagrania te powstały w studiu Xeric, prowadzonym przez Pearse'a Gilmore’a, który później został menedżerem zespołu. W tamtym czasie wszyscy członkowie The Cranberries byli jeszcze nastolatkami.
Zarówno prasa brytyjska jak i przemysł muzyczny zainteresowały się demem i wkrótce zaczęła się ostra walka pomiędzy głównymi wytwórniami o kontrakt z zespołem. Ostatecznie podpisał umowę z Island Records, wytwórnią która wydawała również nagrania innego irlandzkiego zespołu – U2. The Cranberries weszli do studia z Gilmorem jako producentem i nagrali swój pierwszy singel - „Uncertain”. Nagranie nie brzmiało jednak najlepiej, czego wynikiem były słabe recenzje prasowe. Doszły do tego napięte stosunki zespołu z Gilmorem. Jeszcze przed wyznaczeniem wydania daty debiutu na rok 1992 okazało się, że wcześniej podpisał on po cichu kontrakt z Island na modernizację swojego studia. Napięcia w zespole omal nie doprowadziły do jego rozpadu. Zamiast tego, The Cranberries zakończyli współpracę z Gilmorem i zatrudnili Geoffa Travisa z Rough Trade Records jako swojego menedżera i Stephena Streeta (który pracował wcześniej z The Smiths) jako producenta.
Ich debiutancki album, "Everybody Else Is Doing It, So Why Can’t We?" wydany został wiosną roku 1993, a singlem promującym płytę był utwór „Dreams”. Jednak ani album, ani żaden z obu singli (drugim był „Linger”), nie przyciągnął dużej uwagi. Latem i jesienią zespół wziął udział w tournée po USA, w którym występował najpierw przed The The, a później przed Suede. Często zdarzało się tak, że The Cranberries byli przyjmowani lepiej niż zespół główny. Duża popularność ich koncertów sprawiła, że utwór „Linger” zaczął coraz częściej pojawiać się w MTV. Ostatecznie, singel ten osiągnął ósmą pozycję na amerykańskiej liście przebojów, a sprzedaż albumu wyniosła ponad 2 mln. Utwory „Everybody Else” i „Linger” wkroczyły na Wyspy Brytyjskie na początku roku 1994, a cały album doszedł latem do pierwszego miejsca listy przebojów.
Światowa popularność.
W lipcu roku 1994 Dolores O’Riordan wyszła za managera grupy, Dona Burtona. Stała się też centralnym punktem zespołu i to wokół niej skupiały się jego teledyski. Jej pozycja dalej umacniała się po wydaniu jesienią drugiego albumu, "No Need to Argue". Płyta zawierała utwory cięższe i lepsze jakościowo, a jej producentem ponownie był Stephen Street. Zadebiutowała na szóstym miejscu amerykańskiej listy przebojów i w ciągu roku osiągnęła potrójną platynę. Najbardziej znanym utworem z płyty jest „Zombie”. Drugi singel, „Ode to My Family”, dotarł do miejsca jedenastego list najlepszych singli.
W roku 1995 zespół odbył tournée i wydał jeszcze dwa single, „I Can't Be With You” i „Ridiculous Thoughts”. Album ten otrzymał status platynowej płyty w Kanadzie, w Szwajcarii i siedmiokrotnie w USA. W tym samym roku The Cranberries zagrali dziewięć utworów na koncercie w Nowym Jorku z cyklu „MTV Unplugged”. Występ nie został opublikowany, a na jego fragmenty można natrafić jedynie na bootlegach zespołu.
Podczas tournée po wydaniu "No Need to Argue" zaczęły krążyć plotki jakoby O’Riordan miała zamiar opuścić zespół i rozpocząć karierę solową. Zespół ostro zaprzeczał. Plotki ustały dopiero po nagraniu wiosną 1996 roku przez The Cranberries trzeciego albumu, "To the Faithful Departed", którego producentem był Bruce Fairbairn, mający na koncie współpracę m.in. z Bon Jovi i Aerosmith. Produkt okazał się jeszcze bardziej rockowy i surowy. Jednak nie spotkał się z tak ciepłym przyjęciem jak poprzednie płyty. W roku 2006, "Q" umieścił go na swojej liście 50 najgorszych albumów wszech czasów. Album dotarł do 2. miejsca w Wielkiej Brytanii i 4. w USA, jednak pierwszy singel, o nazwie „Salvation”, nie stał się hitem na miarę „Zombie”, „Linger”, czy „Ode to My Family”. 
Drugim singlem z albumu był „Free to Decide”, który dotarł do brytyjskiej listy przebojów top 40 i do Top 10 na Billboard Top 40 Charts, stając się tym samym najlepiej ocenianym singlem zespołu od czasu „Linger” z roku 1993. Na początku roku 1997, piosenka „When You're Gone” została wydana jako singel w USA i osiągnęła Top 20 w the Billboard Top 40 Charts, osiągając w historii zespołu jeden z trzech najlepszych wyników w USA. Płyta zdołała utrzymać się przez trzy tygodnie na Billboard Rock Modern Charts, jednak zaraz potem zaczęła szybko spadać na coraz niższe miejsca list przebojów i zdobyła tylko podwójną platynę – wynik dużo gorszy od dwóch poprzednich płyt The Cranberries. Jesienią roku 1996 zespół odwołał swoje tournée po Australii i Europie, co ponownie doprowadziło do plotek o rozpoczęciu przez O’Riordan kariery solowej. 
W roku 1999 grupa wydała album "Bury the Hatchet". W lutym ukazał się pierwszy singel „Promises”, do którego wideoklip stworzył Oliver Dahn, francuski reżyser, który wcześniej pracował nad „Salvation”. Album trafił do sprzedaży w kwietniu. Jego osiągnięcia to 7. miejsce w Wielkiej Brytanii i 13. w USA, gdzie otrzymał złotą płytę „Promises” osiągnął 12 miejsce na Wyspach i 34. w Billboard Top 40 Charts. Kolejnymi singlami z tego albumu były: „Animal Instinct”, „Just My Imagination” i „You &amp; Me”. Od kwietnia 1999 do lipca 2000 zespół odbył największe i najbardziej udane w swojej karierze tournée po całym świecie. Do chwili obecnej sprzedano ponad 3,5 mln kopii "Bury the Hatchet", co daje mu czwarte miejsce wśród wszystkich albumów zespołu. Olbrzymią popularnością cieszył się m.in. we Francji, Włoszech, Hiszpanii i na Tajwanie. Podczas tournée The Cranberries wrócili do Irlandii na pierwsze koncerty od pięciu lat. Zagrali m.in. na Millstreet w Hrabstwie Cork. Wkrótce potem wydany został podwójny album "Bury the Hatchet – The Complete Sessions" zawierający utwory ze stron B singli oraz te nagrane podczas koncertu w Paryżu.
Spadek popularności.
W październiku 2001 zespół wydał album "Wake Up and Smell the Coffee", który zadebiutował na 46 miejscu za oceanem oraz na 61. Wielkiej Brytanii. Odniósł on najskromniejszy sukces ze wszystkich płyt zespołu, lecz ponownie przywrócił zainteresowanie zespołu w USA. Pierwszy singel, „Analyse” nie dotarł nawet do Top 75 w UK. W styczniu 2002 wydano drugi singel, „Time is Ticking Out”, a w kilka miesięcy później „This Is the Day”. Żaden z nich nie dotarł do list przebojów najlepszych singli. Sprzedano ponad 1,5 mln kopii albumu. Światowe tournée promujące płytę odbyło się od lutego do października 2002 r.
W 2002 roku pojawiła się składanka z największymi hitami The Cranberries pt. "", a także zbiór teledysków na DVD. W pierwszym zestawie pojawiły się 3 utwory nie będące singlami zespołu. „Daffodil Lament” to kawałek uznany przez fanów zespołu za najlepszy spośród nie-singli, natomiast „Stars” (wydany na singlu) i „New New York” były całkiem nowymi utworami. Ten ostatni dotarł do 20. miejsca na brytyjskiej liście przebojów, a ukazał się w reakcji na wydarzenia z 11 września 2001.
W tym samym roku na Tajwanie wygrali nagrodę dla najlepiej sprzedającego się zespołu zagranicznego za „Stars”. To właśnie na Tajwanie każdy z ich albumów odnosił sukces. Tournée w tym roku trwało od października do grudnia i było najkrótszym w historii zespołu – odwiedzili tylko Europę i Azję.
W połowie roku 2003 wystąpili kilkakrotnie, w niektórych koncertach jako support The Rolling Stones. Wykonali w tamtym czasie kilka nowych kawałków, takich jak „Astral Projection” czy „In It Together”.
Przerwa.
W 2004 roku The Cranberries ogłosili, że przez pewien czas będą zajmować się karierami solowymi. W tymże roku Dolores O’Riordan zaśpiewała utwór „Ave Maria” w filmie "Pasja" oraz skomponowała utwór do filmu "Evilenko" (z Malcolmem McDowellem). 7 maja 2007 roku wydała debiutancki solowy album pt. "Are You Listening?", a dwa lata później kolejny "No Baggage" z promującym go singlem „The Journey”.
W 2004 Noel Hogan założył solowy projekt Mono Band, w którym zagrali pozostali muzycy The Cranberries, z wyjątkiem Dolores. W 2005 projekt wydał jedyny album, "Mono Band"; dwa utwory z płyty ukazały się na singlach.
Fergal Lawler w 2007 stworzył trio The Low Network, które nagrało trzy utwory, wydane na trzech pojedynczych singlach.
Po kilkunastu latach ciągłych tournée i akcji promocyjnych, sprzedaniu ponad 38 mln albumów i zagraniu koncertów na całym świecie, zespół zdecydował, że czas na przerwę.
Wznowienie działalności.
25 sierpnia 2009 zespół ogłosił wznowienie działalności i w listopadzie 2009 zespół wyruszył w trasę koncertową po USA. W 2010 zespół odbył trasę koncertową w Europie. Na przełomie kwietnia i maja 2011 w Metalworks Studios w Toronto Cranberries nagrało 15 piosenek; 11 z nich pojawiło się na nowym albumie "Roses", który ukazał się 13 lutego 2012. 20 października 2011 ukazał się pierwszy po 9 latach singiel „Show Me”, a kolejny „Tomorrow” miesiąc później. W 2012 zespół odbył światową trasę koncertową. Latem 2016 zespół odbył krótką trasę koncertową w Europie; w sierpniu 2016 zagrał we Francji i Meksyku. W lutym 2017 zespół zagrał w Meksyku. W marcu 2017 ukazał się singel z nową piosenką zespołu „Why”, a 28 kwietnia odbyła się premiera albumu "Something Else". 15 stycznia 2018 roku zmarła wokalistka zespołu Dolores O’Riordan Burton. W marcu 2018 muzycy The Cranberries zapowiedzieli, że wydadzą nowy studyjny album z wokalem Dolores. 6 września 2018 podano, że przyczyną śmierci Dolores było utonięcie podczas kąpieli w wannie po alkoholu. 29 września 2018 ukazał się nowy utwór zespołu "Iosa" (po irlandzku "Jezus"). Jest to jedyny utwór The Cranberries, w którym Dolores śpiewa po irlandzku. 19 października ukazała się reedycja debiutanckiego albumu zespołu "Everybody Else Is Doing it, So Why Can’t We?". 18 stycznia 2019 ukazał się drugi singel The Cranberries wydany po śmierci Dolores i jednocześnie pierwszy z nadchodzącego albumu "All Over Now"; tego samego dnia zespół The Cranberries otrzymał tytuł doktora honoris causa uniwersytetu w Limerick. 1 marca ukazał się drugi singel z nadchodzącego albumu "The Pressure"; 19 marca trzeci - "Wake Me When It's Over"; 18 kwietnia - czwarty i ostatni "In The End". 26 kwietnia ukazał się ostatni studyjny album zespołu "In the End". Po wydaniu tego albumu zespół The Cranberries zakończył działalność. Na wersji albumu wydanej w Japonii znalazła się dodatkowo pierwotna wersja utworu "All Over Now". 18 września 2020 ukazała się reedycja albumu "No Need to Argue".
Ostatni skład zespołu.
Członkowie zespołu

</doc>
<doc id="90604" url="https://pl.wikipedia.org/wiki?curid=90604" title="Lasair">
Lasair

Lasair ("płomień"; także: Lassar, Fhína ("palące wino"), Lasairíona ("palące wino") i Crobh Dearg ("czerwone pazury")), to w mitologii goidelskiej bogini żniw. Była najstarszą siostrą spośród dzieci Scathach. Uosabiała lato i była boginią rosnących zbóż. Miała długie, czarne włosy i nosiła srebrną koronę, biżuterię i opaski na ramiona. Jej dom nazywano Czerwonym Zamkiem. Bóg o imieniu Flann przyniósł jej Różę Słodyczy (ang. "Rose of Sweetness" - kwiat, który nigdy nie umiera), Grzebień Wielkości (ang. "Comb of Magnificence") i Pas Prawdy (ang. "Girdle of Truth").
Po chrystianizacji nazwano ją świętą. Jej święto przypadało na 1 maja
Miejsca kultu.
W Ulsterze łączy się tę boginię ze świętym źródłem "Tobar Lasair" lub "Tobar Lastra" w hrabstwie Monaghan, gdzie czczono ją szczególnie 18 kwietnia. Lasair miała swój kult także w prowincji Munster, gdzie również miała swoje święte źródło. Dzieliła je ze swoją siostrą, Ciar, której imię oznacza "nieprzebyte ciemności". Ciar i Lasair uzupełniają się nawzajem, tworzą balans. Prawdopodobnie Lasair miała swoje święte źródło także w okolicach miasteczka Cullen w hrabstwie Cork, jednak nie jest znana ani dokładna lokalizacja źródła ani kiedy przypadało tam jej święto.

</doc>
<doc id="90605" url="https://pl.wikipedia.org/wiki?curid=90605" title="Lech Kaczmarek">
Lech Kaczmarek

Lech Kaczmarek (ur. 13 września 1909 w Poznaniu, zm. 31 lipca 1984 w Gdańsku) – polski duchowny rzymskokatolicki, doktor nauk teologicznych, biskup pomocniczy gdański w latach 1959–1971, biskup diecezjalny gdański w latach 1971–1984.
Życiorys.
Młodość i wykształcenie.
Pochodził z poznańskiej rodziny mieszczańskiej. W latach 1916–1919 uczęszczał do szkoły powszechnej im. Comeniusa w Poznaniu. Następnie w latach 1919–1923 był uczniem poznańskiej szkoły wydziałowej im. Działyńskich. W 1923 rozpoczął naukę w gimnazjum matematyczno-przyrodniczym im. Bergera, którą zakończył, uzyskując w 1929 świadectwo dojrzałości.
W październiku 1929 rozpoczął studia teologiczne w Metropolitarnym Seminarium Duchownym w Gnieźnie. Rok później, dekretem arcybiskupa gnieźnieńskiego i poznańskiego, kardynała Augusta Hlonda został skierowany na studia filozoficzno-teologiczne na Papieskim Uniwersytecie Gregoriańskim w Rzymie, które odbył w latach 1930–1934. Z powodu złego stanu zdrowia został przeniesiony do Polski.
13 października 1935 otrzymał w katedrze poznańskiej święcenia diakonatu, natomiast 2 sierpnia 1936 przyjął święcenia kapłańskie z rąk biskupa pomocniczego poznańskiego Walentego Dymka.
Prezbiter.
Jego pierwszą placówką duszpasterską po otrzymaniu święceń kapłańskich była kapelania w Korpaczewie w powiecie kościańskim. Wkrótce wrócił do Rzymu, gdzie kontynuował rozpoczęte studia. 28 maja 1938 uzyskał tytuł doktora teologii na podstawie pracy "Thomae Waldnsis de reali praesentia Christi eucharistica". Jednocześnie uzyskał licencjat z prawa kanonicznego. W lipcu 1938 wrócił na stałe do Polski. 1 września 1938 został prefektem Gimnazjum Sióstr Urszulanek w Poznaniu.
Po wybuchu II wojny światowej, 1 września 1939, zagrożony aresztowaniem przez Gestapo został zmuszony do ucieczki z Kraju Warty. Osiadł w parafii św. Michała Archanioła Ujanowicach w diecezji tarnowskiej. Pobyt w Ujanowicach wykorzystał na rozwój pracy duszpasterskiej i naukowej. Prowadził m.in. tajne nauczanie oraz lekcje katechezy w tamtejszym gimnazjum wiejskim. Po zakończeniu wojny wrócił do Poznania, gdzie ponownie objął stanowisko prefekta w Gimnazjum Sióstr Urszulanek, Państwowym Gimnazjum i Liceum Spółdzielczym oraz Szkole Budowy Maszyn. Wykładał też w poznańskim Instytucie Wyższej Kultury Religijnej. Dekretem arcybiskupa poznańskiego został sędzią w Metropolitarnym Sądzie Duchownym w Poznaniu. W 1952 został referentem nauczania religii w kurii poznańskiej. 16 września 1953 abp Walenty Dymek powierzył mu stanowisko profesora Arcybiskupiego Seminarium Duchownego w Poznaniu.
Biskup gdański.
16 listopada 1958 mianowany został przez papieża Jana XXIII biskupem pomocniczym diecezji gdańskiej i biskupem tytularnym Alii. Sakry biskupiej udzielił mu w Kościele Wniebowzięcia NMP w Gdańsku prymas, kard. Stefan Wyszyński w asyście abpa Antoniego Baraniaka i bpa Edmunda Nowickiego.
Jako biskup pomocniczy gdański podjął wykłady w Biskupim Seminarium Duchownym w Gdańsku oraz kierownictwo referatu nauki chrześcijańskiej w gdańskiej kurii. Oprócz tego wykonywał typowe posługi biskupie, takie jak wizytacje kanoniczne czy udzielanie sakramentu bierzmowania. W 1964 został powołany na stanowisko krajowego duszpasterza pisarzy katolickich w Polsce.
10 marca 1971 w klinice w Warszawie zmarł biskup diecezjalny gdański Edmund Nowicki. 11 marca 1971 kolegium konsultorów wybrało bpa Kaczmarka wikariuszem kapitulnym diecezji gdańskiej. Blisko pół roku później, 2 grudnia 1971, papież Paweł VI mianował go biskupem diecezjalnym diecezji gdańskiej. Ingres do katedry Trójcy Świętej w Gdańsku-Oliwie odbył 19 grudnia 1971.
Jako biskup diecezjalny gdański stworzył wiele instytucji diecezjalnych, takich jak: Gdańskie Towarzystwo Teologiczne (1972), Biskupi Sąd Duchowny (1976), Gdańska Kapituła Katedralna (1978), Instytut Pastoralny dla Kapłanów (1983). W 1973 przewodniczył obradom II Synodu Diecezji Gdańskiej. Po śmierci bpa Kazimierza Kluza w grudniu 1982 został krajowym duszpasterzem ludzi morza. Z jego inicjatywy powstało wiele nowych parafii na terenie całej diecezji, zwłaszcza na nowych osiedlach Gdańska.
Uczestniczył w pracach II, III i IV sesji soboru watykańskiego II.
Zmarł 31 lipca 1984 w Gdańsku. Został pochowany w krypcie biskupów gdańskich w katedrze oliwskiej.

</doc>
<doc id="90606" url="https://pl.wikipedia.org/wiki?curid=90606" title="Respublica">
Respublica



</doc>
<doc id="90607" url="https://pl.wikipedia.org/wiki?curid=90607" title="Inghean Bhuidhe">
Inghean Bhuidhe

Inghean Bhuidhe ("złotowłosa dziewczyna") - w mitologii goidelskiej, jedna z córek Scathach i Douglasa. Związana ze żniwami. Uosabiała lato i była boginią dojrzewania i płodności.
Po chrystianizacji, została obwołana świętą. Jej święto przypadało na 6 maja.
Iníon Buí oraz Inion Bui to pisownia imienia "Inghean Bhuidhe" zangielszczona w celu jego łatwiejszego przeczytania przez czytelnika anglojęzycznego.

</doc>
<doc id="90609" url="https://pl.wikipedia.org/wiki?curid=90609" title="Latiaran">
Latiaran

Latiaran ("pierś światła") - w mitologii goidelskiej, najmłodsza z córek Douglasa i Scáthach. Uosabiała żniwa. 
Po chrystianizacji obwołano ją świętą. Jej święto przypadało na 25 lipca.
Historia z czasów po chrystianizacji mówi, iż Latiaran chodziła codziennie do tego samego warsztatu kowalskiego, przynosząc kowalowi "ziarno ognia". Kowal powiedział jej, iż jej stopy są piękne, a gdy ona z próżności spojrzała na nie, zapalił się jej fartuch. Nie zabolało jej to, lecz zapadła się pod ziemię, pod kamień w kształcie serca. Nigdy więcej jej nie widziano.

</doc>
<doc id="90613" url="https://pl.wikipedia.org/wiki?curid=90613" title="Kwantowe zjawisko Halla">
Kwantowe zjawisko Halla

Kwantowe zjawisko Halla, kwantowy efekt Halla – zjawisko fizyczne mające te same podstawy co klasyczne zjawisko Halla, ale występujące w niższych temperaturach i silniejszych polach magnetycznych.
Obniżanie temperatury i zwiększanie pola magnetycznego pozwala zaobserwować:
Całkowite kwantowe zjawisko Halla wykorzystywane jest obecnie jako podstawa wyznaczania oma (jednostki oporu elektrycznego w układzie SI).
(Całkowite) kwantowe zjawisko Halla.
Jego odkrycie zostało w 1985 roku uhonorowane Nagrodą Nobla dla Klausa von Klitzinga. Od jego nazwiska pochodzi nazwa niestandardowej jednostki oporu elektrycznego: Klitzing.
Warunkami koniecznymi do zaobserwowania kwantowego zjawiska Halla są:
Kwantowe zjawisko Halla polega na przyjmowaniu przez opór elektryczny materiału określonych wartości dyskretnych, podobnie jak inne skwantowane wielkości fizyczne (ładunek elektryczny, pęd, energia elektronów w atomach pierwiastków chemicznych). Wartość oporu elektrycznego jest opisana wzorem:
gdzie:
i dla kolejnych liczb naturalnych wynosi on w przybliżeniu 25813, 12906, 8604, 6453, 5163 Ω itd.
Ułamkowe kwantowe zjawisko Halla.
W 1998 roku jego odkrycie również zostało uhonorowane Nagrodą Nobla.
Kwantyzacja oporu elektrycznego nieskończonej studni kwantowej.
Mimo że laboratoryjna realizacja rezystora, którego kontrolowany opór byłby skwantowany, jest trudna, to kwantyzacje oporu elektrycznego z klitzingiem można przewidzieć już w prostych modelach kwantowych takich jak np. studnia potencjału. Rozważmy nieskończoną studnie kwantową w modelu Bohra-Sommerfelda, tzn. po prostu elektron odbijający się w tę i z powrotem od doskonale twardych ścian oddalonych od siebie o formula_5 który podobnie jak w modelu Bohra atomu wodoru może poruszać się jedynie po dozwolonych trajektoriach klasycznych, tzn. tu po odcinku, ale z różnymi prędkościami. Elektron taki jako naelektryzowany ładunkiem formula_4 poruszając się jest więc także (zmiennym) prądem elektrycznym i umożliwia zdefiniowanie oporu studni.
Ponieważ trajektoria zamknięta ruchu elektronu to jego przelot przez studnie w tę i z powrotem z pędem o takiej samej wartości bezwzględnej, lecz jedynie zmieniającym kierunek wracając od jednej do tej samej ściany poprzez odbicie od drugiej warunki kwantyzacji Bohra-Sommerfelda
redukują się do
dając dozwolone kwantowe wartości prędkości
i poprawne dokładne energie kwantowe dla nieskończonej kwantowej studni potencjału
Definiując napięcie pod którym jest n-ta trajektoria elektronu jako stosunek jego energii do ładunku
oraz w naturalny sposób prąd elektryczny jako
gdzie: formula_13 jest okresem n-tej trajektorii (czasem powrotu elektronu od jednej do tej samej ściany)
otrzymujemy kwantyzacje oporu elektrycznego ze stałą von Klitzinga (klizingiem) (tu dokładnie z jej połową, a więc tu efekt ułamkowy)
W odróżnieniu od oryginalnego kwantowego efektu Halla otrzymujemy tu więc kwantyzacje oporu proporcjonalną, a nie odwrotnie proporcjonalną do liczby kwantowej formula_16

</doc>
<doc id="90615" url="https://pl.wikipedia.org/wiki?curid=90615" title="Zjawisko Halla">
Zjawisko Halla

Zjawisko Halla, efekt Halla – zjawisko fizyczne polegające na wystąpieniu różnicy potencjałów w przewodniku, w którym płynie prąd elektryczny, gdy przewodnik znajduje się w poprzecznym do płynącego prądu polu magnetycznym. Ta różnica potencjałów, zwana napięciem Halla, pojawia się między płaszczyznami ograniczającymi przewodnik, prostopadle do płaszczyzny wyznaczanej przez kierunek prądu i wektor indukcji magnetycznej. Jest ona spowodowana działaniem siły Lorentza na ładunki poruszające się w polu magnetycznym.
Zjawisko zostało odkryte w 1879 roku przez Edwina Halla (wówczas doktoranta).
Wyprowadzenie.
Niech przewodnik będzie prostopadłościanem o bokach formula_1 Jeśli wzdłuż przewodnika (równolegle do formula_2) płynie prąd o natężeniu formula_3 (nadając nośnikom prądu prędkość unoszenia formula_4), zaś prostopadle do powierzchni przewodnika (równolegle do formula_5) skierowane jest pole magnetyczne o indukcji formula_6 to na nośniki prądu o ładunku formula_7 w kierunku formula_8 działa siła Lorentza:
odchylając te ładunki do jednej ze ścianek. W ten sposób między tą ścianką a ścianką do niej przeciwną wytwarza się różnica gęstości ładunków, a więc i pole elektryczne o natężeniu formula_10 które może być wyrażone przez różnicę potencjałów. Na kolejne nośniki zatem działa także siła kulombowska. Wypadkowa siła jest równa:
W stanie równowagi, kiedy siła Lorentza i kulombowska się równoważą, zachodzi równanie:
lub
gdzie:
Napięcie formula_20 powstałe pomiędzy ściankami przewodnika, nazywane jest napięciem Halla.
Stałą Halla wyraża się przeważnie przez m³/C, Ω·cm/Gs lub jednostkach pokrewnych.
Detekcja.
W materiałach wytwarzających niewielkie napięcie Halla, rzędu 10 μV, do jego pomiaru stosuje się metody pośrednie. Przykładowo, badany materiał umieszcza się w stałym polu magnetycznym i podłącza do źródła prądu zmiennego. Prąd ten, płynący wzdłuż próbki, wywołuje powstanie zmiennego napięcia Halla między brzegami próbki w kierunku poprzecznym. Ma ono taką samą częstotliwość jak prąd podłużny. Napięcie to wzmacnia się wzmacniaczem selektywnym i bada detektorem fazoczułym, który porównuje fazę napięcia Halla z fazą prądu podłużnego i rejestruje jedynie prąd o fazie zgodnej z prądem podłużnym.
Zjawiska analogiczne.
Pod nazwą efektu Halla kryją się również inne zjawiska o analogicznych skutkach (czyli gromadzenie ładunku na krawędziach próbki), lecz o zasadniczo różnych przyczynach fizycznych. Mówi się zatem o tzw. anomalnym efekcie Halla, w którym napięcie Halla jest proporcjonalne do namagnesowania próbki magnetycznej, przez którą płynie prąd. Znany jest również tzw. spinowy efekt Halla, w którym nie pojawia się elektryczne napięcie Halla, ale na krawędziach próbki akumulują się nośniki o dwóch różnych kierunkach spinu. Mechanizm tego zjawiska nie jest do końca poznany.
Efekty towarzyszące.
Przy wyprowadzaniu wzoru na napięcie Halla dla uproszczenia założono, że wszystkie elektrony mają tę samą prędkość. W rzeczywistości prędkości elektronów w ciele stałym mają pewien rozkład, który w przewodniku opisuje statystyka Fermiego-Diraca (w półprzewodniku można przybliżyć ten rozkład rozkładem Maxwella-Boltzmanna). Oznacza to, że część elektronów ma prędkość większą, a część mniejszą od średniej. Na szybsze, a więc bardziej energetyczne elektrony, większy wpływ ma siła Lorentza (w węższym znaczeniu – tylko oddziaływanie magnetyczne), na wolniejsze siła Coulomba. To powoduje, że szybsze i wolniejsze elektrony są odchylane ku przeciwnym końcom ciała w kierunku poprzecznym do kierunku prądu. Obecność bardziej energetycznych elektronów powoduje wzrost temperatury w tym obszarze ciała. To oznacza powstanie gradientu temperatury i dyfuzję elektronów od końca cieplejszego do chłodniejszego. To sprawia, że rzeczywiste napięcie Halla jest mniejsze od wyliczonego – jest to tak zwane zjawisko Ettingshausena.
Zastosowanie.
Efekt Halla umożliwia pomiar znaku ładunków poruszających się w przewodniku oraz ich koncentrację.
Dla znanych materiałów pomiar napięcia Halla pozwala określić wartość indukcji formula_21 pola magnetycznego. Przyrządy wykorzystujące efekt Halla do pomiaru tej indukcji nazywają się hallotronami. Są one powszechnie wykorzystywane w różnych czujnikach, na przykład ABS, ESP.
Zjawisko Halla jest również podstawą działania silnika Halla.

</doc>
<doc id="90616" url="https://pl.wikipedia.org/wiki?curid=90616" title="Uathach">
Uathach

Uathach – w mitologii irlandzkiej córka Scáthach.
Według legendy Cúchulainn, który przybył właśnie do fortecy Scáthach, aby zostać jej uczniem, wdał się w kłótnię z ukochanym Uathach, którym był Cochar Crufe po tym, jak przypadkowo złamał jej palec. Został wyzwany przez Cochara na pojedynek, w którym go zabił. Po tym wydarzeniu Uathach została w końcu ukochaną Cúchulainna.

</doc>
<doc id="90617" url="https://pl.wikipedia.org/wiki?curid=90617" title="Slobodan Miloszević">
Slobodan Miloszević



</doc>
<doc id="90618" url="https://pl.wikipedia.org/wiki?curid=90618" title="Slobodan Miloszewić">
Slobodan Miloszewić



</doc>
<doc id="90622" url="https://pl.wikipedia.org/wiki?curid=90622" title="Langwedocja-Roussillon">
Langwedocja-Roussillon

Langwedocja-Roussillon (fr. "Languedoc-Roussillon" wym.: [langdok' rusijõ']; oksyt. "Lengadòc-Rosselhon" wym.: [lengodo-ruselju]; kat. "Llenguadoc-Rosselló") – region administracyjny Francji do 31 grudnia 2015, położony w południowej części kraju nad Morzem Śródziemnym oraz przy granicy z Hiszpanią. Graniczył też z regionami: Prowansja-Alpy-Wybrzeże Lazurowe, Rodan-Alpy, Owernia i Midi-Pireneje. W skład regionu wchodziło 5 departamentów.
1 stycznia 2016 roku, w ramach reformy terytorialnej przedsięwziętej przez rząd francuski w sierpniu 2015, Langwedocja-Roussillon stała się częścią regionu Midi-Pyrénées-Languedoc-Roussillon (nazwa tymczasowa do momentu wyłonienia nowej nazwy – spory dotyczyły uwzględnienia tożsamości narodowych Katalończyków i Oksytańczyków – ostatecznie przyjęto nazwę Oksytania).
Nazwa regionu wywodzi się od nazw dwóch historycznych prowincji: Langwedocji i Roussillon, do których zasięgu nawiązuje współczesny region administracyjny.
Prawie ha powierzchni regionu jest zajęte pod winnice.

</doc>
<doc id="90626" url="https://pl.wikipedia.org/wiki?curid=90626" title="Cessair">
Cessair

Cessair lub Ceasair – pierwsza mityczna władczyni Irlandii przed Potopem.
Informacje o niej czerpiemy z „Lebor Gabála Érenn” (Księga Najazdów Irlandii), skompilowanej w XII w., oraz „Roczników Czterech Mistrzów”. Cessair była córką Bitha, syna Noego oraz przywódczynią pierwszego najazdu na Irlandię. Przypłynęła na wyspę po siedmiu latach z trzema statkami. Było to czterdzieści dni przed biblijnym potopem. Dwa statki rozbiły się, zaś trzeci wraz z Cessair i załogą uratował się. Ta wylądowała wraz z pięćdziesięcioma kobietami i trzema mężczyznami (ojciec Bith, Ladhra (Ladru) i Fintan, syn Bóchry) przy Dún na mBarc (Donemark, nad Zatoką Bantry w hrabstwie Cork). Ladhra jako pierwszy zmarł w "Ard Ladhrann"; stąd to miejsce otrzymało nazwę od jego imienia. Bith zmarł w "Sliab Betha" i został pogrzebany w kamiennym kopcu, nadając tutejszej górze nazwę od swego imienia. Cessair zaś zmarła i została pochowana wraz z pięćdziesięcioma kobietami w "Cuil Cessrach", w Connacht. Fintan jako jedyny przeżył kataklizm. Żył przez całe wieki jako łosoś, by odrodzić się pod ponowną postacią człowieka. Dzięki czemu mógł opowiedzieć historię o swoich ludziach. Po tych wydarzeniach, Irlandia była opustoszała przez 300 lub „bardziej poprawniej” 312 lat, kiedy to została zajęta przez Partholona.

</doc>
<doc id="90632" url="https://pl.wikipedia.org/wiki?curid=90632" title="Iwan Proskurow">
Iwan Proskurow

Iwan Josifowicz Proskurow, ros. Иван Иосифович Проскуров (ur. we wsi Małaja Tokmaczka, zm. 28 października 1941 w Kujbyszewie) – Ukrainiec, radziecki dowódca wojskowy, generał porucznik lotnictwa, szef Razwiedupru – wywiadu Armii Czerwonej (1939–1940), deputowany do Rady Najwyższej ZSRR 1. kadencji (1937–1941), Bohater Związku Radzieckiego (1937).
Życiorys.
Urodził się 18 lutego 1907 we wsi Małaja Tokmaczka na Zaporożu. W 1927 wstąpił do partii komunistycznej WKP(b). Studiował w szkole mechanizacji rolnictwa. W 1931 został powołany do wojska, po czym ukończył wojskową szkołę lotniczą. Od 1934 służył w 89 eskadrze ciężkich bombowców w Monino jako dowódca pododdziału.
Od października 1936 do czerwca 1937 walczył w wojnie domowej w Hiszpanii jako radziecki „doradca wojskowy”, a faktycznie pilot bombowców, latając na francuskich bombowcach Potez 540, a później radzieckich szybkich bombowcach SB-2. Powierzono mu następnie stanowisko dowódcy 1 Międzynarodowej eskadry bombowej. Łączył przy tym funkcje pilota i oficera wywiadu, przeprowadził także kilka akcji werbunkowych w krajach ościennych. Za udział w walkach w Hiszpanii otrzymał 21 czerwca 1937 tytuł Bohatera Związku Radzieckiego (order Złota Gwiazda nr 33) oraz awans na stopień majora. Po powrocie do ZSRR, dowodził 54 Brygadą Bombową w Kijowskim Okręgu Wojskowym, a następnie 2 Armią Lotniczą Specjalnego Przeznaczenia w Woroneżu.
14 kwietnia 1939 zastąpił na stanowisku szefa wywiadu Armii Czerwonej (Razwiedupru) aresztowanego komdywa Aleksandra Orłowa. Został zastępcą ludowego komisarza obrony ZSRR i wchodził w skład Głównej Rady Wojennej Ludowego Komisariatu Obrony. Otwarcie wypowiadał się przeciwko paktowi ZSRR z III Rzeszą (pakt Ribbentrop-Mołotow), podpisanemu w sierpniu 1939. W czerwcu 1940, wraz z wprowadzeniem stopni generalskich w Armii Czerwonej, otrzymał stopień generała porucznika lotnictwa.
27 lipca 1940 na stanowisku szefa wywiadu wojskowego zastąpił go Filipp Golikow. Iwan Proskurow został dowódcą lotnictwa Frontu Dalekowschodniego, a w październiku zastępcą szefa Sztabu Generalnego do spraw Lotnictwa Bombowego Dalekiego Zasięgu. Tuż przed atakiem Niemiec na ZSRR, 22 czerwca 1941 został odwołany z tego stanowiska pod zarzutem awaryjności w podległych mu pułkach i objął dowództwo sił powietrznych 7 Armii, skoncentrowanej w Karelii.
Był deputowanym do Rady Najwyższej ZSRR 1. kadencji (1937–1941).
27 czerwca 1941 – pięć dni po ataku Niemiec na ZSRR – został aresztowany pod sfingowanymi zarzutami szpiegostwa i udziału w spisku oraz nieprzygotowania radzieckiego lotnictwa do wojny. W śledztwie był torturowany. Wobec postępu wojsk niemieckich został ewakuowany do Kujbyszewa. 28 października 1941 został wraz z grupą wyższych oficerów (trzech z żonami), na polecenie komisarza ludowego NKWD Ławrientija Berii rozstrzelany bez sądu.
11 maja 1954 został zrehabilitowany.

</doc>
<doc id="90636" url="https://pl.wikipedia.org/wiki?curid=90636" title="Siła Lorentza">
Siła Lorentza

Siła Lorentza – siła, jaka działa na cząstkę obdarzoną ładunkiem elektrycznym, poruszającą się w polu elektromagnetycznym. Wzór podany został po raz pierwszy przez Hendrika Lorentza i dlatego nazwano go jego nazwiskiem.
Wzór określa, jak siła działająca na ładunek zależy od pola elektrycznego i pola magnetycznego (składników pola elektromagnetycznego):
gdzie:
W przypadku, gdy terminem „siła Lorentza” określa się tylko samą składową magnetyczną tej siły, wzór na jej obliczanie zredukuje się do formuły następującej:
W ośrodkach ciągłych.
Dla ośrodków ciągłych ładunek elektryczny wyraża się poprzez jego gęstość formula_9 a natężenie prądu przez gęstość prądu formula_10 wówczas:
Składowa magnetyczna siły Lorentza dla przewodników z prądem nazywana jest siłą elektrodynamiczną.
Czterowektor siły Lorentza.
Czterowektor siły Lorenzta w elektrodynamice klasycznej jest określony według wzoru:
gdzie:
Wykorzystując definicję tensora pola elektromagnetycznego można obliczyć część czasową i przestrzenną czterowektora siły w elektrodynamice klasycznej, zatem po wywodach mamy:
gdzie:
gdzie:
Powyższa definicja czterowektora siły w elektrodynamice klasycznej jest zgodna (taka sama) w szczególnej teorii względności.
Siła Lorentza w szczególnej teorii względności.
Zależność między siłą a pędem pozostaje prawdziwa również dla cząstek relatywistycznych:
Siłę Lorentza w szczególnej teorii względności opisuje zależność:
gdzie:
jest czynnikiem Lorentza, formula_23 – prędkością cząstki, a formula_24 to prędkość światła w próżni.
Praca siły.
Szybkość zmiany energii (moc) wywołana ruchem cząstki w stałym polu wynosi:
Oznacza to, że tylko pole elektryczne wykonuje pracę.
Ruch cząsteczki w polu o zmiennym natężeniu musi uwzględniać zjawisko powstawania pola elektrycznego w wyniku zmian pola magnetycznego i powstawania pola magnetycznego w wyniku zmian pola elektrycznego.

</doc>
<doc id="90637" url="https://pl.wikipedia.org/wiki?curid=90637" title="Błona Bowmana">
Błona Bowmana



</doc>
<doc id="90638" url="https://pl.wikipedia.org/wiki?curid=90638" title="Poitou-Charentes">
Poitou-Charentes

Poitou-Charentes – region administracyjny Francji (1982–2015), położony w zachodniej części kraju, na wybrzeżu atlantyckim. Graniczy z regionami: od strony północno-zachodniej z Krajem Loary, od strony północno-wschodniej z Regionem Centralnym, od wschodu z Limousin i od południa z Akwitanią. W jego skład wchodzą 4 departamenty.
Główne miasta regionu: Poitiers (stolica), La Rochelle, Angoulême, Niort.
Nazwa regionu pochodzi od krainy historycznej Poitou i regionu geograficznego Charentes.
Od początku 2016 w składzie regionu Nowa Akwitania.

</doc>
<doc id="90639" url="https://pl.wikipedia.org/wiki?curid=90639" title="CSS Alabama">
CSS Alabama

CSS Alabama – slup parowy Marynarki Wojennej Skonfederowanych Stanów Ameryki, prowadzący działania rajderskie podczas domowej wojny secesyjnej. Był to najsłynniejszy z konfederackich rajderów, nazywanych też krążownikami.
Historia.
Podczas wojny secesyjnej w USA, cała amerykańska przedwojenna flota wojenna i większość floty handlowej znalazła się pod kontrolą Unii (stanów północnych). Północ ponadto zastosowała blokadę morską portów Południa (Plan Anaconda). Wskutek tej dysproporcji, jedyną możliwością Konfederacji na morzu było prowadzenie wojny rajderskiej – zwalczanie handlu morskiego Unii. W tym celu przebudowywano kilka statków na okręty wojenne, nazwane krążownikami (ang. "cruiser"), a emisariusze Konfederacji podjęli starania w celu zakupu okrętów za granicą. Oprócz tego władze Konfederacji werbowały kaprów.
W czerwcu 1861 wysłano dwóch emisariuszy Jamesa Bullocha i Jamesa Northa do Wielkiej Brytanii. Mimo deklarowanej przez Wielką Brytanię neutralności, po cichu sprzyjała ona Konfederatom, do czego przyczynił się też głośny incydent z bezprawnym zatrzymaniem brytyjskiego statku „Trent” przez amerykański okręt i aresztowaniem na nim wysłanników Konfederacji 8 listopada 1861. Mimo prób przeciwdziałania ze strony ambasadora Stanów Zjednoczonych w Wielkiej Brytanii, James Bulloch zdołał zakupić tam, a następnie uzbroić 5 statków.
Jednym ze statków zakupionych w Anglii był 1050-tonowy slup z pomocniczym śrubowym napędem parowym „Alabama”, zbudowany w 1862 w stoczni John Laird Sons and Company w Liverpoolu. 29 lipca 1862 okręt wypłynął w pierwszy próbny rejs, z którego już nie powrócił do portu, kierując się na Azory. Okręt został przyjęty oficjalnie w skład marynarki konfederackiej 24 sierpnia 1862, jako krążownik CSS „Alabama”. Dowództwo objął komandor Raphael Semmes, dowodzący poprzednio krążownikiem CSS Sumter. Na Azorach okręt spotkał się ze statkiem zaopatrzeniowym „Agrippina”, który dostarczył mu oficerów, broń i zapasy.
Po uzbrojeniu, „Alabama” 7 października wyruszyła w pierwszy rejs. Podczas pierwszych dwóch miesięcy, zdobyła na Atlantyku 20 statków Unii. Statki następnie były niszczone. Następnie, okręt kontynuował działalność korsarską na Morzu Karaibskim, z mniejszymi rezultatami. Podpływając pod port Galveston w Teksasie, blokowany przez okręty Unii, 11 stycznia 1863 „Alabama” zatopiła w pojedynku artyleryjskim bocznokołową kanonierkę Unii USS „Hatteras”, która początkowo wzięła „Alabamę” za brytyjski okręt. Po tym sukcesie, „Alabama” opuściła ten akwen, kontynuując działalność na południowym Atlantyku, a następnie Oceanie Indyjskim, zdobywając i niszcząc prawie 40 statków Unii do końca roku. Pomimo podejmowanych prób, okręty Unii nie mogły przechwycić rajdera.
W 1864 „Alabama” powróciła na wody europejskie. Z powodu konieczności remontu po dwuletnim pływaniu, 11 czerwca 1864 „Alabama” zawinęła do Cherbourga we Francji, gdzie kapitan Semmes poprosił o możliwość dokowania i napraw. Po szybkiej informacji telegraficznej konsula amerykańskiego, pod Cherbourg nadpłynął z Holandii śrubowy slup wojenny Unii USS „Kearsarge”.
Ponieważ Francuzi odmówili możliwości dokowania, 19 czerwca „Alabama” wypłynęła z portu stoczyć pojedynek z „Kearsarge”, czekającym na skraju francuskich wód terytorialnych. Wydarzenie to zgromadziło wielu obserwatorów na brzegu. Oba okręty były podobnej wielkości i uzbrojenia – waga salwy burtowej „Alabamy” wynosiła 147 kg, a „Kearsarge” 177 kg. Pierwsza otworzyła ogień „Alabama” z odległości 1800 m. „Kearsarge” otworzył ogień po drugiej salwie „Alabamy”, z odległości 900 m. Oba okręty zaczęły zataczać kręgi na przeciwnych kursach, prowadząc ogień. Wyszkolenie artylerzystów „Alabamy” okazało się słabsze, ponadto jej maszyny był bardziej wysłużone i w efekcie „Alabama” otrzymała wiele trafień, podczas gdy jej przeciwnik został w niewielkim stopniu uszkodzony. Po około godzinie walki, „Alabama” została opuszczona przez załogę i zatonęła. Zginęło 19 marynarzy, a 21 zostało rannych (na „Kearsarge” zginął 1 marynarz i 2 odniosło rany). Większość rozbitków została wzięta do niewoli, natomiast komandor Semmes i 41 innych zostało podjętych przez angielski jacht „Deerhound”.
Podczas działalności jako rajder, „Alabama” zatopiła 66 statków, wartych ówczesne 6,5 miliona USD, co uczyniło ją najskuteczniejszym krążownikiem konfederackim, mającym znaczący wpływ na komunikację morską Unii. Przepłynęła w czasie służby 75 000 mil morskich. Po wojnie, rząd USA wysunął wobec Wielkiej Brytanii roszczenia za działalność zbudowanych tam rajderów konfederackich, nazwane roszczeniami „Alabamy” ("Alabama claims").
W 1984 wrak „Alabamy” został odnaleziony przez francuską marynarkę wojenną.
Charakterystyki.
Trzymasztowy bark konstrukcji drewnianej z pomocniczym napędem śrubowym.

</doc>
<doc id="90640" url="https://pl.wikipedia.org/wiki?curid=90640" title="Nabłonek przedni">
Nabłonek przedni



</doc>
<doc id="90642" url="https://pl.wikipedia.org/wiki?curid=90642" title="Szyk okrętów">
Szyk okrętów

Szyk okrętów – uporządkowane rozmieszczenie okrętów względem okrętu kierunkowego zapewniające dogodność wspólnego manewrowania podczas wykonywania zadań bojowych.
Rodzaje szyków.
Ze względu na rozmieszczenie okrętów wyróżnia się:
Ze względu na przeznaczenie wyróżnia się:

</doc>
<doc id="90643" url="https://pl.wikipedia.org/wiki?curid=90643" title="Plutokracja">
Plutokracja

Plutokracja (gr. "plutokratia" „rządy bogatych”, od wyrazów "plutos" „bogactwo” + "krateo" „rządzę”) – system sprawowania rządów, w którym podstawową zasadą władzy jest bogactwo.
Termin "plutokracja" jest używany w dwóch znaczeniach. W pracach dotyczących historii plutokracja jest polityczną kontrolą oligarchii bogatych. Przykładami plutokracji były niektóre miasta-państwa w starożytnej Grecji czy włoskie republiki kupieckie Wenecji, Florencji i Genui. Plutokracje wyrastają zwykle na danym terytorium po okresie anarchii (bezrządu). Plutokracja jest blisko spokrewniona z arystokracją jako formą rządzenia, gdyż generalnie bogactwo i wysoki status społeczny są związane ze sobą.
Drugie znaczenie ma charakter pejoratywny i odnosi się do wpływu, jaki wywierają bogaci na procesy polityczne we współczesnych państwach. Wpływ ten może być „pozytywny” (finansowy „wkład” lub łapówka) względnie „negatywny” (odmowa płacenia podatków, zagrożenie przeniesieniem zyskownych gałęzi gospodarki w inne miejsce itp.).
Odnotowuje się liczne przypadki finansowego nacisku bogatych ludzi na rządy w celu uzyskania korzystnej legislacji. Większość zachodnich demokracji parlamentarnych dopuszcza gromadzenie przez partie polityczne datków od prywatnych osób (bezpośrednio lub za pośrednictwem specjalnych funduszy), ale chociaż nie powinno to mieć żadnego wpływu na procesy legislacyjne, jest mało prawdopodobne, aby wszyscy politycy byli odporni na tego rodzaju wpływy. W Stanach Zjednoczonych podjęto wysiłki na rzecz reformy systemu finansowania kampanii wyborczych, która miałaby zapobiegać tego rodzaju patologiom.

</doc>
<doc id="90644" url="https://pl.wikipedia.org/wiki?curid=90644" title="Fly by wire">
Fly by wire



</doc>
<doc id="90645" url="https://pl.wikipedia.org/wiki?curid=90645" title="Błona Descemeta">
Błona Descemeta



</doc>
<doc id="90646" url="https://pl.wikipedia.org/wiki?curid=90646" title="Wiesław Koluch">
Wiesław Koluch

Wiesław Koluch (ur. 9 maja 1967 w Pękaninie) – twórca polskiej dyscypliny sportowej Koluchstyl, fundator Medalu „Serce Ziemi”, sportowiec, biznesmen, psycholog, ezoteryk.
Przygodę ze sportem rozpoczął w wieku szkolnym. Jako młody chłopiec trafił do KS Gwardia Koszalin, gdzie trenował judo pod okiem brązowego medalisty olimpijskiego Mariana Tałaja. 
Zdobył wiele medali na ogólnopolskich turniejach i spartakiadach w judo. Jeden z prekursorów polskiego zawodowego sumo, a także jeden z pierwszych medalistów mistrzostw Polski i pucharów Europy i świata. Przez wiele lat doskonalił umiejętności także w jujitsu, tai chi chuan, kenjutsu i innych dyscyplinach jeżdżąc po całym świecie, m.in. Chinach, Tybecie i Japonii. Przez wiele lat prowadził badania miejsc mocy. 
Posiada profesorski stopień w sztukach walki, 9 Dan w Koluchstyl i jujitsu. Jako trener reprezentacji narodowej dwóch dyscyplin doprowadził swoich zawodników do zdobycia około 300 medali na mistrzostwach świata i europy. Wychował dwa pokolenia medalistów. Efektem doświadczeń sportowych jest stworzenie dyscypliny sportowej Koluchstyl, nazwanej od własnego nazwiska, która znana jest już w ponad 60 krajach na całym świecie.
Prezes pierwszego klubu sumo w Polsce KS Sumo Koluch, prezes Światowej Organizacji Koluchstyl, wiceprezes Światowej Organizacji Sztuk Walki (WMAO). Odznaczony wieloma wyróżnieniami, m.in. Złotym Krzyżem Zasługi. Jest ambasadorem transgraniczności województwa podlaskiego. Od ponad 20 lat udziela się charytatywnie. Organizował kilkadziesiąt imprez sportowych i charytatywnych na świecie.
Ma żonę Katarzynę i dwóch synów Wiesława i Stefana.
Autor 6 książek: „Sumo po polsku” (1999), „Z pamiętnika polskiego najemnika” (2000), „Kadzidełka i ich sekrety” (2002), „Potrzeby psychiczne członków grup przestępczych” (2001), „Pierścień Atlantów i inne sekrety zdrowia” (2001), „Pierścień mocy WK i ćwiczenia Koluch CHI” (2008).

</doc>
<doc id="90648" url="https://pl.wikipedia.org/wiki?curid=90648" title="Monitor komputera">
Monitor komputera

Monitor komputerowy – ogólna nazwa jednego z urządzeń wyjścia do bezpośredniej komunikacji użytkownika z komputerem. Zadaniem monitora jest natychmiastowa wizualizacja wyników działania programów uruchomionych na komputerze.
Obecnie używane monitory to ekrany komputerowe, obsługiwane przez komputer zwykle za pośrednictwem karty graficznej, która jest elementem komputera bądź może być wbudowana w sam monitor.
Od momentu zagoszczenia komputerów w domach, jako komputery domowe, do ich obsługi używane były monitory CRT, ewentualnie zwykłe telewizory oparte na tej samej technologii. Od około 2005 roku rynek monitorów został zdominowany przez monitory LCD, które nie wytwarzają tak intensywnego pola elektromagnetycznego i zajmują wielokrotnie mniej miejsca na biurkach. W najtańszych modelach sygnał jest jednak nadal przesyłany analogowo przez złącze D-Sub. Bardziej bogato wyposażone modele posiadają gniazda cyfrowe, takie jak DVI, HDMI lub DisplayPort, pozwalające uzyskać znacznie lepszą jakość obrazu i wyższe rozdzielczości.
Historia.
Pierwszy polski komputer XYZ z 1958 r. używał synchroskopu, wyświetlającego na ekranie oscyloskopu zawartość 16 słów (36-bitowych) pamięci w postaci 16 rzędów po 36 jasnych i ciemnych punktów. W konstrukcjach z lat 70. XX w. używane były dalekopisy (np. ZAM 41) lub elektryczne maszyny do pisania (np. Odra 1305). W latach 80., w czasach komputerów domowych, rolę monitora przeważnie pełnił telewizor, gdyż monitory były trudno dostępne, głównie ze względu na bardzo wysokie ceny.
W latach dziewięćdziesiątych i w pierwszych latach XXI wieku komputer był najczęściej podłączany do 15-pinowego gniazda D-Sub. Do monitora sygnały przesyłane były w postaci analogowej jako osobne tory dla poszczególnych sygnałów składowych RGB. W tym okresie zaczęto również używać SDI (ang. "Serial Digital Interface"), głównie w zastosowaniach profesjonalnych, który wykorzystywał złącza BNC do komunikacji kart graficznych z monitorami, a każdy z kolorów był przesyłany oddzielnie, co zmniejszało liczbę zniekształceń.
Podział monitorów.
Współczesne monitory, ze względu na zastosowaną technologię generowania obrazu, można podzielić następująco (2020 r.):
Normy.
W celu standaryzacji oraz usprawnienia zarządzania jakością, dla monitorów określono następujące normy, które powinny być (przynajmniej w części) przez nie spełniane:CB, CE, CSA, CLU, FCC B, ISO 13406-2, TCO '03, '05, '07, TUV-GS, EPA Energy Star 5.0, GOST, UL, SEMCO, FCC-B, VCCI-2, EMC, DHHS, HWC, ROV, MPR-II oraz ISO9241.
Budowa.
Podstawowym problemem przy produkcji monitorów CRT jest taka ich konstrukcja, aby z jednej strony nie miały zbyt dużych gabarytów, a z drugiej, aby ich ekran był możliwie jak najbardziej płaski. Jest to trudne do osiągnięcia, gdyż powierzchnia lampy kineskopowej jest zawsze wycinkiem sfery (ewentualnie walca).
Monitory LCD praktycznie wyparły swoją starszą konkurencję, jaką były monitory CRT. Podstawowym problemem przy produkcji monitorów ciekłokrystalicznych jest osiąganie dużej rozdzielczości matrycy przy zachowaniu jak najmniejszej bezwładności. Bezwładność monitorów ciekłokrystalicznych wynika z faktu, że każdy piksel wyświetlanego obrazu musi być osobno włączany (lub wyłączany) przy każdym odświeżeniu obrazu. Ponieważ piksele są włączane i wyłączane sekwencyjnie (jeden po drugim), to za zwiększeniem rozdzielczości wyświetlacza idzie wzrost liczby pikseli, z których się składa, co powoduje, że na sterowanie każdym z nich pozostaje krótszy odcinek czasu. Minimalny czas włączenia/wyłączenia piksela jest zaś ograniczony czasem orientacji ciekłych kryształów w polu elektrycznym, które to zjawisko jest podstawą działania monitorów LCD.

</doc>
<doc id="90654" url="https://pl.wikipedia.org/wiki?curid=90654" title="Urządzenie we-wy">
Urządzenie we-wy



</doc>
<doc id="90655" url="https://pl.wikipedia.org/wiki?curid=90655" title="FBW">
FBW



</doc>
<doc id="90656" url="https://pl.wikipedia.org/wiki?curid=90656" title="Nadmanganian potasu">
Nadmanganian potasu

Nadmanganian potasu, nazwa Stocka: manganian(VII) potasu, – nieorganiczny związek chemiczny, sól potasowa kwasu nadmanganowego (nieistniejącego w formie wolnej).
Właściwości.
W warunkach standardowych jest ciałem stałym o gęstości 2,7 g/cm³. Nie jest higroskopijny (w przeciwieństwie do nadmanganianu sodu). Umiarkowanie rozpuszczalny w wodzie (w temperaturze 20 °C 6,4 g w 100 cm³).
W temperaturze ok. 240 °C rozkłada się z wydzieleniem tlenu:
Ma właściwości utleniające. Reakcja silnie zależy od pH roztworu. W roztworach kwaśnych ulega redukcji do bezbarwnego lub bladoróżowego roztworu manganu(II):
W roztworach słabo zasadowych i neutralnych redukuje się do tlenku manganu(IV) (braunsztynu), który wydziela się z roztworu w postaci brązowego lub brunatego osadu:
Natomiast w roztworach silnie zasadowych redukuje się do zielonego manganianu:
Roztwory wodne nadmanganianu potasu mają, w zależności od stężenia, barwę od jasnoczerwonej do ciemnofioletowej, przy czym barwa pojawia się już przy bardzo małych stężeniach tego związku.
Podgrzewanie roztworu wodnego nadmanganianu potasu prowadzi do jego rozkładu do dwutlenku manganu, co skutkuje jego odbarwieniem.
Zastosowanie.
Ze względu na trwałość, łatwość manipulacji i silne własności utleniające, nadmanganian potasu wykorzystywany jest powszechnie w rozmaitych dziedzinach.
Stosowany jest jako utleniacz w wielu reakcjach chemicznych, szczególnie w chemii organicznej. Jest silnym utleniaczem, np. alkohole pierwszorzędowe utlenia od razu do soli kwasów karboksylowych (w celu otrzymania aldehydu należy zastosować łagodniejszy utleniacz, np. dichromian potasu lub perjodynan Dess-Martina):
Natomiast alkohole drugorzędowe utlenia do ketonów, po czym reakcja zazwyczaj biegnie dalej, z rozerwaniem wiązania .
Roztwór nadmanganianu potasu jest stosowany w analizie chemicznej do wykrywania jonów redukujących, takich jak tiocyjaniany (rodanki, ), bromki, azotyny. Roztwór ten jest również stosowany w analizie ilościowej, do miareczkowania – jest to manganianometria.
Mieszanina nadmanganianu potasu z glicerolem ulega samozapłonowi. Zjawisko to wykorzystywane jest do rozpalania ognia w trudnych warunkach (np. w podręcznych zestawach ratunkowych) oraz do inicjacji termitu.
Nadmanganian potasu ma silne własności bakterio- i grzybobójcze. Roztwór 0,05% stosuje się do przemywania skóry, ran i owrzodzeń, a roztwór 0,025% do płukania jamy ustnej.
Używany jest jako środek do wytwarzania tlenu w reakcji z wodą utlenioną lub w wyniku silnego ogrzania. Można go także wykorzystać do otrzymywania chloru w reakcji z kwasem solnym.
Pokazy chemiczne.
Nadmanganian potasu można stosować do pokazu zwanego „przemianą wody w wino”. W tym celu na dnie suchej szklanki należy umieścić niewielką, praktycznie niezauważalną ilość drobno sproszkowanego nadmanganianu. Po nalaniu wody zabarwia się ona na kolor przypominający czerwone wino. W kolejnym naczyniu powinno znajdować się kilka kropli reduktora, np. roztworu tiosiarczanu sodu. Po przelaniu do niego różowego roztworu nadmanganianu, barwa natychmiast znika („przemiana wina w wodę”). Aby eksperyment powiódł się, woda powinna być zakwaszona np. kwasem siarkowym, gdyż tylko w takich warunkach nastąpi redukcja MnVII do bezbarwnego . Jako reduktor można wykorzystać też wodę utlenioną, zajdzie wówczas reakcja:
Można go także wykorzystać do wytwarzania mgły. W probówce umieszcza się kilka średnich kryształków i za pomocą pipety, dodaje trochę perhydrolu. Z probówki natychmiast ulatuje mieszanina tlenu i mgły wodnej. Nadmanganian potasu wykorzystuje się też w prostym, możliwym do przeprowadzenia w domowych warunkach doświadczeniu „chemiczny kameleon”. Mangan jest w nim stopniowo redukowany w warunkach zasadowych przez glukozę, co objawia się stopniową zmianą barwy od fioletowej, przez zieloną, granatową, aż do słomkowożółtej.
Nadmanganian potasu stosuje się także w pirotechnice amatorskiej.
Chemiluminescencja.
Mało znana jest zdolność nadmanganianu do chemiluminescencji w odpowiednich warunkach. Wymaga to wykorzystania energicznego reduktora (borowodorku sodu) – na skutek powstania jonu manganowego(II) w stanie wzbudzonym dochodzi do łatwej do zaobserwowania gołym okiem emisji czerwonego światła. Dzieje się to w momencie przechodzenia wspomnianego jonu do stanu podstawowego.

</doc>
<doc id="90659" url="https://pl.wikipedia.org/wiki?curid=90659" title="Départements d'outre mer">
Départements d'outre mer



</doc>
<doc id="90670" url="https://pl.wikipedia.org/wiki?curid=90670" title="Brandy">
Brandy

Brandy (pol. "wypalanka", "winiak") – napój alkoholowy (wytrawna wódka) destylowany z wina, głównie gronowego. Brandy może być destylowana również z wina owocowego, wówczas jednak powinna być odpowiednio oznaczona, np. "Cherry Brandy" – brandy wiśniowa itp.
Nazwa pochodzi od holenderskiego słowa "brandewijn" („destylowane wino”). Staropolska, do dziś poprawna i używana nazwa brandy to "wypalanka". Tak określa się wódki destylowane w tradycyjny sposób, „wypalane” w aparatach destylacyjnych, a już nie wódki rektyfikowane. Niekiedy nazywana jest również błędnie "przepalanką", mimo że termin odnosi się do destylatów produkowanych na bazie karmelu.
Winiakami są śliwowica, kirsch, francuskie koniaki, armagnac i calvados, włoska grappa i jej odpowiedniki – "hiszp." orujo, "fr." marc. Do najbardziej cenionych napojów tego typu należą hiszpańskie brandy oraz włoski "vecchia romagna" i portugalski "aguardente".

</doc>
<doc id="90676" url="https://pl.wikipedia.org/wiki?curid=90676" title="PZL-37 Łoś">
PZL-37 Łoś



</doc>
<doc id="90677" url="https://pl.wikipedia.org/wiki?curid=90677" title="Wagharszapat">
Wagharszapat

Wagharszapat (; hist. Eczmiadzyn) – miasto w Armenii, w prowincji Armawir, nad granicą z Turcją, 18 km na zachód od Erywania; 46 tys. mieszkańców (2022), ośrodek handlowy i przemysłowy. Zabytkowy zespół katedralny - najstarszy kościół Armenii i całego byłego ZSRR, siedziba najwyższego patriarchy Apostolskiego Kościoła Ormiańskiego, noszącego tytuł Katolikosa Wszystkich Ormian. Czwarte pod względem wielkości miasto kraju.
W miejscu dzisiejszego Wagharszapatu osiedla istniały już w epoce kamienia, a potem w epoce brązu i żelaza. Z VIII wieku p.n.e. datuje się inskrypcja klinowa opisująca otwarcie kanału doprowadzającego wodę z rzeki Ildaruni do miasta Kwarlini, leżącego w miejscu centrum dzisiejszego Wagharszapatu. W VI wieku p.n.e. miasto zostało przebudowane i nazwane Wardkesawan.
Za panowania króla Armenii Tigranesa Wielkiego w I wieku p.n.e. miasto stało się ośrodkiem handlu i do pewnego stopnia się zhellenizowało.
W IV w. n.e. miasto straszliwie ucierpiało od najazdów perskich, a zwłaszcza za panowania króla perskiego Szapura II (310–379), który dokonał niszczącego najazdu na Armenię: po śmierci jej władcy Arszaka II, w roku 367, Szapur celowo wydał Armenię na łup swojej armii, wskutek czego zniszczeniu i rozgrabieniu uległo wiele miast w tym kraju, m.in. właśnie Wagarszapat.
Gruntownej przebudowie poddał miasto król Waharszak z dynastii Arsacydów, który panował w latach 378–386 n.e. Powstałe w ten sposób Waharszapat było drugą rezydencją królewską po stolicy Armenii – Artaszat. Po interwencji rzymskiej władzę w Armenii objął Pap (368–374), za którego panowania Katolikosi Wszystkich Ormian, czyli przywódcy Apostolskiego Kościoła Ormiańskiego, wybierani byli w Wagarszapacie, które w ten sposób awansowało do rangi stolicy tegoż Kościoła.
Ormiański „Kościół-Matkę” – katedrę w Eczmiadzynie – zaczęto budować już w 301, a ukończono w 303. Legenda głosi, że miejsce budowy katedry wskazał świętemu Grzegorzowi Oświecicielowi sam Chrystus – w każdym razie tak powstała nazwa „Edż Miacin”, znacząca „Zstąpienie Jednorodzonego”. Kompleks katedralny stał się siedzibą biskupów, a potem patriarchów Apostolskiego Kościoła Ormiańskiego, ośrodkiem szkolnictwa i nauki w czasach rozkwitu ormiańskiej kultury, które niedługo później nadeszły. Katedrę kilkakrotnie burzyły obce najazdy - dzisiejszy gmach pochodzi z 480. Katedrę odnowiono na początku VII wieku. Wtedy też zbudowano klasztory świętej Rypsymy (618) i świętej Gajany (632).
Na przełomie IV i V wieku w Eczmiadzynie przebywał z przerwami, twórca alfabetu armeńskiego (używanego aż po dziś dzień), Mesrop Masztoc (359–440). Jego pobyt w tym mieście miał miejsce w czasach panowania Chosroesa IV (385–388) z dynastii Arsacydów i później Masztoc przybył tutaj ponownie w roku 396, kiedy to został uroczyście powitany przez ówcześnie panującego Wramszapuha (392–414).
W X wieku, po niszczących najazdach Turków, Mongołów i Tatarów, okolice miasta zostały opuszczone przez ludność, która emigrowała do Cylicji i utworzyła kolejne ormiańskie państwo - Królestwo Małej Armenii. Wraz z wiernymi wyemigrowała także hierarchia duchowna, opuszczając Eczmiadzyn. Dopiero po upadku Małej Armenii, w 1441, Eczmiadzyn znów stał się siedzibą patriarchów. Nastąpił okres rozkwitu, trwający do XVII wieku. Wtedy wschodnia Armenia stała się polem wyniszczających granicznych wojen persko-tureckich, trwających do początku XIX wieku, które zrujnowały miasto i okolice. Kolejne lata na początku XIX wieku to dalszy wzrost konfliktów o kraje zakaukaskie między Rosją, Persją i Turcją. W 1804 roku wojska rosyjskie wkroczyły do Armenii i doszło do bitwy między nimi a armią perską w tymże roku, pod Eczmiadzynem, w której Persowie ponieśli klęskę, ale i Rosjanie nie mogli się wtedy tam utrzymać. Ostatecznie jednak w wyniku dalszych działań wojennych, w 1828 tereny te zdobyła nowa kaukaska potęga – Rosja. Z Persji powrócili Ormianie przesiedleni tam przymusowo przez szachów i Eczmiadzyn zaczął się spokojnie odradzać i rozwijać. Jednakże panowanie rosyjskie przyniosło również istotne zmiany m.in. właśnie dla władz kościelnych w Armenii, a szczególnie w Eczmiadzynie. Przede wszystkim carat ograniczył wpływy polityczne katolikosów w Eczmiadzynie, pozostawił jednak wszystkie prawa Eczmiadzyna do posiadłości ziemskich.
W 1915 rosyjska część Armenii stała się azylem dla Ormian uciekających przed falą tureckiego ludobójstwa. Gdy w 1918 Turcy wtargnęli w granice Rosji, Eczmiadzyn został obroniony wysiłkiem militarnym całego narodu – w bitwie pod Sardarapatem Turcy zostali zatrzymani przed Eczmiadzynem i zmuszeni do odwrotu. Po zakończeniu I wojny światowej Eczmiadzyn znalazł się w granicach dzisiejszej Republiki Armenii.
Kompleks katedralny w Eczmiadzynie jest świętością narodową Ormian i zabytkiem wpisanym na listę światowego dziedzictwa UNESCO (obok drugiego kompleksu kościelnego w pobliskim Zwartnoc). W eczmiadzyńskiej katedrze są przechowywane zabytkowe iluminowane rękopisy, ikony, rzeźby, krucyfiksy. Nad głównym wejściem wisi włócznia ("Geghard"), podobno ta, którą przebito bok Chrystusa na krzyżu.

</doc>
<doc id="90678" url="https://pl.wikipedia.org/wiki?curid=90678" title="Theora (kodek)">
Theora (kodek)

Theora – darmowy, stratny kodek obrazu, stworzony przez Xiph.Org Foundation na podstawie kodeka VP3, który został udostępniony na zasadach FLOSS przez On2 Technologies.
Theora wraz z wcześniej opracowanym przez Xiph.Org kodekiem dźwięku Vorbis oraz kontenerem multimedialnym Ogg, stanowi samodzielny zestaw technologii pozwalających na wolne od opłat i ograniczeń patentowych kodowanie materiału audio i wideo. Jest to rozwiązanie konkurencyjne do innych popularnych kontenerów multimedialnych takich jak AVI, RealMedia, WMV, MOV czy MP4, które wykorzystują opatentowane kodeki dźwięku np. (MP3, AAC+, WMA) i obrazu np. (DivX, MPEG-2 czy H.264).
Nazwa kodeka pochodzi od imienia fikcyjnej postaci – Theory Jones z filmu "Max Headroom: 20 Minutes into the Future", a także amerykańskiego programu telewizyjnego "Max Headroom", powstałego na podstawie filmu.
Historia.
Pierwsza wzorcowa implementacja (wersja 1.0) pojawiła się 3 listopada 2008. Sam format był jednak zamrożony już od 1 czerwca 2004, więc oprogramowanie stworzone w tym czasie powinno bez problemów odtwarzać i generować finalne pliki Theory.
Wersja 1.1 (nazwa kodowa Thusnelda) pojawiła się 24 września 2009. Przyniosła znaczną poprawę praktycznie pod każdym względem. Poprawił się stosunek jakości obrazu do szerokości strumienia danych, stało się możliwe zarówno kodowanie video wysokiej jakości (wcześniej obraz był rozmyty), jak i przesył na żywo po łączu o ograniczonej przepustowości. Pojawiła się opcja kodowania w dwóch przebiegach. Sam format nie uległ jednak zmianie, więc w przypadku odtwarzania nie ma konieczności uaktualnienia oprogramowania.
Bieżąca (luty 2010) eksperymentalna linia kodu Theory nosi nazwę kodową Ptalarbvorm
Wdrożenia.
Jednymi z pierwszych rzeczywistych wdrożeń Theory były nagrania wykonywane przez firmę Fluendo. Z jej siedziby w Barcelonie nadawano strumień multimedialny w formacie Ogg o przepływności zaledwie około 32 KB/s, do którego odbioru wystarczyła obsługa Javy w przeglądarce. Automatycznie uruchomiał się wówczas eksperymentalny aplet odtwarzacza.
Początkowo szkic specyfikacji HTML 5 zalecał, aby wszystkie przeglądarki obsługiwały format Theora. Później, na skutek protestów ze strony Apple i Nokii, wspomniany fragment został usunięty. Mimo tych problemów kodek w dniu premiery wersji 1.1 był zaimplementowany w przeglądarkach Google Chrome i Mozilla Firefox, później obsługa pojawiła się też w przeglądarce Opera.
W dniu premiery wersji 1.1 najpopularniejszą witryną stosującą format Theora pozostaje Wikipedia. Na oficjalnej stronie fundacji Xiph.Org pojawiła się też krótka lista sprzętowych odtwarzaczy video. Format został zastosowany też w kilku grach.
Od 2009 roku formatu używa też popularny serwis Dailymotion.

</doc>
<doc id="90679" url="https://pl.wikipedia.org/wiki?curid=90679" title="Siergiej Sztiemienko">
Siergiej Sztiemienko

Siergiej Matwiejewicz Sztiemienko (; ur. w Uriupińsku w obwodzie dońskim, zm. 23 kwietnia 1976 w Moskwie) – generał armii Sił Zbrojnych ZSRR, szef Głównego Zarządu Wywiadowczego.
Początki kariery.
Pochodził ze wsi, w 1926 roku wstąpił ochotniczo do Armii Czerwonej i służył w artylerii i jednostkach pancernych. Brał udział w agresji na Polskę 17 września 1939 roku, w 1940 roku został przeniesiony do Sztabu Generalnego. W czerwcu 1942 roku mianowano go tam szefem Zarządu Operacyjnego. W listopadzie 1948 roku został mianowany szefem Sztabu Generalnego i awansowany do stopnia generała armii. W czerwcu 1952 został zdegradowany do stopnia generała porucznika i skierowany jako szef sztabu do Radzieckiej Grupy Wojsk w Niemieckiej Republice Demokratycznej. Do Moskwy powrócił natychmiast po śmierci Stalina w marcu 1953 roku, na stanowisko pierwszego zastępcy Szefa Sztabu Generalnego. Upadek jego protektora Ławrientija Berii spowodował, iż został przesunięty na trzeciorzędne stanowisko Szefa Sztabu Wschodniosyberyjskiego Okręgu Wojskowego. 
W lutym 1956 roku, po awansie na generała pułkownika, zastąpił na stanowisku szefa Głównego Zarządu Wywiadowczego gen. płk. Michaiła Szalina.
W październiku 1957 roku, w ramach czystki prowadzonej po dymisji marszałka Gieorgija Żukowa, przeszedł ponownie do służby w okręgach wojskowych. W 1962 został mianowany szefem sztabu wojsk lądowych, skąd w 1965 roku wrócił do Sztabu Generalnego. Powierzono mu ponownie funkcję szefa Zarządu Operacyjnego, a następnie w 1966 roku funkcję pierwszego zastępcy ministra obrony. Na tym stanowisku opracowywał plany interwencji w Czechosłowacji w 1968 roku. Przywrócony do rangi generała armii, bezpośrednio po sukcesie tej agresji został szefem Sztabu Zjednoczonego Dowództwa Wojsk Układu Warszawskiego, stanowisko to piastował aż do śmierci w 1976 roku.
Pochowany na Cmentarzu Nowodziewiczym w Moskwie.
Prace (literatura).
Sztiemienko napisał dwa duże dzieła z historii wojskowości:
Oba dzieła podlegały licznym zmianom w kolejnych wydaniach.

</doc>
<doc id="90680" url="https://pl.wikipedia.org/wiki?curid=90680" title="Le Corbusier">
Le Corbusier

Le Corbusier, właściwie Charles-Édouard Jeanneret-Gris (ur. 6 października 1887 w La Chaux-de-Fonds, zm. 27 sierpnia 1965 w Roquebrune-Cap-Martin) – francuski architekt szwajcarskiego pochodzenia, urbanista, malarz i rzeźbiarz, czołowy przedstawiciel modernistycznego stylu międzynarodowego. Jego wszechstronna działalność wpłynęła nie tylko na architekturę, ale także na sztuki plastyczne i urbanistykę.
Życiorys.
1887–1917.
Charles-Édouard Jeanneret-Gris pochodził ze starego, szeroko rozgałęzionego rodu. Przydomek Gris przy nazwisku odróżniał część rodziny, z której pochodził od gałęzi Jeanneret-Grieurin i Jeanneret-Compas. Ojciec przyszłego architekta, Georges-Edouard Jeanneret-Gris (1855–1926), był zegarmistrzem, trudniącym się emaliowaniem kopert zegarków i posiadał własny warsztat w La Chaux-de-Fonds, będącym w tym czasie jednym z głównych centrów produkcji zegarków w Szwajcarii. Matka, Marie-Charlotte-Amélie z domu Perret (1860–1960), była pianistką. W młodości Charles-Édouard Jeanneret pracował w zakładzie grawerskim swojego stryja, gdzie zajmował się wyrabianiem inicjałów.
W latach 1900–1904 uczył się grawerowania i cyzelunku w szkole artystycznej w La Chaux-de-Fonds. Profesor tej szkoły, Charles L’Eplattenier, nakłonił go do nauki architektury. Charles-Édouard Jeanneret znalazł się pod wpływem secesji i angielskiego ruchu Arts and Crafts, a w 1905 roku wraz z René Chapallazem zrealizował swój pierwszy budynek, bogato udekorowaną willę dla grawera Louisa Falleta. W roku 1907 odbył pierwszą podróż studialną, zwiedzając na północy Włoch Mediolan, Florencję, kartuzję w Galluzzo, Sienę, Bolonię, Padwę i Wenecję, a następnie udał się do Austro-Węgier, gdzie zwiedził Budapeszt i Wiedeń. W Wiedniu przez sześć miesięcy pracował u jednego z twórców wiedeńskiej secesji, Josefa Hoffmanna, a także zapoznał się z ideami Adolfa Loosa. W marcu 1908 roku młody architekt po raz pierwszy pojechał do Paryża, wkrótce wstąpił do pracowni paryskiego architekta Auguste’a Perreta, gdzie pracował przez 15 miesięcy i zetknął się z zastosowaniem surowej konstrukcji żelbetowej; w 1909 spotkał w Lyonie innego z protagonistów nowoczesnej architektury, Tony’ego Garniera.
W roku 1910 odbył długą podróż do Niemiec, żeby zapoznać się z osiągnięciami sztuki stosowanej w tym kraju. Pracując u Petera Behrensa, poznał Miesa van der Rohe i Waltera Gropiusa. W następnym roku zetknął się z Heinrichem Tessenowem, architektem miasta-ogrodu "Grünau-Falkenberg" (realizacja 1913). Następna podróż, w 1911 roku wraz z przyjacielem Augustem Klipsteinem po Bałkanach, Turcji, Grecji i Włoszech była etapem gromadzenia rysunków, akwarel, notatek i fotografii.
W 1912 roku Charles-Édouard Jeanneret miał pierwszą wystawę swoich akwarel na Salonie Jesiennym w Paryżu. Zajmowało go w tym okresie studiowanie w Bibliotece Narodowej materiałów do traktatu urbanistycznego "La construction des villes" (Budowa miast).
1917–1940.
W czasie I wojny światowej żył w neutralnej Szwajcarii, gdzie uczył teorii architektury z użyciem nowoczesnej techniki w szkole artystycznej w La Chaux-de-Fonds. Jako młody architekt zbudował wtedy cztery domy w Szwajcarii i jedną wieżę ciśnień we Francji. W wieku 29 lat osiadł na stałe w Paryżu. W roku 1917 otworzył tam własną pracownię architektoniczną w kamienicy przy ulicy Jacob 20, gdzie zamieszkał razem z narzeczoną i powiesił na ścianie fotografię Partenonu. Od 1920 wydawał czasopismo artystyczne "L’Esprit nouveau" (Nowy duch), w której swoje artykuły o architekturze podpisywał „Le Corbusier”. Jego pseudonim przypomina francuskie słowo "Le corbeau" (kruk) i zdarzało się, że rysował go przy okazji składania swojego podpisu. Wszedł w kontakt z awangardowymi środowiskami artystycznymi. Razem z Amédée Ozenfantem zapoczątkował nowy kierunek malarski – puryzm. Od około 1925 roku używał pseudonimu także jako architekt i artysta. Od 1923 do 1940 roku prowadził wspólną pracownię z dalszym kuzynem, Pierre’em Jeanneretem, wspólnie podpisywali projekty i publikacje.
Le Corbusier już w czasie swych pierwszych podróży studialnych zachwycał się klarownością przestrzeni panującą w klasztorach. Klasztorna cela była jedną z inspiracji do stworzenia "Pavillon de l’Esprit Nouveau" (Wystawa Międzynarodowa w 1925 w Paryżu), który zrewolucjonizował architekturę i projektowanie wnętrz. Pawilon ten, a właściwie modelowy jednoprzestrzenny dom jednorodzinny z antresolą i loggią, rozpoczął szerzenie się nowej myśli architektonicznej. W planie przypomina on celę benedyktyńskiego mnicha. "Pavillon de l’Esprit Nouveau" był elementem idei "Immeubles-Villas" (Apartamenty własnościowe, 1922), czyli dużego wielkomiejskiego budynku mieszkalnego z wiszącymi ogrodami, pozbawionego podwórka studni i łączącego cechy domu jedno- i wielorodzinnego. Dzięki tej wystawie Le Corbusier został szeroko zauważony. W 1923 roku Le Corbusier opublikował "Les Cinq points d’une architecture nouvelle conséquence des techniques modernes", czyli swoje słynne pięć punktów architektury nowoczesnej (pierwszy raz zastosowane przez niego częściowo w willi Le Lac w Corseaux nad Jeziorem Genewskim w Szwajcarii, zbudowanej dla rodziców w 1923 roku, później po raz pierwszy w pełni w willi La Roche-Jeanneret w Paryżu w 1923 roku, a następnie w sposób najbardziej spektakularny w willi Savoye, czyli w „świątyni epoki maszyn” we francuskim Poissy w 1928 roku, w których obu zrealizował także swoją koncepcję „promenady architektonicznej”, czyli uporządkowanego ciągu przestrzennego zapewniającego użytkownikowi alternatywne możliwości komunikacji wewnątrz budynku). Architekt stwierdził wtedy, że „dom jest maszyną do mieszkania”.
W roku 1926 opracował „Architekturę epoki maszynowej” ("Architecture d’époque machiniste"). Dwa lata później został jednym z założycieli CIAM – Międzynarodowych Kongresów Architektury Nowoczesnej ("Congrès Internationaux d’Architecture Moderne"). Propagował wtedy swoje słynne hasło „słońce, przestrzeń, zieleń” jako trzy elementy, które powinny mieć wpływ na współczesną architekturę. Także w tym czasie Le Corbusier dużo podróżował: do Ameryki Południowej, Niemiec oraz Moskwy, gdzie poznał Meyerholda i Eisensteina. 19 września 1930 roku Le Corbusier przyjął obywatelstwo francuskie, zaś 18 grudnia tegoż roku poślubił modelkę z Monako Yvonne Gallis (ur. 1892, zm. 5 października 1957), która znana była odtąd szerzej pod wywiedzionym od pseudonimu męża nazwiskiem Madame Le Corbusier. W 1934 roku Le Corbusier stworzył w Paryżu modernistyczną, przeszkloną kamienicę mieszkalną "Immeuble Molitor" przy ulicy Nungesser-et-Coli 24 gdzie zamieszkał wraz z żoną. Jego dwustronne mieszkanie (240 m²), które zachowano jako muzeum składa się z dwóch kondygnacji, na których jest mieszkanie z dużą loggią i własna pracownia oraz taras wypoczynkowy z ogrodem na dachu i pokój gościnny z małym tarasem widokowym. Jest to pierwszy apartamentowiec na świecie z całkowicie przeszklonymi elewacjami, gdzie nie ma ścian ani tradycyjnych okien, które zostały zastąpione luksferami i oknami tarasowymi, przesuwnymi z szybami wielkości całych ścian. Natura jest zasadniczym składnikiem architektury Le Corbusiera, stąd ogród na dachu służący do wypoczynku, ćwiczeń fizycznych, konsumpcji, a także sprzyjający kontemplacji i pozwalający na uprawę roślin. Architekt twierdził, że „ogród jest logicznym uzupełnieniem płaskiego dachu”. W 1938 roku Le Corbusier osobiście wystąpił w filmie dokumentalnym "Les Bâtisseurs" (Budowniczowie) w reżyserii Jeana Epsteina (film czarno-biały i dźwiękowy), gdzie przedstawił swoją koncepcję „rewolucji architektonicznej” koniecznej, ponieważ „miasta stały się nieludzkie, szkodliwe dla człowieka, wrogie dla jego zdrowia”.
1940–1965.
W czasie II wojny światowej przebywał początkowo w Vichy, a w latach 1942–1943 został wysłany z misją do Algierii, wówczas kolonii francuskiej. Lokalna architektura wywarła pewien wpływ na architekta, ale przede wszystkim propagował tam swój futurystyczny "Plan Obus" (Projekt pocisk działowy) w celu nowoczesnej przebudowy Algieru (1932), który jednak został odrzucony.
Le Corbusier rozpoczął w latach czterdziestych pracę nad kontrowersyjnym systemem wymiarowania „Modulor” (1948) – autorskim kanonem proporcji, który następnie opisał w kilku pracach. Za model został przyjęty człowiek szczególnie wysoki (średni wzrost angielskiego policjanta wynosił wtedy 183 cm). Wyciągnięta do góry ręka postaci ludzkiej wyznacza podstawową wysokość kondygnacji netto, 226 cm. Większość charakterystycznych wysokości odnoszących się do ciała ludzkiego i przedmiotów użytkowych jest wpisana przez Le Corbusiera w ciąg wymiarów, wyznaczonych w oparciu o wspomniany wzrost, wysokość kondygnacji oraz złoty podział i ciąg Fibonacciego.
Pod koniec wojny Le Corbusier założył "Assemblée de Constructeurs pour Rénovation architecturale" (ASCORAL), organizację opracowującą plany odbudowy Francji po wojnie, zaś w 1943 opublikował "Kartę Ateńską".
Po wojnie Le Corbusierowi jako jednemu z najsłynniejszych architektów powierzano najbardziej prestiżowe realizacje, nie tylko w Europie, ale i w Indiach (miasto Chandigarh) czy Brazylii. W roku 1947 został członkiem komitetu złożonego z architektów, który miał przygotować plany budowy siedziby ONZ w Nowym Jorku; ostatecznie realizację przyznano Amerykaninowi Wallace’owi Harrisonowi, lecz opierała się ona w dużym stopniu na koncepcji Le Corbusiera.
Le Corbusier zbudował w 1952 roku w zburzonej wskutek II wojny światowej nadmorskiej Marsylii wysoki, żelazobetonowy blok mieszkalny na antropomorficznych słupach, dla 1600 ludzi z ogrodem i salą gimnastyczną na dachu, oddalony od hałaśliwej ulicy, w samym środku parku. Jednym z postulatów Le Corbusiera były ogrody na płaskich dachach budynków, które miały zrekompensować przestrzeń zajętą na ziemi przez fundamenty. Blok był typem budynku nieznanym we Francji i wywołał burzliwe reakcje krytyki. Blok marsylski okazał się udanym budynkiem i zdecydowanie przewyższa swoją funkcjonalnością oraz jakością wykonania późniejsze bloki mieszkalne budowane masowo w krajach komunistycznych. Blok nie został zaprojektowany dla zamożnych elit, jednak wprowadzone wówczas liczne nowatorskie rozwiązania architektoniczne takie jak całkowicie przeszklone ściany mieszkań przez rzędy portfenetrów oraz obszerna loggia przynależna do każdego pokoju w mieszkaniu okazały się przełomem co miało wpływ na architekturę świata. Inspiracją do stworzenia bloku marsylskiego były średniowieczne klasztory i transatlantyki, które architekt sam poznał, przeanalizował i podziwiał.
Zmarł na zawał serca 27 sierpnia 1965 roku w Roquebrune-Cap-Martin podczas kąpieli w Morzu Śródziemnym. Walter Gropius uznał wówczas Le Corbusiera za „Leonarda da Vinci naszych czasów”.
W latach 1982–1985 "Garland Architectural Archives" wydało kompendium rysunków architekta, a w latach 2005–2006 Fundacja Le Corbusiera wydała na 16 płytach DVD zbiór 35 000 jego rysunków.
Nagrody i wyróżnienia.
W roku 1952 został komandorem, a w 1963 wielkim oficerem Legii Honorowej. Ponadto otrzymał kilka doktoratów "honoris causa", wiele odznaczeń i innych zaszczytów.
Pięć zasad architektury nowoczesnej.
Postulaty architektury mieszkaniowej:
Miejsca pamięci.
Miejsca nazwane jego imieniem:
Miejsca symboliczne:
Portret Le Corbusiera widniał na szwajcarskim banknocie 10-frankowym.
W 2016 siedemnaście budynków projektu Le Corbusiera, znajdujących się w takich krajach jak: Argentyna, Belgia, Francja, Niemcy, Indie, Japonia i Szwajcaria zostało wpisanych na listę światowego dziedzictwa UNESCO jako obiekt: Dzieła architektury Le Corbusiera jako wybitny wkład do modernizmu.

</doc>
<doc id="90682" url="https://pl.wikipedia.org/wiki?curid=90682" title="PZL.4">
PZL.4

PZL.4 (PZL-4) – prototyp trójsilnikowego samolotu pasażerskiego, projektu polskiego inżyniera Zygmunta Brunera oraz inż. Stanisława Praussa.
Historia.
W roku 1928 polskie Ministerstwo Komunikacji ogłosiło konkurs na samolot pasażerski dla Polskich Linii Lotniczych. W konkursie zwyciężył projekt samolotu T-600 autorstwa pracującego we Francji polskiego inżyniera Zygmunta Brunera. Realizacją projektu zajęły się zakłady PZL, budując prototyp oznaczony jako PZL.4.
Samolot oblatano 8 stycznia 1932 roku przez Bolesława Orlińskiego. Próby eksploatacyjne prowadzone przez PLL LOT wykazały znaczne, bo 22 procentowe przekroczenie, w stosunku do projektu, masy własnej samolotu. Spowodowało to pogorszenie osiągów maszyny, do tego stopnia, że PZL.4 zaczął ustępować dotychczas eksploatowanym w PLL LOT samolotom Fokker F.VIIB/3M. Wobec powyższego zrezygnowano z produkcji PZL.4.
Budowa prototypu kosztowała aż 1.416.110 zł i przyniosła wytwórni stratę w wysokości 663.000 zł w 1931 roku (cenę samolotu ustalono na 351.000 zł).
Służba w lotnictwie.
Samolot ze względu na niskie osiągi nigdy nie wszedł do produkcji i tym samym nigdy nie latał w Polskich Liniach Lotniczych. 
Opis techniczny.
Całkowicie metalowy (duralowy) górnopłat ze stałym, klasycznym podwoziem. Napęd stanowiły trzy silniki gwiazdowe Škoda-Wright Whirlwind J-5A o mocy 249 KM każdy. Kabina mieściła 10 pasażerów i 2 osoby załogi.
Wersje.
PZL.4 - samolot pasażerski, prototyp.

</doc>
<doc id="90686" url="https://pl.wikipedia.org/wiki?curid=90686" title="MFW">
MFW



</doc>
<doc id="90687" url="https://pl.wikipedia.org/wiki?curid=90687" title="Gajusz Cilniusz Mecenas">
Gajusz Cilniusz Mecenas

Gaius Cilnius Maecenas (ur. 13 kwietnia 70 p.n.e., zm. 8 p.n.e.) – rzymski polityk, doradca i przyjaciel Oktawiana Augusta, poeta i patron poetów, między innymi Wergiliusza, Horacego i Propercjusza. Jego nazwisko stało się nazwą protektora sztuki i nauki. 
Pomimo tak popularnego do dziś nazwiska, dużej roli jaką odgrywał w polityce drugiej połowy 
I w. p.n.e. i związków z ludźmi pióra tego okresu, zachowało się mało informacji o życiu Mecenasa. Pochodził ze starej etruskiej rodziny, o czym świadczy nazwisko rodowe Cilnius, przyjęte etruskim zwyczajem po matce i etruska końcówka - as (Maecenas). Jego rodzina należała do stanu ekwitów. Zgromadził duży majątek, zarówno odziedziczony po przodkach, jak i nabyty dzięki hojności Augusta. Z tego powodu zrezygnował prawdopodobnie z typowej rzymskiej kariery urzędniczej, gdyż z racji przynależności do stanu ekwitów nie mógłby osiągnąć godności zarezerwowanych dla stanu senatorskiego, a majątek i wpływy do tego go predestynowały. 
Całe życie był przyjacielem i doradcą Oktawiana Augusta. Około 40 p.n.e. działał w celu skaptowania obrońcy zasad republiki Sekstusa Pompejusza dla stronnictwa Oktawiana. Doprowadziło to do małżeństwa Oktawiana z kuzynką Pompejusza - Skrybonią. W tym samym czasie doprowadził do zawarcia przymierza Oktawiana z Markiem Antoniuszem w Brundyzjum (Brindisi), kończącego walki zbrojne i przypieczętowanego małżeństwem Antoniusza z siostrą Oktawiana - Oktawią. Zaufanie do Mecenasa potwierdził Oktawian, powierzając mu zarządzanie Rzymem i Italią w czasie swych walk z Sekstusem Pompejuszem (36 p.n.e.) i ostatecznej rozprawy z Antoniuszem na wschodzie i w Egipcie (31 p.n.e.). Swoją pozycję umocnił Mecenas udaremniając spisek na życie Oktawiana powracającego do Rzymu z Egiptu. Udało mu się jednocześnie zapobiec typowym w czasie walk o panowanie nad Imperium krwawym proskrypcjom, co zjednało mu opinię osoby łagodnej i humanitarnej. Mimo iż nie zajmował żadnego oficjalnego stanowiska, we wpływie na udział w rządach przy Oktawianie, rywalizował skutecznie z Markiem Agryppą. Znaczenie polityczne Mecenasa osłabło znacznie po 23 p.n.e. Znalazł się wówczas w konflikcie sumienia pomiędzy Oktawianem a rodziną swojej żony, Terencji. Jej brat adopcyjny, Warron Murena planował spisek i morderstwo Oktawiana Augusta. Spisek wykryto, a Mecenas ostrzegł szwagra poprzez żonę o grożącym mu niebezpieczeństwie. Nie zapobiegło to wykonaniu wyroku, spowodowało jednak całkowite odsunięcie Mecenasa od spraw państwowych na rzecz Marka Agryppy. Potrafiący rozdzielić politykę od spraw osobistych August zachował jednak przyjazne stosunki z Mecenasem do jego śmierci.
Nie znaczenie i wpływy polityczne uczyniły jednak nazwisko (przydomek) Mecenasa nazwą pospolitą na oznaczenie opiekunów nauki i sztuki. Swojego dużego majątku używał dla hojnego wspomagania współczesnych mu twórców. Jako zwolennik wprowadzanego przez Oktawiana Augusta nowego ustroju, starał się wpłynąć na twórców, aby użyli swych talentów w interesie tworzącego się systemu władzy. Temu celowi przyświecały inspirowane przez Mecenasa "Georgiki" Wergiliusza, propagujące popierany przez Oktawiana nawrót do starorzymskich wartości życia wiejskiego. Był więc Mecenas prekursorem mecenatu politycznego. Wspierał również Horacego i Sekstusa Propercjusza. Skupił wokół siebie grono literatów nie szczędząc funduszy zarówno dla nich, jak i na prowadzenie dość zbytkownego i zabawowego stylu życia. Był zresztą za to krytykowany przez Senekę. Sam również pisał wiersze i tworzył prozę. Do dziś zachowały się nieliczne fragmenty. Nie były to chyba jednak utwory, szczególnie proza, najwyższego lotu. Oktawian August po przyjacielsku krytykował jego twórczość. Mniej pobłażania mieli dla niej później Seneka i Kwintylian.
O życiu osobistym Mecenasa wiadomo bardzo niewiele. Małżeństwo z Terencją nie było zbyt udane. Plotkowano, że była ona kochanką Augusta. Mecenas zmarł bezdzietnie. Swój wielki majątek, między innymi piękny pałac i ogrody na Eskwilinie, zapisał przyjacielowi, twórcy cesarstwa rzymskiego.

</doc>
<doc id="90688" url="https://pl.wikipedia.org/wiki?curid=90688" title="PZL-4">
PZL-4



</doc>
<doc id="90690" url="https://pl.wikipedia.org/wiki?curid=90690" title="Wojciech Mann">
Wojciech Mann

Wojciech Piotr Mann (ur. 25 stycznia 1948 w Świdnicy) – polski dziennikarz muzyczny, satyryk, aktor, pedagog, autor tekstów piosenek, prezenter telewizyjny i radiowy. Przez ponad pięćdziesiąt lat związany z Programem Trzecim Polskiego Radia, współzałożyciel Radia Nowy Świat.
Życiorys.
Urodził się w Świdnicy, dzieciństwo spędził w Warszawie. Jest synem Malwiny z domu Niemczewskiej i Kazimierza Manna. Jego ojciec był malarzem i grafikiem, a matka pielęgniarką. Jego młodsza siostra Marta została projektantką. Jego stryjecznym dziadkiem był śpiewak operowy Józef Mann. Rodzina Mannów pochodziła ze Lwowa, przodkowie Wojciecha Manna byli kolonistami niemieckimi.
W dzieciństwie występował w zespole „Gawęda”. Ukończył XXVII Liceum Ogólnokształcące im. Tadeusza Czackiego w Warszawie. W latach 60. okresowo przebywał w Londynie, gdzie pracował w biurze podróży. Był także pracownikiem obsługi hotelowej, barmanem i robotnikiem budowlanym.
W 1965 związał się z dziennikarstwem radiowym, zostając redaktorem Rozgłośni Harcerskiej. Przez cztery lata studiował handel zagraniczny w Szkole Głównej Planowania i Statystyki w Warszawie. W 1967 dołączył do redakcji Programu III Polskiego Radia, na którego antenie prowadził autorskie programy: "Magazyn 4/4", "Mój magnetofon", "Poranek z radiem", "Baw się razem z nami", "Muzyczna poczta UKF", "W tonacji Trójki", "Zapraszamy do Trójki", "Bielszy odcień bluesa", "Między dniem a snem", "Radio Mann", "Manniak niedzielny", "Manniak po ciemku", "Pół perfekcyjnej płyty", "Tanie granie (na śniadanie)" oraz "Piosenki bez granic".
W latach 70. rozpoczął współpracę z Telewizją Polską; początkowo prowadził "Sobotnie Studio Młodych", a następnie autorski "Magazyn pana Manna" w ramach audycji "Studio 2", której był kierownikiem ds. rozrywki. W 1975 został absolwentem filologii angielskiej na Uniwersytecie Warszawskim, a po obronie dyplomu został zatrudniony jako nauczyciel języka angielskiego w II Liceum Ogólnokształcącym im. Stefana Batorego w Warszawie. W trakcie studiów wyjechał na pewien czas do Szwajcarii, gdzie m.in. pracował w księgowości genewskiego oddziału ONZ.
W latach 1981–1982 przebywał w Stanach Zjednoczonych, gdzie pracował jako pomocnik w klinice Stanisława Burzyńskiego w Houston. Po powrocie do Polski w okresie stanu wojennego przez pewien czas utrzymywał się z udzielania korepetycji z języka angielskiego. Następnie powrócił do pracy w telewizji. W drugiej połowie lat 80. prowadził program rozrywkowy "Kanał" oraz współprowadził z Janem Chojnackim program "Non stop kolor". W latach 1983–1988 był redaktorem naczelnym miesięcznika „Non Stop”, jednocześnie współtworzył na antenie TVP2 programy: "5-10-15", "Mądrej głowie…", "Za chwilę dalszy ciąg programu" i "Bardzo ostry dyżur". W latach 1985–1986 jako „druh zastępowy” poprowadził osiem wydań "Listy Przebojów Programu Trzeciego". Należał do twórców nadawanego w latach 1986–1990 programu rozrywkowego "Nie tylko dla orłów".
W latach 90. z Krzysztofem Materną opracował formułę stacji radiowej Radio Kolor, obaj prowadzili w niej autorskie audycje, a ich podobizny były elementem ówczesnego logo stacji. W 1993 zaczął prowadzić "Szansę na sukces" na antenie TVP2. W 1994 z Krzysztofem Materną stworzył telewizyjny talk-show "MdM", który był prezentowany na antenie TVP1. W 1995 razem opublikowali książkę "Podróże małe i duże", wydaną przez „Twój Styl”. W 1997 z Krzysztofem Materną i Janem Chojnackim współtworzył muzyczną stację Radio Pogoda. Współpracował także m.in. z „Gazetą Wyborczą” (z dodatkami „Gazeta na Plażę” i „Duży Format”), „Elle” i „Polityką”.
W latach 2001–2002 z Krzysztofem Materną prowadził talk-show "M kwadrat" w TV Puls. W 2005 z Janem Chojnackim założył internetowe Radio Baobab, a z Krzysztofem Materną współtworzył program rozrywkowy TVP1 "MaMa", który był oparty na formule produkcji "Za chwilę dalszy ciąg programu". Od 2005 do 2008 prowadził program TVP2 "Duże dzieci". W 2006 został powołany w skład Akademii Muzycznej Trójki. W 2007 z Krzysztofem Materną poprowadził program "MC², czyli Maszyna czasu Manna i Materny". W 2011 nakładem wydawnictwa „Znak” ukazała się ich kolejna publikacja pt. "Podróże małe i duże, czyli jak zostaliśmy światowcami", będąca zmienionym wydaniem książki z 1995. W 2010 nakładem „Znaku” wydał autobiografię pt. "Rock Mann, czyli jak nie zostałem saksofonistą". W latach 2012–2013 był gospodarzem programu "Kocham to co lubię". W 2012 zakończył współpracę przy "Szansie na sukces", która po jego odejściu została zdjęta z anteny TVP2. W 2014 premierę miała jego druga autorska publikacja zatytułowana "Fotografomannia".
W marcu 2020 odszedł z Trójki w geście solidarności z Anną Gacek. W kwietniu zaangażował się w projekt stworzenia stacji radiowej Radio Nowy Świat, zainicjowany przez spółkę Ratujmy Trójkę. Stacja zaczęła nadawać w lipcu 2020, Wojciech Mann zaczął prowadzić w niej programy: "Poranna Manna", "Mała kawa" i "Bez kolejki".
Jest autorem tekstów do piosenek, m.in. „Znajdziesz mnie znowu” Zbigniewa Wodeckiego, „Bright Days Will Come” Urszuli Sipińskiej oraz „Ja nie mogłam mieć serc dwóch” Anny Jantar. Był też lektorem filmów dokumentalnych, przedstawiających historię muzyki rozrywkowej. Sporadycznie pojawiał się jako aktor, zagrał m.in. w filmach "Cudowne dziecko", "Uprowadzenie Agaty", "Świąteczna przygoda" i "Serce na dłoni", a także w serialach "Czterdziestolatek. 20 lat później" i "Bank nie z tej ziemi". W filmach "Shrek 2" i "Shrek Trzeci" dubbingował Doris, siostrę Kopciuszka. Użyczył głosu postaci Sama w grze ' (z 2007) oraz postaci Płotki (konia należącego do Geralta) w dodatku do gry ' pt. "Krew i wino" (z 2016). Wystąpił gościnnie na wydanym w 2006 albumie Grzegorza Turnaua "Historia pewnej podróży". Udzielał się również jako konferansjer, m.in. w spektaklach estradowych Janusza Józefowicza. Wraz z Krzysztofem Materną założył przedsiębiorstwo MM Communications, działające w branży promocyjnej.
Życie prywatne.
Trzykrotnie żonaty, trzecią żoną została Ewa Bańska, z którą ma syna Marcina.
W 2000 był członkiem komitetu poparcia Andrzeja Olechowskiego przed wyborami prezydenckimi oraz członkiem zorganizowanego przez Unię Wolności komitetu inicjatywy ustawodawczej na rzecz powołania Fundacji Edukacji Narodowej.

</doc>
<doc id="90691" url="https://pl.wikipedia.org/wiki?curid=90691" title="MACH">
MACH



</doc>
<doc id="90696" url="https://pl.wikipedia.org/wiki?curid=90696" title="Sébastien Loeb">
Sébastien Loeb

Sébastien Loeb (ur. 26 lutego 1974 w Haguenau) – francuski kierowca rajdowy, rallycrossowy i wyścigowy, dziewięciokrotny rajdowy mistrz świata (w latach 2004–2012). Jest najbardziej utytułowanym kierowcą rajdowym w historii, między innymi posiada rekordy największej liczby: tytułów mistrza świata, wygranych rajdów, wygranych odcinków specjalnych, oraz miejsc na podium.
W Rajdowych Mistrzostwach Świata pierwsze zwycięstwo odniósł w 1999 roku, zdobywając 1. miejsce w Rallye de France – Tour de Corse samochodem Citroën Saxo VTS (klasa A6). W 2000 roku, w tej samej klasie, zwyciężył w Wales Rally GB. Dwa lata później, już jako kierowca WRC brał udział w dwóch rundach Rajdowych Mistrzostw Świata. W Rallye Automobile Monte Carlo zdobył 2. miejsce, a w ADAC Rallye Deutschland pierwsze. W następnym (2003) roku, jako kierowca fabrycznego teamu Citroen, brał udział we wszystkich rundach WRC i zdobył tytuł wicemistrza świata. Kolejne lata (2004–2012) dziewięciokrotnie z rzędu przynosiły mu Mistrzostwo Świata w klasyfikacji WRC. Zdobył też 2. miejsce w wyścigu 24 godzinnym w Le Mans w 2006 roku. Jest również 3-krotnym mistrzem (6-krotnym finalistą) prestiżowych zawodów „Race of Champions”, w których startują najlepsi kierowcy dyscyplin motorowych z całego świata.
Życiorys.
1996–1999.
W roku 1996 dołączył do teamu Ambition Sport Auto, założonego przez Dominiqua Heintza i Rémi Mammosser. Finanse grupy nie są duże, jednak w roku 1997 Sébastien Loeb dostał pierwszy samochód rajdowy – Peugeot 106, a Dominique Heintz został jego pilotem. Para Loeb – Heintz zdobyła 8. miejsce w zawodach Volant106 w klasie 1300 cm³, a następnie 1600 cm³. Magazyn Echappement nadał Loebowi tytuł „najlepiej zapowiadającego się kierowcy”.
W międzyczasie Sébastien Loeb poznał pilota Daniela Elenę. Para Loeb – Elena funkcjonuje do dziś, odnotowawszy 9 mistrzowskich tytułów w klasie WRC.
W 1998 zdobył 6. miejsce w Citroën Saxo kit-car Cup, a w 1999 już pierwsze. Rok 1999 to także pierwszy start w Rajdowych Mistrzostwach Świata. Fédération Française de Sports Automobiles umożliwia mu start w RallyRACC Catalunya-Costa Daurada. Nie odnosi tam sukcesów. Zwyciężał za to w Rallye de France – Tour de Corse i w klasie A6.
2000.
Rok 2000 to przełom w karierze Loeba. Dzięki wstawiennictwu Didiera Auriola Loeb po raz pierwszy jechał w rajdzie samochodem WRC – Toyotą Corollą. Brał udział w Rajdzie Francji oraz Rajdzie Włoch, w obu klasyfikując się w pierwszej dziesiątce. Natomiast w Rajdzie Wielkiej Brytanii Citroënem Saxo VTS zdobył pierwsze miejsce w klasie A6.
Wcześniej jednak zdobywał mistrzostwo Francji w klasie Citroën Saxo kit-car w Szutrowych Mistrzostwach Francji. Zwróciło to uwagę Guya Fréquelina, który zaoferował Loebowi możliwość reprezentowania Citroëna w Mistrzostwach Francji.
2001.
Zdobywał mistrzostwo Francji jadąc Xsarą Kit Car oraz zwyciężał w Mistrzostwach Świata samochodów Super 1600 za kierownicą Saxo. W Rajdzie Sanremo pojechał samochodem Citroën Xsara WRC zajmując drugie miejsce. Było to jego pierwsze podium w rajdzie zaliczanym do klasyfikacji Rajdowych Mistrzostw Świata.
2002.
Debiutował w klasie WRC, jadąc Citroënem Xsarą WRC. W Rallye Automobile Monte Carlo zdobywał II miejsce, a w ADAC Rallye Deutschland – pierwsze.
2003 – wicemistrz świata.
W roku 2003 po raz pierwszy brał udział w pełnym sezonie WRC. Wygrywał wówczas 3 rajdy, zdobywając tytuł wicemistrza świata.
2004 – 1. tytuł mistrzowski.
W roku 2004 zdobycie tytułu mistrzowskiego zapewniło mu zwycięstwo w pięciu rajdach. Mimo to, już po zapewnieniu sobie tytułu mistrzowskiego, zwyciężył w kolejnym, szóstym rajdzie Rally Australia, wyrównując tym samym rekord liczby zwycięstw w jednym sezonie, ustanowiony w 1992 przez Didiera Auriola.
2005 – 2. tytuł mistrzowski.
17 lipca 2005 – wygrywając siódmy rajd w tym samym sezonie rajdowym, ustanowił nowy rekord świata. Ostatecznie skończył sezon 2005 wygrywając 10 rajdów. Jako pierwszy zawodnik w historii wygrał także 6 rajdów z rzędu. Dzięki tym rezultatom po raz drugi bronił tytułu mistrza świata z 56 punktami przewagi nad drugim w klasyfikacji generalnej Petterem Solbergiem. Wyrównał tym samym wynik liczby mistrzowskich tytułów Carlosa Sainza i Marcusa Grönholma.
Warte odnotowania jest sportowe zachowanie Loeba w Rajdzie Wielkiej Brytanii. Na 15 odcinku rajdu zginął Michael Park. Prowadzący wówczas w rajdzie Loeb świadomie spóźniał się 2 minuty z dotarciem do mety, przez co spadał na miejsce 3. Gdyby zwyciężył – zapewniłby sobie tytuł mistrzowski na 4 rajdy przed końcem sezonu. Mimo to, Loeb zrezygnował ze zwycięstwa. Ostatecznie w rajdzie zwyciężył Petter Solberg.
2006 – 3. tytuł mistrzowski.
Fabryczny zespół Citroëna wycofał się na jeden sezon z rywalizacji, aby skupić się na przygotowaniu nowego samochodu na kolejny sezon. W tej sytuacji Loeb startował w sezonie w prywatnym zespole Kronos wspieranym przez Citroëna. Mimo to, rok 2006 to kolejne zwycięstwa i kolejny tytuł mistrzowski. Zapewniło mu go zwycięstwo w ośmiu rajdach. 3 września 2006 wygrywał 27. rajd w swojej karierze (Rajd Japonii), czym ustanowił nowy rekord świata.
Na cztery rajdy przed końcem sezonu, Loeb zmiażdzył bark podczas jazdy na motocyklu enduro. Prowadził wówczas 35 punktami przed Marcusem Grönholmem. Mimo nieobecności Loeba, Grönholm zdołał odrobić jedynie 34 punkty, co oznaczało, że Loeb zdobył swój trzeci tytuł mistrzowski w karierze.
2007 – 4. tytuł mistrzowski.
Rok 2007 przeszedł do historii jako zażarta walka o tytuł pomiędzy Loebem a Grönholmem. Na cztery rundy przed końcem sezonu, tj. Rallye de France – Tour de Corse, Rally Japan, Rally Ireland i Wales Rally GB Sébastien Loeb tracił 6 punktów do Grönholma. Zakładając, iż pierwsze i drugie miejsce w kolejnych rajdach pada łupem Loeba lub Grönholma, przewidywano następujący scenariusz wydarzeń:
"Francuz zwycięży w „rodzimym” Rallye de France – Tour de Corse, co zmniejszy różnicę do 4 punktów. Następnym zwycięskim rajdem będzie błotnisty Rally Japan, zgodnie z opinią, iż Loeb lepiej „czuje się” na asfalcie, a Grönholm na nawierzchniach luźnych. Zmniejszyłoby to różnicę do 2 punktów. Następny rajd – asfaltowy Rally Ireland padnie łupem Grönholma, co znów podniesie różnicę do 4 punktów. Oznaczało to, iż w ostatnim rajdzie Wales Rally GB Loeb musi zwyciężyć, a Grönholm zdobyć miejsce trzecie lub w którymś z poprzednich rajdów, popełnić na tyle poważny błąd, by uniemożliwił mu on zdobycie punktów."
Zgodnie ze scenariuszem Loeb zdobył zwycięstwo w Rallye de France – Tour de Corse, a Grönholm był drugi. Różnica w klasyfikacji generalnej zmniejszyła się do 4 punktów. Mimo to, scenariusz zwycięstwa Loeba wydawał się niemożliwy: wciąż prowadził Gronholm, a w kolejnych trzech rajdach tylko w dwóch faworytem był Loeb. Nadto Gronholm, jako że z końcem sezonu 2007 zamierzał wycofać się z rajdów, za wszelką cenę starał się zdobyć swój trzeci tytuł mistrzowski.
Rally Japan, wydawało się, ostatecznie pogrzebał szansę Loeba na czwarty mistrzowski tytuł z rzędu. W drugim dniu rajdu, z powodu błędu pilota Daniela Eleny, Loeb zniszczył samochód, wypadając z trasy. Skomentował to wówczas tak: "trudno go winić, był to jego pierwszy błąd od 11 lat".
Tymczasem w trzecim dniu rajdu Marcus Grönholm, uszkodziwszy klatkę bezpieczeństwa, także odpadł z rajdu. Mimo to, Fin wciąż prowadził czterema punktami, a do końca sezonu pozostawały jeszcze tylko 2 rajdy, w tym korzystny dla Grönholma Rally Ireland.
Rally Ireland, umocnił jednak pozycję Loeba. W drugim dniu rajdu Grönholm uderzył silnie w betonową barierę. Zawieszenie samochodu rajdowego Forda Focusa zostało kompletnie zniszczone i Fin odpadł z rajdu. Loeb ukończył rajd na pierwszym miejscu, uzyskując sześciopunktową przewagę nad Grönholmem.
W kolejnym rajdzie Wales Rally GB Loeb zdobył trzecie miejsce a Grönholm drugie. Ostatecznie, Francuz zwyciężył w klasyfikacji generalnej z przewagą 4 punktów, zdobywając czwarty z rzędu tytuł mistrzowski. Tym samym wyrównał on rekord liczby tytułów Juhy Kankkunena i Tommi Makinena i wyrównał rekord zdobytych z rzędu tytułów mistrzowskich, należący do Tommi Makkinena.
Sezon kończył z łączną liczbą 568 punktów zdobytych we wszystkich 38 rajdach.
2008 – 5. tytuł mistrzowski.
30 marca 2008 odniósł 39. zwycięstwo w swojej karierze pozostając niekwestionowanym rekordzistą w liczbie wygranych rajdów. Na dzień 28 kwietnia 2008, po pięciu eliminacjach, Sébastien Loeb był drugi ustępując pięcioma punktami Mikko Hirvonenowi. Przed piątym rajdem Jordan Rally WRC Loeb prowadził w klasyfikacji generalnej 5 punktami przed Hirvonenem. Prowadził także w Jordan Rally WRC. Jednak w drugim dniu, na drodze dojazdowej do dwunastego odcinka specjalnego zderzył się czołowo z kolegą z teamu Citroen Total World Rally Team Conradem Rautenbachem. Obaj odpadli z klasyfikacji i choć Loeb powrócił na zasadach SupeRally, nie zdobył punktów. Utracił tym samym prowadzenie w klasyfikacji generalnej. Po wygranej w Rajdzie Finlandii tracił 1 punkt do lidera Mistrzostw Mikko Hirvonena. Odzyskał prowadzenie w Rajdzie Niemiec, a w kolejnych rajdach jego przewaga nad Hirvonenem konsekwentnie rośnie. Po Rajdzie Korsyki, na dwie eliminacje przed końcem sezonu, prowadzi już 14 punktami. Tytuł mistrzowski zapewnił sobie zdobywając III miejsce w Rajdzie Japonii – przedostatnim rajdzie eliminacji mistrzostw.
2009 – 6. tytuł mistrzowski.
Sezon rozpoczął się Rajdem Irlandii, który to Loeb wygrał po raz drugi. Następnie pierwszy raz wygrał Rajd Norwegii, po zaciętej walce z Mikko Hirvonenem.
W trzeciej eliminacji sezonu – Rajdzie Cypru, Loeb odniósł swoje 50. zwycięstwo w rajdach WRC.
Po zwycięstwach w Rajdach Portugalii oraz piątym z rzędu w Argentynie miał na swoim koncie zwycięstwa we wszystkich dotychczasowych rajdach sezonu.
W Rajdzie Sardynii pęknięta opona po wypadnięciu z drogi spowodowała spadek z pozycji trzeciej na czwartą. Loeb wyprzedził Pettera Solberga w walce o trzecie miejsce na podium, jednak po doliczeniu kary za pogwałcenie przepisów bezpieczeństwa (pilot Daniel Elena rozpiął pasy bezpieczeństwa przed zatrzymaniem się samochodu na wymianę koła), ukończył rajd na miejscu czwartym.
Na Rajdzie Akropolu, jadąc na trzeciej pozycji wypadł z trasy, w groźnie wyglądającym wypadku samochód uległ całkowitemu zniszczeniu. W Rajdzie Polski uszkodził zawieszenie po uderzeniu w pieniek ukryty w grząskim piasku na poboczu, samochód nie nadawał się do dalszej jazdy, następnego dnia kontynuował rajd na zasadach SupeRally. Po poleceniach szefowskich w stosunku do kierowców juniorskiego zespołu Citroën ukończył rajd na siódmej pozycji – stracił tym samym prowadzenie w klasyfikacji generalnej, o jeden punkt na rzecz Mikko Hirvonena.
Po zwycięstwie w Rajdzie Katalonii, zmniejszył przewagę Hirvonena przed ostatnim rajdem sezonu. W Rajdzie Wielkiej Brytanii musiał zyskać co najmniej jedną punktowaną pozycje przed Hirvonenem. Po niesamowitej dyspozycji na dwóch odcinkach specjalnych: OS8 i OS9, gdzie powiększył przewagę nad Hirvonenem z 2,4 s do 25 s odniósł zwycięstwo w rajdzie, co dało mu punkt przewagi w klasyfikacji generalnej Mistrzostw Świata.
2010 – 7. tytuł mistrzowski.
W sezonie 2010 łącznie odniósł 8 zwycięstw (Meksyk, Jordania, Cypr, Bułgaria, Niemcy, Francja, Hiszpania, Wielka Brytania), a dwukrotnie zajął drugie miejsce. Zapewniło mu to siódmy z rzędu tytuł mistrzowski na trzy rajdy przed końcem sezonu. Mistrzowski tytuł obronił w swoim rodzinnym mieście Haguenau, gdzie odbywał się ostatni OS rajdu. Ostatecznie, po zwycięstwie w ostatnim rajdzie cyklu, przewaga Loeba nad drugim w klasyfikacji (Jari-Matti Latvala) wyniosła 105 punktów.
Rajd Wielkiej Brytanii był dla Loeba ostatnim startem za kierownicą Citroëna C4 WRC w Rajdowych Mistrzostwach Świata.
2011 – 8. tytuł mistrzowski.
Sezon 2011 przyniósł nową generację aut WRC. Loeb za kierownicą Citroëna DS3 WRC rozpoczął w Rajdzie Szwecji od szóstej pozycji. Nowością od tego sezonu był dodatkowo punktowany odcinek – "Power Stage". Loeb zdobywał bonusowe punkty dziesięciokrotnie, trzy razy zdobywając ich maksymalną liczbę. Do Rajdu Finlandii sezon układał się bardzo dobrze, Loeb prowadził w klasyfikacji mistrzostw z przewagą 27 punktów nad drugim Mikko Hirvonenem. Francuz wygrał do tego czasu cztery rajdy, a w Rajdzie Finlandii odniósł drugie zwycięstwo w karierze i został pierwszym kierowcą, spoza Finlandii, który triumfował tam więcej niż raz.
W sierpniu Loeb podpisał dwuletni kontrakt z Citroënem na starty w Mistrzostwach Świata, kontrakt obowiązywał na sezony 2012 i 2013 z możliwością rezygnacji po 2012 roku.
Od Rajdu Niemiec zaczęła się pechowa passa dla Loeba. Przegrał tam ze swoim zespołowym kolegą, w wyniku przebicia opony. Tym samym przerwana została seria zwycięstw Loeba w tym rajdzie od początku jego obecności w kalendarzu Mistrzostw Świata. Jednocześnie był to pierwszy asfaltowy rajd od Rajdu Monte Carlo 2006, w którym Loeb nie wygrał. Kolejny rajd rozgrywany w Australii Loeb ukończył dopiero na dziesiątej pozycji w efekcie wypadku pierwszego dnia. Przewaga w Mistrzostwach zmalała do 15 punktów. W domowym rajdzie Loeba – Rajdzie Francji – miał on szansę na powiększenie przewagi, jednak awaria silnika wykluczyła go z rywalizacji. Mikko Hirvonen zrównał się w punktacji z Francuzem, przez co stał się jego największym rywalem do zdobycia tytułu. Loeb pewnie wygrał Rajd Hiszpanii i przed ostatnią rundą sezonu miał osiem punktów przewagi. Rajd Wielkiej Brytanii zapowiadał walkę o mistrzostwo, jednak już na początku rajdu Hirvonen wypadł z trasy i uszkodził chłodnicę, co spowodowało problemy z silnikiem. Loeb spokojnie mógł kontynuować jazdę bez obaw o utratę tytułu, jednak również nie ukończył rajdu w wyniku wypadku na dojazdówce, w którym zderzył się czołowo z samochodem kibica z Hiszpanii, który przy wymijaniu zjechał na złą stronę drogi. W Citroënie Loeba uszkodzniu uległa chłodnica, co uniemożliwiło dalszą jazdę.
2012 – 9. tytuł mistrzowski.
Sezon 2012 Loeb rozpoczął od zwycięstwa w przywróconym do kalendarza Rajdzie Monte Carlo, wygrywając także "Power Stage". W Szwecji zajął dopiero 6. lokatę, w wyniku uderzenia w śnieżną bandę na siódmym odnicnku specjalnym. Loeb wygrał Rajd Meksyku, a kolejnego rajdu nie ukończył w wyniku wypadku na nocnym odcinku. W Argentynie Loeb wygrał swój 70. rajd. W kolejnych czterech rajdach kontynuował swoją zwycięską serię. Dopiero w Rajdzie Wielkiej Brytanii ustąpił Jari-Matti Latvali zajmując drugą pozycję.
Pod koniec września Loeb ogłosił, że w kolejnym sezonie nie będzie walczył o tytuł mistrzowski i wystartuje tylko w kilku wybranych rajdach. Jednocześnie zapowiedział, że razem z Citroënem rozważa przyszłe starty w WTCC, rozpoczynynając od 2014 lub 2015 roku.
Zwycięstwem w Rajdzie Francji Loeb zapewnił sobie dziewiąty z rzędu tytuł mistrza świata. Rajd Włoch zakończył wypadkiem pierwszego dnia spowodowanym błędnym opisem trasy. Pomimo niewielkich uszkodzeń Loeb nie powrócił na trasę następnego dnia, uznając, że dalsza jazda nie ma sensu. W Rajdzie Hiszpanii Loeb odniósł swoje 76. zwycięstwo, powiększając swoją przewagę w klasyfikacji generalnej do 56 punktów. Sébastien Loeb punktował w dziewięciu odcinkach "Power Stage", cztery razy je wygrywając.
2013 – sezon pożegnania.
Sezon 2013 był dla Loeba sezonem pożegnania. Wystartował w kilku wybranych przez siebie rajdach. Rajd Monte Carlo Sebastien Loeb wygrał. Była to jego siódma wygrana w Monte Carlo. Rajd Szwecji dojechał na drugim miejscu. Kolejnym z wybranych rajdów był Rajd Argentyny. Loeb wygrał ten rajd i był to jego 78 wygrany rajd WRC w karierze. Ostatnim z rajdów wybranych przez Loeba był jego domowy Rajd Francji. Samochód na mokrej nawierzchni odcinka numer 15 wypadł na prawym zakręcie do rowu. Loeb nie ukończył rajdu i w ten sposób zakończył sezon 2013.
2015.
Loeb zapowiedział powrót na rajdowe trasy tylko na rajd Monte Carlo. Prowadził przez 7 odcinków specjalnych. Na ósmym odcinku specjalnym uszkodził koło w swoim samochodzie. Po powrocie na trasę dzięki Rally2 Loeb ostatecznie dojechał na ósmym miejscu.
2016 – start w rallycrossowych MŚ.
W dniu 29 lutego 2016 przekazano oficjalną wiadomość, że Loeb dołączy do wspieranego przez fabrykę szwedzkiego zespołu Peugeot-Hansen, aby uczestniczyć we wszystkich 12 rundach Rallycrossowych Mistrzostwach Świata 2016 wraz z Timmym Hansenem. 2 października Loeb odniósł swoje pierwsze zwycięstwo w łotewskiej rundzie mistrzostw świata.
2018.
Pod koniec 2017 roku pojawiła się informacja, że Loeb wróci do WRC, by wystąpić w trzech rajdach – Rajdzie Meksyku, Rajdzie Korsyki i Rajdzie Hiszpanii.
W Meksyku od początku plasował się w czołówce stawki, a po odcinku 11. objął prowadzenie, którego nie utrzymał długo, gdyż podczas trzynastego odcinka przebił oponę. Zatrzymał się, by ją zmienić i stracił około dwóch minut, przekreślając swoje szanse na zwycięstwo. Ostatecznie rajd zakończył na piątym miejscu. Rajd Hiszpanii wygrał z przewagą mniej niż trzech sekund nad drugim Ogierem.
2022.
Pod koniec 2021 roku Sébastien oznajmił swój powrót do WRC wraz z dołączeniem do zespołu M-Sport w nowym Fordzie Puma Rally1. Brał udział podczas testów w Monte Carlo w 2021 roku. W 2022 r. 20 stycznia wystartował w 90 Rajdzie Monte Carlo. Wygrał ten rajd, było to jego 80 zwycięstwo w karierze WRC.
W tym samym roku dołączył także do ekipy Red Bulla podczas pierwszej rundy zawodów Deutsche Tourenwagen Masters (DTM) 2022. Wyścigi, w których uczestniczył odbywały się w dniach 30 kwietnia i 1 maja na portugalskim torze w Portimão. Wystąpił on w nich gościnnie za Nicka Cassidy'ego, który w ten sam weekend brał udział w zawodach Formuły E w Monte Carlo w Monako. W swoim debiucie Loeb zajął 16. miejsce w sobotnim wyścigu.

</doc>
<doc id="90697" url="https://pl.wikipedia.org/wiki?curid=90697" title="Zakon Feniksa">
Zakon Feniksa

Zakon Feniksa – tajna organizacja, pojawiająca się na łamach powieści J.K. Rowling o Harrym Potterze.
Historia.
Zakon Feniksa (ang. "The Order of the Phoenix") to tajna organizacja założona przez Albusa Dumbledore’a, mająca na celu walkę z Lordem Voldemortem oraz jego zwolennikami, śmierciożercami. Powołana we wczesnych latach 70. XX wieku.
Wielu członków Zakonu zginęło, poświęcając się sprawie. Za sprawą Harry’ego Pottera − w Halloween 1981 roku − Voldemort stracił swoją moc. Działalność Zakonu została zawieszona. Dumbledore, przeczuwając jednak, że ich główny wróg może powrócić, nie rozwiązał całkowicie organizacji. Zakon został reaktywowany w czerwcu 1995 roku, gdy Voldemort odzyskał moc. Do dawnych członków Zakonu dołączyli nowi. W tym okresie celem Zakonu nie była bezpośrednia walka z Voldemortem i jego poplecznikami. Chodziło o niedopuszczanie do tego, by zyskał jeszcze większą moc. By zablokować dostęp „Sami–Wiecie–Komu” do przepowiedni profesor Trelawney. Także by uniemożliwić, bądź utrudnić zwerbowanie jak największej ilości nowych członków z różnych środowisk i infiltrowanie tych potencjalnie wrogich (Lupin u wilkołaków i Rubeus Hagrid u olbrzymów) lub neutralnych (Mundungus Fletcher w półświatku przestępczym). Zakon działał w podziemiu od czerwca 1995 do czerwca 1996, niezgodnie z prawem, wbrew rozporządzeniom Korneliusza Knota, ministra magii. Został zalegalizowany gdy sam Knot zobaczył Voldemorta na własne oczy w Ministerstwie Magii.
W czerwcu 1997 roku Zakon został pozbawiony przywódcy. Severus Snape zabił Albusa Dumbledore'a w bitwie na wieży astronomicznej. Tę rolę przejął Alastor „Szalonooki” Moody.
W lipcu 1997 roku Moody − następca zmarłego dyrektora − został strącony z miotły przez Lorda Voldemorta podczas transportu Pottera z domu Dursley'ów. Spadł z dużej wysokości, ginąc na miejscu.
Kolejnym koordynatorem grupy został Kingsley Shacklebolt.
Zakon został niemal doszczętnie rozbity w okresie od sierpnia 1997 roku. Między innymi z powodu przejęcia Ministerstwa Magii przez Voldemorta i nałozenia zaklęcia Namiaru na wyraz „Voldemort” oraz rosnącej przewagi liczebnej śmierciożerców nad członkami Zakonu. Mimo to jego członkowie powrócili do Hogwartu w maju 1998 roku na sygnał, że Harry ponownie zjawił się w szkole. Udzielili pomocy Potterowi w jego starciu z Tomem Marvolo Riddle w bitwie o Hogwart. Zmaganie, okupione olbrzymimi stratami, zakończyło się niepodważalnym zwycięstwem Zakonu i gruntowną przebudową wartości i struktury świata czarodziejów. Shacklebolt został nowym ministrem magii.
Członkowie.
Edgar Bones.
Edgar Bones – zabity wraz z żoną i dziećmi przez śmierciożerców podczas pierwszej wojny czarodziejów. Edgar Bones był bratem Amelii Bones. Jego siostrzenica, Susan Bones, należała do Hufflepuffu i była na tym samym roku co Harry Potter.
Caradoc Dearborn.
Caradoc Dearborn – zaginął podczas pierwszej wojny czarodziejów, prawdopodobnie zabity przez śmierciożerców.
Dedalus Diggle.
Dedalus Diggle – po raz pierwszy spotkał Harry’ego Pottera na mugolskiej ulicy. Harry nie wiedział wtedy jeszcze, że jest czarodziejem, więc określił Diggle’a mianem „dziwnego człowieka w fioletowym cylindrze”. Drugi raz spotkali się w Dziurawym Kotle w Londynie gdzie Dedalus przedstawił się Harry’emu. Dedalus po raz pierwszy został wspomniany przez Minerwę McGonagall w rozmowie z profesorem Dumbledorem, gdy zostawili Harry’ego niemowlę pod drzwiami Petunii Dursley. Diggle był częścią straży przedniej, która pomogła Harry’emu w opuszczeniu domu Dursleyów 14 lat później, w piątym tomie. W ostatnim tomie serii pomagał zabrać Dursleyów w chronione miejsce. Po przełamaniu ochronnego zaklęcia śmierciożercy zniszczyli jego dom.
Elfias Doge.
Elfias „Psichuch” Doge – przyjaciel Albusa Dumbledore’a. W czasach szkoły przezywali go „Psichuch” (ang. "Dogbreath"). Doge w wieku 11 lat spotkał Albusa Dumbledore’a w czasie pierwszego dnia w Hogwarcie. Przechodził smoczą ospę, a Dumbledore pomagał w tym czasie. On i Albus mieli razem wyruszyć w podróż po zakończeniu Hogwartu. Niestety zmarła matka Albusa, Kendra, przez co Albus został głową i jedynym żywicielem rodziny. Elfias wyruszył sam w podróż i wysyłał Albusowi listy o tym co mu się przytrafiło, m.in. uszedł z życiem chimerom w Grecji oraz był przy eksperymentach egipskich alchemików. Gdy wrócił, zastał Albusa zmienionego, rzadko się odzywającego i nie wspominającego o swojej rodzinie. Doge myślał, że tak się stało przez śmierć siostry Albusa, Ariany. Po śmierci Albusa, Elfiasowi bardzo brakowało jego przyjaźni. W Proroku Codziennym znalazł się artykuł "Wspomnienia o Albusie Dumbledorze", napisany przez Doge’a (7 tom). Był na ślubie Billa i Fleur. Harry rozmawiał z nim (przemieniony za pomocą eliksiru wielosokowego), lecz przerwała im ciotka Muriel. Zginął po weselu Billa i Fleur.
Aberforth Dumbledore.
Aberforth Dumbledore (ur. 1884) – brat Albusa Dumbledore’a – około 3 lata starszego i dużo bardziej uzdolnionego od niego. Albus mówił nawet, że nie jest pewien czy Aberforth potrafi czytać. Z tego powodu pozostawał on zwykle w cieniu swojego brata.
Aberforth był opiekunem swojej młodszej siostry Ariany, ale pokłócił się z Albusem oraz jego przyjacielem, Gellertem Grindelwaldem, w wyniku czego zmarła. Na jej pogrzebie Aberforth złamał swojemu bratu nos. W pewnym momencie Aberforth został barmanem w Gospodzie pod Świńskim Łbem w wiosce Hogsmeade. Kiedy Tom Riddle wrócił do Hogwartu, aby ubiegać się o stanowisko nauczyciela obrony przed czarną magią, Albus wspomniał o tutejszym barmanie, który powiedział mu o znajomych Riddle'a, którzy często przebywali w gospodzie. Gdy wybuchła pierwsza wojna czarodziejów, Aberforth przystąpił do Zakonu Feniksa, aby walczyć przeciw Lordowi Voldemortowi i jego śmierciożercom. Aberforth w 1975 roku wyrzucił ze swojego baru Mundungusa Fletcher z zakazem powrotu. W 1979 roku nakrył Severusa Snape jak podsłuchał Sybillę Trelawney i pierwszą część jej przepowiedni przekazywanej jego bratu, Albusowi. W Czarze Ognia wspomina natomiast, że Aberforth został aresztowany za stosowanie niewłaściwych zaklęć na kozach. W biografii Dumbledore’a mieszkaniec Doliny Godryka wspomniał go jako nadpobudliwca rzucającego kozim łajnem.
Aberforth jest barmanem, którego Harry widział w „Gospodzie Pod Świńskim Łbem” w Hogsmeade, co przyznała Rowling w wywiadzie.
W 5. tomie, Aberforth obsłużył kilkunastu uczniów Hogwartu, gdy przyszli do jego gospody obmyślić zręby przyszłej organizacji pod nazwą „Gwardia Dumbledore’a”.
W 6. tomie roku spotkał się z Mundungusem Fletcherem poza Trzema Miotłami. Mundungus sprzedał mu skradzione lusterko dwukierunkowe po zmarłym Syriuszu, skradzione z Grimmauld Place 12. Aberforth używał go, aby obserwować Harry'ego, który miał drugą część lusterka. Aberforth pojawił się także na pogrzebie swojego brata.
W 7 tomie, wysłał Zgredka do Dworu Malfoyów, aby ocalić schwytane trio. Tylko dzięki lusterku, które zakupił od Mundungusa. Po tym jak oni deportowali się w Hogsmeade, próbował przekonać czyhających na nich śmierciożerców, że patronus Harry’ego (jeleń) jest jego własnym, podczas gdy w rzeczywistości patronus Aberfortha przybrał postać kozy. Odegrał ważną rolę pozwalając ruchowi oporu używać sekretnego przejścia ze Świńskiego Łba do Pokoju Życzeń przez portret Ariany. Według Neville’a, to samo przejście było używane przez członków Gwardii Dumbledore’a, aby zdobywać jedzenie, gdy mieszkali w Pokoju Życzeń. Aberforth wyjawił też trójce bohaterów kilka faktów dotyczących historii rodziny Dumbledore’ów. Na krótko przed Bitwą o Hogwart pomógł on też tłumom niepełnoletnich uczniów ewakuować się ze szkoły przez Świński Łeb. Pomimo cynizmu Aberfortha w stosunku do Zakonu Feniksa szybko przyłączył się on do walki i był ostatnim, który widział Augustusa Rookwooda. Zgodnie z tym, co powiedziała Rowling, Aberforth przeżył batalię i jest ciągle barmanem pubu Pod Świńskim Łbem i zajmuje się kozami.
Benio Fenwick.
Benio Fenwick – rozerwany na kawałki podczas pierwszej wojny czarodziejów zaklęciem śmierciożerców. Tylko kilka kawałków jego ciała zostało odzyskane.
Arabella Figg.
Arabella Doreen Figg, znana jako pani Figg – charłak. W filmie w jej rolę wciela się Kathryn Hunter.
Pani Figg obserwowała poczynania Harry’ego, gdy ten przebywał u wujostwa. Ma obsesję na punkcie swoich kotów (Maleństwa, Śnieżki, Pazurka i Czubatka), których zdjęcia pokazywała młodemu Potterowi, gdy tylko Dursleyowie wyjeżdżali z miasta i zostawiali go pod jej opieką. Ma siwe włosy związane siateczką. Zawsze nosi sznurkową torbę i kapcie w kratkę.
Jest jedyną znaną Harry’emu osobą, która kontaktowała się z Albusem Dumbledore’em w świecie mugoli. W "Zakonie Feniksa" potwierdziła, że widziała, jak Harry i Dudley zostali zaatakowani przez dementorów, przez co była świadkiem na przesłuchaniu Pottera w budynku Ministerstwa Magii po tym, jak użył on zaklęcia Patronusa. Należy do Zakonu Feniksa.
Mundungus Fletcher.
Mundungus Fletcher to drobny złodziejaszek i spekulant. Kiedyś Dumbledore ocalił go z kłopotów, przez to stał się mu niezmiernie lojalny. Członek Zakonu Feniksa na tyle cenny, że był źródłem informacji krążących w przestępczym półświatku. Zazwyczaj handlował kradzionymi rzeczami. Ma specyficzne poczucie humoru i jest nieodpowiedzialny. Zagrał go Andy Linden.
W 5. tomie na jego zmianie Harry’ego dopadli dementorzy, przez co Molly Weasley i Arabella Figg były na niego wściekłe. Pomagał Fredowi i George’owi Weasleyom w zdobywaniu produktów do ich wynalazków. Nadal też obserwował Harry’ego, m.in. gdy odwiedził gospodę Pod Świńskim Łbem, gdzie uczniowie Hogwartu założyli „Gwardię Dumbledore’a”.
W 6 tomie opisane jest spotkanie z Harrym, w towarzystwie Rona i Hermiony, podczas którego Harry dowiaduje się, że Mundungus handluje sztućcami i innymi rzeczami skradzionymi z domu Blacków. Dom ten po śmierci Syriusza (ojca chrzestnego Harry’ego) należał do młodego Pottera. Aresztowano go i zesłano do Azkabanu za podszywanie się pod inferiusa.
W 7 tomie skonfundowany przez Snape’a, zaproponował członkom Zakonu Feniksa, aby użyli eliksiru wielosokowego, tak aby było kilku Potterów, co utrudni pościg za tym właściwym w czasie opuszczania przez Harry’ego Privet Drive 4, wraz z uzyskaniem pełnoletności. Nieświadomie oddał jeden z horkruksów Dolores Umbridge, aby nie zesłała go do Azkabanu.
Alicja Longbottom.
Alicja Longbottom (nazwisko panieńskie nieznane) – była aurorem i należała do Zakonu Feniksa. Jej mężem był Frank Longbottom a teściową Augusta Longbottom. Mieli syna Neville’a. Miała okrągłą, miłą twarz, była pulchna i wesoła. Krótko po zniknięciu Voldemorta, grupka śmierciożerców (Bellatrix Lestrange, jej mąż Rudolf, jego brat Rabastan oraz Barty Crouch Jr.) porwała ją i jej męża, w przekonaniu, że wiedzą oni, gdzie przebywa Czarny Pan.
Longbottomowie byli tak długo torturowani przez nich zaklęciem Cruciatus, że utracili zmysły. Przebywają w Klinice Magicznych Chorób i Urazów Szpitala Świętego Munga na sali urazów pozaklęciowych. Neville razem z zajmującą się nim babcią od strony ojca, odwiedza rodziców w czasie wakacji. Alicja, mimo że nie rozpoznaje syna, po każdej wizycie daje mu papierki po gumie Drooblesa.
Frank Longbottom.
Frank Longbottom – był aurorem i członkiem Zakonu Feniksa. Miał matkę Augustę, żonę Alicję i syna Neville’a. Krótko po zniknięciu Voldemorta, czwórka śmierciożerców (Bellatrix Lestrange, jej mąż Rudolf, jego brat Rabastan oraz Barty Crouch Jr.) porwała Longbottoma i jego żonę w przekonaniu, że wiedzą oni, gdzie ukrywa się Voldemort.
Alicja i Frank byli tak długo torturowani przez nich zaklęciem Cruciatus, że utracili zmysły. Oboje przebywają w Klinice Magicznych Chorób i Urazów Szpitala Świętego Munga na oddziale urazów pozaklęciowych. Ich synem zajęła się matka Franka – Augusta.
Remus Lupin.
Remus John „Lunatyk” Lupin (10 marca 1960 – 2 maja 1998) – czarodziej i wilkołak, fikcyjna postać z książek o Harrym Potterze. Jego rodzice nazywają się Lyall Lupin i Hope Lupin (z d. Howell).
Członek paczki Huncwotów. Jego oczy są zielone, w młodości miał jasnobrązowe włosy, jednak gdy uczył w Hogwarcie, przeplatały się już z siwizną na skutek życiowych problemów. W 1971 rozpoczął naukę w Hogwarcie, a Tiara Przydziału przydzieliła go do Gryffindoru. W roku 1975 został prefektem i pełnił tę funkcję do 1977 roku. Na jego widok boginy zmieniają się w księżyc w pełni – najbardziej przerażające Remusa zjawisko, gdyż podczas pełni następuje jego bolesna przemiana w wilkołaka i staje się groźny dla otoczenia.
Kiedy miał 4 lata, ukąsił go wilkołak Fenrir Greyback, który w ten sposób chciał dopełnić zemsty na ojcu Lupina, który podczas przesłuchiwania go wyrażał się niepochlebnie o wilkołakach (twierdził, że te istoty nie mają prawa bytu i powinno się je zabijać). Greyback, w ramach zemsty, zwołał kilku innych czarodziejów (również chorych na likantropię) i postanowił zniszczyć to co dla Lyalla Lupina najdroższe. W nocy włamał się do pokoju dziecięcego Lupinów z zamiarem zabicia Remusa, jednak sprowadzony hałasami ojciec przegnał wilkołaka. Niestety, Greyback zostawił po sobie „pamiątkę” w postaci ukąszenia. Od tamtej pory, co miesiąc, o pełni księżyca Remus przemieniał się w pragnącego ludzkiej krwi wilkołaka. Rodzice za wszelką cenę starali się odnaleźć lekarstwo, lecz żadne nie istniało. Remus był przerażony perspektywą niezaakceptowania go w Hogwarcie, jednak nowy dyrektor szkoły, Albus Dumbledore, zezwolił mu na naukę, uprzednio zastosowawszy specjalne środki bezpieczeństwa. Na terenie Hogwartu posadzono wierzbę bijącą – miała ona zagradzać wejście do tunelu prowadzącego do Wrzeszczącej Chaty, w której ukrywał się podczas przemiany. W przetrzymaniu tego trudnego okresu pomagali mu przyjaciele – James Potter, Syriusz Black i Peter Pettigrew, którzy zostali nielegalnymi animagami na piątym roku, aby móc bezpiecznie towarzyszyć choremu Lupinowi. Wilkołak nie atakował zwierząt, więc pod tą postacią było to bardziej bezpieczne. Przyjaciele całą paczką włóczyli się po szkole odkrywając nowe tajne przejścia i wyjścia ze szkoły. Razem z nimi stworzył Mapę Huncwotów – magiczną mapę Hogwartu, wskazującą nie tylko poszczególne miejsca w zamku i tajne przejścia, ale także poruszających się po nich ludzi. Razem z Jamesem, Syriuszem i Peterem założył słynną paczkę Huncwotów – największych dowcipnisiów w szkole.
Remus Lupin był nauczycielem obrony przed czarną magią (ang. "Defence Against the Dark Arts") podczas trzeciego roku pobytu Harry’ego Pottera w Szkole Magii i Czarodziejstwa Hogwart. Właśnie od profesora Lupina Harry nauczył się rzucać Zaklęcie Patronusa. Harry uważał go za specjalistę w tej dziedzinie i to jemu, jako przyjacielowi ojca i matki zwierzał się ze swoich problemów na trzecim roku nauki w Szkole Magii i Czarodziejstwa Hogwart.
Przydomek Lupina to Lunatyk (ang. "Moony"), co może kojarzyć się z wilkołactwem Lupina oraz z jego nazwiskiem. „Lupus” z łaciny oznacza „wilk”, a słowo „luna” znaczy „księżyc”. Jego nazwisko i przydomek można też powiązać z nocnymi wędrówkami z przyjaciółmi. Kiedy Severus Snape rozgłosił, iż Lupin jest wilkołakiem, ten ostatni, spodziewając się protestów rodziców uczniów, porzucił posadę profesora. W 5 tomie dowiadujemy się, że działa w Zakonie Feniksa.
Znamy tylko jedną misję Remusa – na polecenie Dumbledore’a przebywał w kryjówce wilkołaków, aby powstrzymać ich przed przyłączeniem się do Lorda Voldemorta i nakłonienie do przejścia na stronę dobra.
Pod koniec 6 tomu żeni się z Nimfadorą Tonks, która także należy do Zakonu Feniksa i jest metamorfomagiem (potrafi zmieniać swój zewnętrzny wygląd). W 7 tomie Nimfadora zachodzi z nim w ciążę. Początkowo Lupin jest załamany tą wiadomością i postanawia porzucić rodzinę, uchylić się od odpowiedzialności. Uważa, że wilkołaki nie powinny się – jak sam mówi – rozmnażać. Uważa, że z takiego związku może urodzić się tylko wilkołak. Przeraża go wizja krzywdy, jaką uczynić może swojemu jeszcze nienarodzonemu dziecku. Po kłótni z Harrym zrozumiał swój błąd i pozostaje przy Tonks. Dora rodzi mu syna. Nazywają go Ted Remus Lupin, na cześć ojca Nimfadory, Teda Tonksa, zamordowanego przez śmierciożercę w 7 tomie. Chrzestnym małego Teddy’ego zostaje Harry Potter.
W 7 tomie ginie w Bitwie o Hogwart wraz ze swoją żoną, osieracając w ten sposób małego Teda. Początkowo Remus ma iść walczyć, Nimfadora natomiast pozostać z synkiem, jednak nie mogąc znieść bezczynności Tonks biegnie na odsiecz mężowi. Remus wraz z Jamesem, Lily i Syriuszem ukazuje się Harry’emu Potterowi jako zjawa. Joanne Rowling ujawniła na czacie z czytelnikami, że Remusa zabił Antonin Dołohow, śmierciożerca.
Remus – brat legendarnego założyciela Rzymu, wychowywany przez wilczycę; nawiązanie do dolegliwości Lupina. W 7 tomie Lupin został nazwany w czarodziejskim radiu "Potterwarta" Romulusem, a tak właśnie się nazywał brat Remusa, założyciel Rzymu.
Lupin – nazwisko wymyślone przez J.K. Rowling, pochodzące od łacińskiego wyrazu „lupus”, czyli „wilk”; także nawiązuje do choroby spowodowanej ugryzieniem przez wilkołaka.
Marlena McKinnon.
Marlena McKinnon – zabita przez śmierciożerców razem z jej całą rodziną.
Dorcas Meadowes.
Dorcas Meadowes – czarownica należąca do Zakonu Feniksa w czasie pierwszej wojny czarodziejów. Pojawia się na zdjęciu pierwszych członków Zakonu Feniksa. Voldemort zabił ją osobiście.
Alastor Moody.
Alastor „Szalonooki” Moody (ang. "Alastor „Mad-Eye” Moody") – jeden z bohaterów serii książek Harry’ego Pottera. Moody był aurorem na emeryturze oraz członkiem założonego przez Albusa Dumbledore’a Zakonu Feniksa. Był bardzo nerwowy, ciągle obawiał się, że ktoś go chce zabić. W walkach stracił oko i nogę, a także kawałek nosa. W związku z tym posiadał drewnianą protezę i magiczne oko, dzięki któremu może patrzeć przez obiekty, a także dookoła siebie (nawet do tyłu, przez własną głowę), więc widział więcej niż ktokolwiek inny. Miał ciemnoszare włosy. Ulubionym powiedzeniem Moddy’ego było: „Stała czujność!” (ang. "Constant vigilance!").
W czwartej części przygód Harry’ego podszywa się pod niego Barty Crouch Jr. i udaje się do Hogwartu, żeby uczyć tam obrony przed czarną magią. W tym czasie prawdziwy Moody leżał na dnie magicznego kufra, w którym zamknął go oszust.
W dniu 27 lipca 1997 roku, gdy Zakon Feniksa przenosił Harry’ego z domu Dursleyów do Nory, zostali nakryci przez Voldemorta i jego śmierciożerców. Wcześniej jednak sześć osób pomagających w eskorcie zażyło eliksir wielosokowy z włosem Harry’ego, co pozwoliło zmylić Voldemorta. Mundungus (zmieniony w Harry’ego) leciał z Moodym. Czarny Pan najpierw zaatakował ich, gdyż wierzył, że Szalonooki jest najlepszą ochroną dla Harry’ego (w rzeczywistości Harry leciał z Hagridem starym motorem Syriusza). Mundungus ze strachu deportował się, a Moody został trafiony zaklęciem Voldemorta prosto w twarz. Spadł z miotły na dużej wysokości i nie miał szans na przeżycie. Wydarzenie to widzieli Bill i Fleur, którzy lecieli na testralu.
Jego magiczne oko dziwnym trafem było umieszczone w drzwiach Umbridge, która podglądała pracowników. Gdy Harry szukał horkruksa w jej gabinecie, zabrał to oko. Później w ramach symbolicznego pochówku „Szalonookiego”, Harry zakopał magiczne oko pod drzewem (oznaczonym wyrytym na pniu krzyżem) znajdującym się w lesie nieopodal miejsca, gdzie rozgrywały się Mistrzostwa Świata w Quidditchu. Ciała Moody’ego nie odnaleziono.
Sturgis Podmore.
Sturgis Podmore – członek Zakonu Feniksa. Został zesłany do Azkabanu za próbę włamania się do Ministerstwa Magii pod wpływem Imperiusa rzuconego przez Lucjusza Malfoya. Sturgis pod wpływem zaklęcia miał dostać się do Departamentu Tajemnic i ukraść przepowiednię dotyczącą Voldemorta i Harry’ego Pottera.
James Potter.
James Fleamont „Rogacz” Potter (27 marca 1960 – 31 października 1981) – ojciec Hary'ego i mąż Lily Potter z domu Evans.
Uczęszczał do Hogwartu w latach 1971–1978. Miał duże, orzechowe oczy, czarne włosy, które nieustannie mierzwił oraz nosił okulary (wadę wzroku odziedziczył po nim Harry). Był jedynakiem – jego rodzice, Euphemia i Fleamont, byli już starzy, uważali go za swój największy skarb, więc okropnie go rozpieszczali. James rozpoczął naukę w Hogwarcie w 1971 roku, Tiara Przydziału przydzieliła go do Gryffindoru. Jego najlepszymi przyjaciółmi byli Syriusz Black, Remus Lupin oraz Peter Pettigrew, z którymi to tworzył paczkę przyjaciół zwaną Huncwotami. Wynaleźli razem Mapę Huncwotów, uwielbiali też robić dowcipy i łamać zasady. Kiedy trójka przyjaciół odkryła, że Lupin jest wilkołakiem, postanowili zostać nielegalnymi animagami. James zamieniał się w jelenia (dzięki czemu miał pseudonim Rogacz), Syriusz – psa, a Peter w szczura. Dzięki temu cała trójka mogła towarzyszyć Remusowi w najtrudniejszych dla niego chwilach.
Mimo upodobań do łamania zasad Potter był dobrym uczniem. Wcale nie przykładał się do nauki, bo ta przychodziła mu niezwykle łatwo. Miał duże ambicje. Był utalentowanym graczem w drużynie Quidditcha Gryffindoru. W filmie "Harry Potter i Kamień Filozoficzny" przedstawiony był jako szukający, jednak Rowling ujawniła w wywiadzie, że był ścigającym.
Żywił ogromne uczucie do Lily Evans. Ciągle popisywał się przed nią i nagadywał o randki, jednak ta nie była nim zainteresowana. Szczególnie denerwowało ją znęcanie się Jamesa nad Severusem Snapem, uważała takie zachowanie za niedojrzałe. Dopiero na 7 roku Lily uznała, że dojrzał i umówiła się z nim. Potem zaczęli ze sobą chodzić, a wkrótce potem pobrali się. Jak powiedziała Rowling, James dostał ogromny spadek od bogatych rodziców, więc nie musiał mieć dobrze płatnej pracy.
James wraz z Lily i Harrym musieli ukrywać się przed Voldemortem, zamieszkali w Dolinie Godryka. Tydzień przed ich śmiercią Albus Dumbledore zasugerował, aby to on był ich Strażnikiem Tajemnicy. James jednak chciał, żeby to Syriusz był ich strażnikiem. Black pomyślał, że Voldemort domyśli się, iż to on jest Strażnikiem, więc zaproponował, aby Glizdogon nim został, bo nikt nie powinien go podejrzewać. Ostatecznie zaszczytu dostąpił Pettigrew. Tchórzliwy Peter wyjawił wszystko Voldemortowi, więc w mieszkaniu Potterów pojawił się nieproszony gość. James zginął pierwszy, broniąc Lily i Harry’ego.
W 7 tomie pojawia się jako zjawa wraz z Lupinem, Lily i Syriuszem. Harry wezwał ich dzięki Kamieniowi Wskrzeszenia, który był ukryty w złotym zniczu, tego którego chłopak „złapał” (prawie go połknął) na pierwszym meczu Quidditcha.
Lily Potter z domu Evans.
Lily Potter z domu Evans (30 stycznia 1960 – 31 października 1981) – matka Harry’ego Pottera, żona Jamesa Pottera oraz siostra Petunii Dursley. Pochodziła z mugolskiej rodziny. Uczęszczała do Hogwartu w tych samych latach, co Huncwoci.
W 1971 rozpoczęła naukę w Szkole Magii i Czarodziejstwa Hogwart. Przydzielona została przez Tiarę Przydziału do Gryffindoru. Uchodziła za niezwykle utalentowaną uczennicę. Była wyjątkowo dobra z zaklęć i eliksirów. Miała długie, ciemnorude (kasztanowe) włosy i jasnozielone oczy w kształcie migdałów, których to kolor Harry odziedziczył. Początkowo niechętnie odnosiła się do Jamesa – uznawała go za „zarozumiałego palanta”. Z czasem stosunki między nimi ociepliły się. Jamesowi udało się namówić ją do randki. Po pewnym czasie zaczęli ze sobą chodzić. Lily ukończyła szkołę w 1978. W 1980 roku urodziła syna – Harry’ego. Razem z mężem należała do Zakonu Feniksa.
Gdy Lily wraz z Jamesem i Harrym musieli ukrywać się przed Voldemortem, zamieszkali w Dolinie Godryka. Tydzień przed ich śmiercią Albus Dumbledore zasugerował, aby to on był ich Strażnikiem Tajemnicy za pomocą zaklęcia Fideliusa. James jednak chciał, żeby to Syriusz był ich strażnikiem. Black pomyślał, że Voldemort domyśli się, iż to on jest Strażnikiem, więc zaproponował, aby Glizdogon nim pozostał, bo nikt nie powinien go podejrzewać. Ostatecznie zaszczytu dostąpił Pettigrew. Tchórzliwy Peter wyjawił wszystko Voldemortowi, więc w mieszkaniu Potterów pojawił się nieproszony gość.
Zginęła 31 października 1981 roku, po swym mężu – Jamesie, z rąk Voldemorta, broniąc Harry’ego. Oddając życie za swoje dziecko zapewniła mu najpotężniejszą ochronę jaką tylko mogła – siłę miłości. Klątwa Avada Kedavra rzucona na niemowlę „odbiła się” od Harry’ego i pozbawiła ciała oraz mocy czarnoksiężnika, który ją rzucił – Voldemorta. Jak później wyjaśniono, kawałek jego duszy który wzbił się ze zwłok Voldemorta wniknął do ciała jedynej żywej osoby w tamtym pokoju, Harry’ego Pottera. I dlatego blizna, która pozostała po „Morderczym Zaklęciu” tak go piekła, gdy w pobliżu był Voldemort.
Była ulubienicą profesora Slughorna, należała do tzw. Klubu Ślimaka. Gdy Slughorn mówił, że powinna być w Slytherinie (domu, którego był wtedy opiekunem), jak sam mówił po latach „otrzymywał bardzo zuchwałe odpowiedzi”.
W 7. tomie okazuje się, że już w dzieciństwie znała się z Severusem Snapem. To on pierwszy zauważył, że jest czarownicą i opowiedział jej o magicznym świecie. Szybko zostali przyjaciółmi i byli nimi również w Hogwarcie, mimo że trafili do skrajnie różnych Domów w Hogwarcie (Lily do Gryffindoru, Severus do Slytherinu). Dopiero później więzi między nimi ulegały rozluźnieniu, w związku ze znajomością Severusa ze śmierciożercami oraz Lily z Jamesem Potterem. Lily ostatecznie zrywa przyjaźń z Severusem po SUMach (Standardowych Umiejętnośćach Magicznych) z Obrony Przed Czarną Magią, gdy ten zaatakowany przez Pottera nazywa Lily szlamą. Dziewczyna nie potrafiła mu tego wybaczyć mimo szczerych przeprosin i próśb Severusa.
W tej części też pojawia się jako zjawa wraz z Lupinem, Jamesem i Syriuszem. Harry wezwał ich dzięki Kamieniowi Wskrzeszenia.
Fabian i Gideon Prewett.
Fabian Prewett i Gideon Prewett – bracia Molly Weasley zabici podczas pierwszej wojny czarodziejów. Potrzebowano aż pięciu śmierciożerców by ich zabić (zabił ich obu Antonin Dołohow). Molly dała Harry’emu na jego siedemnaste urodziny zegarek Fabiana.
Emelina Vance.
Emelina Vance – należała do Zakonu Feniksa. Wraz z innymi członkami pomogła Harry’emu wydostać się z domu wujostwa. Zginęła w lecie 1996 roku w sąsiedztwie siedziby mugolskiego premiera.
Hestia Jones.
Hestia Jones – była w straży przedniej, żeby pomóc Harry’emu w wydostaniu się od Dursleyów. Eskortowała rodzinę Dursleyów w bezpieczne miejsce wraz z Dedalusem Diggle’em.
Kingsley Shacklebolt.
Kingsley Shacklebolt – auror, kolega z pracy Nimfadory Tonks. Dobrze zbudowany, czarnoskóry mężczyzna. Pracował również jako sekretarz w biurze mugolskiego premiera. Przewodniczył w śledztwie dotyczącym poszukiwania Syriusza Blacka, dzięki czemu mógł podawać ministerstwu błędny trop chroniąc tym samym Syriusza.
W ostatnim tomie pomógł Harry’emu i innym ewakuować się ze ślubu Fleur Delacour i Billa Weasleya wysyłając patronusa, który w jego wypadku przybiera postać rysia, który poinformował zebranych na tej uroczystości, że Voldemort przejął Ministerstwo Magii i śmierciożercy zbliżają się do miejsca ślubu. Walczył w Bitwie o Hogwart. Po śmierci Lorda Voldemorta został wybrany na Ministra Magii.
Nimfadora Lupin z domu Tonks.
Nimfadora „Tonks” Lupin z domu Tonks (1973 – 2 maja 1998) – w latach 1984–1991 uczęszczała do Hogwartu, należała do Hufflepuffu. Z obliczeń wynika, że jest w wieku Charliego Weasleya i była z nim na jednym roku. Jest ona metamorfomagiem, czyli osobą, która posiada zdolność zmieniania swojego wyglądu bez używania czarów lub eliksiru. Najmłodsza członkini Zakonu Feniksa. Jest śmiała i gadatliwa, dość niezdarna. Jest aurorem, czyli czarodziejem walczącym z czarnoksiężnikami. Musiała najpierw zaliczyć trzyletni kurs w Ministerstwie Magii, który ukończyła w 1994 roku. Chwaliła się Harry’emu, że podczas kursu na aurora dzięki swoim wrodzonym zdolnościom była najlepszą kursantką w dziedzinie maskowania się, choć z innymi przedmiotami miała kłopoty. Nie znosi swojego imienia, więc woli posługiwać się samym nazwiskiem. Jest córką czarownicy – Andromedy Tonks (z domu Black) oraz Teda Tonksa – czarodzieja pochodzenia mugolskiego. Preferuje rockowe brzmienie. Jest fanką zespołu Fatalne Jędze. Jej ciotkami są Narcyza Malfoy i Bellatrix Lestrange. Mimo iż Tonks wydaje się „lekkoduchem”, w obliczu niebezpieczeństwa potrafi zachować rozwagę i odwagę.
W 6 części serii ujawniony zostaje romans Tonks i Remusa Lupina. Lupin ma jednak duże wątpliwości, czy związek taki może się udać. Jest wilkołakiem i boi się, że taki związek może zaszkodzić Tonks. Z troski o nią rezygnuje jednak z jej i własnego szczęścia. Oboje popadają w lekką depresję, Tonks miewa kłopoty ze swoimi metamorfozami, Lupin staje się jeszcze bardziej niż zwykle refleksyjny. W jednym z końcowych rozdziałów książki, podczas pogrzebu Dumbledore’a trzymają się za ręce. Na początku 7 części serii dowiadujemy się, że kochankowie się pobrali. Podczas Bitwy o Hogwart, Tonks ginie razem ze swym mężem, Remusem Lupinem. Na czacie z czytelnikami autorka zdradziła, że zabiła ją Bellatrix Lestrange. Tonks i Lupin pozostawiają po sobie jednak potomka Teddy’ego Remusa Lupina, którego ojcem chrzestnym jest Harry Potter.
Ted Tonks.
Ted Tonks to mąż Andromedy, ojciec Nimfadory i teść Remusa oraz dziadek syna chrzestnego Harry'ego.
W lipcu 1998 roku, wraz z żoną, pomógł Harry’emu Potterowi i Rubeusowi Hagridowi w ucieczce przed Lordem Voldemortem. W tym samym roku został zabity przez szmalcowników.
Siedziba.
Grimmauld Place 12 – adres rodowego domu Blacków. W czasie powrotu Voldemorta został siedzibą tajnego Zakonu Feniksa, którego zadaniem była walka ze śmierciożercami. Dom ten jest ukryty zaklęciem, dzięki czemu jest niedostrzegalny i nie może go dostrzec osoba niewtajemniczona. Może odnaleźć go i zobaczyć tylko osoba wtajemniczona przez osobę zwaną Strażnikiem Tajemnicy - Albusa Dumbledora. Ten trzypiętrowy dom jest bardzo duży i ponury. W przedpokoju wisi portret szalonej matki Syriusza – Walburgi Black, którego nie można odczepić od ściany (prawdopodobnie przymocowano go tam Zaklęciem Trwałego Przylepca). Ten właśnie portret zarządzał domem przez długi czas, przy pomocy równie szalonego i fanatycznie oddanego jej domowego skrzata - Stworka. Na ścianach znajdują się obcięte głowy skrzatów, które służyły w tym domu. W całym domu znajduje się mnóstwo dziwnych i niebezpiecznych artefaktów, gnieździ się też mnóstwo dzikich, magicznych stworzeń.
Na początku szóstego tomu powieści Harry Potter dowiaduje się, iż odziedziczył posiadłość przy Grimmauld Place numer 12 (w spadku po swoim zmarłym ojcu chrzestnym, Syriuszu). Początkowo wzdraga się przed przyjęciem spadku, gdyż czuje nienawiść do tego domu i Stworka, który przyczynił się do śmierci Syriusza. Ulega jednak, aby dom, wraz z jego tajemnicami i skrzatem Stworkiem nie dostał się w spadku Bellatrix Lestrange, która mogłaby w ten sposób poznać tajemnice Zakonu Feniksa. Dom nadal pozostaje Kwaterą Główną Zakonu, a Stworek zostaje wysłany na służbę do kuchni Hogwartu, gdzie nie będzie miał możliwości szkodzić działalności Zakonu.
W 7. tomie, po śmierci Dumbledora, czyli Strażnika Tajemnicy, siedzibą Zakonu staje się Nora.
Harry, Ron i Hermiona udali się na Grimmuald Place 12 w celu bezpiecznego ukrycia się, po tym jak Ministerstwo Magii zostało przejęte przez ich wroga. Na miejscu Harry odnalazł list adresowany do Syriusza od swojej matki, z którego ktoś wydarł fragment. Tam też dowiedzieli się, kim był tajemniczy „R.A.B.”. Pod koniec książki wspomnienia Snape’a pokazały Harry’emu, że to on zaginioną cześć listu podczas swojej wizyty na Grimmuald Place. Stworek – skrzat należący do rodu Blacków a teraz do Harry’ego, zaczął być dla nich miły po tym jak oni przynieśli mu pamiątki po jego panu, Regulusie. Sami opuścili to miejsce gdy udali się na wyprawę po jeden z horkruksów, który posiadała Umbridge. Po zabraniu Medalionu Salazara Slytherina od Umbridge, przyjaciele deportowali się z powrotem do posiadłości, ale za ramię Hermiony chwycił się Yaxley. Dziewczyna uwolniła się od mężczyzny i trójka przyjaciół deportowała się w inne miejsce. Lokalizacja domu przy Grimmauld Place została ujawniona śmierciożercy i dom nie był już bezpieczną kryjówką.

</doc>
<doc id="90699" url="https://pl.wikipedia.org/wiki?curid=90699" title="Daniel Elena">
Daniel Elena

Daniel Elena (ur. 26 października 1972) – pilot rajdowy pochodzący z Monako.
Od 1998 roku pilot Sébastiena Loeba. Pierwszy start w WRC zanotował w 1999 roku w Neste Oil Rally Finland, występując w teamie Citroën Total World Rally Team. Do dziś reprezentuje ten zespół (z wyjątkiem roku 2006, kiedy reprezentował Kronos Citroën).

</doc>
<doc id="90700" url="https://pl.wikipedia.org/wiki?curid=90700" title="Porozumienie wielkopiątkowe">
Porozumienie wielkopiątkowe

Porozumienie wielkopiątkowe lub porozumienie pokojowe z Wielkiego Piątku (ang. "Good Friday Agreement, The Agreement, Belfast Agreement," lub rzadziej "Stormont Agreement", irl. "Comhaontú Aoine an Chéasta", "Comhaontú Bhéal Féirste" lub "Comhaontú Stormont") – porozumienie pokojowe zmierzające do rozwiązania konfliktu w Irlandii Północnej, przyjęte 10 kwietnia 1998 przez rządy Irlandii i Wielkiej Brytanii, a kontrasygnowane przez główne partie polityczne Irlandii Północnej.
Głównymi architektami 65-stronicowego porozumienia byli katolicki polityk John Hume i protestancki David Trimble. Obaj za wkład w podpisanie porozumienia otrzymali w 1998 pokojową Nagrodę Nobla.
Referenda.
Porozumienie zostało wysłane do wszystkich gospodarstw domowych w Irlandii Północnej i zostało poddane głosowaniu 22 maja 1998 zarówno w Irlandii Północnej, jak i Republice. Wynik głosowania przekroczył najśmielsze oczekiwania. Porozumienie zostało przyjęte znakomitą większością głosów w obu częściach wyspy. Interpretowano to jako wyraz zmęczenia społeczeństwa trwającym 30 lat konfliktem.
Ocena.
Porozumienie wielkopiątkowe nie rozwiązało wszystkich problemów wyspy ani regionu. Irlandia Północna nadal podzielona jest na dwie zwaśnione społeczności, nadal organizowane są marsze oranżystów i dokonywane są, choć w znacznie ograniczonym zakresie, akty terroru. Proces rozbrojenia jest znacznie opóźniony (szczególnie ze strony IRA) co spowodowało, że Zgromadzenie Irlandii Północnej i regionalny rząd zostały zawieszone przez rząd w Londynie w październiku 2002 (parlament został odwieszony wraz z wyborami 26 listopada 2003). Pomimo zmiany RUC na PSNI, policja nadal ma niski mandat zaufania wśród społeczności katolickiej. Porozumienie jednak daje szansę na ustabilizowanie sytuacji na wyspie i na całkowity pokój w przyszłości.

</doc>
<doc id="90705" url="https://pl.wikipedia.org/wiki?curid=90705" title="Jérôme Haehnel">
Jérôme Haehnel

Jérôme Haehnel (ur. 14 lipca 1980 w Miluzie) – francuski tenisista.
Kariera tenisowa.
W 1998 roku, jeszcze jako junior, Haehnel wygrał wspólnie z Julienem Jeanpierrem grę podwójną chłopców podczas Australian Open.
Jako zawodowy tenisista startował w latach 1998–2009.
W grze pojedynczej swój największy sukces odniósł w październiku 2004 roku, zwyciężając w zawodach rangi ATP World Tour w Metzu. Do turnieju przystąpił po wcześniejszym przejściu kwalifikacji, a w spotkaniu o tytuł pokonał Richarda Gasqueta.
W rankingu gry pojedynczej Haehnel najwyżej był na 78. miejscu (21 lutego 2005), a w klasyfikacji gry podwójnej na 91. pozycji (28 maja 2007).

</doc>
<doc id="90706" url="https://pl.wikipedia.org/wiki?curid=90706" title="Pierwszy rząd Marka Belki">
Pierwszy rząd Marka Belki

Pierwszy rząd Marka Belki – Rada Ministrów pod kierownictwem premiera Marka Belki, powołana przez prezydenta Aleksandra Kwaśniewskiego 2 maja 2004 po zapowiedzianej dymisji rządu Leszka Millera. Był to rząd mniejszościowy koalicji SLD-UP.
Marek Belka wygłosił exposé programowe 14 maja 2004, po czym nie uzyskał w Sejmie wotum zaufania. Za głosowało 188 posłów, a przeciw 262. Rząd poparły kluby Sojuszu Lewicy Demokratycznej i Unii Pracy, koło Polskiego Bloku Ludowego, a także m.in. większość posłów niezrzeszonych. Przeciw głosowały kluby Platformy Obywatelskiej, Prawa i Sprawiedliwości, Polskiego Stronnictwa Ludowego, Socjaldemokracji Polskiej, Samoobrony Rzeczpospolitej Polskiej i Ligi Polskich Rodzin, Federacyjny Klub Parlamentarny, koło Stronnictwo Konserwatywno-Ludowe, a także koła Ruchu Katolicko-Narodowego, Domu Ojczystego, Porozumienia Polskiego i Ruchu Odbudowy Polski. Prezydent przyjął dymisję Rady Ministrów i powierzył jej sprawowanie obowiązków do czasu powołania nowego gabinetu.

</doc>
<doc id="90710" url="https://pl.wikipedia.org/wiki?curid=90710" title="Drugi rząd Marka Belki">
Drugi rząd Marka Belki

Drugi rząd Marka Belki – Rada Ministrów kierowana przez premiera Marka Belkę.
Drugi rząd Marka Belki został powołany przez prezydenta RP Aleksandra Kwaśniewskiego 11 czerwca 2004 po pierwszej nieudanej próbie stworzenia przez niego rządu 2 maja 2004. W pierwszym konstytucyjnym kroku premier nie uzyskał wotum zaufania, w drugim kroku Sejm nie zgłosił swojego kandydata na premiera, w trzecim ostatnim, prezydent Aleksander Kwaśniewski ponownie powierzył urząd premiera Markowi Belce. Jedyną zmianą personalną w stosunku do poprzedniego składu była nominacja Mariana Czakańskiego na stanowisko ministra zdrowia. Podobnie jak pierwszy gabinet Marka Belki, drugi był rządem mniejszościowym.
Sejm udzielił wotum zaufania rządowi po wygłoszeniu exposé przez premiera 24 czerwca 2004. Wniosek poparły kluby Sojuszu Lewicy Demokratycznej, Socjaldemokracji Polskiej i Unii Pracy, Federacyjny Klub Parlamentarny oraz niemal wszyscy posłowie niezrzeszeni (w liczbie 16). Przeciw opowiedziały się kluby Platformy Obywatelskiej, Prawa i Sprawiedliwości, Polskiego Stronnictwa Ludowego, Samoobrony Rzeczpospolitej Polskiej i Ligi Polskich Rodzin, koło Stronnictwo Konserwatywno-Ludowe (z wyjątkiem lidera, który był za), a także koła Ruchu Katolicko-Narodowego, Domu Ojczystego, Polskiego Bloku Ludowego, Porozumienia Polskiego i Ruchu Odbudowy Polski.
15 października 2004 Sejm ponownie udzielił rządowi wotum zaufania. Wyniki głosowania były podobne, jak za pierwszym razem. Po decyzji Sejmu z 5 maja 2005 o nieskracaniu kadencji, następnego dnia premier Marek Belka wraz z rządem podał się do dymisji, jednak prezydent Aleksander Kwaśniewski dymisji nie przyjął. W sierpniu, w związku z odejściem premiera z SLD i jego poparciem dla Partii Demokratycznej, Sojusz wycofał poparcie dla rządu Marka Belki. Rząd podał się do dymisji 19 października 2005, na pierwszym posiedzeniu nowo wybranego Sejmu V kadencji.

</doc>
<doc id="90715" url="https://pl.wikipedia.org/wiki?curid=90715" title="Świstak">
Świstak

Świstak ("Marmota") – rodzaj ssaka z podrodziny afrowiórek (Xerinae) w obrębie rodziny wiewiórkowatych (Sciuridae). Rodzaj "Marmota" powstał w Ameryce Północnej. Przypuszcza się, że gatunkiem najbardziej podobnym do formy wyjściowej jest "Marmota olympus". Polskie nazwy zwyczajowe większości gatunków nawiązują do dźwięków, jakie zwierzęta te wydają nawołując się lub w chwili zagrożenia (świstak, świszcz). 
Zasięg występowania.
Przedstawiciele rodzaju "Marmota" zamieszkują Amerykę Północną, Europę i Azję. Duża część to zwierzęta typowo górskie. 
Charakterystyka.
Długość ciała (bez ogona) 360–750 mm, długość ogona 100–250 mm; masa ciała 1,6–11 kg. Sierść jest gruba, szorstka, w różnych odcieniach brązu i szarości. Sylwetka krępa, uszy małe, kończyny krótkie, o silnych stopach przystosowanych do kopania w ziemi.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="90719" url="https://pl.wikipedia.org/wiki?curid=90719" title="Rozgraniczanie nieruchomości">
Rozgraniczanie nieruchomości

Rozgraniczanie nieruchomości (również jako "rozgraniczenie nieruchomości", "rozgraniczenie gruntów", właśc. "postępowanie rozgraniczeniowe") – postępowanie przed organami państwowymi mające na celu ustalenie granic nieruchomości, gdy stały się sporne i nie można stwierdzić stanu prawnego.
Szczegółowe zasady rozgraniczania zawarte są w art. 152 i 153 Kodeksu cywilnego, art. 29-39 Prawa geodezyjnego i kartograficznego oraz w rozporządzeniu Ministrów Spraw Wewnętrznych i Administracji oraz Rolnictwa i Gospodarki Żywnościowej z 14 kwietnia 1999 roku w sprawie rozgraniczania nieruchomości.
Rozgraniczenie polega na ustaleniu przebiegu granicy nieruchomości (z natury rzeczy może chodzić tylko o nieruchomości gruntowe), czyli na ustaleniu, jak daleko sięga prawo własności przysługujące właścicielowi danej nieruchomości. Nie służy natomiast doprowadzeniu nieruchomości do określonej powierzchni – ta wielkość ma tylko marginalne znaczenie. W wyniku postępowania o rozgraniczenie nie dochodzi, co do zasady, do rozstrzygnięcia o wydaniu nieruchomości ani do rozstrzygnięcia o innych roszczeniach związanych z nieruchomością. Sąd może i powinien natomiast uwzględnić nabycie w drodze zasiedzenia przygranicznych pasów gruntu, jeżeli miało ono wpływ na przebieg granicy.
O specyfice postępowania o rozgraniczenie decyduje to, że ma ono dwie fazy: administracyjną (obligatoryjną) i sądową, do której nie musi dojść. Skoro faza postępowania administracyjnego jest obowiązkowa, to postępowanie przed sądem bez jej wyczerpania jest niedopuszczalne – zachodzi zatem czasowa niedopuszczalność drogi sądowej. Oznacza to brak jednej z przesłanek procesowych, wobec czego sąd odrzuci wniosek o rozgraniczenie złożony bezpośrednio do sądu (bez wyczerpania drogi administracyjnej). Ten model postępowania o rozgraniczenie istnieje w Polsce bez większych zmian od 1946.
Etap administracyjny.
Administracyjną fazę postępowania o rozgraniczenie otwiera złożenie przez zainteresowanego podania do wójta (burmistrza, prezydenta miasta). Organ ten prowadzi rozgraniczenie w trybie postępowania administracyjnego. W toku tego postępowania zgodnie z art. 31 ust.2 PrGeodezjaKartog biegły geodeta odtwarza na gruncie przebieg granic na podstawie śladów, znaków granicznych, dokumentów z ewidencji gruntów (map) i punktów osnowy geodezyjnej. Postępowanie kończy się zgodnie z art. 33 ust.1 PrGeodezjaKartog decyzją administracyjną o ustaleniu przebiegu granicy. W przypadku braku tych danych geodeta zgodnie z art. 31 ust.3 i 4 PrGeodezjaKartog przyjmuje od stron oświadczenia na temat przebiegu granicy. Jeżeli nie ma sporu co do przebiegu granicy, postępowanie kończy się zgodnie z art. 33 ust.1 PrGeodezjaKartog decyzją administracyjną o ustaleniu przebiegu granicy. Strony mogą również zawrzeć przed geodetą ugodę regulującą przebieg granicy. Ugoda zawarta przed geodetą posiada moc ugody sądowej. Strona niezadowolona z rozstrzygnięcia może zgodnie z art. 33 ust.3 PrGeodezjaKartog żądać przekazania sprawy sądowi. Organ administracji umarza postępowanie i przekazuje sprawę z urzędu do rozpatrzenia sądowi, jeżeli nie można ustalić przebiegu granicy decyzją zgodnie z art. 31 ust.2 a strony nie skorzystały z możliwości zawarcia ugody zgodnie z art. 31 ust. 3 i 4 PrGeodezjaKartog.
Etap sądowy.
W fazie sądowej postępowanie o rozgraniczenie prowadzi sąd rejonowy w trybie postępowania nieprocesowego, kończącego się wydaniem postanowienia, od którego służy uczestnikom apelacja do sądu okręgowego. W postępowaniu o rozgraniczenie dopuszczalne są wszelkie dowody, choć w praktyce zdecydowanie największe znaczenie mają dokumenty, zwłaszcza mapy. W sądowym postępowaniu o rozgraniczenie wymagane jest wykazanie tytułu własności nieruchomości. Regułą jest przeprowadzenie dowodu z oględzin spornej granicy i z pisemnej opinii biegłego geodety, który przedstawia sądowi mapę geodezyjną z zaznaczonym przebiegiem granicy według danych z ewidencji gruntów oraz, w razie potrzeby, według wskazań właścicieli. Czyni to postępowanie o rozgraniczenie kosztownym, zwłaszcza jeżeli opinii jest kilka.
W myśl art. 153 Kodeksu cywilnego przesłanką dopuszczalności rozgraniczenia jest sporność granicy – w konsekwencji sąd oddali wniosek o rozgraniczenie, jeżeli okaże się, że granica nie jest sporna. Jeżeli jest, sąd dokona rozgraniczenia. W pierwszej kolejności dąży się do ustalenia stanu prawnego przebiegu granicy, tzn. bierze się pod uwagę wszelkie przypadki nabycia i utraty własności spornych gruntów, w szczególności w drodze zasiedzenia i uwłaszczenia. Jeżeli stanu prawnego nie da się ustalić, sąd ustali przebieg granicy na podstawie ostatniego spokojnego stanu posiadania. Jeżeli i tego stanu nie da się ustalić, sąd ustali przebieg granicy uwzględniając wszelkie okoliczności; w tym ostatnim przypadku może przyznać jednemu z właścicieli odpowiednią dopłatę pieniężną. Rozstrzygnięcie o rozgraniczeniu według stanu prawnego jest orzeczeniem deklaratoryjnym, natomiast według ostatniego spokojnego stanu posiadania i według wszelkich okoliczności – konstytutywnym. W postanowieniu o rozgraniczeniu sąd winien zamieścić rozstrzygnięcie o nakazaniu wzajemnego wydania części nieruchomości nie znajdujących się w posiadaniu właścicieli, ponieważ inaczej postanowienie nie będzie się nadawać do przymusowego wykonania w drodze egzekucji.
Rozgraniczenie może również przeprowadzić sąd rozpoznający sprawę o własność nieruchomości albo o wydanie nieruchomości lub jej części. Wtedy, oczywiście, odpada faza administracyjna. Z kolei faza sądowa jest wyłączona w sytuacji, gdy do sporu granicznego dochodzi w toku administracyjnego postępowania scaleniowego.

</doc>
<doc id="90721" url="https://pl.wikipedia.org/wiki?curid=90721" title="Rząd Jana Krzysztofa Bieleckiego">
Rząd Jana Krzysztofa Bieleckiego

Rząd Jana Krzysztofa Bieleckiego – Rada Ministrów pod kierownictwem premiera Jana Krzysztofa Bieleckiego, posła Obywatelskiego Klubu Parlamentarnego (i działacza Kongresu Liberalno-Demokratycznego), powołana przez Sejm (PRL X kadencji) 12 stycznia 1991. Rząd Jana Krzysztofa Bieleckiego złożył dymisję 5 grudnia 1991 po ukonstytuowaniu się nowego Sejmu wybranego w dniu 27 października 1991, funkcjonował do 23 grudnia.

</doc>
<doc id="90724" url="https://pl.wikipedia.org/wiki?curid=90724" title="Zdzisław Lubomirski">
Zdzisław Lubomirski

Zdzisław Lubomirski herbu Szreniawa bez Krzyża (ur. 4 kwietnia 1865 w Niżnym Nowogrodzie, zm. 31 lipca 1943 w Małej Wsi) – polski prawnik, polityk i działacz społeczny; prezydent Warszawy, członek Rady Regencyjnej, książę, właściciel dóbr w Małej Wsi. Odegrał wybitną rolę w czasach Królestwa Polskiego (regencyjnego).
Pochodzenie społeczne, rodzina, edukacja.
Był synem Jana Tadeusza i Marii z Zamoyskich. Rodzicom zależało na jego wychowaniu w duchu polskości, dlatego już jako dziecko został wysłany do Galicji. Ukończył Gimnazjum św. Anny w Krakowie. Następnie w latach 1883–1887 studiował prawo na Uniwersytecie Jagiellońskim i wszechnicy w Grazu.
Działalność charytatywna.
Książę wcześnie wkroczył na arenę życia publicznego, zaś jednym ze skutecznych sposobów postępowania podczas zaborów była działalność dobroczynna.
W 1904 został wiceprezesem, a cztery lata później prezesem Warszawskiego Towarzystwa Dobroczynności. Lubomirski został również kuratorem Instytutu Oftalmicznego. Placówka prowadziła badania z dziedziny okulistyki na poziomie europejskim. Organizowała również bezpłatne leczenie wzroku dla najbiedniejszych.
Od młodości szczególnie cenił szkolnictwo. W państwie, gdzie obowiązkowe było szkolnictwo rosyjskie, starał się organizować polskie szkoły i biblioteki. Były ogólnodostępne, przeznaczone nie tylko dla dzieci. Książę Lubomirski był członkiem Zarządu Towarzystwa Wpisów Szkolnych. Organizował wyjazdy polskich działaczy społecznych do Pragi w 1908 roku, następnie przyjmował rewizytę Czechów w Warszawie. Starał się również tworzyć administracyjne i organizacyjne podstawy narodowej oświaty. W 1905 roku był współzałożycielem stronnictwa „Spójnia Narodowa”, uczestniczył w zjazdach nauczycieli zrzeszonych w Towarzystwie Oświaty Narodowej.
W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rękojmią nowego życia w pokoju i przyjaźni dwóch narodów słowiańskich". W czasie I wojny światowej Książę nadal organizował pomoc wspierając wiele organizacji charytatywnych. Sam angażował się w ich prace, udzielał pomocy finansowej, organizował struktury. Był Prezesem Komitetu Towarzystwa Popierania Pracy Społecznej, Polskiego Komitetu Pomocy Sanitarnej, Wydziału Tymczasowej Samopomocy Ziemian
Działalność w Komitecie Obywatelskim miasta Warszawy.
Książę Zdzisław Lubomirski rozpoczął szeroką działalność publiczną po rozpoczęciu I wojny światowej. Już 3 sierpnia 1914 roku wszedł w skład Komitetu Obywatelskiego miasta Warszawy. Był jego faktycznym kierownikiem, jako prezes Sekcji Ogólnej. Prezesura władz rosyjskich była jedynie nominalna, ograniczała się do zatwierdzania projektów przedstawianych przez księcia.
Rozpoczął w ten sposób tworzenie podwalin samorządu przyszłej stolicy. Musiał rozwiązać wiele problemów, takich jak rosnące bezrobocie, pobór rekrutów (na co się nie zgadzał, odmawiając przekazania zaborcom list poborowych), problemy z zaopatrzeniem i transportem. Dla najbiedniejszych organizował prace interwencyjne. Podczas prac Komitetu Obywatelskiego Warszawa była jednym z najlepiej utrzymanych i zarządzanych miast, co potwierdza Stanisław Dzierzbicki, świadek wydarzeń, obserwator, autor dziennika i polityk:
W reakcji na rosyjską odezwę do Polaków z sierpnia 1914 roku, w specjalnej depeszy do wielkiego księcia Mikołaja Mikołajewicza Romanowa wyraził "głębokie wzruszenie orędziem".
Był członkiem utworzonego w 1914 roku Centralnego Komitetu Obywatelskiego w Warszawie.
Budowa polskiej administracji.
Pierwsze szanse związane z odbudową polskich władz pojawiły się po wycofaniu się Rosjan i wkroczeniu do Warszawy wojsk niemieckich. Książę Lubomirski odmówił wyjazdu do Rosji, pozostał na swoim posterunku w mieście i rozpoczął rozmowy z władzami nowego okupanta. Przejął kierownictwo Centralnego Komitetu Obywatelskiego. Niemieckie władze okupacyjne przekazały księciu Komitet Obywatelski, jako władzę pomocniczą.
Lubomirski wykorzystał w pełni nadarzającą się okazję. Podczas prowadzonych rozmów bronił swojego stanowiska, że obydwa komitety powinny pełnić rolę polskiego rządu. Nie tylko zarządzać powierzonym miastem i terenem wokół, ale też wydawać stosowne akty prawne. W żadnym wypadku nie mogą ograniczać się do funkcji filantropijnych i humanitarnych.
Na wniosek Lubomirskiego rozpoczęło się tworzenie sieci szkół. Domagał się i wydał stosowne akty prawne o obowiązkowym polskim szkolnictwie. Aktywnie angażował się w działalność oświatową, uważając, że najważniejsze jest wspieranie świadomości Polaków, tworzenie wzorców narodowego myślenia. Wydziałowi Oświecenia polecił przygotowanie stosownych rozwiązań, które wcielą projekt powszechnego polskiego szkolnictwa w życie.
Jednocześnie pełnił funkcję mediatora. Odmawiał władzom niemieckim wykonywania niektórych rozporządzeń, zasłaniając się obietnicami złożonymi Rosjanom. Odmówił wydania listy osób, które otrzymywały zapomogi ze środków publicznych, bo wtedy te osoby trafiłyby na roboty przymusowe do Niemiec. Zażegnał strajk w przedsiębiorstwie wodociągowym, bo groziło to przejęciem firmy przez okupanta
Działalność polityczna w latach 1914–1917.
W listopadzie 1914 roku książę Lubomirski wszedł w skład Komitetu Narodowego Polskiego i podpisał jego odezwę. Najważniejszym celem organizacji było „zjednoczenie Polski i założenie podwalin swobodnego rozwoju narodu”. Jednocześnie prowadził rozmowy z okupantami, aby uzyskać możliwość jak najszerszej rozbudowy samorządu Warszawy i uzyskania autonomii dla całego narodu. Jednocześnie dążył do demokratyzacji życia politycznego w kraju. 16 lipca 1916 roku, za zgodą władz okupacyjnych, zorganizował wybory do samorządu Warszawy, sam został prezydentem miasta.
13 grudnia 1916 roku spotkał się z Józefem Piłsudskim, który zaproponował mu udział we władzy w przyszłym państwie polskim. Książę nie podjął żadnych konkretnych decyzji, ale panowie nawiązali długoletnią znajomość, a może nawet przyjaźń. Natomiast Lubomirski zdecydowanie krytycznie odniósł się do wizyty Franciszka Radziwiłła w Berlinie, gdzie przedkładał on kanclerzowi „życzenia Polaków”. Książę Lubomirski rozpoczął w 1917 roku współpracę z Tymczasową Radą Stanu. Pracował w Komisji Sejmowo-Konstytucyjnej. Jednocześnie wstąpił do Międzypartyjnego Koła Politycznego – forum współpracy między różnymi obozami politycznymi na polskiej scenie. Jego kandydatura była wysuwana na stanowisko regenta lub szefa rządu. Był członkiem Szwajcarskiego Komitetu Generalnego Pomocy Ofiarom Wojny.
W Radzie Regencyjnej.
5 listopada 1916 roku cesarze Niemiec i Austro-Węgier wydali do Polaków odezwę określoną mianem Aktu 5 listopada, która zakładała utworzenie niepodległego państwa polskiego. Nie podano jednak żadnych szczegółowych informacji.
Wreszcie 16 września 1917, prawie rok po wydaniu wyżej wymienionego Aktu Niemcy zdecydowali się na działania, które mogłyby nakłonić Polaków do wstępowania w ich szeregi. Strona polska postanowiła wykorzystać sytuację i uzyskać jak najwięcej ustępstw. Podczas powoływania Rady Regencyjnej książę Lubomirski, który został jej członkiem stawiał warunki, co opisuje jego żona w pamiętniku z okresu wojny:
Rada Regencyjna Królestwa Polskiego w składzie książę Zdzisław Lubomirski, arcybiskup warszawski Aleksander Kakowski oraz ziemianin Józef Ostrowski rozpoczęła urzędowanie 27 października 1917 roku na Zamku Królewskim w Warszawie. Osobą najbardziej energiczną był książę Lubomirski, który przenosił rozwiązania zastosowane wcześniej w Warszawie na obszar wszystkich ziem polskich. Rada utworzyła rząd, który był organem wykonawczym i rozpoczęła tworzenie zrębów polskiej administracji. Chociaż regenci władali państwem bez granic i bez legitymacji międzynarodowej, starali się o jak największy zakres suwerenności. Osiągnięcia Rady były bardzo duże, ponieważ stworzyli podwaliny, na których opierał się porządek II Rzeczypospolitej. Zdzisław Lubomirski metodycznie realizował własne założenia odzyskania wolności politycznej i budowy niezawisłości ekonomicznej kraju, które wcześniej doskonale sprawdziły się w Warszawie.
Rada wydała szereg aktów prawnych, na podstawie których budowano porządek II RP – jednego z najbardziej demokratycznych państw na świecie w tej epoce. Zbudowała administrację, która również okazała się nadzwyczaj trwała. Te same, kompetentne osoby, zajmowały swoje stanowiska odbudowując młode państwo jeszcze w latach 20. XX wieku. Ustanowiła sieć placówek dyplomatycznych, które reprezentowały polskie interesy na całym świecie, utworzyła organizacyjne podstawy utworzenia Wojska Polskiego
Książę Lubomirski obejmując stanowisko regenta zdawał sobie sprawę, że może utracić popularność wśród ludzi, tak długo budowaną, opartą na solidnych podwalinach twórcy samorządu Warszawy. Żona pisała o jego obawach:
Zdzisław Lubomirski zdecydował się na pracę w Radzie Regencyjnej, wiedząc, że da mu ona większe możliwości działania niż prezydentura Warszawy. Teraz mógł rozpocząć działania na całym terenie ziem polskich. Mógł też wykorzystać i rozwinąć sieć kontaktów międzynarodowych budowanych przez jego rodzinę od pokoleń.
Deklaracja niepodległości Polski.
7 października 1918 roku z inicjatywy księcia została ogłoszona polska deklaracja niepodległości. Opublikowana została w Monitorze Polskim. 14 października polscy żołnierze ponownie przysięgali wierność swojej Ojczyźnie, a nad gmachami urzędowymi zawisły polskie flagi. Przysięgę przyjmował inicjator deklaracji niepodległości. Słowa deklaracji informowały o odrodzeniu państwa polskiego, ale również zachęcały Polaków do aktywności politycznej i gospodarczej, aby niepodległość stała się faktem, nie tylko prasową informacją:
Przekazanie władzy Józefowi Piłsudskiemu.
Książę Zdzisław Lubomirski uważał Józefa Piłsudskiego za doskonałego polityka, męża opatrznościowego, który będzie w stanie przejąć władzę w odradzającym się państwie. Z jego inicjatywy Piłsudski został Naczelnikiem Państwa. Aby zabezpieczyć kraj przed dyktaturą, książę zdecydował o przekazaniu władzy pod warunkiem, że niedawny więzień Magdeburga w jak najkrótszym czasie powoła rząd, do którego wejdą wszystkie liczące się stronnictwa polityczne i zwoła wybory parlamentarne. 10 listopada 1918 roku Lubomirski witał Piłsudskiego na dworcu w Warszawie, dzień później, jako członek Rady Regencyjnej przekazał mu władzę wojskową, 14 listopada 1918 roku przekazał mu władzę polityczną.
Po latach książę wspominał tamte wydarzenia:
Dodatkowo po przekazaniu władzy na ręce marszałka, niepopularna wówczas w społeczeństwie Rada Regencyjna podjęła decyzję o rozwiązaniu się. Po stworzeniu zrębów nowego bytu państwowego, postanowiła oddać władzę w ręce zaufanego człowieka. Ważniejsze było dobro Ojczyzny, niż osobiste ambicje. Książę wolał na kilka lat odsunął się w cień, niż dopuścić do ewentualnej walki stronnictw w młodym państwie lub, co gorsza, do wybuchu wojny domowej.
Rodzina i informacje osobiste.
W 1893 roku ożenił się z hrabianką Marią z Branickich (córka Władysława). Wówczas przeniósł się do Królestwa Polskiego. Mieszkał w pałacu na Frascati (wówczas podmiejskiej rezydencji) i w swoich dobrach w Małej Wsi koło Grójca. Lubomirski spędzał tu wolne chwile oraz czas z rodziną. Był ojcem trójki dzieci – Julii, Jerzego i Doroty. Udał się tu również na polityczne wakacje w latach 1919–1925, kiedy ustąpił ze stanowiska regenta. Zdecydował się nie ingerować w zarządzanie demokratycznym państwem, dla którego stworzył podwaliny prawne i organizacyjne.
Z żoną miał troje dzieci: Julię Marię, Jerzego Aleksandra i Dorotę. Jego wnukami byli Kazimierz Morawski i Zdzisław Morawski.
Zamach majowy.
Podczas przewrotu Zdzisław Lubomirski zdecydował się na szybki powrót do życia politycznego. 13 maja 1926 roku odbył rozmowę z Piłsudskim na Dworcu Wschodnim w Warszawie. Następnie znalazł się na liście pośród czterech kandydatów na prezydenta wysuniętych przez marszałka. Nie chcąc zaostrzać konfliktu na scenie politycznej, odmówił próby objęcia stanowiska po ustąpieniu Stanisława Wojciechowskiego.
Podczas zamachu pełnił rolę mediatora, prowadząc rozmowy z obydwiema stronami konfliktu. Jego celem było uniknięcie wojny domowej, której groźba była realna w 1926 roku. Tym bardziej odmówił więc objęcia funkcji pomajowego prezydenta, ponieważ Maciej Rataj, Marszałek Sejmu dążył do wyboru Ignacego Mościckiego. Warto tu zauważyć, że wyboru prezydenta dokonywało wówczas Zgromadzenie Narodowe (Sejm i Senat połączone). Nie były to wybory powszechne.
W roli senatora.
Po zamachu majowym Zdzisław Lubomirski znowu wkroczył do polityki. Objął godność senatora, dzięki czemu mógł wykorzystać swoje kontakty międzynarodowe oraz służyć radą i doświadczeniem w procesie tworzenia prawa.
W latach 1928–1935 Zdzisław Lubomirski był senatorem z ramienia Bezpartyjnego Bloku Współpracy z Rządem wybranym w Warszawie. W kolejnej kadencji (1935–1938) pełnił tę funkcję z nominacji prezydenta. W latach 1928–1930 był przewodniczącym dwóch senackich komisji – spraw zagranicznych i wojskowej. W kolejnej kadencji przewodniczył komisji spraw zagranicznych. Często brał udział w pracach i spotkaniach międzynarodowych, na przykład reprezentował polski Senat na pogrzebie marszałka Ferdynanda Focha w 1929 roku.
Kiedy rozpoczął się proces brzeski (proces opozycjonistów z Centrolewu) książę złożył mandat i oddał się do dyspozycji premiera Walerego Sławka. Premier jednak nakazał mu dalsze pełnienie sprawowanego urzędu senatora.
Pomimo pełnienia ważnej funkcji narastał opór księcia Lubomirskiego związany z rządami pułkowników, w szczególności do ministra Józefa Becka. W 1938 roku w mieszkaniu senatora odbywały się tajne spotkania dotyczące sytuacji politycznej w kraju. Uczestniczyli w niech między innymi Mieczysław Niedziałkowski, Roman Knoll, Henryk Strasburger. Sytuacja biernego oporu księcia wobec obozu władzy, który reprezentował zakończyła się tym, że obóz Sanacji nie zezwolił mu na staranie się o ponowny wybór w 1938 roku
Sprawa Aleksandra Lednickiego.
Po śmierci Aleksandra Lednickiego, znanego polityka został powołany specjalny Sąd Obywatelski, który miał wyjaśnić nie tylko okoliczności śmierci działacza, ale również sposób prowadzenia przez niego polityki. Lednicki był podejrzewany o wrogie działania na rzecz Rosjan, którym był przychylny przez całe swoje życie.
Książę Lubomirski został prezesem tego sądu. Dążył do rzetelnego wyjaśnienia sprawy, dał się poznać, jako osoba solidnie prowadząca śledztwo. Podszedł do tego zadania z dużym zaangażowaniem, tak jak do wszystkich innych powierzonych mu prac. Prowadził sprawę z odwagą, nie poddawał się naciskom ze strony działaczy sanacyjnych i doprowadził do uniewinnienia Lednickiego
Praca w organizacjach ziemiańskich.
Był obywatelem ziemskim guberni warszawskiej w 1909 roku. Książę był wiceprezesem Polskiej Organizacji Zachowawczej Pracy Państwowej, a latach 1931 – 1935 – prezesem Naczelnej Rady Organizacji Ziemiańskich. Starał się reprezentować interesy swojej warstwy społecznej, która znalazła się po światowym kryzysie gospodarczym z 1929 roku w trudnej sytuacji.
Budowa państwa podziemnego i śmierć.
Już we wrześniu 1939 roku, podczas oblężenia Warszawy, książę Lubomirski włączył się aktywnie w prace Komitetu Obywatelskiego, którego przewodniczącym był Stefan Starzyński. Był jednym z 12 zakładników wskazanych Niemcom zgodnie z aktem kapitulacji miasta z 28 września 1939 w celu zabezpieczenia spokoju w mieście. Odegrał ważną rolę w tworzeniu polskiego państwa podziemnego, zwłaszcza w początkowym okresie.
Książę zdecydował się na pozostanie w kraju. Był znanym międzywojennym politykiem, więc wydawał się niebezpieczny dla władz okupacyjnych. 10 listopada 1942 roku został aresztowany przez Gestapo za działalność niepodległościową. Przez dwa miesiące był przetrzymywany w więzieniu bez postawienia zarzutów, osadzony na Pawiaku. Wreszcie został zwolniony, ale odniósł ciężkie i poważne rany. Nie zdołał już wyzdrowieć. W wyniku obrażeń zmarł 31 lipca 1943 roku w swoim domu w Małej Wsi.
Pochowany został w kościele parafialnym w Belsku Dużym.
Generał-gubernator wojsk niemieckich Hans Hartwig von Beseler tak scharakteryzował księcia w raporcie przesłanym do cesarza w 1917 roku:
W 2018 roku ukazała się pierwsza biografia księcia pod tytułem "Książę Regent. Opowieść o Zdzisławie Lubomirskim" Magdaleny Jastrzębskiej (Wydawnictwo LTW).

</doc>
<doc id="90725" url="https://pl.wikipedia.org/wiki?curid=90725" title="Rząd Tadeusza Mazowieckiego">
Rząd Tadeusza Mazowieckiego

Rząd Tadeusza Mazowieckiego – Rada Ministrów pod kierownictwem premiera Tadeusza Mazowieckiego, powołany przez Sejm 12 września 1989 i zastąpiony przez rząd Jana Krzysztofa Bieleckiego na początku 1991 roku.
Geneza.
Ustalenia Okrągłego Stołu nie przewidywały powołania rządu przez NSZZ „Solidarność”. Postulat taki został rozpowszechniony później, w artykule Adama Michnika "Wasz prezydent, nasz premier" z 3 lipca 1989, w reakcji na miażdżące zwycięstwo opozycji w pierwszych częściowo wolnych wyborach.
W sierpniu 1989 doszło do nieudanej próby stworzenia rządu przez Czesława Kiszczaka w ramach dotychczasowej koalicji PZPR-ZSL-SD, ewentualnie rozszerzonej o Solidarność. Na udziale tej ostatniej w nowym rządzie zależało dotychczasowym władzom ze względu na chęć podzielania się odpowiedzialnością za kosztowne społecznie reformy. Solidarności trudno było zaś po "de facto" wygranych przez nią czerwcowych wyborach zawrzeć otwartą koalicję z PZPR.
Nowa perspektywa powołania rządu pojawiła się w dniu 17 sierpnia 1989, gdy Lech Wałęsa wraz z Romanem Malinowskim i Jerzym Jóźwiakiem ogłosili publicznie przed Pałacem Myślewickim zawiązanie koalicji Solidarności z ZSL i SD. Wcześniej tego samego dnia przedstawiciele trzech umawiających się stron spotkali się w Belwederze z prezydentem Wojciechem Jaruzelskim i ustępującym premierem Czesławem Kiszczakiem, którzy poparli zawarcie nowej koalicji. PZPR formalnie nie weszła w jej skład, ale poparła jej idee i zagwarantowała dla siebie teki ministrów spraw wewnętrznych oraz obrony, a następnie głosowała w Sejmie za kandydaturą Tadeusza Mazowieckiego na premiera i przedstawionym przez niego składem Rady Ministrów. W efekcie pozostająca teoretycznie poza koalicją rządową PZPR uzyskała w nowym rządzie cztery teki ministerialne, a więc więcej niż wchodzące w skład koalicji SD oraz tyle samo, co uczestniczące w niej ZSL.
24 sierpnia 1989 na wniosek prezydenta Wojciecha Jaruzelskiego Sejm PRL X kadencji (tzw. Sejm kontraktowy) wybrał na premiera Tadeusza Mazowieckiego (za głosowało 378 posłów, 4 było przeciwko, a 41 wstrzymało się od głosu), powierzając mu misję tworzenia nowego rządu. W głosowaniu 12 września 1989 zatwierdzającym pierwotny skład Rady Ministrów udział wzięło 415 posłów, z których 402 poparło nowy gabinet, zaś 13 wstrzymało się od głosu. Głosów przeciwnych nie oddano.
Rząd Tadeusza Mazowieckiego złożył dymisję 25 listopada 1990, nazajutrz po porażce Tadeusza Mazowieckiego w wyborach prezydenckich. Sejm przyjął dymisję rządu 14 grudnia 1990. 22 grudnia 1990 zakończył działalność ostatni rząd emigracyjny, który uznał rząd Tadeusza Mazowieckiego za prawowity rząd Polski. Rada Ministrów pełniła swoje obowiązki do czasu powołania rządu Jana Krzysztofa Bieleckiego 12 stycznia 1991, a sam premier Tadeusz Mazowiecki do 4 stycznia 1991, kiedy to Sejm powołał na premiera Jana Krzysztofa Bieleckiego i powierzył mu misję tworzenia nowego gabinetu.
 
Bibliografia.
 

</doc>
<doc id="90726" url="https://pl.wikipedia.org/wiki?curid=90726" title="Tor regatowy Malta">
Tor regatowy Malta



</doc>
<doc id="90728" url="https://pl.wikipedia.org/wiki?curid=90728" title="Kolegium Elektorów Stanów Zjednoczonych">
Kolegium Elektorów Stanów Zjednoczonych

Kolegium Elektorów Stanów Zjednoczonych (ang. "United States Electoral College") – konstytucyjny organ państwowy dokonujący co cztery lata wyboru amerykańskiego prezydenta i wiceprezydenta. Od 1964 roku elektorów jest 538, czyli tylu, ilu kongresmenów plus trzech przedstawicieli Dystryktu Kolumbii. Liczba elektorów wystawianych przez dany stan jest równa liczbie jego senatorów i reprezentantów. W senacie każdy stan reprezentuje dwóch senatorów. Liczba reprezentantów jest zależna od liczby obywateli danego stanu (najludniejszy stan, Kalifornia, ma pięćdziesięciu pięciu elektorów, a najsłabiej zaludnione stany po trzech). Stołeczny Dystrykt Kolumbii, niebędący stanem, nie ma reprezentacji w kongresie, ale wybiera tylu elektorów, ilu mógłby, gdyby był stanem – czyli trzech.
Na elektora nie może być wybrany senator, reprezentant ani żadna osoba sprawująca w imieniu Stanów Zjednoczonych urząd powierniczy lub odpłatny. Elektorzy spotykają się jedynie w stanowych parlamentach i swoje głosy wysyłają do urzędującego przewodniczącego Senatu Stanów Zjednoczonych, który na wspólnym posiedzeniu obu izb Kongresu dokonuje otwarcia kopert i zlicza głosy.
Krótko istniejące Skonfederowane Stany Ameryki również miały własnego prezydenta i konstytucję. Ta także przewidywała wybór przez Kolegium Elektorów. Miało to miejsce tylko raz, w 1861, a prezydentem został Jefferson Davis.
Podstawa prawna.
Kolegium Elektorów zostało ustanowione na mocy II Artykułu Konstytucji Stanów Zjednoczonych. Procedura wyboru prezydenta i wiceprezydenta została uszczegółowiona i nieco zmodyfikowana po wejściu w życie 12. poprawki w 1804. Prawo głosu mieszkańcom Dystryktu Kolumbii przyznano dopiero na mocy 23. poprawki w 1961 r.
Liczba elektorów.
Liczba elektorów w poszczególnych stanach:
Zasady wyboru elektorów.
W prawie wszystkich stanach (z dwoma wyjątkami) oraz w Dystrykcie Kolumbii partia, która wygrywa w nim wybory elektorów, czyli w istocie wybory prezydenckie, otrzymuje wszystkie głosy elektorskie z tego stanu – bez względu na to, jaką większością wygrała. Wyjątkiem są stany Nebraska i Maine. W stanach tych dwa miejsca elektorskie (odpowiadające miejscom w Senacie) przypadają kandydatom tej partii, która wygrywa wybory prezydenckie w całym stanie, tak, jak w całym stanie wybiera się senatorów. Natomiast pozostałe mandaty elektorskie, odpowiadające miejscom w Kongresie, przydzielane są na zasadach wyborów do Kongresu, a więc miejsce zdobywa elektor – zwycięzca okręgu wyborczego. W Maine są dwa okręgi wyborcze, w Nebrasce trzy (tylu członków Izby Reprezentantów wybierają te stany), zatem te miejsca mogą przypaść innym kandydatom niż wskazani przez partię, która wygrała w całym stanie.
Powyższe zasady wyboru elektorów sprawiają, że w wyborach prezydenckich w USA kandydat, który uzyskał najwięcej głosów, a nawet ponad połowę głosów w głosowaniu powszechnym, może nie uzyskać większości w kolegium elektorskim i nie zostać prezydentem. Takie sytuacje miały miejsce pięciokrotnie, mianowicie:

</doc>
<doc id="90735" url="https://pl.wikipedia.org/wiki?curid=90735" title="Globalna wioska">
Globalna wioska

Globalna wioska (ang. "global village") – termin wprowadzony w 1962 przez Herberta Marshalla McLuhana w jego książce "Galaktyka Gutenberga", opisujący trend, w którym masowe media elektroniczne obalają bariery czasowe i przestrzenne, umożliwiając ludziom komunikację na masową skalę. W tym sensie glob staje się wioską za sprawą elektronicznych mediów.
Dzisiaj termin "globalna wioska" jest najczęściej używany w formie metaforycznej do opisania Internetu i World Wide Web. Internet globalizuje komunikację, pozwalając użytkownikom z całego świata komunikować się ze sobą.
Teorię Globalnej Wioski McLuhana można odnieść również do światowego rynku surowców. Korelacja teorii Globalnej Wioski McLuhana ze światowym rynkiem surowców pojawia się za każdym razem, gdy świat reaguje na najnowsze doniesienia, a rynki szacują ich wpływ na ruchy cen.

</doc>
<doc id="90737" url="https://pl.wikipedia.org/wiki?curid=90737" title="Marshall McLuhan">
Marshall McLuhan

Herbert Marshall McLuhan (ur. 21 lipca 1911 w Edmonton, zm. 31 grudnia 1980 w Toronto) – kanadyjski teoretyk komunikacji.
McLuhan zyskał szeroki rozgłos w latach 60. swoimi pracami i wypowiedziami na temat mediów i komunikacji. Stwierdził, że ludzkość wkracza właśnie w „wiek informacji” a elektroniczne media, zwłaszcza telewizja, stworzyły tak zwaną globalną wioskę, w której „medium jest przekazem” (tj. charakter środka komunikacji ma większy wpływ na odbiorcę niż sama przekazywana wiadomość). Współcześnie uznawany jest za jednego z najwybitniejszych teoretyków komunikowania masowego i środków przekazu.
Życie i twórczość.
Środowisko rodzinne.
McLuhan urodził się w Edmonton (Alberta). Imię Marshall otrzymał na pamiątkę nazwiska babki ze strony matki. W roku 1913 na świat przyszedł jego brat Maurice.
Rodzina McLuhana miała korzenie irlandzkie. Jego pradziadek, William McLuhan, przypłynął do Nowego Świata w roku 1846, aby osiedlić się w regionie Ontario wraz z żoną, trójką dzieci i szwagrem. Dziadek MacLuhana, William jr., poślubił Szkotkę Margaret Grieve. Ich czwartym dzieckiem był Herbert, późniejszy ojciec Marshalla.
Rodzice McLuhana, Elsie Naomi (z domu Hall) i Herbert Ernest McLuhan byli z wyznania metodystami. Matka pochodziła z rodziny od pokoleń mieszkającej w Nowej Szkocji. Była nauczycielką w szkole baptystycznej, a w późniejszym okresie aktorką występującą głównie w salach parafialnych. Ojciec prowadził w Edmonton firmę zajmującą się pośrednictwem w handlu nieruchomościami i polisami ubezpieczeniowymi. Gdy wybuchła I wojna światowa, firma upadła, a ojciec McLuhana zaciągnął się do kanadyjskiej armii. Po roku służby zachorował jednak na grypę i resztę wojny spędził w Kanadzie. W 1937 roku, głównie pod wpływem prac Gilberta Chestertona, McLuhan przeszedł na katolicyzm i do końca życia związany był z instytucjami edukacyjnymi działającymi pod auspicjami kościoła katolickiego. Z żoną Corinne Lewis, również konwertytką na katolicyzm, wychowali sześcioro dzieci. W 1973 roku został nominowany członkiem Papieskiej Komisji Komunikacji Społecznej.
Młodość.
Po opuszczeniu w 1915 roku armii przez Herberta McLuhana rodzina McLuhanów przeniosła się do Winnipeg w Manitobie, gdzie Marshall dorastał, a z czasem też zaczął uczęszczać do średniej szkoły technicznej Kelvin Technical High School. Młody Marshall uchodził wśród bliskich za niezwykle spokojne dziecko, niezbyt towarzyskie, ale odpowiedzialne. Uczył się dość przeciętnie – w szóstej klasie nie otrzymał promocji – dopiero przy poparciu matki otrzymał szansę poprawki po wakacjach. Po ukończeniu dziesiątego roku życia charakter Marshalla zmienił się, kiedy to podjął pracę roznosiciela gazet i nawiązał przy tym bliższy kontakt z rówieśnikami (zorganizował między innymi miejscową drużynę baseballową, a potem hokejową). Wakacje spędzał z bratem, pracując u dziadków na farmie Elm Creek.
Studia.
W 1928 roku McLuhan rozpoczął studia inżynierskie na University of Manitoba. Po kilku miesiącach zmienił jednak kierunek na filologiczny i zaczął studiować literaturę angielską, historię i filozofię. Poznał wówczas m.in. dzieła Thomasa Carlyle'a, Thomasa Macaulaya, Samuela Johnsona, Williama Thackeraya i Williama Szekspira. W następnym roku zapisał się na kurs psychologii i zapoznał się z poglądami Matthew Arnolda (od którego przejął wizję kultury i niektóre poglądy na poezję) oraz Gilberta Keitha Chestertona (od którego nauczył się podważania oczywistości, krytycznego myślenia, zamiłowania do paradoksów oraz pisarstwa polegającego na zestawianiu ze sobą sprzecznych idei). W 1930 roku w studenckim czasopiśmie "The Manitoban" ukazał się pierwszy jego artykuł "Macaulay: What a Man!" W tym też roku poznał Irlandkę Marjorie Norris, która stała się jego bliską przyjaciółką. W 1932 roku odbył podróż do Anglii. W 1933 roku uzyskał tytuł licencjata (za osiągnięcia w nauce wyróżniony został wówczas przez uniwersytet złotym medalem). Naukę kontynuował i ostatecznie rok później uzyskał na tym uniwersytecie magisterium z anglistyki (przedkładając pracę na temat twórczości poetyckiej i dramaturgicznej George’a Mereditha). Od dłuższego czasu chciał studiować w Anglii. Nie udało mu się uzyskać stypendium na Uniwersytecie Oksfordzkim, ale przyjęty został do Trinity Hall na Uniwersytecie Cambridge. Mimo że uzyskał wcześniej licencjat i magisterium na University of Manitoba, na Uniwersytecie Cambridge nie uznano jego kanadyjskiego dyplomu i mógł się jedynie zapisać na trzyletnie studia prowadzące do zdobycia tytułu licencjata (z tym, że zaliczono mu awansem jeden rok nauki).
Naukę w Anglii McLuhan rozpoczął jesienią 1934 roku, a ukończył licencjatem w roku 1936. Doświadczenia z Cambridge miały mieć znaczny wpływ na kierunek późniejszej pracy naukowej. Znalazł się wówczas pod wpływem szkoły teoretyczno-literackiej znanej jako „Nowa Krytyka”, studiując pod kierunkiem takich uczonych jak Ivor Armstrong Richards i Frank Raymond Leavis. Miał też okazję zetknąć się m.in. z Jakiem Maritainem oraz Wyndhamem Lewisem, pod wpływem którego zaczął interesować się filmem, reklamą, kulturą popularną, związkami techniki i sztuki oraz różnicami między przestrzenią wzrokową i akustyczną. Zapoznał się z pismami Gilberta Keitha Chestertona, co zaowocowało publikacją "G.K. Chesterton: A Practical Mystic". Podczas pobytu w Cambridge McLuhan czytywał też m.in. poezje i teksty krytyczne Thomasa Stearnsa Eliota i Ezry Pounda oraz powieści Jamesa Joyce’a. Przed powrotem do Kanady McLuhan zaprosił swoją irlandzką przyjaciółkę Marjorie Norris do Irlandii, gdzie zwiedził z nią Dublin, podążając śladami autora „Ulissesa”.
Początki kariery akademickiej.
Po studiach wrócił do Kanady, jednak nie mógł tam znaleźć stosownej dla siebie pracy. Ostatecznie został asystentem na Uniwersytecie Wisconsin-Madison (Stany Zjednoczone) i w roku akademickim 1936–1937 wykładał tam literaturę angielską.
Fascynacja osobowością i dziełem Chestertona miała doprowadzić w 1937 roku do przyjęcia przez McLuhana wiary rzymskokatolickiej. Ojciec zaakceptował jego decyzję, ale matka była niepocieszona i uważała, że utrudni mu to dalszą karierę. Przez resztę swojego życia McLuhan nauczał wyłącznie w rzymskokatolickich szkołach wyższych. Religijność McLuhana była głęboka, jednak traktował on wyznanie jako sprawę ściśle prywatną. Przypisywał szczególne znaczenie liczbie trzy (Trójca Święta), a czasami mawiał, że Maryja Panna stanowi dla niego intelektualną przewodniczkę.
W latach 1937–1939 i 1940–1944 wykładał literaturę angielską na Saint Louis University. Zaprzyjaźnił się tam ze swoim uczniem, Walterem J. Ongiem, który napisał pracę doktorską na temat podsunięty mu przez McLuhana i sam stał się później znanym autorytetem w dziedzinie komunikacji i technologii. Poznał też swoją przyszłą żonę, młodą nauczycielkę sztuki aktorskiej Corinne Lewis (ur. 1912 w Fort Worth, zm. 2008 w Toronto), za sprawą której zerwał znajomość z Marjorie Norris. Ślub odbył się 4 sierpnia 1939 i tuż przed wybuchem II wojny światowej McLuhanowie ruszyli w podróż poślubną do Włoch, Francji i Anglii. Podróż ta zakończyła się w Cambridge, gdzie w styczniu 1940 roku McLuhan uzyskał dyplom magistra, a następnie pracował nad doktoratem na temat retoryki i prac szesnastowiecznego dramaturga, satyryka i pamflecisty Thomasa Nashe’a.
Badania, które McLuhan prowadził w ramach swojej pracy doktorskiej, w istotny sposób wpłynęły na jego późniejsze ustalenie związane z oddziaływaniem mediów. Bartłomiej Knosala w książce poświęconej retorycznym inspiracjom myśli McLuhana pisze: "Wszystkie cechy, które McLuhan przypisuje "epistemologii elektrycznej", takie jak nieliniowość, powtarzalność, nieciągłość, intuicyjność, posługiwanie się analogią, a nie kolejnymi argumentami, jak również przywiązywanie większej wagi do formy wypowiedzi niż do treści, autor "Galaktyki Gutenberga" rozpoznał już wcześniej - pisząc rozprawę doktorską o sporze w obrębie "trivium -" jako składniki strategii stosowanych przez gramatyków i retorów". Z kolei W. Terrence Gordon, autor przedmowy do "The Classical Trivium. The Place of Thomas Nashe in the Learning of his Time" zauważa, że w pracy doktorskiej McLuhana znajdowały się nasiona, które dojrzały w jego późniejszych książkach z lat 60. i 70. W twórczości McLuhana inspiracja klasyczną retoryką była na tyle znacząca, że Donald Bryant uznaje autora "Galaktyki Gutenberga" za jednego z tzw. nowych retorów, umieszczając go obok I. A. Richardsa, Richarda Weavera, Chaima Perelmana i Kennetha Burke'a.
W chwili wybuchu II wojny światowej McLuhan przebywał w Anglii. Uzyskał wówczas pozwolenie, by swoją pracę przedłożyć zdalnie, ze Stanów Zjednoczonych, bez wymogu ustnej obrony w samym Cambridge. McLuhan wrócił wówczas (1940) do Ameryki, by kontynuować pracę nauczyciela akademickiego na Saint Louis University. Ostatecznie uzyskał doktorat w grudniu 1943 roku. Następnie McLuhanowie przeprowadzili się do Kanady.
W latach 1944–1946 McLuhan nauczał na Assumption College w Windsorze (Ontario). W 1944 roku doszło do jego spotkania z historykiem i krytykiem architektury Sigfriedem Giedionem, którego poglądy zawarte w publikacji "Przestrzeń, czas i architektura" wywarły wpływ na kształt późniejszej pracy McLuhana "The Mechanical Bride: Folklore of Industrial Man", inspirowanej również myślą F.R. Leavisa.
Po II wojnie światowej zainteresowania badawcze McLuhana zaczęły ulegać zmianie. Nadal pisywał szkice poświęcone literaturze angielskiej (m.in. eseje na temat twórczości Williama Faulknera, Chestertona, Pounda, Joyce’a i Eliota), stopniowo coraz więcej uwagi poświęcał jednak problematyce kultury masowej. Pisał artykuły na temat reklamy oraz eseje o związkach poezji i kina, coraz częściej zwracał się też ku refleksji nad techniką.
W 1946 roku przeniósł się na University of Toronto, gdzie wykładał w katolickim St. Michael’s College. Jednym z jego ówczesnych studentów był kanadyjski literaturoznawca William Hugh Kenner (bliższą znajomość z nim zawarł w 1947 roku), a jednym z jego akademickich kolegów był Harold Innis, który wywarł znaczny wpływ na kształt prac McLuhana. Z Williamem Hugh Kennerem wyjechał do Waszyngtonu na spotkanie z poetą Ezrą Poundem, którego poglądy wywarły wpływ na twórczość McLuhana (szczególnie na późniejszą pracę "From Cliché to Archetype").
Zwrot ku zagadnieniom komunikacji w latach 50..
We wczesnych latach 50. McLuhan zaczął prowadzić na Uniwersytecie w Toronto seminaria na temat komunikacji i kultury, wspierane finansowo przez Fundację Forda.
W tym też okresie opublikował swoją pierwszą ważną pracę "The Mechanical Bride: Folklore of Industrial Man" ("Mechaniczna panna młoda: Folklor epoki przemysłowej", 1951). Książka, której roboczy tytuł brzmiał "Guide to Chaos" ("Przewodnik po chaosie"), długo nie mogła znaleźć wydawcy. Dopiero w 1948 roku rękopis przyjęło do druku wydawnictwo Vanguard Press, pod warunkiem dokonania przez autora znacznych skrótów: wprowadzanie zmian zajęło McLuhanowi kolejne 3 lata.
Główny wątek "Mechanicznej panny młodej" stanowił wpływ reklamy na społeczeństwo i kulturę. McLuhan chciał poddać analizie wszystko to, co należało do obszaru „mitologii codzienności”, a nie było do tej pory przedmiotem niczyjej uwagi. Chciał zgłębić wpływ mechanizacji i technologii na człowieka. Zgromadził w tym celu ogromną ilość reklam, rysunków, cytatów z popularnych pism kobiecych. Motywem przewodnim był związek techniki z seksualnością. McLuhan odwoływał się do sposobu prezentacji w mediach popularnych stereotypów związanych z płcią, erotyką i rolami społecznymi. McLuhan, dokonując istotnych skrótów w pierwotnej wersji pracy, uwypuklił rolę środków masowego przekazu w życiu Ameryki. Praca, analizując kluczowe zjawiska współczesnego świata, obnażyła amerykańskie złudzenia i sprzeczności nowoczesnego państwa.
Pierwsze recenzje "Mechanicznej panny młodej" nie były zbyt życzliwe. Książka ta nosi wszystkie charakterystyczne cechy stylu późniejszych prac McLuhana: niejednorodność formy, wielość powtórzeń, nielinearność kompozycji opartej na swobodnym zestawieniu cytatów i idei (technika kolażu).
W latach 50., również dzięki wsparciu finansowemu Fundacji Forda, we współpracy z antropologiem Edmundem Snowem Carpenterem, McLuhan zaczął wydawać pismo "Explorations: Studies in Culture &amp; Communication". Periodyk ukazywał się w ramach dwuletniego programu badawczego "Changing Patterns of Language and Behaviour and The New Media of Communication" ("Zmienne wzorce języka i zachowań a nowe środki komunikacji"). W projekcie brali udział przedstawiciele różnych dyscyplin naukowych: psycholog Carl Williams, ekonomista Tom Easterbrook i architekt Jacqueline Tyrwhitt, tworząc zalążek redakcji pisma. Do współpracy zaproszeni zostali też David Riesman, Sigfried Giedion, Robert Graves, Jacques Maritain i Edmund Leach. W ciągu dwóch lat ukazało się pięć numerów pisma. Antropolodzy zajmowali się badaniem sposobu komunikowania się w społecznościach przedpiśmiennych, ekonomiści analizowali komunikacyjną rolę pieniądza w gospodarce rynkowej, psycholodzy skoncentrowali się na sposobach postrzegania rzeczywistości a socjolodzy badali społeczny wymiar mediów. W latach 1956–1959, z uwagi na brak wsparcia finansowego, pismo ukazywało się nieregularnie. W 1960 roku wybór opublikowanych w periodyku tekstów ukazał się jako antologia "Explorations in Communication".
W tym czasie McLuhan prowadził również seminarium, podczas którego studenci czytali prace Harolda Innisa, Edwarda Sapira i Benjamina Lee Whorfa.
McLuhan wspólnie z Haroldem Innisem, Erikiem Alfredem Havelockem, Northropem Fryem i Edmundem Snowem Carpenterem scharakteryzowani zostali jako Szkoła Komunikacji z Toronto.
Pod koniec lat 50. nazwisko McLuhana pojawiało się coraz częściej w wypowiedziach prasowych i radiowych. Jego pozycja w kręgach akademickich nie była jednak zbyt mocna, a głoszone przez niego koncepcje wywoływały liczne kontrowersje wśród teoretyków komunikacji. W okresie tym powstały podstawowe sformułowania McLuhana dotyczące mediów i ich wpływu na otaczający świat: pojęcie przestrzeni akustycznej, koncepcja medium jako przekazu, teza o opozycji między formą i treścią przekazu oraz koncepcja mediów jako przedłużenia zmysłów człowieka. McLuhan publikował w tym czasie także artykuły poświęcone kulturze popularnej – m.in. "Sight, Sound, and the Fury", który ukazał się w głośnej antologii "Mass Culture. The Popular Arts in America", pod redakcją Bernarda Rosenberga.
W 1959 roku "National Association of Educational Broadcasters" ("Narodowe Stowarzyszenie Nadawców Programów Edukacyjnych") postanowiło sfinansować nowy projekt badawczy McLuhana i Harry’ego Scornii, który dotyczył ewolucji mediów oraz zmian jakie zachodzą w strukturach społecznych pod wpływem nowych technologii przekazu. McLuhan prowadził wówczas korespondencję z Peterem Druckerem, Berniem Muller-Thymem i Davidem Riesmanem. Nie udało się jednak w ramach programu opracować książki – powstał jedynie raport, który na użytek analizy środków masowego przekazu posługiwał się metodą krytyczną Ivora Armstronga Richardsa. Raport poświęcał dużo uwagi nowemu zjawisku, jakim była telewizja i jej wpływ na odbiorców. Tu po raz pierwszy McLuhan wprowadził koncepcje opozycji mediów zimnych ("cool") i gorących ("hot") o rozdzielczości niskiej (telewizja) lub wysokiej (radio). Koncepcja ta stała się przedmiotem ogólnej krytyki ze strony badaczy mediów i komunikacji. Tu też wprowadził pojęcie taktylności (rozumianej jako współdziałanie wszystkich zmysłów w odbieraniu bodźców przychodzących z zewnątrz i przeciwieństwo „wzrokowości”) oraz koncepcję „człowieka przedłużonego przez media”, w myśl której media nie stanowią jedynie przedłużenia danego zmysłu, ale przedłużenie ośrodkowego układu nerwowego.
Rosnąca popularność w latach 60..
W 1962 ukazała się "Galaktyka Gutenberga", najbardziej znana praca McLuhana. W zamyśle autora miała ona być realizacją nowego sposobu pisania zrywającego ze sztywnym tokiem naukowego dyskursu. Tekst miał mieć charakter mozaikowy, nielinearny, wielopłaszczyznowy i pozbawiony określonej perspektywy. Głównym tematem książki był wpływ druku (a w szczególności alfabetu fonetycznego) na kulturę nowoczesnej Europy i na świadomość człowieka. Przed-piśmiennej umysłowości oralnej McLuhan przeciwstawia umysłowość piśmienniczą, a z rewolucją związaną z upowszechnieniem druku wiąże powstanie państw narodowych, nacjonalizmu, indywidualizmu i dominacji racjonalizmu. Wśród dalszych konsekwencji wskazuje na uniformizację i standaryzację kultury. Mimo że książkę wyróżniono nagrodą państwową, nie spotkała się z życzliwym przyjęciem ze strony specjalistów.
McLuhan z czasem zdobywał sobie jednak coraz lepszą reputację i otrzymywał coraz więcej propozycji pracy z innych uniwersytetów. Aby go zatrzymać, University of Toronto stworzył w 1963 roku "Centrum Kultury i Technologii" ("Centre for Culture and Technology").
W 1964 roku wydawnictwo McGraw-Hill opublikowało książkę "Understanding Media. The Extensions of Man" ("Zrozumieć media. Przedłużenia człowieka"). To najbardziej kontrowersyjne i najszerzej dyskutowane dzieło McLuhana sprzedało się wówczas w liczbie 100 tysięcy egzemplarzy. Przyniosło to McLuhanowi popularność w szerokich kręgach, a jednocześnie niechęć i wrogość w środowiskach akademickich. Koncepcje McLuhana stały się przedmiotem uwagi w artykułach wielu specjalistów oraz w recenzjach publikowanych na łamach „Timesa”, „Newsweeka” i „Life’u”. Jesienią 1965 roku „New York Herald Tribune”, wypowiadając się w imieniu czytelników, ogłosiła autora książki "Zrozumieć media" "najważniejszym myślicielem od czasów Newtona, Darwina, Freuda, Einsteina i Pawłowa".
Jednak krytycy już w ciągu tygodnia od wydania "Zrozumieć media" uznali pracę McLuhana za „dziwaczne i synkretyczne taplanie się w "naukowym mistycyzmie"”, zarzucając mu sztuczne pojmowanie współczesnej sztuki, naiwną wiarę w technikę oraz prymitywne przekonanie o "jedynie fizycznym odczuwaniu". Część z tych zarzutów wynikało z trudności w zrozumieniu koncepcji McLuhana, jednak niektóre z zarzutów okazały się trafne – na przykład te, które dotyczyły koncepcji związanych z ośrodkowym układem nerwowym, które McLuhan stworzył, nie mając prawie żadnego pojęcia o neurologii klinicznej. Wiele z idei McLuhana nie zostało zapewne wówczas właściwie zinterpretowanych.
Mimo sukcesu rynkowego wydawnictwo McGraw-Hill odrzuciło kolejną jego książkę "The Medium is the Message" ("Środek przekazu jest przekazem"). Ostatecznie wydana w 1967 roku nakładem wydawnictwa Bantam (obecnie pod kontrolą korporacji Random House) przyniosła krociowe zyski. W latach 1967–1970 wydano aż siedem publikacji autorstwa McLuhana, jednak ich zawartość merytoryczna zasadniczo powtarzała jedynie tezy przedstawione wcześniej w "Zrozumieć media". McLuhan pracował w tym czasie nad kilkoma projektami badawczymi m.in. nad książką o twórczości Jamesa Joyce’a, nad publikacją "Culture is Our Business", która stanowiła kontynuację "Mechanicznej panny młodej" (i opublikowana została ostatecznie w 1970 roku). Wydał też dwie inne pozycje książkowe "War and Piece in the Global Village" oraz "Through the Vanishing Point". Do ugruntowania jego popularności jako "guru popkultury" i "znawcy nowych mediów" przyczynił się również wielostronicowy wywiad opublikowany w miesięczniku "Playboy". W 1970 roku ukazała się jego kolejna książka "From Cliché to Archetype" napisana z kanadyjskim poetą Wilfredem Watsonem, w której punktem wyjścia była koncepcja archetypu Northropa Frye’a przedstawiona w pracy "Anatomy of Criticism". W tym samym roku McLuhan został odznaczony Orderem Kanady. W 1971 roku ukazały się dwie publikacje poświęcone w całości twórczości McLuhana – obie dość krytyczne wobec jego koncepcji teoretycznych.
Spadek popularności w latach 70..
W latach 70. McLuhan (choć chętnie wypowiadał się na różne tematy, także te nie związane z samymi mediami – jak na przykład aborcja, upadek wartości moralnych, narkotyki) wyraźnie tracił na popularności, jego nazwisko rzadziej pojawiało się w prasie, radiu i telewizji, a nowe książki nie spotykały się z większym zainteresowaniem czytelników. Z tego też względu ograniczył on swoją działalność twórczą, wydając (jako współautor) jedynie dwie pozycje książkowe "Take Today" i "City as Classroom". W 1974 roku planował napisanie swoistego przewodnika po kulturze współczesnej. Przedłożył też w wydawnictwie McGraw-Hill swoją rozprawę doktorską, jednak wydawnictwo odrzuciło rękopis, podobnie jak oficyna wydawnicza Uniwersytetu w Toronto.
McLuhan pozostał na Uniwersytecie w Toronto do 1979 roku, przez większość czasu pełniąc rolę dyrektora "Centrum Kultury i Technologii" (z tym, że w roku akademickim 1967–1968 McLuhan otrzymał katedrę nauk humanistycznych imienia Alberta Schweitzera w Fordham University w Bronksie (Nowy Jork), a w 1975 roku, od kwietnia do maja, otrzymał katedrę imienia McDermotta na University of Texas w Dallas).
Od końca lat 50. McLuhan cierpiał na zaniki pamięci. W okresie pracy na Fordham zdiagnozowano u niego łagodny guz mózgu, który jednak był leczony z dobrymi efektami. Po operacji w 1967 roku bardzo szybko doszedł do siebie, jednak zabieg ten miał duży wpływ na jego życie. Stał się nadwrażliwy. Uznał kilka lat czytania za zupełnie stracone. Ignorował też nowy wynalazek, jakim był komputer, który zaczynał już w owych latach podbijać świat.
W okresie pracy w Toronto McLuhan mieszkał w Wychwood Park – sielankowej enklawie na wzgórzu, skąd można było podziwiać widok na śródmieście. W jego sąsiedztwie mieszkał uznany matematyk i psycholog Anatol Rapoport. Marshall i Corinne McLuhan mieli szóstkę dzieci (Eric, bliźnięta Mary i Teresa, Stephanie, Elizabeth i Michael). Posiadanie dużej rodziny zmusiło go do podejmowania zajęć w branży reklamowej, do udzielania się jako konsultant i wygłaszania wykładów na zlecenie dużych korporacji, między innymi takich jak IBM i AT&amp;T. Mimo podupadającego zdrowia nie ograniczył też działalności dydaktycznej, podróżując z wykładami po Stanach Zjednoczonych i po Europie (Sztokholm, Ateny).
McLuhan stosował niekonwencjonalne metody nauczania, przez co wielu kolegów traktowało go z dużą (odwzajemnianą) niechęcią i odwodziło studentów od uczestnictwa w prowadzonych przez niego zajęciach. Być może dlatego wypromował jedynie siedmiu doktorów.
W 1979 roku McLuhan doznał udaru mózgu, co spowodowało częściowy paraliż ciała, ograniczyło jego zdolność do poruszania się i porozumiewania się z otoczeniem. W tym czasie czytywał mimo tego dzieła francuskich myślicieli: Jacques’a Derridy, Michela Foucaulta i Paula Ricoeura. Niedługo po udarze McLuhana władze Uniwersytetu w Toronto poczyniły kroki, by zamknąć jego centrum badawcze. Do zamknięcia jednak nie doszło z uwagi na liczne protesty (m.in. ze strony Edwarda Halla, Waltera Jacksona Onga, Neila Postmana, Johna Cage’a oraz Woody’ego Allena, w którego filmie "Annie Hall" McLuhan wystąpił w drobnym epizodzie).
McLuhan nigdy już nie odzyskał pełni zdrowia i zmarł we śnie ostatniego dnia 1980 roku. Pod koniec lat 80. ukazały się jeszcze dwie jego nieukończone prace ("Laws of Media: The New Science" i "Changing Patterns of Language and Behaviour and the New Media of Communication").
Powrót do dzieł McLuhana w epoce techniki cyfrowej.
W dniu śmierci McLuhana szeroka popularność jego koncepcji należała już od dawna do przeszłości. Zainteresowanie jego dziełami wzrosło ponownie dopiero wraz z nadejściem rewolucji cyfrowej w latach 90. Pojawiły się wówczas liczne opracowania próbujące wytłumaczyć fenomen jego popularności i przedstawić miejsce jego poglądów w szerszym kontekście (np. związki z marksizmem, ze szkołą frankfurcką czy wpływ na koncepcje Jeana Baudrillarda).
McLuhan mimo początkowej niechęci do technologii, czytając prace Wienera, zafascynował się możliwością inteligentnej maszyny pomagającej człowiekowi. Według Jamesa Careya nie przyglądał się technice jako samodzielnej sile fizycznej (mechanicznej), postrzegał ją jako fizyczną i mentalną siłę dodatkową człowieka (przedłużenie), jako ciąg dalszych ludzkich negocjacji, ważna miała być interpretacja i wzajemny wpływ a nie "system wzajemnych przymusów między tym, co społeczne, a tym, co materialne".
Poglądy.
Koncepcja „medium jest informacją”.
Według koncepcji McLuhana treścią każdego środka przekazu jest zawsze inny środek przekazu. Na przykład pismo jest treścią druku, treść pisma stanowi mowa, a treścią mowy jest niewerbalny proces myślowy. W pracy "Zrozumieć media" McLuhan omawia funkcjonowanie medium na przykładzie światła elektrycznego. Stanowi ono jego zdaniem przykład czystej informacji, dopóki nie zostanie wykorzystane w konkretnej sytuacji (np. do oświetlenia meczu albo przy operacji chirurgicznej). Sytuacje te stają się wówczas swego rodzaju „treścią” światła, jako że bez sztucznego oświetlenia nie mogłyby one mieć miejsca. W ten sposób światło jako medium kształtuje formę podejmowanych przez ludzi działań i interakcji.
W sensie praktycznym i funkcjonalnym środek sam jest więc przekazem, a każda nowo wynaleziona technologia "dodaje siebie do tego, czym już jesteśmy". Medium stanowi zatem przedłużenie stosującego je człowieka, chociaż on sam nie uświadamia sobie zwykle charakteru zmiany, która zachodzi wraz z nowym przełomem technologicznym. Zdaniem McLuhana dzieje się tak, ponieważ o"ddziaływanie techniki nie ujawnia się na poziomie opinii lub koncepcji, ale trwale, nie napotykając na żaden opór, zmienia proporcje zmysłów lub wzorce percepcji". Dlatego skala zmian, które zachodzą w społeczeństwie po wprowadzeniu nowego medium nie zależy nigdy od tego, czy społeczeństwo je zaakceptuje.
Media gorące i zimne.
Zgodnie z koncepcją McLuhana środek gorący (np. radio lub film) to taki, który przedłuża pojedynczy zmysł odbiorcy z wysoką rozdzielczością, czyli wytwarza u niego stan silnego nasycenia danymi. Medium zimne (np. mowa, telefon lub telewizja) charakteryzuje się natomiast niską rozdzielczością przekazu, który odbiorca musi aktywnie uzupełnić o to, czego w nim brakuje. Media gorące nie pozostawiają odbiorcy wiele do uzupełnienia, nie wymagając tym samym większego zaangażowania w proces komunikacji.
Według niego prawdziwą rewolucję w sferze mass mediów przyniesie telewizja za sprawą jej cech, takich jak multisensoryczność (oddziaływanie na wiele zmysłów jednocześnie). Poprzez nią telewizja sprawia, że widzowie chcą uczestniczyć we współczesnej kulturze, która nie ma granic (tzw. "globalnej wiosce"), w której każdy jest w relacji z każdym Zależnie od tego, jakiego typu środki przekazu dominują w danej społeczności w oparciu o zaproponowaną przez McLuhana klasyfikację mediów, można wyróżnić zimne i gorące społeczeństwa. Społeczeństwo niepiśmiennych, nomadycznych łowców-zbieraczy jest więc w tym sensie społeczeństwem „zimnym”, a osiadłe społeczeństwo przemysłowe – społeczeństwem „gorącym”. Podobnie w odniesieniu do „gorącej” kultury miasta za „zimną” możemy uznać tradycyjną kulturę wiejską. Zaimplementowanie medium gorącego w realiach kultury zimnej prowadzi do jej rozbicia i przetworzenia według nowego wzoru, ponieważ intensywność lub wysoka rozdzielczość środków przekazu powodują rosnącą specjalizację ich użytkowników, fragmentaryzację społecznego doświadczenia, a jednocześnie ujednolicenie przestrzeni politycznej oraz form rozrywki. Z tego rodzaju transformacją mieliśmy do czynienia w Europie wraz z upowszechnieniem się druku.
W społeczeństwach o różnej strukturze komunikacyjnej stosowanie środków zimnych i gorących może prowadzić do odmiennych skutków. Zdaniem McLuhana odbiorca „zimny” nie jest np. w stanie traktować filmu fabularnego (medium gorące) jako rozrywki, będzie on budził u niego przede wszystkim niepokój. Z drugiej strony, formy rozrywki właściwe dla mediów zimnych mogą rodzić podobne reakcje w ramach kultury gorącej. Na przykład rywalizacja sportowa (medium zimne) pomiędzy reprezentantami Stanów Zjednoczonych i Związku Radzieckiego w realiach zimnej wojny tworzy napięcie zamiast je rozładowywać.

</doc>
<doc id="90738" url="https://pl.wikipedia.org/wiki?curid=90738" title="Skoki do wody">
Skoki do wody

Skoki do wody – wodna dyscyplina sportowa, która obejmuje konkurencje skoków do wody.
Rozgrywa się następujące konkurencje skoków:
Rozróżnia się więc 6 grup skoków wykonywanych w trzech pozycjach. Skoki wykonywane są z miejsca lub z rozbiegu, w zależności od ustawienia zawodnika w momencie wybicia oraz kierunku obrotu. Zawodnicy skaczą zarówno 
O wyniku decyduje ocena poprawności skoku przez sędziów oraz współczynnik jego trudności. 
Od 1899 odbywają się w tej konkurencji mistrzostwa Europy, od 1904 skoki do wody są dyscypliną olimpijską, od 1973 rozgrywane są mistrzostwa świata. Rozwojem tej dyscypliny kieruje Międzynarodowy Komitet Skoków do Wody (IDC) przy Międzynarodowej Federacji Pływania (FINA), a w Polsce Komisja Skoków do Wody przy Polskim Związku Pływackim.
Dzięki programowi Celebrity Splash ten sport zyskał większą popularność.

</doc>
<doc id="90741" url="https://pl.wikipedia.org/wiki?curid=90741" title="Hajfa">
Hajfa

Hajfa (; , "Hayfā") – największe miasto północnego Izraela i stolica administracyjna Dystryktu Hajfa. Jest to trzecie co wielkości miasto w kraju pod względem powierzchni (63,7 km²) i ludności (267 800 mieszkańców).
Miasto jest położone nad Zatoką Hajfy, na wybrzeżu Morza Śródziemnego. Tutejszy port Hajfa jest największym portem przeładunkowym i pasażerskim w Izraelu. Wokół portu rozlokowały się liczne zakłady przemysłowe, wliczając w to rafinerię Oil Refineries. Hajfa to także ważny ośrodek kulturalny i naukowy. Znajdują się tutaj dwie światowej klasy uczelnie wyższe oraz kilka ośrodków naukowo-badawczych.
Geografia.
Miasto jest położone na wybrzeżu Morza Śródziemnego, nad Zatoką Hajfy, na zboczach góry Karmel (546 m n.p.m.). W najniższej nadmorskiej części znajduje się centrum handlowe z portem. Środkowa część miasta jest położona na stokach góry Karmel i składa się ze starszych dzielnic mieszkaniowych. Natomiast najwyższą część stanowią współczesne dzielnice mieszkaniowe, które wybudowano na górze Karmel. Rozciąga się stąd widok na całą Zachodnią Galileę, aż po granicę z Libanem.
Hajfa jest położona w odległości 90 km na północ od miasta Tel Awiw. Posiada dużą liczbę nadmorskich plaż. Dużą tutejszą atrakcją jest największy park narodowy Izraela. Znajduje się on na obrzeżach miasta, na stokach góry Karmel.
Klimat.
Hajfa ma klimat śródziemnomorski, który charakteryzuje się gorącymi i suchymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja – lato. Średnia temperatura latem wynosi 26 °C, a zimą 12 °C. Opady śniegu są rzadkością w Hajfie, ale zdarza się spadek temperatury do 6 °C. Największe opady deszczu występują pomiędzy październikiem a kwietniem. Suma rocznych opadów atmosferycznych wynosi 524 mm.
Temperatura w kolejnych miesiącach roku (w °C) – średnia pomiarów z lat 1981–2000:
Historia.
Pierwsze wzmianki o Hajfie pochodzą z literatury talmudycznej z III wieku i chociaż etymologia nazwy miasta pozostaje niejasna, należy przypuszczać, że pochodzi od hebrajskiego słowa "Hof yafe" („piękne wybrzeże”). Była to wówczas niewielka żydowska osada położona w pobliżu miasta Szikmona.
Od 395 do 637 roku Hajfa z całą Palestyną znajdowała się pod panowaniem Bizancjum. W tym czasie miasto rozkwitło, jednak nigdy nie zdołało zdobyć dużego znaczenia z powodu bliskiego sąsiedztwa Akki. W VII wieku Hajfa została zdobyta przez Persów, a następnie przez Arabów. W 1100 roku Hajfę zdobyli krzyżowcy. Nazywali oni to nadmorskie miasto „Caife”, „Cayfe” i „Caiphas”, co wskazuje na związek miasta z pochodzącym stąd arcykapłanem Kajfaszem. Miasto i port zostały wówczas rozbudowane. W XII wieku przybyli tutaj i osiedlili się na górze Karmel zakonnicy Karmelici. Od tego czasu na górze Karmel wznoszą się budynki kościoła i szpitala zakonnego. W XIX wieku dobudowano tutaj jeszcze budynek klasztoru. Zlokalizowana w pobliżu jaskinia jest uznawana za jaskinię proroka Eliasza.
Gdy w 1265 roku armia Mameluków zdobyła Hajfę, zniszczone zostały fortyfikacje obronne i większość domów. Arabowie uczynili tak, aby nie dopuścić do powrotu chrześcijan z Europy. Informacje z dziejów miasta od XIII wieku do XVI wieku są bardzo znikome, a na pierwszy plan wysunęła się pobliska Akka. W 1761 roku beduiński władca Akki, Daher el-Omar zdobył i zniszczył Hajfę. Miasto zostało wówczas odbudowane w nowym miejscu, z nowymi murami obronnymi. To wydarzenie wprowadziło Hajfę we współczesną erę. Po śmierci El-Omara w 1775 roku, miasto pozostawało pod władzą Imperium Osmańskiego do 1918 roku, z wyjątkiem dwóch krótkich okresów: w 1799 roku Hajfę zdobył Napoleon Bonaparte podczas swojej kampanii w Syrii i Palestynie. Jednakże jeszcze w tym samym roku musiał wycofać się do Egiptu. Natomiast w latach 1831–1840 egipski wicekról Muhammad Ali ze swoim synem Ibrahim Pasza zdobyli przejściowo Palestynę. W następnych latach Hajfa pozostawała w Imperium Osmańskim. Znaczenie miasta stopniowo rosło, podczas gdy pobliska Akka podupadała. Jednak punktem zwrotnym w historii Hajfy okazało się osiedlenie w mieście w 1868 roku niemieckich chrześcijan z ruchu "Tempelgesellschaft". Utworzyli oni w Hajfie niemiecką kolonię, przy której powstała elektrownia, fabryki i linia kolejowa łącząca miasto z Akką, Nazaretem i Tyberiadą. Był to kluczowy moment w modernizacji miasta. W 1898 Hajfę odwiedził Theodor Herzl, twórca ruchu syjonistycznego. Pod koniec XIX wieku rejon Hajfy stał się centrum zainteresowania bahaizmu. Przywódca tego ruchu, Siyyid Mírzá 'Alí-Muhammad osiedlił się w Akce, a w 1909 roku wybudowano specjalny grobowiec na górze Karmel. Od tego momentu Hajfa pozostaje ważnym miejscem pielgrzymek dla członków tego ruchu religijnego.
Na początku XX wieku Hajfa rozwinęła się w nowoczesne przemysłowe miasto, w którym istniał duży port floty handlowej i marynarki wojennej oraz punkt przeładunku ropy naftowej. W wyniku prac melioracyjnych pozyskano grunty pod budowę biur portowych i magazynów. Większość z tych prac przeprowadzono w okresie mandatu brytyjskiego. Bardzo szybko liczba mieszkańców doszła do 100 tys. osób (82% muzułmańscy Arabowie, 14% chrześcijańscy Arabowie, 4% Żydzi).
W brytyjskim mandacie.
Jako wynik I wojny światowej Palestyna z Hajfą weszły w skład brytyjskiego mandatu na Bliskim Wschodzie. Pod panowaniem brytyjskim Hajfa rozwinęła się w największy port Palestyny. W Hajfie wybudowano nowoczesną rafinerię ropy naftowej, która docierała tutaj ropociągiem z Iraku. Rozwojowi miasta sprzyjała linia kolejowa, która łączyła Damaszek z Medyną – dzięki niej port w Hajfie się rozbudowywał i przekształcał w wielki port handlowy i ważną bazę marynarki wojennej. Po zakończeniu II wojny światowej w Palestynie nasiliły się walki pomiędzy Żydami a Arabami. Skala starć powoli przybierała rozmiary wojny domowej. Rząd brytyjski zdawał sobie sprawę, że sytuacja w Mandacie Palestyny wymyka się spod kontroli, dlatego 2 kwietnia 1947 roku oficjalnie przekazał sprawę Palestyny do ONZ. 29 listopada 1947 roku Zgromadzenie Ogólne Organizacji Narodów Zjednoczonych przyjęło rezolucję nr 181 w sprawie podziału Palestyny. Hajfę uznano za część równiny przybrzeżnej, którą przyznano państwu żydowskiemu.
W dniu 30 grudnia 1947 roku doszło do masakry w rafinerii w Hajfie. Członkowie żydowskiego Irgunu rzucili dwie bomby w tłum Arabów, którzy czekali na prace budowlane przed bramą rafinerii w Hajfie. W tym zamachu terrorystycznym zginęło 6 osób, a 42 zostały ranne. Wybuchły wówczas arabskie rozruchy, w których zginęło 39 żydowskich robotników. Przeszło to do historii pod nazwą „masakry w rafinerii Hajfy”. Żydzi wzięli odwet 31 grudnia 1947 atakując arabską wieś Balad el-Szeich.
Żydzi uznali Hajfę za strategiczne miasto portowe, które odgrywa kluczową rolę w sprawowaniu kontroli nad całą Galileą. Dlatego uznano przejęcie kontroli nad miastem za jeden z najważniejszych celów wojny domowej 1947–1948.
Brytyjczycy wycofali swój kontyngent wojskowy z Hajfy 21 kwietnia 1948. Żydowska Hagana w całkowitej tajemnicy przegrupowała swoje brygady i tego samego dnia z zaskoczenia zaatakowała miasto. Ciężkie walki uliczne wywołały panikę wśród arabskiej ludności cywilnej (około 100 tys. Arabów uciekło). Po dwóch dniach walk 23 kwietnia 1948 Żydzi opanowali Hajfę.
Współczesność.
Po 1948 port w Hajfie stał się jednym z najważniejszych punktów do którego docierali żydowscy przybysze z całego świata, tłumnie przybywający do nowo proklamowanego państwa Izrael. Z tego powodu wielu mieszkańców miasta jest imigrantami, którzy w pierwszych latach najczęściej zajmowali opuszczone arabskie domy. Stopniowo budowano także nowe dzielnice. W 1953 powstał generalny plan rozwoju architektonicznego miasta.
W 1959 pogarszające się warunki społeczno-bytowe doprowadziły do wybuchu zamieszek w dzielnicy Wadi Salib. Później wyburzono większość domów ze starych arabskich dzielnic, przenosząc ludzi do nowych dzielnic. Na miejscu wyburzonych domów wybudowano współczesne, funkcjonalne budynki mieszkalne.
W latach 80. w mieście osiedliło się wielu imigrantów z państw dawnego Związku Radzieckiego.
Podczas Drugiej wojny libańskiej w 2006 na Hajfę spadły 93 rakiety Katiusza, wystrzelone przez Hezbollah z południowego Libanu. W wyniku tego ostrzału w Hajfie zginęło 11 ludzi.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 265,1 tys. mieszkańców, z czego 82% Żydzi, 4% arabscy muzułmanie oraz 14% arabscy chrześcijanie. Największa liczba imigrantów mieszkających w Hajfie pochodzi z państw dawnego Związku Radzieckiego. Stanowią oni obecnie 25% populacji miasta. Jednakże od 2001 nastąpił powolny spadek liczby mieszkańców, co budzi obawy o przyszłość tego nowoczesnego przemysłowego miasta. Cechą charakterystyczną Hajfy jest starzejąca się populacja, która jest tutaj stosunkowo wyższa niż w Tel Awiwie i Jerozolimie. Wynika to z faktu, że wielu młodych ludzi wyprowadza się z miasta do centralnej części kraju lub wyjeżdża do zagranicznych szkół, natomiast pozostając młode rodziny przeprowadzają się do nowoczesnych osiedli mieszkaniowych położonych na obrzeżach Hajfy. Zmiany demograficzne są także widoczne w podziale religijnym mieszkańców miasta. Na ogół żydowscy mieszkańcy starzeją się, a młodzi Żydzi wyjeżdżają z miasta. Natomiast rośnie liczba chrześcijan i muzułmanów. W 2006 27% arabskiej ludności było w wieku 0-14, w porównaniu do 17% ludności żydowskiej i innych grup ludności. Ta tendencja utrzymywała się w grupie wiekowej 15-29 (27% populacji arabskiej i 22% żydowskiej) i 30-44 (23% ludności arabskiej i 18% żydowskiej). Ta tendencja zmienia się dopiero w przedziale wiekowym 45-59 (19% ludności żydowskiej i 14% arabskiej).
Ludność miasta pod względem wieku:
Dzielnice.
Hajfa wyraźnie dzieli się na trzy części, z których najbiedniejsza leży u podnóża góry Karmel, a najzamożniejsza na jej szczycie. Najstarsza i najbiedniejsza część miasta jest położona wokół portu i jest czasami nazywana po angielsku Downtown. W tej portowej dzielnicy znajdują się dworce autobusowy i kolejowy (Hajfa Merkaz-ha-Szemona), oraz dolna stacja metra Carmelit. Jest tutaj także główny posterunek policji i główna poczta miejska.
W części środkowej zbocza góry Karmel znajdują się stare zamożniejsze osiedla, natomiast najzamożniejsza i najnowsza dzielnica jest zarazem położona najwyżej. Jednak w ostatnim czasie w znacznym stopniu odnowiono i przywrócono do świetności niżej położoną dzielnicę Moshava Germanit (Kolonia Niemiecka). Hajfa jest miastem różnych grup narodowościowych, które żyją w odrębnych dzielnicach. Istnieje wyraźny podział dzielnic na żydowskie i arabskie, jednak ciekawym jest rosnąca tendencja bogacenia się Arabów, którzy przenoszą się do zamożnych żydowskich dzielnic mieszkaniowych.
Ostatnio zabudowa mieszkaniowa skoncentrowała się wokół kilku dzielnic: Kirjat Chajjim i Kirjat Szemu’el, który powstały w latach 2002–2004 (około 75 000 m² powierzchni), Carmel (70 000 m² powierzchni) i Ramot Nawe Sza’anan (70 000 m²). Duża koncentracja zabudowy nie-mieszkaniowej nastąpiła w nisko położonych dzielnicach Ha-Ir (Dolne Miasto, gdzie zabudowano 90 000 m² powierzchni), Ha-Mifratz (Zatoka Hajfa, 72 000 m²) i Ramot Nawe Sha’anan (54 000 m²). W 2004 około 80% budynków miejskich było prywatnych, a jedynie 20% należała do miasta.
W 2005 dzielnicą posiadającą największą liczbę mieszkańców była Carmel (19 553 mieszkańców) i Zachodnia Hajfa (17 700 mieszkańców). Największymi pojedynczymi osiedlami były Merkaz Ha-Carmel (Centralny Karmel) i Carmel Ma’aravi (Zachodni Karmel), na których mieszkało 8941 ludzi. W Zachodniej Hajfie największymi osiedlami były Bat Gallim i Qiryat Eliezer (8661 mieszkańców).
Każda z dzielnic posiada indywidualne cechy architektoniczne i demograficzne. Nadmorska dzielnica Hadar jest ośrodkiem handlowym miasta. Skupiły się tutaj także stare osiedla mieszkaniowe. Na tym poziomie jest także wybudowana pod koniec XIX wieku Kolonia Niemiecka. Obecnie mieszka w niej w większości ludność arabska i chrześcijańska. Większa część arabskiej populacji mieszka w trzech dzielnicach: Khalisa, Abbas i Wadi Nisnas. Natomiast na wyższym poziomie stoków góry Karmel znajduje się dzielnica Neve Sha’anan, zamieszkana w większości przez żydowskich imigrantów z Rosji. Prawie wszystkie stare budynki w tej dzielnicy wyburzono, i na ich miejscu powstały współczesne czteropiętrowe funkcjonalne budynki mieszkaniowe. W Hajfie obecna jest jedyna w Izraelu społeczność Ahmadija. Zamieszkują oni dzielnicę Kababir.
Gospodarka.
W Izraelu mówi się często, że w Jerozolimie się modlą, w Tel Awiwie – tańczą, a w Hajfie pracują. Okazuje się, że jest więcej niż szczypta prawdy w tym powiedzeniu. Hajfa jest centrum nowoczesnego przemysłu, a jednocześnie największym portem morskim (35% przeładunków portowych) Izraela.
Strefa przemysłowa Hajfy znajduje się w północnej części miasta, w rejonie ujścia rzeki Kiszon do Morza Śródziemnego. Znajduje się tutaj duża rafineria Oil Refineries, która przerabia rocznie 9 mln ton ropy naftowej (66 mln baryłek). W latach 30. XX wieku wybudowano wielkie bliźniacze chłodnie kominowe, które są z daleka rozpoznawalnym symbolem miasta. Wokół rafinerii powstało wiele zakładów przemysłu petrochemicznego.
Na południowych przedmieściach Hajfy znajduje się największy park przemysłowy "Mat’am" (skrót od "Mirkaz Ta’asiya v’Meida" – "Scientific Industries Center"). Swoje siedziby mają tutaj między innymi izraelskie filie Intelu, IBM-u, Microsoftu, Motoroli, Google, Philipsa, Zoran i Amdocs.
Turystyka.
Jedna z największych atrakcji turystycznych Hajfy jest świątynia bahaistów, która wznosi się w starannie pielęgnowanych ogrodach. Świątynia jest przykryta złotą kopułą. Jest to jeden z dwóch głównych ośrodków duchowych bahaizmu. Świątynię wybudowano w 1953. Łączy ona style i proporcje architektury europejskiej ze sztuką Orientu.
Powyżej znajduje się Powszechny Dom Sprawiedliwości (ang. Universal House of Justice) należący do bahaistów. Jest on jednak zamknięty dla turystów.
W odległości około 200 m od świątyni bahaistów znajduje się Ogród Rzeźb. Jest to park, w którym prezentowane są rzeźby z brązu, wykonane przez rzeźbiarkę Ursulę Malbin.
Na szczycie góry Karmel (546 m n.p.m.) urządzono Park Matki (hebr. Gan Ha’em) z amfiteatrem, w którym organizowane są liczne koncerty. Wokół znajdują się liczne sklepiki i kawiarenki. W północnej części parku umieszczono niewielki ogród zoologiczny z Muzeum Prehistorii M. Stekelisa, Muzeum Biologii i Muzeum Historii Naturalnej.
Na górze Karmel znajduje się także klasztor karmelitów bosych Stella Maris. Według karmelitów, kościół i klasztor zostały wzniesione nad jaskinią, w której miał mieszkać Eliasz. W klasztorze są malowidła sufitowe przedstawiające Eliasza i słynny wóz ognisty, króla Dawida z harfą, proroków Izajasza, Ezechiela oraz inne. W przyklasztornym ogrodzie jest piramida, ustawiona na grobie francuskich żołnierzy poległych podczas kampanii napoleońskiej. Do klasztoru można dojechać kolejką linową, której dolna stacja znajduje się przy nadmorskiej promenadzie. Tuż obok dolnej stacji jest druga grota proroka Eliasza. Do 1948 pełniła ona rolę meczetu Khadara (pod takim imieniem Eliasza czczą muzułmanie).
Na malowniczych, południowych zboczach góry Karmel leży Park Narodowy Karmel, nazywany także „Małą Szwajcarią” (hebr. Szwecarja ha-Ketanna).
Transport.
Hajfa ma dobrze rozwiniętą komunikację miejską, jak również dogodne połączenia komunikacyjne z pozostałymi miastami Izraela oraz z resztą świata.
W mieście funkcjonuje podziemna kolej linowo-terenowa Carmelit (hebr. כרמלית). Linia rozpoczyna się w dolnej dzielnicy Kikar Paris i kończy na górze Karmel. Dwa składy obsługują linię długości 1,8 km, na których znajduje się sześć stacji. Ponieważ komunikacja odbywa się pod ziemią kolej nazywana jest (nie do końca słusznie) najkrótszym metrem na świecie. Ponadto kolejka linowa z gondolami łączy dzielnicę Bat Gallim na wybrzeżu z tarasem widokowym przy klasztorze na górze Karmel.
Komunikacja krajowa jest utrzymywany przez sześć stacji kolejowych Rakewet Jisra’el (Kirjat Chajjim, Chucot ha-Mifrac, Lew ha-Mifrac, Hajfa Merkaz-ha-Szemona, Hajfa Bat Gallim i Hajfa Chof ha-Karmel) i trzy dworce autobusowe. Główny dworzec autobusowy znajduje się w dzielnicy portowej. Od strony północnej przyjeżdżają i odjeżdżają autobusy dalekobieżne, a od strony południowej lokalne. Do Tel Awiwu kursują autobusy trzech linii, jedna linia jeździ do Jerozolimy. Lokalne połączenia są utrzymywane z Naharijją, Akką, Nazaretem, Tyberiadą i Safedem. Hajfa jest jedynym miastem w Izraelu, w którym funkcjonuje komunikacja autobusowa w szabat.
Hajfa jest połączona z resztą kraju autostradą nr 2, która wzdłuż wybrzeża biegnie do Tel Awiwu. Ponadto droga ekspresowa nr 4 (Erez–Rosz ha-Nikra) kieruje się wzdłuż wybrzeża na północ od Hajfy. W 2006 rozpoczęto budowę tunelu pod górą Karmel o długości 6 km, który oddano do użytku 1 grudnia 2010 r. Wraz z autostradą nr 22 ułatwił on komunikację w obszarze Hajfy. Do tej pory aby przejechać z autostrady nr 2 na północ, trzeba było przejeżdżać przez śródmieście Hajfy.
Port w Hajfie jest największym międzynarodowym morskim portem pasażerskim w Izraelu. Promy odpływają stąd na Cypr lub Kretę. Międzynarodowe oraz krajowe loty lotnicze obsługuje port lotniczy Hajfa, który jest położony w strefie przemysłowej na wschód od miasta. Samoloty Arkia Israeli Airlines utrzymują stąd stałe połączenia z Tel Awiwem i Ejlatem.
Kultura.
Hajfa jest największym ośrodkiem kultury na północy Izraela. Szczególnym okresem rozwoju kulturalnego miasta były lata 50., podczas których ówczesny burmistrz Abba Chuszi włożył duży wysiłek w zachęcenie aktorów i poetów do osiedlania się w Hajfie. Powstał wówczas Teatr Hajfy, który był pierwszym teatrem miejskim w kraju. W mieście znajdują się także inne teatry: "Krieger Centre for the Performing Arts" i "Rappaport Art and Culture Center". Ponadto "Centrum Kongresowe" organizuje liczne wystawy i koncerty.
W 1950 utworzono orkiestrę symfoniczną Hajfy, która propaguje muzykę klasyczną na północy kraju. W 2004 ich koncert wysłuchało ogółem 49 tys. osób. Dodatkowo od 1975 w Hajfie jest organizowany "Międzynarodowy Festiwal Filmowy Hajfa". W mieście znajduje się 29 sal kinowych, wydawana jest gazeta Yediot Haifa i nadaje rozgłaśnia radiowa Radio Hajfa.
W Hajfie znajduje się wiele muzeów, z których najbardziej popularnym jest Narodowe Muzeum Nauki, Techniki i Przestrzeni ("National Museum of Science, Technology and Space"), które w 2004 odwiedziło prawie 150 tys. gości. Muzeum znajduje się w dawnym budynku instytutu "Technion", w dzielnicy Hadar. Muzeum Hajfy przedstawia współczesną i klasyczną sztukę, oraz informacje historyczne o Hajfie. Szczególnie wyjątkowym jest Muzeum Sztuki Japońskiej Tikotin, które jako jedyne na Bliskim Wschodzie prezentuje sztukę japońską. Z innych muzeów w Hajfie znajdują się: Muzeum Prehistorii, Muzeum Hechtów, Narodowe Muzeum Morskie, Muzeum Archeologiczne Dagon, Muzeum Kolejnictwa, Muzeum Tajnej Imigracji, Muzeum Izraelskiego Przemysłu Naftowego i inne.
W 2009 w ramach Roku Polskiego w Izraelu w Muzeum Sztuki wystawiono prace m.in. Grzegorza Klamana, Huberta Czerepoka, wideo Normana Leto i Janka Simona. Prezentowane dzieła dotyczą przemocy i brutalności.
W Hajfie znajduje się jedyny na świecie silos zbożowy (kompleks „Dagon”) w którym urządzono muzeum prezentujące historię upraw i użytkowania zbóż.
Na górze Karmel znajduje się ogród botaniczny i zoologiczny.
Szkolnictwo i nauka.
Hajfa jest siedzibą dwóch wyższych uczelni, które mają międzynarodową renomę. Na szczycie góry Karmel znajduje się założony w 1963 Uniwersytet w Hajfie. Kampus akademicki zaprojektował znany architekt Oscar Niemeyer. Wieża Eszkol na Uniwersytecie Hajfa została wzniesiona w 1978 i była drugim pod względem wysokości budynkiem (wysokość 102 m) w Izraelu. Z najwyższego piętra Wieży Eszkol rozciąga się panorama na Zatokę Hajfy i północny Izrael.
Drugą uczelnią jest założony w 1924 Instytutu Technologii – Technion, który ma 18 wydziałów i 42 instytuty badawcze.
Sport.
W Hajfie działa osiem klubów piłkarskich, z których dwa – Maccabi Hajfa i Hapoel Hajfa – są w pierwszej lidze w Izraelu. Pozostałe kluby to: Beitar Haifa, Akhva Haifa, Hapoel Spartak Haifa, Sportek Haifa, Bnei Kababir i Hapoel Neve Sha’anan. W mieście znajduje się Stadion Samiego Ofera (30 tys. miejsc).
W mieście znajdują się także kluby sportowe koszykówki, siatkówki, tenisa i piłki ręcznej. "Arena Koszykarska Romema" posiada 2 tys. miejsc, a stadion lekkoatletyczny "Neve Sha’anan" posiada 1 tys. miejsc.
Na plażach koło klubu Bat Gallim trenuje się surfing, kitesurfing i żeglarstwo. W 1996 miasto było gospodarzem Mistrzostw Świata Windsurfingu. Klub tenisowy "Haifa Tennis Center" znajduje się w południowo-zachodniej części miasta i jest jednym z największych w Izraelu – posiada 20 kortów do gry.
Opieka zdrowotna.
Hajfa dysponuje około 4 tys. łóżek w szpitalach. Największym tutejszym szpitalem jest państwowy Ośrodek Medyczny Rambam (ang. Rambam Medical Center), który ma około 900 łóżek. Miejski "Szpital Bnai Zion" posiada 400 łóżek. Z innych szpital w mieście znajduje się Szpital Włoski, trzy szpitale prywatne "Elisha Hospital" (z około 100 łóżkami), Centrum Medyczne Horev (ang. "Horev Medical Center") i Ramat Marpe. W trzech największych szpitalach miejskich (Rambam, Bnai Zion i Carmel) średnia długość pobytu pacjenta wynosiła 4 dni. W 2004 szpitale Rambam i Bnai Zion miały zajęte łóżka w 96% i 94%, natomiast szpital Carmel w 104%. W 2005 Magen David Adom miał 48 103 interwencji, co daje średnio 180 wyjazdów dziennie. Około 1500 wezwań było fałszywymi alarmami. Oddziały intensywnej opieki medycznej MDA odnotowały w tym samym okresie 16 097 przyjęć.

</doc>
<doc id="90746" url="https://pl.wikipedia.org/wiki?curid=90746" title="Forum Okrętowe">
Forum Okrętowe

Forum Okrętowe - Związek Pracodawców Przemysłu Okrętowego - stowarzyszenie powstałe w 1993 roku z inicjatywy Jerzego W. Doerffera, skupiające przedstawicieli największych polskich firm z branży okrętowej. 
Do podstawowego zakredu działania Forum Okrętowego należy (za statutem):
Forum Okrętowe jako pierwsza organizacja z krajów byłego bloku socjalistycznego zostało przyjęte w 1995 roku do "Association of European Shipbuilders &amp; Shiprepairers". Jest także członkiem "Konfederacji Lewiatan".
Prezesem Forum Okrętowego czterokrotnie (w latach 1993-2003) wybierany był J.W. Doerffer (po 2003 pełniący funkcję prezesa honorowego), następnie Piotr Soyka (w latach 2003-2004) i Jerzy Kazimierz Lewandowski (2004-2006).

</doc>
<doc id="90748" url="https://pl.wikipedia.org/wiki?curid=90748" title="Alpinista">
Alpinista

Alpinista – człowiek uprawiający alpinizm, czyli wspinaczkę górską uprawianą w Alpach. W szerszym znaczeniu termin ten określa osoby, które zajmują się wspinaczką górską prowadzoną poza wyznaczonymi szlakami turystycznymi.
Ze względu na to, że Alpy obfitują w niemal każdy rodzaj formacji skalnych i lodowych, oraz na to, iż większość technik wspinaczkowych została zapoczątkowana w Alpach, termin ten został w jęz. polskim „zawłaszczony” i dlatego w ten sposób określa się też osoby uprawiające określony typ wspinaczki w górach lodowcowych, alpinizm.

</doc>
<doc id="90751" url="https://pl.wikipedia.org/wiki?curid=90751" title="Antyutopia">
Antyutopia



</doc>
<doc id="90755" url="https://pl.wikipedia.org/wiki?curid=90755" title="Topsel">
Topsel

Topsel – żagiel zaliczany do żagli dodatkowych. Jest górnym żaglem przymasztowym. Jest on rozpinany pomiędzy gaflem, a stengą masztu. Ze względu na krój oraz sposób rozpinania rozróżnić można trzy rodzaje topsla: topsel trójkątny stawiany za pomocą dwóch rejek, topsel trójkątny stawiany bezpośrednio do stengi masztu (bez rejek) oraz topsel czworokątny stawiany na jednej rejce (rejka nad likiem górnym – patrz lik). Żagle górne (w tym topsel) jako podnoszone w zasadzie tylko przy dość słabych wiatrach wykonuje się z cieńszej tkaniny niż żagle dolne (fok, grot, bezan). Do obsługi topsla służą trzy liny: fał topsla, hals topsla oraz szot topsla.

</doc>
<doc id="90757" url="https://pl.wikipedia.org/wiki?curid=90757" title="Jerzy Grotowski">
Jerzy Grotowski

Jerzy Marian Grotowski (ur. 11 sierpnia 1933 w Rzeszowie, zm. 14 stycznia 1999 w Pontederze) – polski reżyser teatralny, teoretyk teatru, pedagog. Jeden z największych reformatorów teatru XX wieku. Honorowy obywatel Opola.
Początki.
Urodził się w Rzeszowie, rodzinie Mariana i Emilii z Kozłowskich, nauczycielki. Był młodszym bratem Kazimierza, profesora fizyki jądrowej na Uniwersytecie Jagiellońskim.
Najwcześniejszy okres dzieciństwa, jeszcze przed wybuchem wojny, Grotowski spędził wraz z rodzicami i bratem w Przemyślu. We wrześniu 1939 roku, po krótkotrwałej tułaczce trafił z matką i bratem do wsi Nienadówka; ojciec natomiast przez Węgry dotarł do Wielkiej Brytanii. Rodzice Grotowskiego nie spotkali się już nigdy więcej; także sam artysta nie ujrzał już ojca (utrzymywali kontakt listowny).
W 1955 Grotowski ukończył studia aktorskie w PWST w Krakowie, gdzie rozpoczęła się jego wieloletnia przyjaźń z Aliną Obidniak, po czym udał się na studia reżyserskie do moskiewskiego Państwowego Instytutu Sztuki Teatralnej (w skrócie GITIS), gdzie zetknął się ze stale tam rozwijaną metodą teatralną Stanisławskiego. Tam spotkał nietuzinkową osobowość teatru Rosji Jura Aleksandrowicza Zawadskiego, który umożliwił mu wyjazd do Turkiestanu. Po powrocie do kraju podjął studia reżyserskie na swojej macierzystej uczelni. Jako reżyser Grotowski debiutował w 1957 roku w Starym Teatrze im. Heleny Modrzejewskiej w Krakowie, wystawiając "Krzesła" Eugène Ionesco.
Jerzy Grotowski był w latach 1949–1957 członkiem ZMP, ZMS – w latach 1957–1976. W 1955 roku wstąpił do PZPR, do której należał do jej rozwiązania. Był działaczem marksistowskiego i antystalinowskiego Rewolucyjnego Związku Młodzieży, założonego w 1956 roku.
„Teatr przedstawień”.
W końcu lat 50. Grotowski objął dyrekcję Teatru 13 Rzędów w Opolu, który wkrótce przemianował na Teatr Laboratorium 13 Rzędów. Najbliższym współpracownikiem reżysera w okresie „teatru przedstawień” był Ludwik Flaszen, kierownik literacki opolskiego teatru. Pierwszą premierą nowego teatru był "Orfeusz" Cocteau (1959). W Opolu Grotowski wystawił takie przedstawienia, jak "Siakuntala" według Kalidasy (1960), "Dziady" Mickiewicza (1961), "Kordian" Słowackiego (1962), "Akropolis" Wyspiańskiego (ze scenografią i kostiumami Józefa Szajny, 1962) oraz "Tragiczne dzieje Doktora Fausta" Marlowe’a (1963).
W 1965 doceniany przez krytykę teatr przeniósł się do Wrocławia i skrócił nazwę do Teatr Laboratorium. W tym czasie Grotowski jest już całkowicie skupiony na pracy z aktorem, formułuje ideę aktu całkowitego i de facto przekształca teatr w laboratoryjny ośrodek badania metody aktorskiej. W 1965 publikuje jeden z najważniejszych manifestów teatralnych XX wieku – "Ku teatrowi ubogiemu". Gdyby odrzucić w teatrze wszystko to, co nie jest niezbędne do jego istnienia, pozostanie w nim aktor i widz. W ten sposób dochodzimy do teatru ubogiego, który w przeciwieństwie do teatru bogatego nie będzie kolażem dziedzin artystycznych, takich jak plastyka, muzyka, literatura, malarstwo itp., wśród których człowiek jest zaledwie jednym z elementów inscenizacji, ale będzie stanowić integralną całość, w której wszystko skupia się na aktorze.
W drodze eliminacji, w kolejnych przedstawieniach, Grotowski stopniowo pozbywał się zbędnych elementów przedstawienia. Punktem wyjścia była pusta sala, przestrzeń teatralna pozbawiona tradycyjnego podziału na scenę i widownię – te projektowano na potrzeby danego przedstawienia. Teatr Grotowskiego był eksperymentalną sceną, w której badano relacje zachodzące między sceną a widownią, dlatego też pracom scenograficznym i architektonicznym Jerzego Gurawskiego, wieloletniego współpracownika Grotowskiego, przyświecał cel zjednoczenia tych dwóch biegunów, wykreowania takiej przestrzeni scenicznej, która zagarniałaby widzów, czyniąc z nich aktywnych uczestników przedstawienia.
Równolegle z eksperymentami dotyczącymi rozwiązań przestrzennych w teatrze, rozwijała się idea „aktu całkowitego” – takiego rodzaju procesu twórczego, w którym aktor "ogołocony", odwołując się do mitów i archetypów, jednoczy to, co zbiorowe z tym, co indywidualne. W procesie twórczym odsłania więc tę warstwę ludzkiej natury, która w codziennym życiu pozostaje ukryta. Aktor w akcie całkowitym ogałaca się, docierając do najgłębszych pokładów psychiki.
Za realizację tych idei uznano rolę Don Fernanda Ryszarda Cieślaka w "Księciu Niezłomnym" Calderona/Słowackiego (1965). Cieślak nazwany przez Grotowskiego "Księciem Zawodu" przeszedł do historii światowego teatru jako czyniący akt całkowity.
Ostatnim, a zarazem najważniejszym przedstawieniem wyreżyserowanym przez Grotowskiego była "Apocalypsis cum figuris" (1969 I wersja, 1971 II wersja, 1973 III wersja). Kontrowersyjny spektakl Teatru Laboratorium opowiadający o powrocie Chrystusa, który zostaje przez ludzi brutalnie odrzucony (Ryszard Cieślak w roli Ciemnego) dość późno, bo dopiero w drugiej połowie lat 70. XX wieku wywołał reakcję zbulwersowanego Kościoła. W 1976 roku w imieniu Episkopatu biskup Bronisław Dąbrowski domagał się zdjęcia spektaklu z afisza, zaś kardynał Stefan Wyszyński w słynnej homilii w krakowskim kościele na Skałce nazwał przedstawienie Grotowskiego "prawdziwym świństwem". Krytyk teatralny Konstanty Puzyna opisuje "Apocalypsis" jako próbę zmierzenia się z mitem Chrystusa, transgresję dokonaną za pomocą dialektyki "prowokacji i bluźnierstwa z jednej, a fascynacji i tęsknoty z drugiej strony".
"Apocalypsis" uznaje się za pełną realizację idei teatru ubogiego. Poprzez organizację przestrzeni teatralnej – ustawienie drewnianych ław wokół przestrzeni scenicznej, z aktorami na wyciągnięcie ręki, widzowie otrzymali rolę uczestników tej swoistej mszy, w której aktorzy w akcie całkowitym ofiarowują siebie. Grotowski skupiony na aktorze, stopniowo zaczął rezygnować z aktywnego uczestnictwa widza; z czasem zamienił go w biernego, choć bliskiego obserwatora, świadka wydarzeń. "Apocalypsis" było zapowiedzią porzucenia przez Grotowskiego teatru.
Ostatnim przedstawieniem Teatru Laboratorium, już bez udziału Grotowskiego, a w reżyserii samego Cieślaka był "Thanatos polski" (1981). Teatr rozwiązał się w 1984 roku, a w 1990 w jego dawnej siedzibie otwarto Ośrodek Badań Twórczości Jerzego Grotowskiego i Poszukiwań Teatralno-Kulturowych. Placówka po dziś dzień zajmuje się dokumentacją działalności artystycznej Grotowskiego i Teatru Laboratorium, badaniem jego twórczości i recepcji. Ośrodek organizuje wiele spotkań, konferencji, warsztatów teatralnych, pokazów, w które zaangażowani są dawni współpracownicy Grotowskiego, jego uczniowie, egzegeci i naśladowcy z całego świata. 29 grudnia 2006 roku Ośrodek został przekształcony w Instytut im. Jerzego Grotowskiego.
Parateatr.
W tym samym czasie, kiedy powstawały kolejne wersje "Apocalypsis cum figuris", Grotowski i jego współpracownicy byli już głęboko zaangażowani w prace warsztatowe prowadzone pod nazwą Parateatr (1969-1978), realizujące sformułowaną w latach 70. ideę "kultury czynnej", kultury aktywnego uczestnictwa. To, co tak trudno było osiągnąć w teatrze – rzeczywiste zaangażowanie widza w proces twórczy aktora, miało zostać zrealizowane w działaniach treningowo-performatywnych.
Grotowski porzucił teatr na rzecz badań, które należy umieścić na pograniczu takich dziedzin jak antropologia, psychologia, religioznawstwo czy teatrologia. Warsztaty, na które zjeżdżali się goście z całej Polski, z czasem również z zagranicy, stanowiły dla uczestników swoistą formę psychoterapii, pozostając jednocześnie przedsięwzięciami artystycznymi. Najważniejszą kwestią była komunikacja międzyludzka, rzeczywisty, szczery kontakt, jaki jest możliwy tylko dzięki pracy z ciałem.
Prace prowadzono głównie w Brzezince koło Oleśnicy. Od 1973 roku Grotowski wraz ze swoimi współpracownikami prowadził również warsztaty za granicą (m.in. Stany Zjednoczone, Francja, Włochy). W tym czasie zrealizowano m.in. "Special Project" (1973) i "Przedsięwzięcie Góra" (1977).
Teatr Źródeł.
Kolejnym etapem działalności artystycznej Grotowskiego był Teatr Źródeł (1976–1982) – projekt angażujący przedstawicieli tradycyjnych sztuk widowiskowych z całego świata. Grotowski był organizatorem wielu międzynarodowych wypraw terenowych, m.in. na Białostocczyznę, do Meksyku, Indii, na Haiti. Ich uczestnicy badali archaiczne techniki rytualne i dramatyczne, wśród których poszukiwali tzw. technik źródłowych.
Dramat Obiektywny.
Stan wojenny zastał Grotowskiego we Włoszech. Z powodów politycznych (w zamian za przedłużenie paszportu jego nazwisko miało firmować imprezę kulturalną zbojkotowaną przez całe środowisko artystyczne) postanowił nie wracać do kraju i wyjechał do Stanów Zjednoczonych.
W 1982 roku poprowadził warsztaty na Columbia University w Nowym Jorku, rozpoczynając zarazem nowy etap swojej twórczości, Dramat Obiektywny (1982-1985) realizowany przede wszystkim w Drama School of Fine Arts na Uniwersytecie Kalifornijskim w Irvine, gdzie mieszkał od 1983 roku. Praca w ramach Dramatu Obiektywnego polegała na odnalezieniu w udramatyzowanych technikach rytualnych elementów obiektywnych, uniwersalnych.
Sztuki Rytualne.
W 1985 roku Grotowski przeniósł się do Pontedery we Włoszech, gdzie w 1986 roku założył Workcenter of Jerzy Grotowski – Centro di Lavoro di Jerzy Grotowski, z czasem przekształcone w Workcenter of Jerzy Grotowski and Thomas Richards. W zaciszu toskańskiej wsi Grotowski wraz ze starannie wyselekcjonowanymi stażystami z całego świata prowadził prace nad Sztukami Rytualnymi, które po dziś dzień są kontynuowane przez jego spadkobierców: Thomasa Richardsa i Mario Biaginiego. Ostatni etap twórczości Grotowskiego określa się również mianem "Sztuki jako wehikułu" – jest to termin wprowadzony przez Petera Brooka, świetnie charakteryzujący twórczość Grotowskiego, który przecież przez całe życie pragnął tworzyć sztukę, będącą wehikułem przenoszącym swoich uczestników w inny wymiar rzeczywistości. Praca oparta na rytualnych technikach źródłowych, wśród których haitański taniec janwalu i afrokaraibskie pieśni wibracyjne (ich nauczycielką w Workcenter była Maud Robart, wieloletnia współpracowniczka Grotowskiego) okazały się dla Grotowskiego i jego zespołu najistotniejsze, skupiała się na „procesie organicznym” działającego.
W ostatniej fazie działalności Grotowskiego powstało tak ważne dzieło jak "Akcja". I choć rzeczywistym jej twórcą, a zarazem głównym wykonawcą jest Thomas Richards jest ona realizacją koncepcji Grotowskiego (ważnej w ostatnim okresie idei Performera, partytury scenicznej, procesu organicznego, ciało-esencji, ciało-pamięci itp.). "Akcja" nie jest nazywana przedstawieniem. Opus performatywne, jak wolał o niej mówić Grotowski, nigdy bowiem nie było przeznaczone do wystawienia na scenie. Sztuka jako wehikuł, której rzeczywistym odbiorcą jest sam działający nie potrzebuje widza. Dopiero po kilku latach, początkowo tylko w obrębie środowiska zaprzyjaźnionych zespołów teatralnych, z czasem włączając coraz szersze grona uczestników-świadków, zaczęto prezentować "Akcję". W 1989 powstał film dokumentujący jedną z początkowych wersji opus, "Downstairs Action" (reż. Mercedes Gregory). Zapis "Akcji" mógł być jednak prezentowany wyłącznie w obecności Grotowskiego lub jego najbliższego współpracownika i ucznia Thomasa Richardsa.
Pod koniec życia Grotowski przyjął rolę nauczyciela, który sprawuje duchową opiekę nad swoimi uczniami. Wykładał na wielu uczelniach całego świata, otrzymał kilka tytułów profesora honoris causa, w tym odznaczenie Uniwersytetu Wrocławskiego. W 1997 roku został profesorem w specjalnie dla niego otwartej katedrze Antropologii Teatralnej w Collège de France. Zmarł w swoim mieszkaniu w Pontederze, po długiej i ciężkiej chorobie.
Rok 2009 został przez UNESCO ogłoszony rokiem Jerzego Grotowskiego. W 2009 roku przypadła 10. rocznica śmierci twórcy Teatru Laboratorium i 50. rocznica powstania "Teatru 13 Rzędów".
W roku 1983 aktorka Teatru Laboratorium i była asystentka Grotowskiego, Teresa Nawrot, założyła w Berlinie Zachodnim Studium Teatralne, działające do roku 1995 pod nazwą „Nawrot-Reduta”, a później pod nazwą „Reduta Berlin”, w którym propaguje metodę twórczą Grotowskiego.
Ważniejsze odznaczenia, wyróżnienia i nagrody.
Jerzy Grotowski został odznaczony Krzyżem Kawalerskim i Oficerskim Orderu Odrodzenia Polski i Złotym Krzyżem Zasługi.

</doc>
<doc id="90758" url="https://pl.wikipedia.org/wiki?curid=90758" title="Spiro Agnew">
Spiro Agnew

Spiro Theodore Agnew, także Spiro T. Agnew (ur. 9 listopada 1918 w Baltimore, zm. 17 września 1996 w Berlinie w Marylandzie) – amerykański polityk republikański, 39. wiceprezydent Stanów Zjednoczonych w latach 1969–1973.
Życie prywatne.
Urodził się jako Spiro Theodore Agnew w Baltimore (Maryland), jako syn Margaret Pollard Akers Agnew i Theodore Spiro Agnew, który po wyemigrowaniu z Grecji w 1897 r. zmienił nazwisko z Anagnostopoulos. Ojciec Agnew był odnoszącym sukcesy restauratorem i liderem społeczności greckiej aż do czasu Wielkiego Kryzysu, kiedy to stracił interes oraz zaczął sprzedawać owoce i warzywa na ulicy. Agnew uzupełniał dochód rodziny wykonując dorywcze prace, podczas gdy uczęszczał do szkół publicznych w Baltimore. Po ukończeniu Forest Park High School wstąpił na Uniwersytet Johnsa Hopkinsa w 1937 r., na kierunku chemia, ale w 1940 roku odszedł i zaczął uczęszczać na zajęcia wieczorowe na University of Baltimore School of Law (Uniwersytet w Baltimore). W ciągu dnia pracował na przemian jako asystent kierownika personelu sieci sklepów spożywczych oraz jako inspektor ubezpieczeniowy i likwidator szkód. W 1942 r. ożenił się z Elinor Isabel Judefind (Judy Agnew), współpracowniczką jego firmy ubezpieczeniowej, z którą miał czworo dzieci.
Kariera zawodowa.
W latach 1941–1945 odbył służbę wojskową. Podczas II wojny światowej walczył we Francji i w Niemczech; został odznaczony Brązową Gwiazdą i awansował do stopnia kapitana. W 1949 r., po ukończeniu studiów, został przyjęty do palestry. W następnych latach wkroczył na scenę polityczną. W 1956 r. wstąpił do partii republikańskiej, a w 1967 r. został gubernatorem Marylandu, gdzie wprowadził w życie programy skierowane przeciw ubóstwu. W 1968 r. nominowany na wiceprezydenta za prezydentury Nixona, Agnew występował jako orędownik prawa i porządku. Jako wiceprezydent atakował przeciwników wojny wietnamskiej, zwłaszcza studentów i profesorów uczelni amerykańskich, zarzucając im brak wiary w tradycyjne wartości. Z podobnych powodów oskarżał też media.
W 1971 r. reprezentował Stany Zjednoczone na obchodach 2500-lecia Cesarstwa Perskiego, które były jednym z największych w historii zgromadzeń koronowanych głów i przywódców z całego świata.
Ponownie wybrany razem z Nixonem w 1972 r., Agnew został zmuszony do rezygnacji z urzędu, gdy śledztwo Departamentu Sprawiedliwości ujawniło dowody korupcji z okresu jego urzędowania w Marylandzie. Oskarżano go także o korupcję w okresie piastowania wiceprezydentury. Został skazany na trzy lata okresu probacji i grzywnę w wysokości 10 000 $ oraz pozbawiony prawa wykonywania zawodu prawnika w Marylandzie.

</doc>
<doc id="90759" url="https://pl.wikipedia.org/wiki?curid=90759" title="Strój bobrowy">
Strój bobrowy



</doc>
<doc id="90760" url="https://pl.wikipedia.org/wiki?curid=90760" title="Kastoreum">
Kastoreum

Kastoreum (strój bobrowy) – żółtawa wydzielina gruczołów skórnych bobra europejskiego ("Castor fiber") oraz kanadyjskiego ("Castor canadensis"). Aromatycznym składnikiem tej substancji jest przede wszystkim kastoramina. Służy tym zwierzętom do natłuszczania futra i – w połączeniu z moczem – do znaczenia swojego terytorium. Bobry obu płci mają parę gruczołów, znajdujących się w dwóch wnękach pod skórą między miednicą a nasadą ogona, oraz parę worków, w których gromadzi się ich wydzielina.
Aby zwiększyć ilość pozyskiwanej wydzieliny, przenosi się zapachy z jednych żeremi do drugich – samiec bobra instynktownie pokrywa obcy zapach własnym, produkując dużą ilość wydzieliny do specjalnie przygotowanych zbiorniczków. Kastoreum uzyskuje się przez ekstrakcję tych wydzielin, a także przez macerację wysuszonych gruczołów, w których powstaje wydzielina. Gruczoły mają masę ok. 100 g. Po wysuszeniu są ciemne, twarde i dają się łatwo rozdrobnić. Poprzez odpowiednie dobranie technologii można uzyskać tinkturę, absolut, lub poprzez zastosowanie ekstrakcji alkoholem na gorąco – rezynoid. Roztwory kastoreum, podobnie jak ambra, są utrwalaczami zapachu w perfumach oraz stanowią dodatek zapachowy do mydeł i pudrów.
Zastosowanie.
Stosowany w przemyśle perfumeryjnym do „zaokrąglenia” zapachu, oraz w przemyśle spożywczym jako „aromat naturalny”. Dawniej stosowany w medycynie jako panaceum.
Główne składniki

</doc>
<doc id="90767" url="https://pl.wikipedia.org/wiki?curid=90767" title="Atomowa burza">
Atomowa burza

Atomowa burza (ang. "Atomic Twister") – amerykański film katastroficzny z domieszką sensacji, wyprodukowany w roku 2002.
Opis filmu.
Atak tornado zawsze pociąga za sobą spustoszenia i ofiary w ludziach, ale co się stanie, gdy zagrozi elektrowni jądrowej? Wobec tej przerażającej perspektywy staje Corinne Maguire, odpowiadająca za bezpieczeństwo elektrowni znajdującej się opodal małego amerykańskiego miasteczka Tennessee. Wraz z trojgiem innych pracowników i miejscowym szeryfem rozpoczyna dramatyczny wyścig z czasem, w którym stawką jest nie tylko życie mieszkańców Tennessee, ale i całego stanu.

</doc>
<doc id="90768" url="https://pl.wikipedia.org/wiki?curid=90768" title="Kazimierz I kujawski">
Kazimierz I kujawski

Kazimierz I, „Kazimierz Konradowic” zwany kujawskim (ur. ok. 1211, zm. 14 grudnia 1267) – książę kujawski od 1233, w wielkopolskim Lądzie w latach 1239–1261, w Wyszogrodzie od 1242, książę sieradzki w latach 1247–1261, książę łęczycki od 1247, książę dobrzyński 1248.
Pokrewieństwo.
Kazimierz I był drugim pod względem starszeństwa synem Konrada I mazowieckiego i Agafii, księżniczki ruskiej z rodu Rurykowiczów, córki księcia wołyńskiego Światosława III.
Kazimierz I był również prapradziadkiem Władysława II Jagiełły przez swoją córkę Eufemię oraz prapradziadkiem Jadwigi Andegaweńskiej przez swoją wnuczkę Elżbietę Łokietkównę.
Rządy.
Dość wcześnie wprowadzony przez ojca w działalność polityczną, własne księstwo – Kujawy (sensu stricto bez ziemi dobrzyńskiej i sieradzko-łęczyckiej) otrzymał już w latach 1230–1231, czyli jeszcze za życia ojca. Stolicą księstwa został Inowrocław, lokowany przez Kazimierza na prawie magdeburskim prawdopodobnie w roku 1237 lub 1238. Najprawdopodobniej w roku 1237 sprowadził do Inowrocławia franciszkanów, którzy założyli tu trzeci na ziemiach polskich (po Wrocławiu i Krakowie) konwent tego zakonu. 29 czerwca 1238 roku podpisał układ pokojowy z Zakonem Krzyżackim we wsi Pyszkowo. W 1239 księstwo Kazimierza zostało powiększone o wydzieloną z Wielkopolski kasztelanię lądzką, otrzymaną z tytułu posagu swojej drugiej żony Konstancji. W latach następnych aktywnie wspierał awanturniczą politykę ojca, co w 1242 przyniosło mu zdobyty na książętach gdańskich Wyszogród (obecnie część Bydgoszczy).
31 sierpnia 1247 zmarł ojciec księcia Konrad I mazowiecki. Na mocy pozostawianego testamentu większość dzierżonego jeszcze obszaru – księstwo sieradzko-łęczyckie oddał najmłodszemu synowi Siemowitowi I (Mazowsze Czerskie przypadło najstarszemu Bolesławowi, od 1233 księciu płockiemu). Z zaistniałego wówczas podziału Kazimierz nie był zadowolony i korzystając z zaskoczenia jeszcze w 1247 zaatakował braci (przebywających w Płocku na uroczystościach pogrzebowych ojca), usuwając ostatecznie Siemowita z jego dziedzictwa. Najmłodszy Konradowic znalazł się więc na łasce Bolesława.
Do kolejnej zmiany sytuacji geopolitycznej w tej części Polski doszło już w 1248, kiedy bezpotomnie zmarł Bolesław mazowiecki zostawiając całość swojego księstwa Siemowitowi. Również tym razem Kazimierz, korzystając z zamieszania obecnego zawsze przy przejmowaniu władzy, wydarł mu ziemię dobrzyńską.
W bulli Innocentego IV z 19 maja 1253 papież przyznał księciu Kazimierzowi ziemię "que Galens dicitur" obejmujące pruską Galindię, co już rok później spowodowało wydanie kolejnego dokumentu wzmiankującego spór na tym tle księcia Kazimierza z Krzyżakami. Lata 50. upłynęły Kazimierzowi na próbie realizacji projektu pokojowej chrystianizacji bałtyjskich Jaćwingów, do której bazą wypadową miała być posiadana przez niego część ziemi lubawskiej. Polityka księcia spotkała się z oporem sprowadzonych w 1226 przez Konrada mazowieckiego Krzyżaków. Do zatargu z Zakonem doszło jednak przede wszystkim z powodu próby zmonopolizowania przez toruńskiego komtura, wspieranego przez mieszczan, handlu na Wiśle. Do ugody doszło 28 grudnia 1254 roku, ale do unormowania stosunków z Krzyżakami doprowadziła dopiero umowa z 12 lutego 1263 roku, w której znalazły się postanowienia dotyczące handlu.
Tymczasem nad władztwem Kazimierza zaczęły zbierać się czarne chmury. W 1258 książę wielkopolski Bolesław Pobożny, sprzymierzony z księciem zachodniopomorskim Warcisławem zaatakował Kujawy, domagając się zwrotu bezprawnie przekazanej jego zdaniem przez Henryka II Pobożnego Kazimierzowi kasztelanii lądzkiej. Wyprawa zakończyła się tylko częściowym sukcesem, wobec czego w roku następnym książę wielkopolski zorganizował szeroką koalicję książąt mającą na celu wymuszenie na Kazimierzu ustępstw. W skład utworzonego antykujawskiego przemierza weszli dodatkowo książę krakowski Bolesław V Wstydliwy, książę mazowiecki Siemowit, oraz książę Roman, syn Daniela halickiego. Wspólna wyprawa koalicjantów zakończyła się pełnym zwycięstwem, wobec czego 29 listopada 1259 Kazimierz został zmuszony prosić o pokój, obiecując oddanie Bolesławowi Pobożnemu spornej kasztelanii.
Realizacja zawartej umowy napotkała jednak spore trudności, wobec czego w 1261 doszło do ponownej wyprawy sprzymierzonych przeciwko księciu kujawskiemu. Korzystając z tego zamieszania, upomniał się o swoją własną dzielnicę najstarszy syn Kazimierza, Leszek Czarny, zagrożony groźbą wydziedziczenia na skutek knowań macochy księcia, Eufrozyny opolskiej. Tak więc ostatecznie Kazimierz w 1261 musiał nie tylko zrezygnować z utraconej w toku wyniszczającej księstwo wojny w latach 1258–1261 kasztelanii lądzkiej, ale został zmuszony wydzielić również synowi księstwo sieradzkie.
Kazimierz I kujawski zmarł 14 grudnia 1267 w Inowrocławiu i pochowany został w katedrze włocławskiej zniszczonej przez rycerzy krzyżackich w 1329.
Był trzykrotnie żonaty. Pierwszą żoną była nieznana bliżej Jadwiga, według przypuszczeń niektórych historyków córka księcia wielkopolskiego Władysława Odonica. Małżeństwo pozostało bezdzietne. Drugą żoną księcia była córka księcia śląskiego Henryka II Pobożnego, Konstancja. Kazimierz w posagu Konstancji otrzymał kasztelanię lądzką, która następnie stała się przyczyną długotrwałego konfliktu z księciem wielkopolskim. Z Konstancją doczekał się dwóch synów - Leszka Czarnego i Siemomysła. Wreszcie trzecie małżeństwo Kazimierz zawarł z księżniczką opolską Eufrozyną. W posagu żony otrzymał wówczas część Wielkopolski, tzw. ziemię rudzką. Z powodu jednak szybkiej akcji księcia Przemysła I posiadłości tej nie zdołał objąć. Z Eufrozyną miał Kazimierz trzech synów: Władysława Łokietka, Kazimierza II i Siemowita, oraz córkę Eufemię, żonę władcy halickiego Jerzego I.

</doc>
<doc id="90769" url="https://pl.wikipedia.org/wiki?curid=90769" title="Per Højholt">
Per Højholt

Per Højholt (ur. 22 lipca 1928 w Esbjerg, zm. 16 października 2004 w Silkeborg) – poeta i prozaik duński.
Był z zawodu bibliotekarzem. Debiutował tomem poezji "Hesten og solen" ("Koń i słońce", 1949); wydał także zbiór groteskowych wierszy "Show" (1966), cykl poezji polityczno-satyrycznej "Praksis" ("Praktyka", 1977-1979) oraz tomiki prozatorskie (także pod tytułem "Praksis", 1982 i 1986). Eseista i krytyk sztuki, autor m.in. "Metoda Cezanne'a" (1967).
Pierwsze utwory poetyckie były utrzymane w nastroju zwątpienia, typowym dla okresu powojennego; w późniejszych poezjach nawiązywał do symbolizmu. W "Praksis" wyrażał krytyczną postawę wobec języka. W 1982 został laureatem Nagrody Akademii Duńskiej.

</doc>
<doc id="90771" url="https://pl.wikipedia.org/wiki?curid=90771" title="Pierre Salinger">
Pierre Salinger

Pierre Emil George Salinger (ur. 14 czerwca 1925 w San Francisco, zm. 16 października 2004 w Cavaillon) – amerykański dziennikarz, sekretarz prasowy prezydentów USA, senator z Kalifornii.
Życiorys.
Studiował na Uniwersytecie w San Francisco. Pracował jako dziennikarz w programie informacyjnym stacji ABC, "ABC News". W administracji prezydentów USA Kennedy’ego i Johnsona był rzecznikiem prasowym Białego Domu.
W lipcu 1964 został mianowany senatorem ze stanu Kalifornia z ramienia Partii Demokratycznej, na dokończenie kadencji zmarłego senatora Claira Engle. Na jesieni 1964 kandydował samodzielnie do Senatu, ale nie został wybrany; zaledwie kilka dni przed upływem kadencji zrezygnował z mandatu (31 grudnia 1964) i został zastąpiony przez wybranego już następcę, George’a L. Murphy’ego.
Zasiadał w jury konkursu głównego na 28. MFF w Cannes (1975). 
W listopadzie 1996 nagłośnił teorię, że katastrofa samolotu z Nowego Jorku do Paryża 17 lipca 1996 została spowodowana omyłkowym zestrzeleniem przez marynarkę wojenną USA; wersja ta, zaczerpnięta z Usenetu, okazała się fałszywa, a łatwowierność w odniesieniu do informacji z Internetu otrzymała nazwę "syndromu Pierre'a Salingera".
Zmarł w 2004 w szpitalu w Cavaillon we Francji. Po śmierci jego ciało zostało pochowane na Narodowym Cmentarzu w Arlington w Wirginii.

</doc>
<doc id="90774" url="https://pl.wikipedia.org/wiki?curid=90774" title="Common law">
Common law

Common law (dosłownie z ang. „prawo wspólne”, pol. „prawo precedensowe”) – porządek prawny charakterystyczny dla krajów anglosaskich (między innymi Wielkiej Brytanii, Stanów Zjednoczonych, Australii, Nowej Zelandii).
Termin ten używany bywa w czterech różnych znaczeniach:
Występowanie.
Wielka Brytania, Stany Zjednoczone (bez Luizjany, gdzie dominuje prawo stanowione), Kanada (wyjątkiem jest Quebec, gdzie dominuje prawo stanowione), Australia, Nowa Zelandia, Indie, Hongkong, Nigeria, niektóre kraje Afryki Zachodniej, jednak w większości afrykańskich krajów postkolonialnych funkcjonują systemy mieszane.
Historia.
Przed inwazją normańską z 1066 mieszkańcy królestw anglosaskich podlegali prawu zwyczajowemu, zróżnicowanemu w zależności od regionu i stosowanemu w dość dowolny i arbitralny sposób. W powszechnym użyciu był tzw. sąd boży, czyli poddawanie stron lub świadków próbom w celu wykazania ich prawdomówności.
W 1154 Henryk II Plantagenet, jako pierwszy król Anglii, zinstytucjonalizował system "common law", nadając mu status prawa powszechnego, to znaczy jednego i wspólnego dla całego Królestwa Anglii. Król zakazał sądów bożych, w zamian za to wprowadzono zwyczaj zaprzysięgania stron i świadków. Obradując nad werdyktem, ława przysięgłych nie musiała koniecznie opierać się na dowodach przedstawionych przez strony, czym ówczesne postępowanie różniło się od dzisiejszego. Sądy królewskie w XIII/XIV wieku zaczęto nazywać Sądami Westminsterskimi. Zajmowały się one sprawami wówczas najważniejszymi z punktu widzenia króla – cywilnymi, karnymi i skarbowymi. Dzieliły się na:
Stworzenie "common law" stanowiło ogromne zagrożenie dla jurysdykcji sądów kościelnych, stosujących prawo kanoniczne. Przyniosło to w rezultacie konflikt króla z kościołem, którego ofiarą padł arcybiskup Canterbury, zabity przez straż królewską.
W XV wieku ustalił się zwyczaj, iż strona przegrywająca sprawę mogła odwoływać się bezpośrednio do monarchy, np. argumentując, iż przyznane według norm "common law" odszkodowanie nie było słusznym ekwiwalentem za zajęcie ziemi i żądając w zamian usunięcia samowolnego zajęcia. To dało początek systemowi sądownictwa słuszności ("equity"), administrowanemu przez Lorda Kanclerza i sądy kanclerskie, w którym nie sądzono według ścisłych reguł "common law". Z zasady oba systemy – "common law" oraz "equity" – były w ustawicznym konflikcie, nawet pomimo ustalonej w XVII wieku zasady, że temu ostatniemu przysługuje pierwszeństwo. Świetny przykład opisuje Charles Dickens (fikcyjna sprawa Jarndyce and Jarndyce).
Sądy prawa i "equity" w Anglii zostały połączone na mocy "Judicature Act" z 1873 i z 1875. W Stanach Zjednoczonych równoległe systemy prawne przetrwały do XX wieku: w sądach federalnych orzeka się na podstawie obu tych systemów, nie czyniąc między nimi różnicy; w stanie Delaware wciąż istnieją odrębne sądy prawa i "equity", a w wielu innych stanach – wydzielone jednostki organizacyjne sądów.
Podstawowe zasady.
W common law prawo precedensowe jest tworzone w drodze wyroków sądowych. Różnią się one od orzeczeń prawa kontynentalnego przede wszystkim tym, że inaczej niż w systemie kontynentalnym stanowią one oficjalnie źródło prawa powszechnie obowiązującego. Anglosaski precedens składa się z dwóch elementów:
"Ratio decidendi" stanowi z zasady reguła precedensu, która następnie służy za podstawę prawną przy rozstrzyganiu podobnych przypadków w przyszłości. Jest ona wiążąca dla sądów niższej instancji oraz dla sądów apelacyjnych, które ją ustanowiły tak długo, dopóki nie zostanie unieważniona. Nie jest natomiast z zasady wiążąca dla Sądów Najwyższych. Szczegółowo zasady związania określa zasada "stare decisis" i różni się ona w szczegółach w zależności od poszczególnych stanów, jak i części Zjednoczonego Królestwa. Z kolei "Obiter dicta" mimo iż nie posiadają mocy wiążącej stanowią cenną pomoc dla późniejszych sędziów, a w przypadku gdy pochodzą od sądów najwyższej instancji wpływają faktycznie na kształt przyszłego prawa.
Precedens nie jest jednak niewzruszalny. Reguła precedensu może ulec zestarzeniu w związku ze zmianami zachodzącymi w życiu i moralności społeczeństwa. Ponadto istnieją również instytucje takie jak "distinguishing" oraz "overruling". "Overruling" oznacza unieważnienie precedensu i może być dokonane tylko przez sąd niezwiązany unieważnianym precedensem. Natomiast "distinguishing" jest możliwe, wtedy gdy sąd orzekający stwierdzi istnienie rozbieżności pomiędzy stanem faktycznym bieżącej sprawy a okolicznościami faktycznymi jakie miały miejsce w sprawie precedensowej. Co więcej, z "distinguishing" może skorzystać każdy sąd nawet taki, który jest związany precedensem. Z kolei w sytuacji gdy dla aktualnie rozstrzyganej sprawy brak jest wiążącego precedensu mówi się, że mamy do czynienia z tzw. "case of first impression" (sprawą jeszcze nierozpoznaną), co uprawnia orzekającego w niej sędziego do rozstrzygnięcia jej bądź w oparciu o własne poczucie sprawiedliwości ("common sense"), bądź poprzez analogię do innych spraw precedensowych.
Jeśli chodzi o wpływ prawa stanowionego na kształtowanie "common law", to akty prawa stanowionego, które stanowią odbicie angielskiego "common law", są z reguły interpretowane w świetle jego tradycji, co sprawia, iż szereg kwestii pozostaje nierozstrzygniętych, gdyż zawsze pojmuje się je tak, jak tego wymaga wcześniejsze prawo precedensowe i zwyczaj. Łatwo zaobserwować to na przykładzie prawa karnego, które w Anglii wciąż pozostaje domeną "common law", podczas gdy w wielu stanach USA zostało całkowicie skodyfikowane. Kodyfikacja "common law" nie reguluje na ogół nowych przypadków, a tylko porządkuje istniejący materiał normatywny, pochodzący z prawa precedensowego i dlatego to ostatnie pozostaje środkiem do jego wykładni. Z tego powodu także współcześnie w amerykańskich szkołach prawniczych uczy się, jak rozstrzygano sprawy karne w sądach angielskich w 1750.
Inaczej interpretuje się ustawy wydawane w zupełnie nowych obszarach regulacji. Mogą one być nowatorskie i wprowadzać nowe podstawy skarg sądowych. Jako przykład może posłużyć odpowiedzialność za "wrongful death"; na tej podstawie niektóre osoby, zwykle małżonek, dziecko lub spadkobierca, mogą żądać odszkodowania od sprawcy w imieniu zmarłego. Taki delikt nie istnieje w tradycyjnym "common law" i dlatego na terytoriach, na których nie obowiązuje odpowiedni akt prawny, sąd nie przyjmie pozwu opartego na tej podstawie. Sądy generalnie interpretują normy ustawowe wąsko, tzn. ograniczając się tylko do tego, co zostało w nich wyraźnie przewidziane. Uznaje się prymat ustawodawcy w określeniu zakresu dopuszczalnego stanowienia prawa przez sędziów, z ograniczeniem przez „wyższy porządek”, określany normami konstytucyjnymi.
Pierwszym kompleksowym traktatem opisującym "common law" było dzieło „Commentaries on the Laws of England”, autorstwa sędziego Williama Blackstone’a, opublikowane w latach 1765-1769. W Stanach Zjednoczonych wielką popularnością i uznaniem cieszy się do dziś dzieło sędziego Sądu Najwyższego Olivera Wendella Holmesa Jr. „The Common Law”, które stało się klasyką przedmiotu. Wiedzę o różnych zagadnieniach prawnych w poszczególnych jurysdykcjach stanowych gromadzi „Corpus Iuris Secundum”.
W sprawach cywilnych w "common law" zwykło się wyróżniać prawo deliktów oraz prawo kontraktów. Współcześnie w Stanach Zjednoczonych nie obejmuje ono już norm karnych, gdyż te od końca XIX stulecia były sukcesywnie kodyfikowane.

</doc>
<doc id="90778" url="https://pl.wikipedia.org/wiki?curid=90778" title="Rogów Sobócki">
Rogów Sobócki

Rogów Sobócki (niem. "Rogau-Rosenau") – wieś w Polsce, położona w województwie dolnośląskim, w powiecie wrocławskim, w gminie Sobótka, około 3 km na północ od Sobótki.
W latach 1975–1998 miejscowość należała administracyjnie do województwa wrocławskiego.
Historyczny podział administracyjny.
Miejscowość składała się w przeszłości z dwóch części, będących odrębnymi wsiami:
Granica połączonych dziś wsi przecina Rogów Sobócki między budynkami Kolekcji Powozów (znajdują się w dawnym "Rogau") a Piekarni-Cukierni Bąkowskiego (w dawnym "Rosenau"). Na granicy obu dawnych wsi stoi zabytkowy pręgierz i kamienny krzyż.
Demografia.
Według Narodowego Spisu Powszechnego (III 2011 r.) liczył 1021 mieszkańców. Jest największą wsią gminy Sobótka.
Zabytki.
Według Narodowego Instytutu Dziedzictwa do rejestru zabytków są wpisane:

</doc>
<doc id="90779" url="https://pl.wikipedia.org/wiki?curid=90779" title="PHPMyAdmin">
PHPMyAdmin



</doc>
<doc id="90780" url="https://pl.wikipedia.org/wiki?curid=90780" title="Józef Kukułka">
Józef Kukułka

Józef Kukułka (ur. 3 stycznia 1929 w Rączynie, zm. 6 października 2004 w Warszawie) – polski politolog, historyk i dyplomata, profesor zwyczajny, polityk ruchu ludowego, poseł na Sejm PRL IX kadencji.
Życiorys.
Dzieciństwo.
Pochodził z ubogiej, chłopskiej rodziny z Galicji. Jego rodzice Jan i Kazimiera z Dziukiewiczów gospodarowali na dwóch hektarach. W ramach komasacji gruntów w 1934 rodzina przeprowadziła się do miejscowości Cieszacin Wielki. Tam też Józef Kukułka uczęszczał do szkoły powszechnej. Nie miał w niej jednak możliwości ukończenia siódmej klasy, toteż zdecydował się przemierzać codziennie pieszo 16 kilometrów, aby ukończyć klasę siódmą w szkole w Jarosławiu. Świadectwo otrzymał w 1942. W ciągu następnych lat pracował fizycznie na roli i w lesie, jednocześnie uczęszczając na nauki w ramach tajnych kompletów. Po zajęciu Jarosławia przez Armię Czerwoną w 1944 mógł rozpocząć naukę w klasie trzeciej I Gimnazjum i Liceum Męskiego w Jarosławiu (obecnie Liceum Ogólnokształcące im. Mikołaja Kopernika). Był wyróżniającym się uczniem, sekretarzem szkolnego koła Związku Młodzieży Wiejskiej „Wici”. Gimnazjum ukończył w 1948, znając już podstawy trzech zachodnich języków obcych i jednego wschodniego.
Wczesna działalność naukowa.
Wierny ujawnionym zainteresowaniom, w 1948 rozpoczął studia na Wydziale Dyplomatyczno-Konsularnym Akademii Nauk Politycznych w Warszawie. Już na pierwszym roku wyróżnił się, jako że był jedynym studentem, który zdał wszystkie egzaminy w pierwszym terminie, co prawda jedynie na oceny dostateczne. Dlatego też otrzymał propozycję objęcia stanowiska młodszego asystenta w Katedrze Historii Powszechnej Najnowszej. W 1951 ukończył pierwszy stopień studiów, otrzymując dyplom wykwalifikowanego pracownika służby dyplomatyczno-konsularnej wydany już przez powstałą w miejsce ANP Szkołę Główną Służby Zagranicznej. W 1953 obronił na tej uczelni pracę magisterską poświęconą podbojowi Maroka przez Francję. W niedługim czasie otrzymał nominację na adiunkta.
Pracując na pół etatu jako adiunkt w SGSZ, podjął jednocześnie studia aspiranckie w Instytucie Historii Polskiej Akademii Nauk. Ukończył je w 1957, zaś w 1958 obronił rozprawę kandydacką zatytułowaną "Geneza sojuszu polsko-francuskiego 1917–1919" i otrzymał stopień kandydata nauk historycznych. Był jedną z ostatnich osób, które otrzymały ten stopień naukowy.
Zaangażowanie w ruchu ludowym.
Jeszcze w trakcie studiów aspiranckich w 1956 utracił pracę w SGSZ, gdyż po polskim październiku nowe władze zdecydowały o jej stopniowej likwidacji. Pozbawiony możliwości pracy w swoim zawodzie, zaangażował się politycznie. Gdy w czasie odwilży doszło do rozpadu Związku Młodzieży Polskiej, Józef Kukułka, jako jego były członek, a także były „wiciarz” wykorzystał szansę i wraz z innymi reaktywował Związek Młodzieży Wiejskiej. Miał wówczas blisko 28 lat. Został pierwszym przewodniczącym Krajowej Rady Studenckiej ZMW (pełnił tę funkcję w latach 1958–1962). Był również członkiem prezydium Zarządu Głównego ZMW. Z tej ostatniej funkcji ustąpił w 1966, w wieku 37 lat. Praca w tym związku była dla Józefa Kukułki surogatem życia akademickiego, którego został pozbawiony.
W czasie aktywności w ZMW podjął również współpracę z Zakładem Historii Ruchu Ludowego. W latach 1961–1962 był redaktorem "Roczników Dziejów Ruchu Ludowego". Napisał wówczas kilka rozpraw i artykułów poświęconych historii ruchu ludowego.
Praca naukowa.
W latach 1960–1962 był zastępcą kierownika Zakładu Historii Ruchu Ludowego Naczelnego Komitetu ZSL oraz redaktorem naczelnym „Rocznika Dziejów Ruchu Ludowego”. W październiku 1962 został adiunktem, następnie samodzielnym pracownikiem naukowym w Polskim Instytucie Spraw Międzynarodowych. Początkowo zajmował się historią stosunków międzynarodowych, później zaś państwami zachodnimi, w szczególności zaś Francją i NATO.
W 1967 ukończył najważniejsze dzieło naukowe – rozprawę habilitacyjną "Francja a Polska po traktacie wersalskim, 1919–1922". Wydawnictwo odmówiło jednak jej druku zasłaniając się nadmiarem zleceń. Odwlekło to habilitację o trzy lata.
Wiosną 1968 wyjechał do pracy w Ambasadzie PRL w Paryżu, początkowo w stopniu I sekretarza, a następnie radcy. Pracował tam do 1972. Wyjazd pozwolił mu poszerzyć znacząco wiedzę o Francji – kraju, któremu poświęcił znaczną część swojego piśmiennictwa. W tym czasie zainteresował się teorią stosunków międzynarodowych.
Pod koniec 1970 opublikowano jego rozprawę habilitacyjną. W marcu 1971 zdał kolokwium na Wydziale Filozoficzno-Historycznym Uniwersytetu Łódzkiego. Za rozprawę habilitacyjną otrzymał w PISM nagrodę pierwszego stopnia.
W listopadzie 1972 uzyskał stanowisko docenta w Instytucie Nauk Politycznych UW. Po niespełna trzech latach objął stanowisko prodziekana Wydziału Dziennikarstwa i Nauk Politycznych. We wrześniu 1976 współtworzył Instytut Stosunków Międzynarodowych Uniwersytetu Warszawskiego i rok później został jego dyrektorem. Pełnił tę funkcję przez 13 lat. Ustąpił w 1990, pozostając jednak do końca pracownikiem ISM. W 1986 został profesorem zwyczajnym nauk humanistycznych.
Wypromował licznych doktorów, m.in.: Ryszarda Ziębę (1977), Romana Kuźniara (1981), Dariusza Popławskiego (1981), Stanisława Sulowskiego (1981), Stanisława Bielenia (1983), Stanisława Musiała (1983), Marka Tabora (1984), Pawła Sorokę (1985), Marka Pietrasia (1987), Irenę Rysińską (1991), Katarzynę Kołodziejczyk (1999), Ewę Czarkowską (2004).
Działalność polityczna.
Od 1947 był członkiem partii ruchu ludowego – początkowo SL, od 1949 ZSL. Pełnił funkcje m.in. wiceprezesa Komitetu Warszawskiego ZSL (1959–1961), członka Naczelnego Komitetu (1980–1981) oraz wiceprezesa Naczelnego Komitetu partii (1981–1989). W latach 1985–1989 piastował mandat posła na Sejm PRL IX kadencji. Po 1990, aż do śmierci, był członkiem PSL.
W latach osiemdziesiątych wraz z Bohdanem Porębą aktywnie działał w Zjednoczeniu Patriotycznym „Grunwald”. W 1983 wybrany w skład Krajowej Rady Towarzystwa Przyjaźni Polsko-Radzieckiej. Od 16 lipca 1984 do 8 listopada 1989 był wiceprzewodniczącym Rady Krajowej Patriotycznego Ruchu Odrodzenia Narodowego.
Znany z poglądów krytycznych wobec polityki zagranicznej USA i Izraela. Przeciwnik syjonizmu w polityce międzynarodowej oraz jego krytyk w polityce krajowej.
Śmierć, upamiętnienie.
Zmarł tragicznie, potrącony przez samochód. Pochowany został na starym cmentarzu Służewskim.
W 2011 ustanowiono Nagrodę im. Józefa Kukułki za najlepszą rozprawę doktorską podejmującą teoretyczne aspekty stosunków międzynarodowych. Jedyną laureatką była Anna Wojciuk. Później zaprzestano przyznawać Nagrodę „wskutek wątpliwości co do kwalifikacji moralnych patrona”.
Życie prywatne.
Jego żoną była Krystyna Bolesta-Kukułka, absolwentka pedagogiki i profesor Wydziału Zarządzania Uniwersytetu Warszawskiego (zmarła po ciężkiej chorobie w 2 miesiące po jego śmierci); pozostawili dwóch synów: Jana (ur. 1966) i Piotra (ur. 1968).
Publikacje.
W pracy naukowej zajmował się historią i teorią stosunków międzynarodowych, uważany jest za jednego z ojców polskiej nauki o stosunkach międzynarodowych, którą uważał za najszerszą z nauk humanistycznych; autor lub redaktor m.in.:

</doc>
<doc id="90781" url="https://pl.wikipedia.org/wiki?curid=90781" title="Martin Lawrence">
Martin Lawrence

Martin Fitzgerald Lawrence (ur. 16 kwietnia 1965 we Frankfurcie nad Menem) – amerykański aktor, komik, scenarzysta, reżyser i producent filmowy.
Życiorys.
Urodził się we Frankfurcie nad Menem, w zachodnich Niemczech, w bazie wojskowej, jako czwarte z sześciorga dzieci Chlory (z domu Bailey) i Johna Lawrence’a. Jego ojciec służył w tym czasie w United States Army. Lawrence został nazwany na cześć lidera praw obywatelskich Martina Luthera Kinga Jr. i prezydenta USA Johna F. Kennedy’ego. Kiedy Lawrence miał siedem lat, jego ojciec opuścił wojsko, a rodzina przeniosła się z Niemiec z powrotem do Stanów Zjednoczonych, osiedlając się w Landover w stanie Maryland. Po rozwodzie rodziców w 1973, Lawrence rzadko widywał ojca, który pracował jako funkcjonariusz policji. Jego matka, aby utrzymać rodzinę, pracowała na różnych stanowiskach, w tym jako przedstawiciel handlowy i kasjer w różnych domach towarowych.
Uczęszczał do Eleanor Roosevelt High School w Greenbelt, a także do Friendly High School i Fairmont Heights High School w Fort Washington. W młodości Lawrence wyróżniał się w boksie zdobywając Golden Gloves. Uczył się aktorstwa w Thomas G. Pullen School of Creative and Performing Arts.
Po raz pierwszy wystąpił w telewizji w programie "Star Search". W 1985 otrzymał rolę w serialu "What's Happening Now!". W 1989 zaczął prowadzić program "Def Comedy Jam" dla telewizji kablowej HBO. W 1990 zagrał w pierwszym filmie z serii "House Party". Telewizja Fox zaproponowała mu własny sitcom – "Martin" (konkurencję dla "Bajeru w Bel-Air" z Willem Smithem). W 1996 rola ta przyniosła komikowi nagrodę Image Award.
7 stycznia 1995 roku poślubił byłą miss stanu Virginia i pierwszą wicemiss Stanów Zjednoczonych, Patricię Southall, z którą ma córkę Jasmin (ur. 15 stycznia 1996). Następnego roku 17 września rozwiedli się. W 2010 poślubił Shamickę Gibbs, z którą ma dwie córki: Iyannę Faith (ur. 9 listopada 2000) i Amarę Trinity (ur. 20 sierpnia 2002). W kwietniu 2012 złożył pozew o rozwód. Aktualnie jest w związku z Robertą Moradfar, z którą jest zaręczony.
W 1996 skazany na 2 lata w zawieszeniu, rok później przemycał broń. Leczył się psychiatrycznie i zażywał leki psychotropowe; przebywał też w klinice odwykowej.

</doc>
<doc id="90785" url="https://pl.wikipedia.org/wiki?curid=90785" title="Chmiel (ujednoznacznienie)">
Chmiel (ujednoznacznienie)



</doc>
<doc id="90787" url="https://pl.wikipedia.org/wiki?curid=90787" title="Himalaista">
Himalaista

Himalaista – człowiek uprawiający himalaizm, czyli wspinaczkę wysokogórską uprawianą w Himalajach lub w innych wysokich górach, w których wysokość szczytów przekracza 7000 m n.p.m. Są to m.in. Karakorum, Kunlun, Hindukusz, Pamir, Tienszan. 
Terminem tym określa się osoby, które zajmują się zaawansowaną wspinaczką górską, prowadzoną poza wyznaczonymi szlakami turystycznymi. 
Himalaistów w szerszym sensie nazywa się też wspinaczami bądź alpinistami (wszystkie wymienione wyżej pasma górskie powstały podczas orogenezy alpejskiej).

</doc>
<doc id="90788" url="https://pl.wikipedia.org/wiki?curid=90788" title="Tort">
Tort

Tort – bogato zdobione ciasto deserowe, najczęściej biszkoptowe, przekładane masą. 
Ojczyzną tortów najprawdopodobniej są Włochy. W Polsce pojawiły się po raz pierwszy na dworze królowej Bony.
W Polsce upowszechnił się zwyczaj pieczenia tortu na specjalne okazje, jak urodziny, wesele. Bardzo podobne ciasta np. w języku angielskim nie są nazywane tortami ("torte"), a ciastami ("birthday cake", "wedding cake").
Warianty wykonania.
Tajemnica tortu tkwi w różnorodności jego wykonania. Nie ma tu żadnej reguły, jest natomiast szerokie pole do popisu cukiernika.
Ciasto może być biszkoptowe, biszkoptowo-tłuszczowe, kruche, w tym także smakowe (czekoladowe, kakaowe, makowe, keksowe). Blaty ciasta często nasącza się ponczami lub lekkimi syropami z dodatkiem alkoholi – winem, rumem, wódką, brandy lub aromatów – waniliowym, pomarańczowym itp.
Popularne są także torty bezowe.
Masa również bywa różna. Począwszy od najprostszego dżemu czy konfitury poprzez bitą śmietanę, specjalne kremy i masy, np. maślane, owocowe, sernikowe, marcepanowe, grylażowe.
Wierzch tortu powleka się resztą masy, lukrem, masą cukrową, kremem na bazie bezy szwajcarskiej, ewentualnie oblewa polewą.
Jako elementy dekoracyjne wykorzystuje się posypki, czekoladowe listki, cukrowe róże i figurki z cukru lub marcepanu, galaretki, kawowe ziarna, bakalie, krokant, owoce świeże lub kandyzowane, wiśnie maraschino, masy fantazyjnie przeciskane przez rękaw cukierniczy, żywe kwiaty itp.
Tort najczęściej jest okrągły (okrągłą formę do pieczenia nazywa się tortownicą). Na okazje takie jak Dzień Matki, Walentynki często wybiera się kształt serca. Generalnie kształt i wygląd tortu zależy od fantazji cukiernika.
Torty piętrowe, czyli pionowe konstrukcje złożone z kilku tortów, najczęściej pieczone są na duże przyjęcia, jak np. na wesela.
Słynne torty.
Wielcy cukiernicy prześcigali się w pomysłach tworząc nowe kompozycje z okazji wielkich uroczystości:

</doc>
<doc id="90790" url="https://pl.wikipedia.org/wiki?curid=90790" title="IV wojna syryjska">
IV wojna syryjska

Czwarta wojna syryjska (221-217 p.n.e.) toczyła się między Antiochem III Wielkim, władcą państwa Seleucydów, a Ptolemeuszem IV Filopatorem, królem Egiptu. Po początkowych sukcesach Antiocha, ostatecznie skończyła się jego przegraną w bitwie pod Rafią (217 p.n.e.) i utratą niemal wszystkich zdobyczy wojennych.
IV wojna syryjska była kolejnym rozdziałem zmagań między Seleukidami a Ptolemeuszami na Bliskim Wschodzie, zarówno jeśli chodzi o dominację w tym rejonie, jak również w aspekcie prestiżowym na renie międzynarodowej i na gruncie wewnętrznym. W tym przypadku stroną inicjującą był władca państwa Seleukidów. Antioch III, jako młody władca, miał wielkie ambicje, do których m.in. należała restauracja potęgi państwa z czasów jej założyciela – Seleukosa I Nikatora, a chociaż tereny Celesyrii nie wchodziły w skład monarchii Seleukosa, to jednak jego następcy zawsze rościli do nich pretensje.
I etap walk (221-220 p.n.e.).
Inicjatorem wojny był minister na dworze monarchy seleucydzkiego Hermias z Karii. Pomimo zagrożenia we wschodniej części państwa w związku z buntem satrapów Molona i Aleksandra, nakłonił on młodego Antiocha do działań zaczepnych przeciwko Ptolemeuszom o Celesyrię, Fenicję i Palestynę. W 221 r. p.n.e. Antioch pociągnął z armią w kierunku tychże krain, jednakże jego wojska utknęły w przesmyku górskim między górami Libanu i Antylibanu, bezskutecznie oblegając dwie blokujące dalsze działania twierdze: Gerrhę i Brochoi. W tym czasie do króla dotarły wieści o klęsce jego dowódców mających stłumić bunty na Wschodzie i o sukcesach rebeliantów, którzy rozszerzali swą władzę dalej na zachód. Sytuacja ta zmusiła Antiocha do przerwania ofensywy przeciwko Lagidom i podjęcia działań w celu zlikwidowania buntu, co mu się udało w toku działań zbrojnych do r. 220 p.n.e.
II etap walk (219 p.n.e.).
Wznowienie IV wojny syryjskiej nastąpiło w 219 r. p.n.e., a dodatkowym bodźcem do jej podjęcia była oferta głównodowodzącego wojskami ptolemejskimi w Celesyrii, Theodotosa z Etolii, który w obawie przed wpływowymi ministrami Ptolemeusza IV Filopatora, Sosibiosem i Agatoklesem, obiecał Seleukidzie pomoc w zajęciu twierdz fenickich. Po opanowaniu Seleucji nad Orontesem Antioch forsownym marszem ruszył na południe, zajmując, dzięki Theodotosowi, Tyr i Ptolemais – dwie nadmorskie twierdze, wzmacniając jednocześnie swoją flotę wojenną znajdującymi się tam okrętami. Jeszcze tegoż roku (219 p.n.e.) Antioch kontynuował działania zbrojne, zajmując pomniejsze twierdze w Fenicji, a następnie ruszył w kierunku Egiptu. Nie wkroczył jednak do niego, gdyż zniechęciły go do ofensywy dość drastyczne środki obronne przedsięwzięte przez Ptolemeusza i Sosibiosa, takie jak zasypanie studzien na szlaku do Egiptu i zalanie wschodniej części delty Nilu przez otwarcie kanałów. Antioch III powrócił do Seleucji nad Orontesem, rozpuścił swoją armię na leża zimowe, a następnie przystąpił do negocjacji z królem Egiptu i jego ministrem, uważając wojnę za wygraną i oczekując ustępstw terytorialnych ze strony Ptolemeusza.
Klęska Antiocha.
Wynegocjowany rozejm były niczym innym jak grą na zwłokę władz w Aleksandrii, które postanowiły go maksymalnie wykorzystać w celu wzmocnienia swoich sił zbrojnych, wobec nieuchronnie nadchodzącej kolejnej rundy konfrontacji z Seleukidą. Zanim się Antioch spostrzegł, Egipt miał już niemal gotową, całkiem sprawną i zreorganizowaną armię. Oprócz zaciągniętych najemników, z niemal całego świata greckiego oraz powołania pod broń osadników wojskowych, Sosibios uzbroił Egipcjan na wzór macedoński i stworzył z nich falangę. Było to nowatorskie posunięcie, ale jak się okazało skuteczne, chociaż dalsze dzieje państwa Lagidów pokazały, że było ono bardzo niebezpieczne. W końcu Seleukida, zorientowawszy się, że przeciągające się negocjacje do niczego nie prowadzą, a dają tylko czas Egiptowi na wzmocnienie swych sił, wiosną 218 r. p.n.e. zmobilizował swoje wojska i ruszył znowu na południe w celu całkowitego opanowania terytoriów aż do granic Egiptu. Szlak jego marszu znaczyły zwycięstwa w potyczkach i zajmowanie poszczególnych miast w Fenicji i Palestynie. Na zimę 218/217 r. p.n.e. Antioch pozostał już w Ptolemais, aby, gdy tylko warunki na to pozwolą, błyskotliwie zakończyć wojnę z Egiptem. Finał IV wojny syryjskiej nastąpił pod Rafią 22 czerwca 217 r. p.n.e. Wojska Selukidy zostały pokonane przez armie Ptolemeusza IV Filopatora, który osobiście brał udział w bitwie.
Skutki wojny.
Król Antioch po tej klęsce musiał oddać wszystkie miasta i twierdze zdobyte w trakcie całej wojny, z wyjątkiem Seleucji nad Orontesem, a Ptolemeusze utrzymali swoje panowanie w południowej Syrii, Fenicji i Palestynie jeszcze przez kilkanaście lat - do czasów V wojny syryjskiej.
Pomimo zwycięstwa Egiptu, wojna z państwem Seleukidów obnażyła z jednej strony słabość monarchii Ptolemeuszy na arenie międzynarodowej (niewykorzystanie w pełni owoców zwycięstwa z powodu m.in. braku możliwości kontynuowania wojny na dłuższą metę poza granicami kraju), jak również otworzyła nowe problemy na gruncie wewnętrznym (m.in. niepokoje społeczne wywołane przez powołanych pod broń Egipcjan).
Biorąc pod uwagę klęskę Seleukidy, warunki pokoju nie były dla niego zbyt ciężkie, niemniej jednak były istotnym ciosem w jego prestiż jako władcy, poza tym wojna ta mocno nadszarpnęła budżet królewski, który należało szybko odbudować – m.in. te czynniki stały się motorem działań Antiocha na najbliższe lata (stłumienie buntu Achajosa, wyprawa na Wschód).

</doc>
<doc id="90791" url="https://pl.wikipedia.org/wiki?curid=90791" title="Bruzdnice">
Bruzdnice

Bruzdnice ("Dinoflagellata") – takson glonów zaliczanych niegdyś do gromady tobołków, jedna z grup Protista. Większość bruzdnic to organizmy jednokomórkowe, choć czasami można spotkać je w postaci kolonii. Bruzdnice często posiadają pancerzyk składający się z płytek celulozowych oraz dwie wici. Stąd w dziewiętnasto- i dwudziestowiecznych systemach zaliczane były do wiciowców. Duża część organizmów należących do klasy "Dinoflagellata" to endosymbionty koralowców, małży, meduz. Bruzdnice endosymbiotyczne pozbawione są płytek celulozowych i wici. Takie bruzdnice zwane są zooksantelami ("Zooxanthellae"). Poprzez proces fotosyntezy dostarczają one swojemu gospodarzowi niezbędnych związków organicznych. Te bruzdnice, które nie posiadają zdolności fotosyntezy, najczęściej pasożytują na swoim gospodarzu.
Większość bruzdnic rozmnaża się bezpłciowo. U nielicznych grup "Dinoflagellata" stwierdzono rozmnażanie płciowe. Chromosomy u bruzdnic są trwale skondensowane, nawet wtedy, gdy nie następuje mitoza lub mejoza. W istocie procesy mitozy, jak i mejozy u tych protistów, są również nietypowe, np. nie zanika błona jądrowa. Zaliczane są do supergrupy "Chromalveolata".
Bruzdnice są ważnymi producentami w ekosystemach morskich. Od czasu do czasu przechodzą eksplozje populacyjne, które są przyczyną "czerwonych przypływów" (zakwitów). Podczas takich zakwitów, niektóre bruzdnice produkują toksyny, będące przyczyną masowego wymierania ryb. Toksyny te są nieszkodliwe dla ostryg, czy chociażby omułków, żywiących się tymi organizmami. U ludzi, którzy spożyli takie ostrygi, może występować "paralityczne zatrucie skorupiakowe", objawiające się niewydolnością układu oddechowego.
Historia.
W 1753 roku pierwsze bruzdnice zostały opisane przez Henry'ego Bakera jako „żyjątka, które tworzą w wodzie morskiej iskrzące światło” i nazwane przez Otto Friedricha Müllera w 1773 roku. Termin ten wywodzi się z greckiego słowa δῖνος (dinos), oznaczającego „wirowanie”, i , zdr. od „bicz”.
W latach trzydziestych XIX wieku niemiecki mikroskopista Christian Gottfried Ehrenberg zbadał wiele próbek wody i planktonu i wyodrębnił kilka rodzajów bruzdnic, których nazwy są nadal stosowane, w tym "Peridinium", "Prorocentrum" i "Dinophysis".
Te same bruzdnice zostały po raz pierwszy włączone przez Otto Bütschliego w 1885 r. do rzędu wiciowców o nazwie "Dinoflagellida". Botanicy traktowali je jako glony o nazwie "Pyrrophyta" lub "Pyrrhophyta" („glony ogniste”; gr. "pyrr(h)os", ogień, w nawiązaniu do występującej u niektórych gatunków bioluminescencji) lub "Dinophyta". 
Morfologia.
Bruzdnice są jednokomórkowe i posiadają dwie odmienne wici wychodzące ze strony brzusznej. Jedna wić jest poprzeczna, wstęgowata, a druga podłużna gładka, skierowana ku tyłowi komórki. Określenia stron brzuszna-grzbietowa, lewa-prawa, typowe dla morfologii zwierzęcej, pochodzą z czasów, gdy bruzdnice uważano za jednokomórkowe zwierzęta. Poprzeczna witka to falista wstążka, w której zewnętrzna krawędź faluje od podstawy do końcówki. Na krawędzi mogą występować proste włoski, które mogą mieć różną długość. Ruch wiciowy napędza komórkę i pozwala jej się obracać.. Podłużna wić ma konwencjonalny wygląd, z niewielką ilością włosów lub bez włosów. Wici znajdują się w powierzchniowych zagłębieniach.
Bruzdnice mają złożone pokrycie komórek zwane amfiesmą, złożone z szeregu błon, spłaszczonych pęcherzyków i struktur pokrewnych. U niektórych bruzdnic pęcherzyki te zawierają celulozową płytkę (tarczkę). Tarczki mogą zawierać również dodatek krzemionki lub kalcytu. Sąsiadujące tarczki łączą się szwami, w związku tym, u niektórych bruzdnic wykształcony jest pancerzyk ("theca"). U części bruzdnic jest on delikatny, a tarczki są liczne, z reguły sześciokątne i nie tworzą regularnego układu, choć da się wyróżnić bruzdy i główne strony pancerzyka. Taki typ określa się jako gymnodinioidaln.
Chloroplasty u większości fotosyntetycznych bruzdnic posiadają trzy błony, co oznacza, że prawdopodobnie powstały one na drodze endosymbiozy glonów. Większość gatunków fotosyntetycznych zawiera chlorofile a i c2, karotenoid, beta-karoten oraz grupę ksantofili. Pigmenty te nadają wielu wiciowcom charakterystyczny złoty kolor. Komórka bruzdnicy posiada również typowe organelle eukariotyczne, takich jak aparat Golgiego, mitochondria, ziarna lipidów i skrobi. Niektóre z nich posiadają plamkę oczną, tj. wrażliwą na światło organellę.
Klasyfikacja.
Wiciowce są protistami, które zostały sklasyfikowane przez Międzynarodowy Kodeksu Nomenklatury Botanicznej oraz Międzynarodowy Kodeks Nomenklatury Zoologicznej. 
Chociaż klasyfikowane jako eukarionty, jądra bruzdnic nie są charakterystycznie eukariotyczne, ponieważ niektóre z nich nie mają histonów i nukleosomów oraz utrzymują stale skondensowane chromosomy podczas mitozy. Jądro bruzdnicy zostało nazwane „mezokariotycznym” przez Dodge'a (1966), ze względu na posiadanie cech pośrednich między zwiniętymi obszarami DNA prokariotycznych bakterii a dobrze zdefiniowanym jądrem eukariotycznym.
Jakob Schiller (1931–1937) przedstawił opis wszystkich znanych gatunków, zarówno morskich, jak i słodkowodnych. Później Alain Sournia (1973, 1978, 1982, 1990, 1993) skatalogował nowe wpisy taksonomiczne opublikowane po Schillerze. Sournia (1986) podał opisy i ilustracje rodzajów morskich wiciowców. Najnowszy indeks napisał Gómez.
Ekologia.
Środowisko.
Bruzdnice mogą występować we wszystkich środowiskach wodnych: słonych i słodkich, w tym w śniegu lub lodzie. Są one również powszechne w środowisku bentonicznym i lodzie morskim.
Odżywianie.
Bruzdnice stosują trzy sposoby odżywiania: fototrofię, miksotrofię i heterotrofię. Około połowa żywych gatunków bruzdnic to autotrofy posiadające chloroplasty. Fototrofami mogą być fotoautotrofy lub auksotrofy. Mieszanki dinotroficzne są fotosyntetycznie aktywne, ale są również heterotroficzne. Mikrofotrofy fakultatywne, w których autotrofia lub heterotrofia są wystarczające do odżywiania, są klasyfikowane jako amfitroficzne. Niektóre wolno żyjące bruzdnice nie mają chloroplastów, ale są gospodarzami fototroficznych endosymbiontów. Kilka z nich może wykorzystywać obce chloroplasty (kleptochloroplasty), otrzymywane z pożywienia (kleptoplastyka). Niektóre wiciowce mogą żywić się innymi organizmami jako drapieżniki lub pasożyty.
Prawie połowa wszystkich znanych gatunków ma chloroplasty, które są oryginalnymi plastydami perydyninowymi lub nowymi plastydami pozyskanymi z innych linii jednokomórkowych glonów poprzez endosymbiozę. Pozostałe gatunki utraciły swoje zdolności fotosyntetyczne i przystosowały się do heterotroficznego, pasożytniczego lub kleptoplastycznego stylu życia.
Sposoby wychwytu i spożycia w wiciowcach są dość zróżnicowane. Kilka bruzdnic (np. "Ceratium hirundinella", "Peridinium globulus") przyciąga zdobycz przez prądy wodne utworzone przez wici do regionu bruzdowatego komórki. U niektórych bruzdnic duża zasłona do karmienia jest wyciągana w celu chwytania zdobyczy, która jest następnie trawiona pozakomórkowo. "Oblea", "Zygabikodinium" i "Diplopsalis" są jedynymi innymi rodzajami Dinoflagellata, o których wiadomo, że używają tego konkretnego mechanizmu karmienia. Grzybica katodinium ("Gymnodinium"), powszechnie spotykana jako zanieczyszczenie w kulturach glonów lub rzęs, karmi się przywiązaniem do swojej ofiary i przyjmowaniem cytoplazmy zdobyczy przez rozciągliwą szypułkę. 
Bioluminescencja.
W nocy woda może nabrać „iskrzącego” wyglądu dzięki bioluminescencji bruzdnic. Ponad 18 rodzajów jest bioluminescencyjnych, z czego większość z nich emituje niebiesko-zielone światło. Gatunki te zawierają scyntylony, pojedyncze ciała cytoplazmatyczne (o średnicy około 0,5 µm) rozmieszczone głównie w obszarze korowym komórki, w kieszeniach głównej wakuoli komórki. Zawierają lucyferazę dinoflagellatową, główny enzym biorący udział w bioluminescencji bruzdnicy, oraz lucyferynę, pierścień tetrapirolowy pochodzący z chlorofilu, który działa jako substrat dla reakcji wytwarzającej światło. Luminescencja występuje jako krótki (0,1 s) niebieski błysk (maks. 476 nm), gdy organizm jest stymulowany, zwykle przez zaburzenia mechaniczne. Dlatego też, gdy woda zawierająca bruzdnice jest wzburzana, na przykład ruchem łodzi, pływaniem lub falami – można zaobserwować pod powierzchnią niebieskie iskrzące się światło.
Bioluminescencja bruzdnicy jest kontrolowana przez zegar dobowy i występuje tylko w nocy. Szczepy luminescencyjne i nieluminescencyjne mogą występować u tego samego gatunku. Liczba scyntylonów jest wyższa w nocy niż w dzień i załamuje się pod koniec nocy, w czasie maksymalnej bioluminescencji.
Bioluminescencyjne zatoki ekosystemu bruzdnic należą do najrzadszych i najbardziej wrażliwych, a najsłynniejsze z nich to Zatoka Bioluminescencyjna w La Parguera, Lajas, Puerto Rico; Zatoka Mosquito w Vieques. Laguna bioluminescencyjna znajduje się również w pobliżu Montego Bay na Jamajce, a bioluminescencyjne porty otaczają Castine w stanie Maine. W Stanach Zjednoczonych Centralna Floryda mieści laguny "Indian River Lagoon", które latem obfitują w bruzdownice, a zimą w bioluminescencyjny ctenofor. Na świecie zidentyfikowano pięć zatok bioluminescencyjnych, a trzy z nich znajdują się na Portoryko.

</doc>
<doc id="90792" url="https://pl.wikipedia.org/wiki?curid=90792" title="Administracja">
Administracja

Administracja (łac. "administrare" – być pomocnym, obsługiwać, zarządzać, "ministrare" – służyć) – działalność organizatorska realizowana przy pomocy aparatu urzędniczego, obejmująca zakres spraw o charakterze publicznym, regulowana przez ogólne normy prawne. W innym ujęciu może także oznaczać zarządzanie jakimikolwiek sprawami, własnymi (np. gospodarstwem domowym) lub cudzymi (np. czyimś przedsiębiorstwem).
Administracja, w najbardziej ogólnym sensie, jest rozumiana jako „wszelka zorganizowana działalność zmierzająca do osiągnięcia pewnych celów”. Administracja w tym ujęciu jest działalnością trwałą, celową i planowaną. Tak więc według Eugeniusza Ochendowskiego można mówić o administracji domu, przedsiębiorstwa, zakładu, organizacji społecznej i tym podobne.
Jako system, administracja stanowi zbiór powiązanych ze sobą i współpracujących instytucji.
Źródeł administracji, pojmowanej jako zarząd państwem, należy szukać w starożytnych despotiach wschodnich (Egipt, Persja), a także w innych regionach świata, w których w starożytności istniały państwa posiadające własny zarząd. Wśród nich można wymienić Majów, Azteków, Tolteków, Inków w Ameryce; Chińczyków oraz chociażby Hetytów, Żydów na Bliskim Wschodzie.
Cechy i zadania wymienione powyżej spełniały także systemy urzędnicze starożytnego Rzymu, Bizancjum, XII-wiecznego Królestwa Sycylii czy państwa krzyżackiego. W średniowieczu ważną rolę w procesie administracyjnym spełniał Kościół, pod którego opieką znajdowało się częściowo szkolnictwo, szpitale, przytułki.

</doc>
<doc id="90793" url="https://pl.wikipedia.org/wiki?curid=90793" title="PID">
PID



</doc>
<doc id="90794" url="https://pl.wikipedia.org/wiki?curid=90794" title="Czerwony przypływ">
Czerwony przypływ



</doc>
<doc id="90796" url="https://pl.wikipedia.org/wiki?curid=90796" title="Paralityczne zatrucie skorupiakowe">
Paralityczne zatrucie skorupiakowe



</doc>
<doc id="90797" url="https://pl.wikipedia.org/wiki?curid=90797" title="Zooksantele">
Zooksantele



</doc>
<doc id="90798" url="https://pl.wikipedia.org/wiki?curid=90798" title="Zooxanthellae">
Zooxanthellae



</doc>
<doc id="90799" url="https://pl.wikipedia.org/wiki?curid=90799" title="Mofeta">
Mofeta

Mofeta – rodzaj ekshalacji wulkanicznych, chłodny wyziew (o temperaturze poniżej 100 °C), zawierający głównie dwutlenek węgla, bez większej obfitości pary wodnej. Także otwór, z którego wydobywają się te ekshalacje.
W Polsce zjawisko można zaobserwować w okolicach Szczawnika, Tylicza i Złockiego (Beskid Sądecki). Największą w Polsce i najbardziej wydajną jest mofeta w Jastrzębiku, uznana za pomnik przyrody nieożywionej.
Mofeta wykorzystywane są czasami w celach leczniczych, np. na Węgrzech w Mátraderecske. Miejscowość słynie z wód termalnych, ale od lat dziewięćdziesiątych także z term gazowych bazujących na mofetach. Wydzielany przez nie gaz zawierający dwutlenek węgla i radon ma lecznicze działanie na wysokie ciśnienie krwi, cukrzycę i na układ krążenia.

</doc>
<doc id="90801" url="https://pl.wikipedia.org/wiki?curid=90801" title="Dinoflagellata">
Dinoflagellata



</doc>
<doc id="90802" url="https://pl.wikipedia.org/wiki?curid=90802" title="Kuchnia czeska">
Kuchnia czeska

Kuchnia czeska – jedna z kuchni środkowoeuropejskich z zaznaczonymi regionalizmami czeskimi, morawskimi i śląskimi. Podlegała kulinarnym wpływom krajów sąsiednich: Polski, Bawarii, Austrii, Węgier i Słowacji. 
Typowy dla tej kuchni obiad składa się z zupy – najczęściej gulaszowej, flakowej, kapuśniaku, ziemniaczanej, rosołu z różnymi kluseczkami, oraz drugiego dania w postaci knedlików z pieczenią albo z roladą. Specyfiką kuchni czeskiej jest stosowanie dużej ilości kminku.
Zupy.
Popularne są zupy podprawiane śmietaną albo zasmażką, z najczęstszą kartoflanką ("bramboračka") oraz grzybową ("houbová polévka"), cebulową ("cibulová polévka"), czosnkową ("česneková polévka") i jarzynową ("zeleninová polévka"). Niektóre różnią się wyglądem i smakiem od wersji polskich, zwłaszcza zupa pomidorowa. Oprócz nich istotne znaczenie mają zupy- polévki, bazujące na wywarze z mięsa wołowego, wieprzowego, cielęcego, z drobiu, a także z ryb. Najsłynniejsza w Pradze jest zupa z flaków ("dršťková polévka"). 
Mięsa i ryby.
W kuchni czeskiej wykorzystywane są różne gatunki mięsa, z których przyrządza się pieczenie wołowe, wieprzowe i cielęce; pieczone gęsi, kaczki, kurczaki; rolady, rolki (zrazy) mięsne z nadzieniem, szaszłyki oraz różnego rodzaju kotlety. Daniem szczególnie popularnym jest pieczeń wieprzowa z kwaszoną kapustą i knedlami. Restauracje oferują spory wybór dziczyzny, np. dania z sarny czy dzika, ale też tak wyszukane, jak bażanty i kuropatwy. Z drobiu najpopularniejsza jest gęś, zwłaszcza nadziewana jabłkami. Spośród dań bardziej wykwintnych wyróżnia się pieczeń z polędwicy szpikowanej słoninką czy dania z dziczyzny: udziec sarny w winie lub zając w śmietanie. Spośród wędlin powodzenie zyskała sobie wyszukanie przyrządzana praska szynka ("pražská šunka"). W kraju pozbawionym dostępu do morza z konieczności dominują w jadłospisie ryby słodkowodne. Przede wszystkim częsty jest karp przyrządzany w wielorakiej postaci: jako pieczony ("pečený kapr"), smażony ("smažený kapr"), marynowany, gotowany, w auszpiku itd.; wśród innych dań rybnych wyróżnia się pieczony na maśle pstrąg ("pečený pstruh na másle"). 
Potrawy ziemniaczane.
W kuchni czeskiej występuje wiele potraw z ziemniaków, gotowanych albo pieczonych oraz dań mącznych na bazie ziemniaków, takich jak  škubánky, chlupaté knedlíky, placki – bramboráki czy zapiekanki ziemniaczane.
Warzywa.
Jako dodatek do dania głównego podawane są typowe zestawy sałatek z pomidorów, ogórków oraz jarzyn konserwowych lub marynowanych (znane znojemskie ogórki). Niemal wszędzie dostępny jest bukiet jarzyn – "míchaný salát". Popularne są sałatki majonezowe w dużym wyborze.
Desery i ciasta.
Z deserów wymieniane są przede wszystkim pardubickie pierniki, naleśniki – ("palačinky"), racuchy ("lívance"), wafle karlowarskie ("karlovarské oplatky"). Popularne ciasta to strudle z nadzieniem owocowym lub z makiem. Kawa parzona głównie „po turecku”, często podawana jest w grubych szklankach na białym spodeczku.
Piwo.
Czeskie piwo o bogatej tradycji jest znane i cenione na całym świecie. Pierwsze wzmianki pisemne o piwowarstwie w Czechach pochodzą z początku XI wieku. Przywilejem warzenia piwa dysponowały początkowo tylko klasztory i miasta królewskie. Pierwsze miejskie browary powstały w XIV w. Piwowarstwo nabrało jeszcze większego znaczenia w XVI w., gdy browary w swych majątkach zaczęła budować również szlachta. W piwiarniach podaje się sery piwne oraz zakąski na zimno (utopenci czy białe kiełbaski w marynacie). W licznych browarach produkuje się przede wszystkim piwa jasne. Największe browary to Prazdroj i Gambrinus z Pilzna, Staropramen z Pragi oraz Budvar z Czeskich Budziejowic. Marki lokalne: Radegast, Regent czy Krušovice oraz piwo warzone w Lounach. W czeskich lokalach istnieje zwyczaj zaznaczania kreskami na karteczce kolejnych zamawianych napojów.
Inne alkohole.
Wina południowomorawskie są produkowane w pobliżu miast: Znojmo, Valtice, Mikulov, Hodonín i Bzenec, wina czeskie - w okolicach okolic Karlštejna, Roudnicy, Mielnika i Litomierzyc. Z napojów alkoholowych wyróżnia się becherovkę (karlowarski likier ziołowy), fernet (gorzki żołądkowy likier), śliwowicę oraz czeski rum.

</doc>
<doc id="90803" url="https://pl.wikipedia.org/wiki?curid=90803" title="Most Tysiąclecia">
Most Tysiąclecia



</doc>
<doc id="90811" url="https://pl.wikipedia.org/wiki?curid=90811" title="DOSEMU">
DOSEMU

DOSEMU – oprogramowanie maszyny wirtualnej dla systemu DOS. Umożliwia on pośrednio uruchamianie programów napisanych dla DOS pod systemem operacyjnym Linux (wymaga w tym celu uruchomienia jednej z wersji DOS-a).
DOSEMU nie jest jednak uniwersalnym emulatorem. Korzysta on w szczególności z cech jądra Linuksa, a także, jako że nie emuluje procesora, wymaga on procesora zgodnego z i386. Do programów emulujących procesor, bądź pełny komputer klasy PC należą Bochs oraz Virtual PC (darmowy od wersji 2004).
Poza Linuksem DOSEMU może być uruchamiany, choć nie w pełni, na innych systemach, np. FreeBSD bądź NetBSD.
DOSEMU pozwala na uruchamianie programów napisanych dla trybu rzeczywistego oraz niektórych korzystających z DPMI. Możliwe jest, z dużym trudem, uruchomienie pod DOSEMU również systemu Windows 3.1 oraz niektórych programów pod tym systemem działających.

</doc>
<doc id="90812" url="https://pl.wikipedia.org/wiki?curid=90812" title="Józef Ostrowski (regent)">
Józef Ostrowski (regent)

Józef August Ostrowski herbu Korab (ur. 21 stycznia 1850 w Maluszynie, zm. 20 czerwca 1923 w Maluszynie) – polski ziemianin i polityk konserwatywno-liberalny, prezes Stronnictwa Polityki Realnej, członek Rady Regencyjnej Królestwa Polskiego.
Życiorys.
Józef Ostrowski był trzecim z pięciorga rodzeństwa, synem prezesa Towarzystwa Kredytowego Ziemskiego Aleksandra Ostrowskiego i Heleny z Morsztynów.
Ukończył gimnazjum w Warszawie. Następnie studiował na Wydziale Prawa Szkoły Głównej Warszawskiej i Cesarskiego Uniwersytetu Warszawskiego. Edukację tę ukończył w 1870 roku z tytułem kandydata praw. Później uzupełniał jeszcze studia w Niemczech. Był słuchaczem na Uniwersytecie Berlińskim oraz na Wydziale Rolniczym Uniwersytetów w Halle i Hohenheim. 
Sędzia gminny w Piotrkowie Trybunalskim, członek Towarzystwa Kredytowego Ziemskiego. W 1905 współzałożyciel, a następnie pierwszy prezes Stronnictwa Polityki Realnej. 
Od 27 października 1917 roku do 14 listopada 1918 roku był członkiem Rady Regencyjnej Królestwa Polskiego. Wraz z prałatem Zygmuntem Chełmickim był autorem większości orędzi publikowanych przez Radę Regencyjną. 11 listopada 1918 w jego warszawskim mieszkaniu odbyło się przekazanie władzy wojskowej, a 14 listopada 1918 władzy cywilnej Józefowi Piłsudskiemu przez Radę Regencyjną.
Od 1896 właściciel dóbr Maluszyn. Był ostatnim męskim przedstawicielem maluszyńskiej linii rodu Ostrowskich. Nie założył rodziny. Zmarł w 1923 w pałacu w Maluszynie. Po jego śmierci dobra ziemskie odziedziczył po nim Henryk Potocki z Koniecpola.

</doc>
<doc id="90813" url="https://pl.wikipedia.org/wiki?curid=90813" title="Heinz Felfe">
Heinz Felfe

Heinz Felfe (ur. 18 marca 1918 w Dreźnie, zm. 8 maja 2008 w Berlinie), oficer SD, podwójny agent; jako pracownik kontrwywiadu zachodnioniemieckiej Federalnej Służby Wywiadowczej (BND – Bundesnachrichtendienst) prowadził działalność szpiegowską na rzecz Związku Radzieckiego.
Życiorys.
Urodzony w 1918, syn niemieckiego policjanta.
Uczestniczył w działaniach wojennych od września 1939, ze względu na ciężką chorobę został zdemobilizowany. W 1941 ukończył szkołę średnią i po pomyślnym zdaniu egzaminów został przyjęty do służby bezpieczeństwa SD (Sicherheitsdienst), działającej w systemie RSHA. Następnie rozpoczął studia na fakultecie prawnym Uniwersytetu Berlińskiego. W sierpniu 1943 został przeniesiony do VI Zarządu RSHA (wywiad zagraniczny), tam po pewnym czasie został kierownikiem wydziału zajmującego się Szwajcarią.
W maju 1945 został wzięty do niewoli przez wojska brytyjskie, zwolniony w październiku 1946. Ukończył fakultet państwa i prawa na Uniwersytecie w Bonn.
W 1951 z powodów ideologicznych podjął dobrowolną współpracę z radzieckim wywiadem zagranicznym. Łączność utrzymywał poprzez byłego współpracownika Hansa Klemensa, oficerem prowadzącym był radziecki agent wywiadu Witalij Korotkow.
Od 1951, wykonując zadanie radzieckiego wywiadu, Felfe zatrudnił się w Organizacji Gehlena. W 1956 otrzymał rangę radcy państwowego i został szefem referatu „Kontrwywiad przeciwko ZSRR i radzieckim przedstawicielstwom w RFN”. Przekazywał m.in. dokumentację sporządzaną przez BND dla ówczesnego kanclerza Adenauera, dotyczącą przezbrojenia armii, polityki zagranicznej RFN, członkostwa w NATO. Z jego pomocą paraliżowano pracę wywiadu USA i RFN przeciwko ZSRR.
6 listopada 1961 został aresztowany i w 1963 skazany na 14 lat pozbawienia wolności. W 1969 został wymieniony na 21 agentów służb zachodnich.
Za swoją działalność został odznaczony przez Prezydium Rady Najwyższej ZSRR orderami Czerwonego Sztandaru i Czerwonej Gwiazdy, a przez kierownictwo Komitetu Bezpieczeństwa Państwowego ZSRR – medalem Honorowy Współpracownik Bezpieczeństwa Państwowego.
Osiadł w Berlinie, gdzie zmarł 8 maja 2008.

</doc>
<doc id="90821" url="https://pl.wikipedia.org/wiki?curid=90821" title="Rząd Jana Kucharzewskiego">
Rząd Jana Kucharzewskiego

Rząd Jana Kucharzewskiego – pierwsza Rada Ministrów Królestwa Polskiego, kierowana przez Jana Kucharzewskiego, powołana przez Radę Regencyjną 13 grudnia 1917 r.. Rząd Kucharzewskiego podał się do dymisji 11 lutego 1918 r., zaś Rada Regencyjna dymisję tę przyjęła 27 lutego 1918 r..
W dniu 21 listopada 1917 r. państwa centralne wyraziły zgodę na powołanie Jana Kucharzewskiego na stanowisko Prezydenta Ministrów. W dniu 11 grudnia 1917 r. miało miejsce pierwsze posiedzenie rządu. W dniu 13 grudnia Rada Regencyjna zatwierdziła przedstawiony przez Kucharzewskiego skład rządu, przekazując ministrom dokumenty nominacyjne. Uchwałą z 13 grudnia 1917 r. Rada Ministrów upoważniła swoich członków do przejęcia departamentów byłej Tymczasowej Rady Stanu. Na podstawie dekretu Rady Regencyjnej o tymczasowej organizacji Władz Naczelnych w Królestwie Polskiem z 3 stycznia 1918 r. z dniem 2 lutego 1918 r. rząd przejął kompetencje Komisji Przejściowej oraz Wydziału Wykonawczego Tymczasowej Rady Stanu, Prezydent Ministrów przejął kompetencje Marszałka Koronnego i Przewodniczącego Komisji Przejściowej, a departamenty zostały przekształcone w ministerstwa.
Rząd Kucharzewskiego nie został dopuszczony do udziału w prowadzonych na przełomie 1917 i 1918 r. w Brześciu rokowaniach pokojowych państw centralnych z Rosją Sowiecką i Ukrainą. W związku z niekorzystnymi dla Polski postanowieniami traktatu pokojowego państw centralnych z Ukrainą z dnia 9 lutego 1918 r., w dniu 11 lutego 1918 r. rząd Kucharzewskiego zgłosił dymisję. W miejsce zdymisjonowanego rządu Rada Regencyjna powołała 27 lutego prowizorium rządowe Antoniego Ponikowskiego.
Skład.
W dniu przyjęcia dymisji:
Powołani przez Tymczasową Radę Stanu Wojciech Rostworowski, Dyrektor Departamentu Stanu oraz Ludwik Górski, Dyrektor Komisji Wojskowej, formalnie nie będąc członkami Rady Ministrów, zostali jednak zdymisjonowani wraz z wchodzącymi w jej skład ministrami.

</doc>
<doc id="90824" url="https://pl.wikipedia.org/wiki?curid=90824" title="Mistrzostwa Świata w Piłce Nożnej 1998">
Mistrzostwa Świata w Piłce Nożnej 1998

XVI Mistrzostwa Świata w Piłce Nożnej w 1998 odbyły się po raz drugi w historii we Francji, w dniach od 10 czerwca do 12 lipca.
W mistrzostwach po raz pierwszy wzięły udział 32 drużyny narodowe (poprzednio 24) podzielone na 8 grup. Zwycięzca i zdobywca drugiego miejsca w grupie kwalifikowali się do dalszych gier. W turnieju zadebiutowały reprezentacje Chorwacji, Jamajki, Japonii i RPA.
Mistrzostwo świata zdobyła Francja, pokonując w meczu finałowym Brazylię 3:0. Był to pierwszy tytuł mistrzowski dla Francji, która tym samym dołączyła do grona sześciu dotychczasowych zdobywców. Gole dla Francji w meczu finałowym strzelili Zinédine Zidane (2) i Emmanuel Petit. W meczu o trzecie miejsce Chorwacja wygrała z Holandią 2:1.
Najwięcej bramek – 15, zdobyła reprezentacja Francji, królem strzelców został Chorwat Davor Šuker strzelając 6 bramek.
Reprezentacja Polski nie zakwalifikowała się do rozgrywek mistrzowskich. Jedynym polskim akcentem był udział sędziego Ryszarda Wójcika, który prowadził mecz między Holandią a Koreą Południową w grupie E oraz trener Henryk Kasperczak – selekcjoner reprezentacji Tunezji w dwóch pierwszych spotkaniach fazy grupowej.
Najlepszym zawodnikiem turnieju wybranym przez FIFA został Ronaldo.
Oficjalną piłką użytą na mistrzostwach była Adidas Tricolore.
Maskotką Mistrzostw Świata we Francji w 1998 roku był kogut o imieniu „Footix”. Na klatce piersiowej miał napis France '98, na nogach buty piłkarskie, a w dłoni trzymał piłkę.
Maskotka mistrzostw.
Maskotka mistrzostw był Footix – kogut. Nawiązywał do koguta galijskiego, symbolizującego galo-rzymską kulturę germańskich Franków, od których pochodzą Francuzi.
Kwalifikacje.
Ze strefy UEFA awans wywalczyli:
"Zobacz jak wyglądały eliminacje ze strefy UEFA do turnieju finałowego"
Ze strefy CONMEBOL awans wywalczyli:
"Zobacz jak wyglądały eliminacje ze strefy CONMEBOL do turnieju finałowego"
Ze strefy CONCACAF awans wywalczyli:
Ze strefy AFC awans wywalczyli:
"Zobacz jak wyglądały eliminacje ze strefy AFC do turnieju finałowego"
Ze strefy CAF awans wywalczyli:
"Zobacz jak wyglądały eliminacje ze strefy CAF do turnieju finałowego"
Ze strefy OFC nie awansowała żadna drużyna.
Australia przegrała baraż z czwartą drużyną eliminacji azjatyckich – Iranem.
Faza grupowa.
Legenda do tabelek:
Dwie pierwsze drużyny z każdej grupy awansowały do dalszych gier.
Czas: CEST
Faza pucharowa.
UWAGA: W nawiasach podane są wyniki po rzutach karnych
Finał.
MISTRZ ŚWIATA 1998
FRANCJA PIERWSZY TYTUŁ MISTRZA ŚWIATA

</doc>
<doc id="90825" url="https://pl.wikipedia.org/wiki?curid=90825" title="Prowizorium rządowe Antoniego Ponikowskiego">
Prowizorium rządowe Antoniego Ponikowskiego

Prowizorium rządowe Antoniego Ponikowskiego – Rada Kierowników Ministerstw, prowizoryczny rząd Królestwa Polskiego pod kierownictwem Antoniego Ponikowskiego. Gabinet ten został powołany 27 lutego 1918 r. przez Radę Regencyjną, po dymisji rządu Jana Kucharzewskiego. Prowizorium zakończyło działalność 4 kwietnia 1918 r. wraz z powołaniem rządu Jana Kantego Steczkowskiego.
Skład prowizorium.
Według Monitora Polskiego nr 11 z 28 lutego 1918 r.:
Jednocześnie prowizoryczne kierownictwo Departamentu Stanu powierzono Władysławowi Wróblewskiemu.

</doc>
<doc id="90826" url="https://pl.wikipedia.org/wiki?curid=90826" title="Jack London">
Jack London

Jack London (ur. jako John Griffith Chaney 12 stycznia 1876 w San Francisco, zm. 22 listopada 1916 w Glen Ellen) – amerykański pisarz.
Życiorys.
Syn Flory Wellman i H.W. Chaneya. Nazwisko przyjął od ojczyma, Johna Londona. Przyszły pisarz miał niezwykle barwne życie. Samouk, był m.in. gazeciarzem, trampem, kłusownikiem, marynarzem, poszukiwaczem złota w Klondike i reporterem. Jako korespondent wojenny relacjonował konflikt rosyjsko-japoński w 1905 r. i wojnę domową w Meksyku. W jego twórczości często pojawia się motyw samotnej walki człowieka z panującym porządkiem społecznym i siłami przyrody.
Jest autorem powieści i opowiadań z wątkami autobiograficznymi. Oparte na własnych przeżyciach powieści są zawieszone pomiędzy naturalizmem a przygodowym romantyzmem. Był socjalistą, z tym że inspiracje czerpał z idei głoszonych przez Marksa, Darwina, Spencera i Nietzschego, dlatego w swoim światopoglądzie łączył idee socjalistyczne z teorią walki o byt i podziwem dla silnych jednostek.
Po przedwczesnej śmierci Londona ukuto popularną do dziś plotkę, jakoby miał on popełnić samobójstwo. W ostatnich dniach życia pisarz uśmierzał wprawdzie bardzo silny ból morfiną i jest teoretycznie możliwe, że świadomie ją przedawkował. Teza ta jednak nie znajduje potwierdzenia ani w dowodach, ani w świadectwach z pierwszej ręki. Na akcie zgonu pisarza jako oficjalna przyczyna jego odejścia figuruje mocznica, efekt ciężkiej niewydolności nerek. Przyczyną plotki prawdopodobnie był motyw samobójstwa w jego powieściach, w jednej z nich bohater w obliczu rychłej śmierci i strasznego bólu z pomocą lekarza popełnił samobójstwo przedawkowując morfinę.
Po dojściu Hitlera do władzy w Niemczech, wśród około 20 000 spalonych książek znalazły się dzieła Jacka Londona.

</doc>
<doc id="90827" url="https://pl.wikipedia.org/wiki?curid=90827" title="Flatter">
Flatter

Flatter (ang. "flutter" – trzepotanie) – rodzaj aeroelastycznych drgań samowzbudnych skrzydła, lotek (w stałopłatach), usterzenia lub łopat wirników nośnych (w wiropłatach) powstających po przekroczeniu określonej prędkości, zwanej "prędkością krytyczną flatteru". W budowlach wystawionych na działanie wiatru (zob. most Tacoma) występuje podobne zjawisko, jednak szczegółowy mechanizm powstawania jest inny. 
Drgania typu flatter ograniczają prędkość statku powietrznego (względem powietrza). Flatter jest niebezpieczny i bywa przyczyną katastrof lotniczych. Skutecznym sposobem zapobiegania flatterowi jest m.in. umieszczenie "mas przeciwflatterowych" na krawędzi natarcia płata, sterów, usterzeń. 
Badania w locie każdego prototypu płatowca przechodzą przez badania flatterowe, które (łącznie z badaniem przeciągnięcia na plecach i korkociągu plecowego) należą do najbardziej ryzykownych faz badań. Podczas kolejnych prób pilot doświadczalny osiąga stopniowo prędkość Vd (lub Vdf) i na podstawie wyników tych badań jest obliczana dopuszczalna chwilowa prędkość w spokojnym powietrzu (Vne). Z powodu flatteru doszło do katastrofy takich konstrukcji jak De Havilland DH.108 Swallow, SZD-21 Kobuz, PZL I-22 Iryda i innych. 
Drgania wymuszone usterzenia noszą nazwę buffetingu.

</doc>
<doc id="90828" url="https://pl.wikipedia.org/wiki?curid=90828" title="Kaduk">
Kaduk

Kaduk (łac. "caducus" 'upadający', później 'bezpański') – spadek pozostawiony bez dziedziców. Instytucja prawna wywodząca się z prawa rzymskiego ("ius caducum"). Związana jest z ograniczeniem dziedziczenia do określonego kręgu osób i ograniczeniami testamentowymi. W przypadku braku uprawnionych osób i braku testamentu spadek przypada władcy.
Kaduk, w Polsce nazywany początkowo puścizną, w średniowieczu przypadał władcy. Traktowanie państwa jako własności władcy powodowało, że prawo do dziedziczenia było ograniczone początkowo zasadniczo tylko do krewnych w linii prostej, często tylko zstępnych. Ograniczona była również możliwość dyspozycji testamentowych. Powodowało to, że prawo kaduka władcy było bardzo rozległe i częste. Rycerstwo (później szlachta) dość szybko wywalczyło sobie prawo do dziedziczenia w linii bocznej i możliwość zapisów testamentowych. Jednocześnie uzyskało prawo do kaduków swoich poddanych. Wśród chłopów w Polsce jeszcze do połowy XIV wieku dziedziczenie ograniczone było jedynie do synów zmarłego. Dopiero Kazimierz III Wielki w statucie wiślickim ograniczył puściznę pana i wprowadził dziedziczenie chłopów w linii bocznej. Swobodne dysponowanie przez królów kadukiem zostało ograniczone konstytucjami sejmowymi z lat 1562 i 1576. Ustanowiły one, że król kaduki szlacheckie musiał nadać (najpóźniej na początku najbliższego sejmu) i to wyłącznie szlachcicom. Kadukami mieszczan z miast królewskich mógł nadal swobodnie dysponować (ale np. Toruń na sejmie w 1565 r. otrzymał kaduki po zmarłych w mieście osobach wszelkiego stanu). Kaduki chłopskie i mieszczan z miast prywatnych przypadały panu feudalnemu. Jednocześnie utrzymywały się ograniczenia testamentów dla chłopstwa i mieszczan. Kolejne ograniczenie prawa kaduka królewskiego nastąpiło w 1588 roku, gdy dziedziczenie wśród szlachty rozszerzono aż do ósmego stopnia pokrewieństwa. Sejm Czteroletni (1788–1792) wprowadził zasadę, że kaduki miały przypadać po połowie skarbowi państwa i obdarowanemu przez króla.
Współczesne prawo polskie uznaje spadek za kaduk (nie używając tego określenia), gdy spadkodawca nie zostawił testamentu i w chwili śmierci nie miał małżonka, zstępnych, rodziców, rodzeństwa ani ich zstępnych, dziadków ani ich zstępnych, a także pasierbów, których żadne z rodziców nie dożyło otwarcia spadku lub jeżeli wszyscy uprawnieni nie przyjęli spadku. W takim wypadku dziedziczy gmina, w której spadkodawca miał ostatnie miejsce zamieszkania bądź też, gdy spadkodawca zmarł poza granicami kraju lub gdy miejsca jego ostatniego zamieszkania nie da się ustalić, dziedziczy Skarb Państwa.
W potocznym słownictwie prawo kaduka oznacza współcześnie działanie bezprawne, bezpodstawne.

</doc>
<doc id="90829" url="https://pl.wikipedia.org/wiki?curid=90829" title="Prawo kaduka">
Prawo kaduka



</doc>
<doc id="90830" url="https://pl.wikipedia.org/wiki?curid=90830" title="Wiatrakowiec">
Wiatrakowiec

Wiatrakowiec, żyroplan, autożyro – statek powietrzny cięższy od powietrza (aerodyna), z rodziny wiropłatów, wyposażony w wirnik nośny i śmigło napędowe (pchające lub ciągnące). Wirnik nie jest napędzany silnikiem, lecz obraca się dzięki autorotacji, powstającej w wyniku postępowego ruchu (wywoływanego śmigłem) wiropłata względem powietrza. Czasem jako napęd wiatrakowca może służyć holujący pojazd naziemny lub nawodny. Z powodu konieczności zapewnienia ciągłego nadmuchu powietrza na wirnik nośny, wiatrakowiec – w odróżnieniu od innych wiropłatów – nie może wykonywać zawisu. Wiatrakowce są zdolne do krótkiego startu i lądowania (STOL).
Wiatrakowce wykazują wiele zalet: są lekkie, tanie oraz łatwiejsze w obsłudze niż śmigłowce. Potrafią osiągnąć prędkość do 150 kilometrów na godzinę i wznieść się na wysokość 1500 metrów. Ze względu na wymienione zalety wiatrakowcami zainteresowane są jednostki ochotniczych straży pożarnych w Polsce. Pierwszą taką maszynę w roku 2012 nabyła Ochotnicza Straż Pożarna w Baranowie na Mazowszu, w tym samym roku zakup planowała OSP z Nowego Stawu na Żuławach.
Historia.
Pierwszy udany wiatrakowiec został zbudowany w 1923 przez Juana de la Cierva. Wiatrakowce były szczególnie popularne w okresie międzywojennym. Podczas II wojny światowej stosowano je, między innymi, do obserwacji artyleryjskiej i patrolowania (japoński Kayaba Ka-1). Beznapędowych wiatrakowców (czyli wiroszybowców) Focke-Achgelis Fa 330 używały w celach obserwacyjnych niemieckie okręty podwodne. 
W 1934 polskie władze wojskowe zakupiły wiatrakowiec Cierva C.30 w celach eksperymentalnych. Po przeszkoleniu w Anglii, sprowadził wiatrakowiec do Polski ppłk pilot Bolesław Stachoń (pierwszy w Polsce pilot wiropłata). Maszyna otrzymała rejestrację cywilną SP-ANN. Po raz pierwszy w Polsce zaprezentowano publicznie wiatrakowiec podczas zawodów balonowych o Puchar Gordona Bennetta odbywających się w Warszawie na lotnisku mokotowskim w 1935.
Prawo w Polsce.
Kwestię licencjonowania pilotów wiatrakowców reguluje rozporządzenie Ministra Transportu, Budownictwa i Gospodarki Morskiej z 2 września 2013 w sprawie licencjonowania personelu lotniczego. Obowiązują dwa rodzaje licencji dla pilotów wiatrakowcowych: turystyczna (PPL(AG), od ang. "private pilot (autogiro)") oraz zawodowa (CPL(AG), od ang. "commercial pilot (autogiro)"). Szczegółowe wymagania do uzyskania licencji reguluje rozdział drugi wymienionego rozporządzenia.
Loty próbne oraz akrobacyjne reguluje rozporządzenie z 16 maja 2013 w sprawie lotów próbnych i akrobacyjnych oraz pokazów lotniczych. Pilot musi mieć minimum 100 godzin nalotu jako dowódca oraz 10 godzin nalotu jako dowódca wiatrakowca, na którym będzie wykonywany pokaz. Lot akrobacyjny wiatrakowca musi być wykonywany w odległości minimum 150 m, a lądowanie dalej niż 100 m od publiczności.
Nie ma obowiązku wpisywania wiatrakowców do Rejestru Cywilnych Statków Powietrznych, lecz mogą zostać tam wpisane na podstawie umotywowanego wniosku. Wiatrakowce otrzymują znaki rejestracyjne zaczynające się od liter SP-X. W dniu 1 stycznia 2011 w rejestrze było 7 wiatrakowców, z czego cztery wpisane w 2010.
Sport wiatrakowcowy.
Międzynarodowa Federacja Lotnicza FAI organizuje Mistrzostwa Świata Mikrolotowe (FAI World Microlight Championships) oraz Światowe Igrzyska Lotnicze, na których w klasie mikrolotów startują załogi wiatrakowców w dwóch kategoriach: GL2 (dwumiejscowe wiatrakowce o maksymalnej masie startowej nie przekraczającej 450 kg) i GL1 (jednomiejscowe wiatrakowce o maksymalnej masie startowej nie przekraczającej 375 kg). W 1994 w Polsce odbyły się V Mikrolotowe Mistrzostwa Świata FAI. W 2018 na 16. Mistrzostwach Świata Mikrolotowych FAI odbywających się w Nagykanizsa w klasie GL2 polskie załogi zajęły 3 pierwsze miejsca a polski zespół zdobył tytuł Drużynowych Mistrzów Świata w klasyfikacji ogólnej mikrolotów (lotnie, paralotnie, samoloty ultralekkie).

</doc>
<doc id="90834" url="https://pl.wikipedia.org/wiki?curid=90834" title="Pppd">
Pppd

pppd – demon obsługujący protokół połączenia punkt-punkt w systemach Unix i Linux.
Zwykle pppd używany był przy połączeniach wdzwanianych do Internetu. W systemach Linux znajduje się w pakiecie ppp.
Opis elementów protokółu PPP realizowanych przez pppd.
Protokół PPP opisuje metody transmisji datagramów poprzez szeregowe połączenia punkt-do-punktu i składa się z trzech części obsługujących: 
Etapy łączenia do sieci.
Etapy łączenia do sieci realizowane przez pppd:

</doc>
<doc id="90837" url="https://pl.wikipedia.org/wiki?curid=90837" title="Michaël Llodra">
Michaël Llodra

Michaël Llodra (ur. 18 maja 1980 w Paryżu) – francuski tenisista, zwycięzca Australian Open 2003 i Australian Open 2004 oraz Wimbledonu 2007 w grze podwójnej, srebrny medalista igrzysk olimpijskich z Londynu (2012) w grze podwójnej, reprezentant w Pucharze Davisa.
Syn piłkarza Michela, zawodnika Paris Saint Germain.
Kariera tenisowa.
W grze podwójnej finalista juniorskiego Wimbledonu z 1998 i US Open z 1997.
Jako zawodowy tenisista występował w latach 1999–2014.
W grze pojedynczej wygrał 5 turniejów rangi ATP World Tour (’s-Hertogenbosch 2004, Adelaide 2008, Rotterdam 2008, Marsylia 2010 oraz Eastbourne 2010). Ponadto grał w 5 finałach turniejów ATP World Tour. W singlu najwyższą pozycję rankingową osiągnął na początku maja 2011 – nr 21.
W grze podwójnej jest zwycięzcą w parze z Fabrice'em Santoro Australian Open z roku 2003 i 2004 oraz w roku 2005 Tennis Masters Cup. W sezonie 2007 wspólnie z Arnaudem Clémentem zwyciężył w Wimbledonie. W parze z Santoro jest również finalistą Australian Open z 2002, Tennis Masters Cup z 2003 oraz French Open z 2004 roku. W roku 2008 razem z Clémentem doszedł do finału Australian Open. W 2013 roku awansował wraz z Nicolasem Mahutem do finału French Open. Na przełomie lipca i sierpnia 2012 roku, razem z Jo-Wilfriedem Tsongą zdobył srebrny medal XXX Letnich Igrzysk Olimpijskich. W meczu o złoto przegrali z braćmi Bryan 4:6, 6:7(2). Łącznie wygrał 26 turniejów ATP World Tour w deblu oraz 22 razy był finalistą.
Od roku 2002 reprezentował Francję w Pucharze Davisa. Rok później został finalistą tych rozgrywek (w meczu finałowym z Rosją nie wystąpił). Również w 2010 osiągnął z zespołem finał. W finale z Serbią wystąpił w deblu razem z Arnaudem Clémentem przeciwko Janko Tipsareviciowi i Nenadowi Zimonjiciowi. Francuska para wygrała pojedynek w pięciu setach, ale w całej rywalizacji triumfowali 3:2 Serbowie.

</doc>
<doc id="90838" url="https://pl.wikipedia.org/wiki?curid=90838" title="Powiat lubański">
Powiat lubański

Powiat lubański – powiat w Polsce (województwo dolnośląskie), utworzony w 1999 r. w ramach reformy administracyjnej. Jego siedzibą jest miasto Lubań.
W skład powiatu wchodzą:
Przed 1 stycznia 1999 r. wszystkie gminy powiatu należały do województwa jeleniogórskiego.
Graniczy: 
Demografia.
Według danych z 31 grudnia 2019 roku powiat zamieszkiwały 54 254 osoby. Natomiast według danych z 30 czerwca 2020 roku powiat zamieszkiwało 54 070 osób.
Gospodarka.
W końcu listopada 2019 liczba zarejestrowanych bezrobotnych w powiecie obejmowała ok. 1,1 tys. mieszkańców, co stanowi stopę bezrobocia na poziomie 6,2% do aktywnych zawodowo.

</doc>
<doc id="90843" url="https://pl.wikipedia.org/wiki?curid=90843" title="Joanna Grudzińska">
Joanna Grudzińska

Joanna Grudzińska, właściwie hrabianka Joanna Nepomucena Barbara Grudzińska herbu Grzymała, później księżna łowicka-romanowska (ur. 29 września 1791 w Poznaniu, zm. 29 listopada 1831 w Carskim Siole) – księżna łowicka, morganatyczna żona wielkiego księcia Konstantego.
Była córką ostatniego właściciela Chodzieży, Antoniego Grudzińskiego. Dnia 27 maja 1820 roku poślubiła wielkiego księcia Konstantego Pawłowicza Romanowa po tym, jak ten rozwiódł się po 20 latach separacji ze swoją pierwszą żoną, księżną Julią z Saksonii-Coburga-Saalfeld. Ze względu na małżeństwo morganatyczne Konstanty w 1823 roku zrzekł się praw do tronu rosyjskiego. Po potrójnym ślubie (prawosławny, katolicki i cywilny) otrzymała tytuł księżnej łowickiej.
Jej siostrę Antoninę pojął za żonę gen. Dezydery Chłapowski, późniejszy dowódca powstania listopadowego. Druga z sióstr, Józefa, wyszła za mąż za Wacława Gutakowskiego.
Zmarła w Carskim Siole zaledwie pół roku po śmierci (15 maja 1831 na cholerę) księcia Konstantego. Umierała przy Mikołaju I, który po jej śmierci kazał odmłodzić ją w dacie urodzenia o 8 lat ze względu na jej młodą twarz. Tam też została pochowana. Jej szczątki ekshumowano w 1929 roku i przeniesiono do Rąbinia pod Śremem – gdzie pochowana została przy kościele Świętych Apostołów Piotra i Pawła, obok siostry Antoniny i jej męża Dezyderego Chłapowskiego.
Nie wywarła żadnego większego wpływu na życie publiczne w Polsce. Wszystko wskazuje na to, że popierała carski program polityczny. Była przeciwniczką powstania listopadowego, w którym nie dostrzegała aspektów narodowych, ale jedynie rebelię przeciwko rodzinie carskiej. Aktywność społeczną ograniczała do akcji religijnych i filantopijnych.

</doc>
<doc id="90848" url="https://pl.wikipedia.org/wiki?curid=90848" title="Huberath">
Huberath



</doc>
<doc id="90849" url="https://pl.wikipedia.org/wiki?curid=90849" title="Rząd Jana Kantego Steczkowskiego">
Rząd Jana Kantego Steczkowskiego

Rząd Jana Kantego Steczkowskiego – Rada Ministrów Królestwa Polskiego pod przewodnictwem Jana Kantego Steczkowskiego, powołana 4 kwietnia 1918 r. przez Radę Regencyjną, zastępując Radę Kierowników Ministerstw, której przewodniczył Antoni Ponikowski.
29 kwietnia 1918 premier wystosował tajną notę do Państw Centralnych o konieczności budowy państwa w granicach Królestwa Polskiego. W nocie godził się na granicę z Ukraińską Republiką Ludową "odpowiadającą strategicznym koniecznościom", na utratę czterech północnych powiatów guberni suwalskiej w zamian za rekompensatę na wschód od linii rzek Narew–Biebrza, deklarował zawarcie przymierza wojskowego i traktatu handlowego z Państwami Centralnymi, zapewniającego wolną żeglugę na Wiśle i dostęp w ten sposób Polski do morza. Tajna nota Steczkowskiego została opublikowana 25 sierpnia 1918 przez „Berliner Tageblatt”. Ujawnienie treści noty wywołało falę krytyki i oburzenia w społeczeństwie polskim, w konsekwencji 5 września 1918 był zmuszony podać się do dymisji z funkcji premiera.
W dniu 5 września 1918 r. Rada Regencyjna przyjęła dymisję Steczkowskiego oraz pozostałych członków jego gabinetu, polecając im dalsze prowadzenie czynności urzędowych. W dniu 22 września 1918 r. misję utworzenia rządu przyjął Jan Kucharzewski, otrzymując oficjalną nominację 2 października, jednak nie przystąpił on do formowania własnego gabinetu, nie brał udziału w posiedzeniach Rady Ministrów, a 9 października podał się do dymisji. Z dniem 23 października 1918 r. Rada Regencyjna powołała na stanowisko Prezydenta Ministrów Józefa Świeżyńskiego, który sformował nowy gabinet.
Skład.
Funkcję Wiceprezydenta Ministrów pełnili Stanisław Dzierzbicki, w okresie od 27 lipca do 30 września 1918 r., oraz Bohdan Broniewski, w okresie od 30 września do 23 października 1918 r. W okresie od 10 do 23 października 1918 r. w zastępstwie Prezydenta Ministrów działał Wiceprezydent Ministrów Bohdan Broniewski.
Wraz z członkami Rady Ministrów Rada Regencyjna powołała 4 kwietnia 1918 r. Janusza Radziwiłła na stanowisko Dyrektora Departamentu Spraw Politycznych, zaś 17 kwietnia 1918 r. – Franciszka Radziwiłła na stanowisko Dyrektora Komisji Wojskowej. Razem z Radą Ministrów zostali oni odwołani 23 października 1918 r.

</doc>
<doc id="90855" url="https://pl.wikipedia.org/wiki?curid=90855" title="Powiat żagański">
Powiat żagański

Powiat żagański – powiat w Polsce (województwo lubuskie), utworzony w 1999 roku w ramach reformy administracyjnej. Jego siedzibą jest miasto Żagań. Powiat leży na południowym zachodzie województwa lubuskiego, na skraju Niziny Śląskiej.
Według danych z 31 grudnia 2019 roku powiat zamieszkiwały 78 953 osoby.
W skład powiatu wchodzą:
Graniczy:
Demografia.
W latach powojennych zdecydowaną większość osadników polskich stanowili Kresowianie.
Według danych z 30 czerwca 2020 roku powiat zamieszkiwały 78 634 osoby.
Przyroda.
Aż 44% powierzchni powiatu stanowią lasy – w większości Bory Dolnośląskie, przez które toczy swe wody Bóbr wraz z dopływami: Kwisą i Czerną.
Transport.
Przez obszar powiatu prowadzi DK18 (przyszła autostrada A18), na której zlokalizowano węzły "Lubieszów" i "Iłowa" (DW296).

</doc>
<doc id="90866" url="https://pl.wikipedia.org/wiki?curid=90866" title="Crotalus">
Crotalus

Crotalus – rodzaj węża z podrodziny grzechotników (Crotalinae) w rodzinie żmijowatych (Viperidae).
Zasięg występowania.
Rodzaj obejmuje gatunki występujące w Ameryce (Kanada, Stany Zjednoczone, Meksyk, Belize, Gwatemala, Salwador, Honduras, Nikaragua, Kostaryka, Aruba, Kolumbia, Wenezuela, Gujana, Surinam, Gujana Francuska, Brazylia, Peru, Boliwia, Paragwaj, Urugwaj i Argentyna).
Systematyka.
Podział systematyczny.
Do rodzaju należą następujące gatunki:

</doc>
<doc id="90873" url="https://pl.wikipedia.org/wiki?curid=90873" title="Yellowstone National Park">
Yellowstone National Park



</doc>
<doc id="90878" url="https://pl.wikipedia.org/wiki?curid=90878" title="Reakcja analizy">
Reakcja analizy

Reakcja analizy, reakcja rozkładu – reakcja chemiczna, w której związek chemiczny ulega rozpadowi na pierwiastki lub mniejsze cząsteczki.
Przykłady:
Szczególnym przypadkiem takiej reakcji jest degradacja związku chemicznego.

</doc>
<doc id="90885" url="https://pl.wikipedia.org/wiki?curid=90885" title="Sławomir Shuty">
Sławomir Shuty

Sławomir Shuty (właśc. Sławomir Mateja, ur. 22 kwietnia 1973 w Nowej Hucie) – polski prozaik, fotograf i reżyser.
Najbardziej znany z działalności pisarskiej, publikował w Rastrze, Lampie i Iskrze Bożej, brulionie, stale współpracuje z Ha!artem, gdzie przez pewien czas prowadził dodatek pt. "Baton", kontynuowany obecnie na portalu Ha!artu. Współtwórca krakowskiego Klubu Artystycznego Galeria T.A.M.
Wychował się w blokowiskach Nowej Huty, jego pseudonim jest zniekształconym zwrotem "z Huty". Laureat Paszportu Polityki w dziedzinie literatury za powieść "Zwał" ("za literacki słuch, za pasję i odwagę w portretowaniu polskiej rzeczywistości"), za którą w grudniu 2004 r. uhonorowany został Nagrodą Krakowska Książka Miesiąca.
Gościnnie prowadził warsztaty prozatorskie w Studium Literacko-Artystycznym na Uniwersytecie Jagiellońskim w Krakowie.
Na Operze Nowohuckiej zespołu WU-HAE ukazał się jego esej (bez tytułu) dotyczący Nowej Huty.

</doc>
<doc id="90891" url="https://pl.wikipedia.org/wiki?curid=90891" title="Mnemotechnika">
Mnemotechnika

Mnemotechnika, mnemonika (gr." mneme" „pamięć”) – ogólna nazwa sposobów ułatwiających zapamiętanie, przechowywanie i przypominanie sobie informacji. 
Do sposobów mnemonicznych należy np. kategoryzacja elementów, czyli uporządkowanie i pogrupowanie ich według pewnych zasad: podobieństwa znaczeniowego czy formalnego, skojarzenie ich z innymi elementami, ułożonymi rytmicznie lub mającymi formę logiczną czy żartobliwą, dzięki czemu łatwo je zapamiętać, stosowanie skrótów werbalnych czy zewnętrznych analogii oraz układu wierszowego. Dzięki mnemotechnikom można znacznie zwiększyć zakres i trwałość pamięci. 
Historia.
Za twórcę mnemoniki uchodzi Symonides z Keos, który jako pierwszy stosował tzw. pałac pamięci. Jednym z najsłynniejszych mnemonistów był rosyjski dziennikarz, Sołomon Szerieszewski, żyjący na przełomie XIX i XX wieku, jednak nie był on osobą stosującą mnemotechnikę na jarmarcznych pokazach – był synestetykiem, ofiarą braku możliwości zapominania. Wśród polskich (lub związanych z Polską) adeptów sztuki pamięci wymienić należy hiszpańskiego humanistę, Jakuba Publiciusa, franciszkanina Tomasza Murnera, renesansowego poetę Konrada Celtisa, bernardynów z przełomu XV i XVI wieku, m.in. Jana Szklarka (autora pierwszego drukowanego w Polsce podręcznika sztuki pamięci: "Opusculum de arte memorativa") oraz Paulina ze Skalbmierza, a ponadto mnemonistów z XIX w.: Antoniego Jaźwińskiego, generała Józefa Bema, Napoleona Feliksa Żabę, Aleksandra Zdanowicza, Stanisława Zarańskiego, Władysława Izyckiego czy Wincentego Dawida.
Podział mnemotechnik ze względu na zastosowane mechanizmy poznawcze.
Pierwsza grupa odnosi się do teorii podwójnego kodowania Paivio. Polega na wykorzystaniu więcej niż jednego kodu reprezentacji w trakcie zapamiętywania. Ponieważ najczęściej zapamiętujemy materiał werbalny zabiegi mnemoniczne tego typu polegają na łączeniu go z wyobrażeniami wzrokowymi. 
Druga grupa polega na różnych sposobach organizowania informacji. Dzięki nim informacjom początkowo nieuporządkowanym nadawana jest pewna struktura. Techniki z tej grupy wspomagają znalezienie sposobu kategoryzacji albo odwołują się do wcześniej nabytej złożonej wiedzy jako szkieletu do zapamiętywania informacji. Odpowiednie „nałożenie” nowego materiału na już istniejący wspomaga odpamiętanie tego pierwszego. 
Poniżej przedstawiono podział mnemotechnik, jaki podają Strelau (2003) oraz Nęcka, Orzechowski i Szymura (2006). Warto zauważyć, że większość mnemotechnik opiera się o metodę grupowania/kategoryzacji, która sama w sobie też może być mnemotechniką. 
Przykład mnemotechniki z pierwszej grupy.
Metoda obrazów interaktywnych.
Technika przeznaczona do zapamiętywania luźnej listy słów. Polega na łączeniu niepowiązanych ze sobą elementów za pomocą obrazów, tak aby powstała jakaś spójna historyjka (może być nawet nierealna). Przykładowo ucząc się nazw prawych dopływów Wisły (Soła, Skawa, Raba, Dunajec, Wisłoka…) można sobie wyobrazić, że te trzy pierwsze tańczą razem trojaka a dwie dalsze tango. Lub gdy potrzebujemy zapamiętać następujące słowa: żarówka, sąsiad, traktor, 3 prezenty, bilet lotniczy. 
"Pani Mariola poszła do sklepu po żarówkę. Po drodze napotkała swojego sąsiada, który naprawia traktory. Sąsiad bardzo się ucieszył, że ją spotkał bo miał dla niej ważną przesyłkę. Był to list od cioci ze Stanów Zjednoczonych. Okazało się, że ciocia Pani Marioli właśnie bierze ślub i to 3 raz z rzędu. Pani Mariola bardzo się zmartwiła, bo oznaczało to, że będzie musiała kupić kolejny prezent a na dodatek bilety lotnicze w obie strony."
 W praktyce ta metoda ma najlepsze zastosowanie podczas uczenia się słówek języka obcego.
Przykład mnemotechniki z drugiej grupy.
Metoda „słów-wieszaków”.
 Polega na użyciu jakiegoś dobrze znanego tekstu jako szkieletu do zapamiętywanej informacji. Można użyć wierszyka, wyliczanki, dziecięcej rymowanki. Powiązania między starym a nowym materiałem dokonuje się za pomocą obrazów interaktywnych.
 Etapy stosowania metody.
Przykładowa lista wieszaków.
Metoda miejsc.
Tutaj należy pałac pamięci (znany też z serialu Sherlock Holmes).
Podobnie jak w metodzie wieszaka nakładamy nowy materiał na stary, znany, ale tym razem dokonujemy skojarzenia z konkretnymi miejscami w przestrzeni. Jest najbardziej skuteczną mnemotechniką.
Kategoryzowanie.
Technika polegająca na odpowiednim organizowaniu materiału do nauczenia się. Warunkiem jej użycia jest możliwość zastosowania tradycyjnych bądź nietypowych kategorii. Świetnie sprawdza się np. do zapamiętywania listy zakupów.
Metoda mapy poznawczej (przez niektórych nie zaliczana do mnemotechnik).
Różni się od wyżej opisanych – jest to technika pisemno-graficzna. Polega na hierarchicznym uporządkowaniu informacji za pomocą rysunkowej wizualizacji. W centralnej części mapy umieszczona powinna zostać najważniejsze hasło danego zagadnienia w postaci słowa klucza lub też jako jego rysunkowa wizualizacja. Od tej części odchodzą gałęzie reprezentujące najbardziej istotne aspekty zagadnienia (które również mogą zostać wzbogacone rysunkiem).

</doc>
<doc id="90895" url="https://pl.wikipedia.org/wiki?curid=90895" title="Mewa reliktowa">
Mewa reliktowa

Mewa reliktowa ("Ichthyaetus relictus") – gatunek dużego wędrownego ptaka wodnego z rodziny mewowatych (Laridae), zamieszkujący środkową i wschodnią Azję. Narażony na wyginięcie.
Taksonomia.
Ptak po raz pierwszy opisany w 1931 przez Einara Lönnberga na podstawie jednego okazu i uznany za podgatunek mewy czarnogłowej ("Larus melanocephalus relictus"). Po tym jak na początku lat 70. XX wieku odkryto jej stanowiska lęgowe, została uznana za osobny gatunek i tak też jest obecnie powszechnie klasyfikowana. Przez część systematyków gatunek ten umieszczany jest w rodzaju "Larus". Nie wyróżnia się podgatunków.
Zasięg występowania.
Mewa reliktowa zamieszkuje Azję począwszy od wschodniego Kazachstanu i okolic Bajkału po Mongolię i północne Chiny. Zimowy zasięg występowania nie jest dobrze poznany; część populacji zimuje w południowej części Półwyspu Koreańskiego, licznie spotykana nad Zatoką Pohaj (wschodnie Chiny), są też dowody na to, że niektóre osobniki zimują w głębi lądu – w północnej części Wyżyny Tybetańskiej.
Status i ochrona.
W Czerwonej księdze Międzynarodowej Unii Ochrony Przyrody mewa reliktowa od 2000 roku klasyfikowana jest jako gatunek narażony na wyginięcie (VU, "Vulnerable"); wcześniej, od 1994 roku uznawano ją za gatunek bliski zagrożenia. Szacuje się, że jej liczebność to 10–20 tysięcy dojrzałych osobników. Globalny trend liczebności populacji uznawany jest za spadkowy. BirdLife International wymienia 36 ostoi ptaków IBA, w których ptak ten występuje. Gatunek wymieniony jest w I załączniku konwencji CITES.

</doc>
<doc id="90897" url="https://pl.wikipedia.org/wiki?curid=90897" title="Heterotalizm">
Heterotalizm

Heterotalizm, różnoplechowość – możliwość koniugacji między plechami tego samego gatunku, ale tylko wtedy, gdy należą one do dwóch różnych fizjologicznych typów, które oznacza się jako (+) i (–). Czasami mówi się o płciowości tych plech. Zewnętrznie plechy nie różnią się od siebie, jednak gdy spotkają się dwie plechy (+), lub dwie plechy (–) nie prowadzi to do powstawania zygospor.
Heterotalizm po raz pierwszy wykryto dopiero w pierwszej połowie XX wieku u pleśniaków, później okazało się, że zjawisko to powszechnie występuje u grzybów i glonów. Jego przeciwieństwem jest homotalizm.

</doc>
<doc id="90898" url="https://pl.wikipedia.org/wiki?curid=90898" title="Szyna kolejowa">
Szyna kolejowa



</doc>
<doc id="90899" url="https://pl.wikipedia.org/wiki?curid=90899" title="Brel">
Brel



</doc>
<doc id="90900" url="https://pl.wikipedia.org/wiki?curid=90900" title="Różnoplechowość">
Różnoplechowość



</doc>
<doc id="90901" url="https://pl.wikipedia.org/wiki?curid=90901" title="Homotalizm">
Homotalizm

Homotalizm, jednoplechowość – możliwość koniugacji między wszystkimi plechami tego samego gatunku, gdyż nie są one zróżnicowane na dwa typy płciowe (+) i (–). Jest przeciwieństwem heterotalizmu, czyli zjawiska, że koniugować z sobą mogą tylko plechy różnoimienne. Heterotalizm po raz pierwszy wykryto dopiero w pierwszej połowie XX wieku u pleśniaków, później okazało się, że występuje on powszechnie u grzybów i glonów. W trakcie badań okazało się, że istnieją jednak gatunki, u których brak zróżnicowania na plechy (+) i (–) i ich właśnie dotyczy pojęcie homotalizmu.

</doc>
<doc id="90904" url="https://pl.wikipedia.org/wiki?curid=90904" title="Bolesław Barbacki">
Bolesław Barbacki

Bolesław Barbacki (ur. 10 października 1891 w Nowym Sączu, zm. 21 sierpnia 1941 w Biegonicach) – polski malarz, działacz społeczny, pedagog, aktor, reżyser. Znany jest głównie jako malarz portrecista. Jego twórczość i działalność patriotyczna związana jest z Nowym Sączem, gdzie się urodził, malował, organizował życie społeczne oraz zginął tragicznie, rozstrzelany przez hitlerowców w pobliskich Biegonicach.
Życiorys.
Bolesław Barbacki syn Leona Barbackiego i Heleny Barbackiej z Pawłowskich, urodził się 10 października 1891 r. w Nowym Sączu. Od wczesnego dzieciństwa przejawiał zainteresowanie rysunkiem. Już w wieku 5 lat jego ulubioną zabawą było szkicowanie ołówkiem na papierze. Jako uczeń gimnazjum w Nowym Sączu rozpoczął nadprogramowe lekcje rysunków u malarza Antoniego Broszkiewicza. W wieku 15 lat wraz z kolegą Romualdem Mossoczym założył patriotyczne Koło Filareckie, które gromadziło uczniów gimnazjum i za cel stawiało sobie przyswajanie rówieśnikom wartości patriotycznych. W tym okresie powstały jego pierwsze obrazy olejne na płótnie, których tematyka nawiązywała do tradycji powstań narodowych – „Ostatni Rzymianie”, „Powrót Legionów”, „Erynie”.
W latach 1910–1914 Barbacki studiował w krakowskiej Akademii Sztuk Pięknych, w klasie profesora Teodora Axentowicza. Równocześnie rozpoczął studia na Uniwersytecie Jagiellońskim, początkowo na Wydziale Filozoficznym, przenosząc się następnie na Wydział Prawa, który ukończył w 1916 r. W Akademii Sztuk Pięknych był wyróżniającym się studentem – w każdym semestrze otrzymywał I nagrodę w klasie, przyznawaną zwyczajowo przez prof. Axentowicza. Przed I wojną światową był członkiem Polskich Drużyn Strzeleckich.
W listopadzie 1914 r. po wybuchu wojny wyjechał wraz z ojcem i rodziną do Ischlu w Tyrolu. Kilka miesięcy, które tam spędził, wykorzystał na malowanie alpejskich pejzaży, portretowanie miejscowej inteligencji oraz poznawanie zbiorów malarstwa w Monachium i Salzburgu. Tęskniąc cały czas za domem powrócił w czerwcu następnego roku do Nowego Sącza.
Rok 1916 był przełomowy dla kariery artystycznej Barbackiego. Ukończył wówczas studia prawnicze, ale postanowił poświęcić się całkowicie malarstwu. Utwierdziła go w tym przekonaniu pierwsza publiczna wystawa jego prac, zorganizowana przez krakowskiego malarza Eugeniusza Grosa w nowosądeckim oddziale Czerwonego Krzyża. Wystawa ta została entuzjastycznie przyjęta, a uznanie z jakim spotkał się malarz i złożone zamówienia na portrety, przekonały go ostatecznie do rezygnacji z zawodu prawnika.
W 1918 roku zorganizował stałe Towarzystwo Dramatyczne w Nowym Sączu, w którym pracował jako aktor, reżyser, scenograf i instruktor aż do wybuchu II wojny światowej. W 1920 r. Barbacki rozpoczął pracę jako nauczyciel rysunku w gimnazjum żeńskim. Od października 1924 r. do czerwca roku 1925 przebywał w Paryżu, gdzie zajmował się głównie studiowaniem dzieł klasycznego malarstwa w Luwrze.
W 1926 r. założył trzyletnią krawiecką Szkołę Przemysłową Żeńską Towarzystwa Szkoły Ludowej w Nowym Sączu. Placówka ta, której był dyrektorem do 1937 r., miała na celu wykształcenie zawodowe ubogich dziewcząt z niższych warstw społecznych. Następnie w 1929 r. założył Wytwórnię Przemysłową Towarzystwa Szkoły Ludowej, która stała się miejscem pracy dla wielu absolwentek. W 1932 r. Barbacki został wybrany prezesem nowosądeckiego Towarzystwa Gimnastycznego "Sokół", w którym działał od 1919 roku. Funkcję prezesa pełnił do 1939 r. rozszerzając ciągle działalność "Sokoła" i usprawniając jego organizację.
Po rozpoczęciu II wojny światowej i wkroczeniu Niemców do Nowego Sącza Barbacki pozostał w mieście i zajął się zabezpieczeniem biblioteki znajdującej się w "Sokole" oraz wyposażenia teatralnego Towarzystwa Dramatycznego. 20 stycznia 1941 r. został po raz pierwszy aresztowany przez gestapo. Wypuszczono go po miesiącu brutalnych przesłuchań. Mimo namowy wielu osób Barbacki nie zdecydował się ukrywać ani wyjechać z miasta. 2 lipca 1941 r. został ponownie aresztowany. W więzieniu wykonał swoje ostatnie prace, rysując na przemyconym papierze około 30 ołówkowych portretów współtowarzyszy niewoli. 21 sierpnia 1941 r. Bolesław Barbacki został rozstrzelany wraz z grupą 45 polskich więźniów przez hitlerowców w Biegonicach pod Nowym Sączem.
Charakterystyka twórczości malarskiej.
Malarstwo Bolesława Barbackiego jest najczęściej kojarzone z realistycznymi portretami olejnymi – są one dominującą formą w jego twórczości. W swoich obrazach dążył do możliwie najwierniejszego oddania cech portretowanej osoby. Unikał idealizowania postaci, stosowania symboliki i nowoczesnych form malarskich operujących schematem. Świadomie odrzucał ideologię współczesnych mu awangardowych kierunków, nie utożsamiał się z żadnym z ruchów ideowych ani żadną grupą twórczą.
Przez cały okres swojej twórczości dążył do doskonalenia swojego warsztatu w kierunku umiejętności wiernego oddania natury. Kładł nacisk na uzyskanie harmonii barw i światła. Jego późniejsze obrazy zawierają bardziej dynamiczną kompozycję tła pod względem zastosowanych w nim kolorów. Portretowane postaci są zawsze bardzo plastyczne, o wyraźnym rysunku bryły. W tematyce swojego malarstwa Barbacki sięgał również po motywy z pejzażem, wnętrzem lasu, drogą czy strumieniem. Malował też sceny z życia codziennego przy dworkach, martwą naturę, a także portrety zbiorowe i akty. Był artystą bardzo pracowitym, jego dorobek malarski to około 800 prac sztalugowych.

</doc>
<doc id="90905" url="https://pl.wikipedia.org/wiki?curid=90905" title="Fucking Åmål">
Fucking Åmål

Fucking Åmål – pełnometrażowy film szwedzkiego reżysera Lukasa Moodyssona z roku 1998. Film odbił się szerokim echem w Szwecji, zarabiając ponad 50 mln koron. Został także ciepło przyjęty przez krytyków, którzy uznali film za "autentyczny" i "czarujący"; został zgłoszony przez jury Guldbagge jako szwedzki kandydat do Oscara.
Tytuł.
Tytuł filmu jest mieszanką słów z dwóch różnych języków: angielskiego "fuck", oznaczającego "pieprzyć", i Åmål – nazwy szwedzkiej miejscowości, w której rozgrywa się akcja filmu. Pierwotnie tytuł miał brzmieć inaczej, jednak ostatecznie reżyser zdecydował się nazwać film właśnie tak (jedna z bohaterek kilkakrotnie wypowiada słowa "fucking Åmål", od których wzięła się nazwa). W niektórych krajach zmieniono nazwę filmu, np. w Kanadzie i USA film nosi tytuł "Show Me Love" ("pokaż mi miłość"), w Czechach "Láska je láska" ("miłość to miłość"), w Niemczech "Raus aus Åmål" ("wynocha z Åmål"), w Hiszpanii "Descubriendo el amor" ("odkrycie miłości"), w Brazylii "Amigas de colegio" ("szkolne przyjaciółki" – nie da dokładnie odwzorować się polskiej wersji tego tytułu: słowo "przyjaciółka" użyte jest tutaj w znaczeniu "dziewczyna", "partnerka"), w Turcji "Sev beni", a w Peru – "Amor rebelde".
Popularność filmu.
Film niespodziewanie okazał się wielkim sukcesem. Jednym z głównych tego czynników jest zapewne jego uniwersalizm, a także gra aktorska, reżyseria oraz scenariusz. Historia opowiedziana w filmie porusza ludzi na całym świecie, osobom sceptycznie odnoszącym się do homoseksualizmu uświadamia, że to nic złego, że każdy ma prawo do miłości. W jednym z wywiadów reżyser przyznał, że spotkał się z osobami mówiącymi mu, iż są przeciwne homoseksualizmowi, jednak jego film bardzo ich poruszył, bardzo im się podobał.
Władze Åmål nie były do końca przekonane, czy osadzenie akcji filmu o lesbijkach w ich mieście to dobry pomysł, jednak gdy film zdobył rozgłos i sławę, a ludzie dowiedzieli się, że gdzieś w Szwecji istnieje miasteczko Åmål, a co za tym idzie, zwiększyły się jego wpływy, przy wjeździe postawiono tablicę z napisem: "Witajcie w fucking Åmål".
Reżyser został uhonorowany wieloma nagrodami – w Szwecji zdobył wszystkie cztery najważniejsze nagrody szwedzkiego przemysłu filmowego Guldbagge Awards 1999 – najlepszy film, reżyser, scenariusz oraz najlepsze aktorki (ex aequo – Alexandra Dahlström i Rebecka Liljeberg).
Film zdobywał także liczne wyróżnienia na europejskich festiwalach. Nagrody przyznawało mu nie tylko jury, ale i widzowie, m.in.: MFF Karlove Vary 1999 – nagroda publiczności i specjalna nagroda jury dla Lukasa Moodyssona; Norwegian International Film Festival 1999 – nagroda dla najlepszego filmu zagranicznego, ponadto film był nominowany do Europejskich Nagród Filmowych w kategorii najlepszy film roku 1999. Film zdobył także dwie nagrody w Berlinie (w tym nagrodę Teddy), triumfował również na Flanders International Film Festival.
Opis fabuły.
Film opowiada historię nieszczęśliwej miłości Agnes i jej o dwa lata młodszej koleżanki ze szkoły, Elin. Matka Agnes wydaje przyjęcie z okazji jej szesnastych urodzin, jednak przez przypadek zjawiają się na nim tylko Elin i jej siostra, Jessika. Wskutek głupiej młodzieńczej zabawy Elin całuje Agnes. To z pozoru błahe wydarzenie zapoczątkowuje lawinę wydarzeń. Po wielu moralnych i uczuciowych rozterkach oraz doświadczeniach głównych bohaterek, film kończy się jednak happy endem: obie dziewczyny uświadamiają sobie, że się kochają i wyznają sobie miłość i nie zamierzają kryć się ze swoją orientacją, nawet za cenę napiętnowania – Elin bez ogródek od razu oświadcza całej szkole: "Oto ja, a to moja dziewczyna. Przepraszam, teraz idziemy się pieprzyć".

</doc>
<doc id="90907" url="https://pl.wikipedia.org/wiki?curid=90907" title="Stopień pokrewieństwa">
Stopień pokrewieństwa

Stopień pokrewieństwa – sposób ustalania wzajemnego stosunku, łączącego osoby pochodzące od wspólnego przodka, czyli spokrewnionych w znaczeniu społecznym i prawnym. Pokrewieństwo oblicza się za pomocą linii i stopni.
Technikę, która zajmuje się ustalaniem stopnia pokrewieństwa, nazywa się komputacją. Wyróżnia się dwie najpowszechniejsze metody:
Komputacja rzymska.
W przypadku komputacji rzymskiej do obliczania stopnia pokrewieństwa w linii bocznej sumuje się urodzenia z obu stron aż do wspólnego przodka (nie wlicza się jednak urodzenia owego wspólnego przodka). Wyraża się w paremii: "quod generationes, tot gradus" (ile urodzeń, tyle stopni).
Przykład:
A miał dwóch synów: B i C, zaś C miał syna D. Należy obliczyć pokrewieństwo pomiędzy B i D.
1. pierwsze urodzenie to urodzenie się D;
2. drugie urodzenie, to urodzenie się ojca D, czyli C;
3. trzecie urodzenie to urodzenie dziadka D, a ojca C, czyli A – tego urodzenia się nie wlicza, bo A jest wspólnym przodkiem D (dziadkiem) i B (ojcem);
4. czwarte urodzenie to urodzenie B, który jest synem A.
To daje 4 urodzenia, z których pod uwagę bierze się tylko 3, jako że pomija się urodzenie wspólnego przodka, czyli 4 – 1 = 3, a zatem B i D są ze sobą spokrewnieni w 3. stopniu komputacji rzymskiej.
Pokrewieństwo w linii bocznej w obrębie tego samego pokolenia jest zawsze parzyste (2, 4, 6 itd.); nie istnieje w linii bocznej pokrewieństwo pierwszego stopnia. Nieparzysta liczba oznacza zawsze różnicę przynajmniej o jedno pokolenie.
Komputacja kanoniczna.
W przypadku komputacji kanonicznej oblicza się tylko urodzenia po jednej stronie – w dłuższej linii do wspólnego przodka (podobnie jak w komputacji rzymskiej nie wliczając urodzenia wspólnego przodka).
Przykład (te same wartości co w przykładzie powyższym):
A miał dwóch synów: B i C, zaś C miał syna D. Należy obliczyć pokrewieństwo pomiędzy B i D.
1. w pierwszej kolejności należy ustalić, która linia jest dłuższa. Wiadomo, że jeśli D jest wnukiem A, a B jest synem A, to dłuższa jest linia, do której należy D, w konsekwencji będzie się liczyć urodzenia po tej stronie
2. pierwsze urodzenie, to urodzenie się D
3. drugie urodzenie, to urodzenie się C, czyli ojca D
4. trzecie urodzenie to urodzenie dziadka D, a ojca C czyli A – tego urodzenia się nie wlicza, bo A jest wspólnym przodkiem D (dziadkiem) i B (ojcem).
To daje trzy urodzenia, czyli 3 – 1 = 2, a zatem B i D są ze sobą spokrewnieni w 2. stopniu komputacji kanonicznej.
Skutki prawne.
Na potrzeby polskiego systemu prawnego stopień pokrewieństwa oblicza się według liczby urodzeń od wspólnego przodka (nie biorąc pod uwagę urodzin tego przodka); potrzebnych do istnienia osób, dla których oblicza się stopień pokrewieństwa (komputacja rzymska).
Stopień pokrewieństwa wywołuje szereg skutków prawnych. Jest brany pod uwagę w prawie cywilnym (spadkobranie), rodzinnym (możliwość zawarcia małżeństwa, alimenty), karnym (kazirodztwo), w postępowaniach sądowych i administracyjnym (odmowa składania zeznań; wyłączenie pracownika (art. 24 kpa); wyłączenie organu (art. 25 kpa); wyłączenie sędziego (art. 48 kpc, art. 40 kpk, art. 18 prawa o postępowaniu przed sądami administracyjnymi)), prawie kanonicznym (małżeństwo).

</doc>
<doc id="90908" url="https://pl.wikipedia.org/wiki?curid=90908" title="Wzór cosinusów">
Wzór cosinusów



</doc>
<doc id="90913" url="https://pl.wikipedia.org/wiki?curid=90913" title="Federal Aviation Regulations">
Federal Aviation Regulations

FAR (ang. "Federal Aviation Regulations") - amerykańskie przepisy lotnicze organizacji Federal Aviation Administration (FAA).

</doc>
<doc id="90914" url="https://pl.wikipedia.org/wiki?curid=90914" title="Rząd Mieczysława Rakowskiego">
Rząd Mieczysława Rakowskiego

Rząd Mieczysława Rakowskiego – Rada Ministrów pod kierownictwem premiera Mieczysława Rakowskiego, powołana 14 października 1988 przez Sejm IX kadencji. Gabinet funkcjonował do 12 września 1989, przy czym od 5 sierpnia do 24 sierpnia 1989 pod kierownictwem Czesława Kiszczaka, a od 24 sierpnia pod przewodnictwem Tadeusza Mazowieckiego w związku z niepowodzeniem sformowania rządu przez Czesława Kiszczaka.
Rząd Mieczysława Rakowskiego, podobnie jak poprzednie, składał się w większości z ministrów reprezentujących Polską Zjednoczoną Partię Robotniczą. W jego skład weszli także przedstawiciele jej koalicjantów – Zjednoczonego Stronnictwa Ludowego i Stronnictwa Demokratycznego. Porażką zakończyły się podejmowane przez Mieczysława Rakowskiego próby wprowadzenia do rządu przedstawicieli opozycji. Rząd ten rozpoczął liberalizację polskiej, centralnie planowanej gospodarki i bardzo szybkie reformy rynkowe, kontynuowane później przez Leszka Balcerowicza. Przez część komentatorów uważane jest to za jego zasługę, zaś inni, zwłaszcza krytycy neoliberalizmu, oskarżają go o zapoczątkowanie takiego kierunku przemian społeczno-gospodarczych, który ich zdaniem doprowadził do zwiększającego się rozwarstwienia społecznego oraz do tzw. uwłaszczenia nomenklatury.

</doc>
<doc id="90916" url="https://pl.wikipedia.org/wiki?curid=90916" title="Atrybuty pliku">
Atrybuty pliku



</doc>
<doc id="90919" url="https://pl.wikipedia.org/wiki?curid=90919" title="Joint Aviation Requirements">
Joint Aviation Requirements

JAR (ang. "Joint Aviation Requirements") – europejskie przepisy lotnicze organizacji Joint Aviation Authorities.

</doc>
<doc id="90924" url="https://pl.wikipedia.org/wiki?curid=90924" title="Order Orła Białego">
Order Orła Białego

Order Orła Białego (OB) – najstarsze i najwyższe odznaczenie państwowe Rzeczypospolitej Polskiej nadawane za znamienite zasługi cywilne i wojskowe dla pożytku Rzeczypospolitej Polskiej, położone zarówno w czasie pokoju, jak i w czasie wojny. Nie dzieli się na klasy. Nadawany jest najwybitniejszym Polakom oraz najwyższym rangą przedstawicielom państw obcych.
Order Orła Białego noszony jest na wstędze błękitnej przewieszonej przez lewe ramię do prawego boku. Gwiazdę Orderu, niegdyś haftowaną, nosi się na lewej piersi.
Historia.
Lata 1705–1795.
Order Orła Białego ustanowił król August II Mocny 1 listopada 1705 na zamku w Tykocinie, małym mieście na Podlasiu, położonym nad rzeką Narew, gdzie bywali królowie, magnaci i książęta polscy. Otrzymywali go w czasie I Rzeczypospolitej głównie magnaci, którzy wsparli króla w wolnej elekcji: Karol Stanisław Radziwiłł, Hieronim Lubomirski, Michał Kazimierz Ogiński, Ignacy Krasicki, Stanisław Kostka Potocki, Stanisław Małachowski, ale także hetman Iwan Mazepa. W czasach Augusta III stracił nieco renomę, gdyż minister Henryk Brühl masowo go sprzedawał. Za panowania Stanisława Augusta Poniatowskiego Order Orła Białego nadawano na rozkaz cesarzowej Katarzyny II jej niemieckim i rosyjskim faworytom z Potiomkinem na czele. Order przestał być nadawany po III rozbiorze Polski.
Lata 1807–1917.
Ponownie został ustanowiony w 1807 jako najwyższe odznaczenie Księstwa Warszawskiego i później kongresowego Królestwa Polskiego. Po upadku powstania listopadowego w 1831 wraz z Orderem Świętego Stanisława i Orderem Virtuti Militari został zniesiony jako order Królestwa Polskiego ukazem cara. W jego miejsce został ustanowiony Cesarski i Królewski Order Orła Białego. Order ten był nadawany przez carów Rosji w latach 1831–1917 (do rewolucji lutowej i upadku caratu w marcu 1917). Ustanowienie oznaczenia Imperium Rosyjskiego, przejmującego elementy orderu Królestwa Polskiego, było jedną z represji po powstaniu listopadowym, gdy wbrew traktatowi wiedeńskiemu car uznał Królestwo Polskie za terytorium podbite, a nie odrębne państwo, związane jedynie unią personalną z Rosją. Z tego względu nie jest w tej formie i w tym okresie traktowany jako kontynuacja polskiego orderu rycerskiego.
Lata 1921–1939.
Został odnowiony przez Sejm Rzeczypospolitej ustawą z dnia 4 lutego 1921 jako najwyższe odznaczenie państwowe. Otrzymał wówczas także nowy wygląd i odmienną dewizę "Za Ojczyznę i Naród". W okresie międzywojennym nadany został 24 obywatelom polskim i 88 cudzoziemcom (w tym 33 monarchom i prezydentom, 10 premierom, 12 członkom rodzin panujących, 15 ministrom).
Lata 1939–1990.
Od wybuchu II wojny światowej order nadawany był rzadko i tylko przez rząd RP na obczyźnie (poza prezydentami RP otrzymującymi go z urzędu, uhonorowano nim 6 Polaków m.in. Tadeusza Tomaszewskiego, Eustachego Sapiehę i Michała Tokarzewskiego-Karaszewicza oraz 4 cudzoziemców m.in. kard. Carlo Chiarlo), choć oficjalnie w PRL nigdy tego odznaczenia nie zniesiono. Dekret PKWN z 22 grudnia 1944 o orderach, odznaczeniach oraz medalach wymieniał Order Orła Białego jako jedno z odznaczeń państwowych, nadawanych przez Prezydium KRN, lecz nie był on nadawany, a w 1949 jako najwyższe odznaczenie zastąpił go Order Budowniczych Polski Ludowej. Ustawa z 17 lutego 1960 o orderach i odznaczeniach już nie wymieniała Orderu Orła Białego.
Od 1992 roku.
23 grudnia 1992 został restytuowany ustawą z dnia 16 października 1992 r. o orderach i odznaczeniach (Dz. U. Nr 90, poz. 450 ze zmianami). Projekt obecnej wersji orderu wykonał wybitny polski rzeźbiarz, medalier, twórca wielu polskich odznaczeń państwowych i wojskowych – Edward Gorol. Order obecnie nadawany jest przez Prezydenta RP.
Pierwszymi osobami, które otrzymały go po restytucji orderu w 1992, z rąk prezydenta Lecha Wałęsy w 1993, byli Jan Paweł II (papież odebrał swój order dopiero w czasie pielgrzymki do kraju 22 maja 1995) i król Szwecji Karol XVI Gustaw.
20 maja 2008 Gimnazjum Nr 28 we Wrocławiu otrzymało imię "Kawalerów Orderu Orła Białego". To jedyna szkoła w Polsce nosząca takie imię.
12 września 2018 prezydent Andrzej Duda otworzył Salę Orderu Orła Białego w Pałacu Prezydenckim w Warszawie oraz ogłosił nazwiska 25 osób, które w dniu 11 listopada 2018 w setną rocznicę odzyskania niepodległości przez Polskę pośmiertnie zostaną uhonorowane Orderem Orła Białego.
Wygląd insygniów.
Strój orderowy.
Początkowo miał formę owalnego medalu czerwonego koloru z jasnobłękitną wstęgą oraz hasłem "Pro Fide, Rege et Lege" (łac. "Za Wiarę, Króla i Prawo"). Na oznakach przyznawanych monarchom słowo "Rege" zmieniano na "Grege" (łac. "trzodę" rozumianą jako naród-poddanych). Królowi polskiemu przysługiwał przywilej noszenia insygniów orderowych, którymi był wysadzany szlachetnymi kamieniami krzyż zawieszony na łańcuchu Orderu Orła Białego. Monarchowie z dynastii Wettynów, August II Mocny i jego syn August III Sas mieli poza tym cały zestaw klejnotów, który nazywano "garniturem orderowym". W 1709 order dla wszystkich kawalerów otrzymał formę krzyża maltańskiego. Do 1713 noszony był na szyi z dodatkową gwiazdą.
Łańcuch Orderu Orła Białego pochodzący z czasów panowania króla Stanisława Augusta Poniatowskiego oraz miecz orderowy jako klejnoty Rzeczypospolitej przechowuje się w kaplicy Zamku Królewskiego w Warszawie.
Lata 1921–1990.
Po restytucji orderu w 1921 roku zmieniono jego hasło na "Za Ojczyznę i Naród". Na nowy wygląd orderu złożyły się złoty krzyż maltański z białą emaliowaną obwódką i złotymi promieniami między ramionami, dalej biały, emaliowany i ukoronowany orzeł z rozpostartymi skrzydłami z głową skierowaną w prawo (heraldycznie) umieszczony w centrum krzyża. Order noszono na gładkiej, jasnobłękitnej szarfie z lewego ramienia na prawy bok.
Gwiazda była ośmioramienna z prostymi ramionami. Na niej osadzono złoty, maltański krzyż emaliowany na czerwono z białą emaliowaną obwódką i złotymi promieniami pomiędzy ramionami. Nowe hasło zostało wypisane na ramionach krzyża. Na centralnym dysku emaliowanym na biało umieszczono monogram "RP" (Rzeczpospolita Polska) otoczony emaliowanym zielono wizerunkiem wieńca wawrzynowego.
Od 1992 roku.
Obecnie oznaką Orderu Orła Białego jest krzyż maltański, równoramienny, złocony, o wymiarach 70 × 70 mm, zakończony na rogach ramion kulkami. Ramiona krzyża pokryte są czerwoną emalią z białymi brzegami w złoconym obramowaniu, nałożoną na fakturowane podłoże. Między ramionami krzyża umieszczone są pęki złoconych promieni. W środku krzyża biało emaliowany orzeł według wzoru określonego w ustawie z dnia 1 sierpnia 1919 o godłach i barwach Rzeczypospolitej Polskiej, ze złoconymi żyłkami, koroną, dziobem i szponami. Na odwrotnej stronie ramiona krzyża są złocone z biało emaliowanym obramowaniem i wypukłym napisem: "ZA OJCZYZNĘ I NARÓD". W środku krzyża na okrągłej biało emaliowanej tarczy w otoku ze złoconych liści dębowych pokrytych zieloną emalią umieszczony jest złocony monogram: "RP". Krzyż zawieszony jest na błękitnej wielkiej wstędze szerokości 100 mm i noszony z lewego ramienia na prawy bok.
Oznaką Orderu jest ponadto gwiazda orderowa srebrzona o średnicy 80 mm z ośmiu pęków promieni. Na gwieździe umieszczony jest złocony krzyż Orderu, o wymiarach 50 × 50 mm, lecz bez orła i bez kulek na rogach ramion. Między ramionami krzyża złociste płomyki, na ramionach krzyża złocony napis: "ZA OJCZYZNĘ I NARÓD". W środku krzyża na okrągłej, biało emaliowanej tarczy w otoku ze złoconych liści dębowych pokrytych zieloną emalią umieszczony jest złocony monogram „RP”.
Statystyki nadań Orderu Orła Białego od 1705 (1703) r..
Lata 1703–1990.
Źródło: Krzysztof Filipow, "Order Orła Białego", Białystok 1995, s. 61; skorygowane według: Marta Męclewska, "Kawalerowie i statuty Orderu Orła Białego 1705-2008", Arx Regia Ośrodek Wydawniczy Zamku Królewskiego, Warszawa 2008, .
Odznaczeni.
I Rzeczpospolita (1705–1795).
Chronologicznie:
Alfabetycznie:
Księstwo Warszawskie (1807–1815).
Chronologicznie:
Alfabetycznie:
Królestwo Polskie (1815–1831).
Chronologicznie:
Alfabetycznie:
II Rzeczpospolita (1921–1939).
Chronologicznie:
Alfabetycznie:
Władze RP na Obczyźnie (1939-1990).
Chronologicznie:
Alfabetycznie:
III Rzeczpospolita (od 1992 r.).
Chronologicznie:
Alfabetycznie:
Żyjący Polacy, Damy oraz Kawalerowie Orderu Orła Białego.
Wśród 43 żyjących osób narodowości polskiej odznaczonych Orderem jest 38 mężczyzn i 5 kobiet.
Osoby, które odmówiły przyjęcia Orderu Orła Białego.
W 1792 roku Stanisław August Poniatowski chciał nadać Kościuszce order. Ten jednak, jako republikanin z przekonania, miał odmówić jego przyjęcia. W III RP jedyną dotychczas osobą, która odmówiła przyjęcia Orderu Orła Białego był Jerzy Giedroyc, 1994. Od tamtej pory nikt nie zwrócił Orderu Orła Białego.

</doc>
<doc id="90926" url="https://pl.wikipedia.org/wiki?curid=90926" title="Alaksandr Łukaszenka">
Alaksandr Łukaszenka

Alaksandr Ryhorawicz Łukaszenka (, , "Aleksandr Grigorjewicz Łukaszenko"; ur. 30 sierpnia 1954 w Kopysiu) – białoruski polityk, prezydent Białorusi od 1994 roku, od 2020 nieuznawany przez Stany Zjednoczone, Wielką Brytanię, Kanadę oraz Unię Europejską za legalnego przedstawiciela tego państwa na arenie międzynarodowej.
Życiorys.
Młodość.
Urodził się 30 sierpnia 1954 roku w osiedlu typu miejskiego Kopyś, w rejonie orszańskim obwodu witebskiego Białoruskiej SRR jako jedyne dziecko Kaciaryny Trafimauny Łukaszenki, niezamężnej pracownicy Orszańskiego Kombinatu Lnianego. Jego ojciec jest nieznany. Wkrótce po urodzeniu Alaksandra, matka przeprowadziła się z nim w pobliże swojej rodziny, do Aleksandrii (wówczas Aleksandria-2, centrum kołchozu „Dnieprowski”), gdzie pracowała jako dojarka. Alaksandr wychowywał się w trudnych warunkach materialnych i ze stygmatem panieńskiego dziecka. Uczył się w Szkole Średniej w Aleksandrii i chodził do szkoły muzycznej, gdzie od V do VIII klasy opanowywał grę na bajanie. W 1969 roku zaczął być aktywny politycznie i wstąpił do Rewolucyjnego Komunistycznego Związku Młodzieży (Komsomołu), gdzie zajmował się propagandą.
W latach 1971–1975 studiował na Wydziale Historycznym Mohylewskiego Państwowego Instytutu Pedagogicznego (MPIP), po ukończeniu którego uzyskał wykształcenie nauczyciela historii i wiedzy o społeczeństwie. Skierowano go na kilka miesięcy do pracy w Szkole Średniej nr 1 w Szkłowie jako nauczyciela i sekretarza komitetu Komsomołu (według innego źródła w tym okresie pracował na MPIP dla Komsomołu, kontrolując jakość żywności). Od listopada 1975 do 1977 roku (według innego źródła – do 1976) odbywał obowiązkową służbę wojskową w szeregach pogranicznych wojsk KGB w Brześciu. Pełnił tam funkcję instruktora oddziału politycznego ds. Komsomołu w jednostce wojskowej nr 2187 Zachodniego Okręgu Pogranicznego. W latach 1977–1978 pracował jako sekretarz komitetu Komsomołu Mohylewskiej Miejskiej Organizacji ds. Handlu Towarami Spożywczymi i instruktor Październikowego Rejonowego Komitetu Wykonawczego miasta Mohylewa. W latach 1978–1980 był sekretarzem odpowiedzialnym Szkłowskiej Rejonowej Filii Wszechzwiązkowego Towarzystwa „Wiedzy” (ros. „Znanije”). W 1979 roku wstąpił do Komunistycznej Partii Białorusi i zaczął podejmować wysiłki w kierunku uzyskania stanowiska kierowniczego w kołchozie. W latach 1980–1982 ponownie znalazł się w wojsku, służąc w 120. Gwardyjskiej Dywizji Piechoty Zmechanizowanej Sił Zbrojnych ZSRR w Mińsku jako zastępca ds. politycznych dowódcy kompanii czołgów w jednostce wojskowej nr 04104.
W latach 1982–1983 pełnił funkcję zastępcy przewodniczącego kołchozu „Udarnik” w rejonie szkłowskim. W latach 1983–1985 był zastępcą dyrektora Szkłowskiego Kombinatu Materiałów Budowlanych. W 1985 roku ukończył Białoruską Państwową Akademię Gospodarstwa Wiejskiego, zdobywając wykształcenie ekonomisty produkcji rolno-przemysłowej. W latach 1985–1987 pracował jako sekretarz komitetu partyjnego kołchozu im. Lenina. Od marca 1987 do lipca 1994 roku (według innych źródeł – do 1990 roku) pracował jako dyrektor sowchozu „Haradziec” w rejonie szkłowskim. W tym okresie w Związku Radzieckim zaczęto wprowadzać reformy polityczne i gospodarcze w ramach tzw. „pieriestrojki”. Alaksandr Łukaszenka odniósł się do nich entuzjastycznie, zwłaszcza do reform wprowadzających leasing w kołchozach, pozwalający samodzielnie gospodarować nadwyżkami produkcji. Jego zarządzanie sowchozem uznano za efektywne, w wyniku czego został m.in. wybrany do komitetu rejonowego KPB i zaproszony do Moskwy na konferencję prowadzoną przez Michaiła Gorbaczowa jako przykład dyrektora z powodzeniem wprowadzającego zasady leasingu. Pełniąc funkcję dyrektora sowchozu, odznaczył się jednak także brutalnym podejściem do pracowników, stosując przemoc fizyczną wobec 8 do 12 z nich. Za pobicie sowchozowego traktorzysty zostało przeciwko niemu wszczęte śledztwo.
Zdaniem Alaksandra Fiaduty, Alaksandr Łukaszenka już w młodości cechował się bardzo wysokimi ambicjami i dążył do politycznej kariery w strukturach państwa radzieckiego poprzez wejście w skład, a następnie awans w łonie tzw. „nomenklatury”. W okresie ZSRR wszedł w skład politycznej nomenklatury średniego szczebla w obwodzie mohylewskim, nie należał jednak do elity politycznej Białoruskiej SRR.
Działalność polityczna przed prezydenturą.
W 1989 roku Alaksandr Łukaszenka zorganizował w swoim sowchozie okręgowe zebranie wyborcze i został wystawiony jako kandydat z tego okręgu na deputowanego na Zjazd Deputowanych Ludowych ZSRR. W czasie kampanii wyborczej dystansował się od KPB, obwiniając działaczy partyjnych i mieszkańców miast za złą sytuację materialną swoich wyborców. Przegrał w drugiej turze w stosunku 49% do 51% z Wiaczasłauem Kiebiczem. W czasie wyborów parlamentarnych 4 marca 1990 roku został wybrany na deputowanego ludowego do Rady Najwyższej Białoruskiej SRR XII kadencji, pokonując w drugiej turze swojego byłego przełożonego, Jausieja Karniejeua z wynikiem 68,2%. W związku z otrzymaniem immunitetu, śledztwo przeciwko Łukaszence w sprawie pobicia traktorzysty zostało umorzone.
Pracując w parlamencie, Alaksandr Łukaszenka wyróżniał się wysoką aktywnością. Często korzystał z możliwości wystąpień i zabierał głos w debatach, także w dziedzinach niebędących jego specjalnością. W swoich wystąpieniach popierał prywatyzację, identyfikował się jako opozycjonista i dystansował od KPB, która w tym czasie traciła wpływy. Poparł inicjatywę Hienadzia Hruszawego, aby zorganizować wyjazd dzieci poszkodowanych w wyniku katastrofy w Czarnobylu na rehabilitację do Niemiec, organizując grupę ze Szkłowa. Uczestniczył w spotkaniach opozycyjnej frakcji Białoruskiego Frontu Ludowego (BFL), jednak większość jego propozycji była tam odrzucana jako bliska ideologii komunistycznej i niezgodna z polityką frakcji. Uczestniczył w tworzeniu Partii Zgody Ludowej, razem z Alaksandrem Sasnouem kierując pierwszym posiedzeniem komitetu organizacyjnego partii. Kandydował do jej kierownictwa, ale nie został wybrany. Zdaniem Sasnoua, Łukaszenka nie miał żadnych konstruktywnych propozycji, a przede wszystkim dążył do objęcia kierowniczego stanowiska. W kwietniu 1991 roku, w czasie strajków przeciwko podwyżkom cen, wystąpił o odwołanie ze stanowiska premiera Wiaczasłaua Kiebicza. Na przełomie wiosny i lata tego samego roku utworzył grupę deputacką „Komuniści dla Demokracji” (według innego źródła – frakcję „Komuniści Białorusi za Demokrację”). Frakcja i jej lider potępiali politykę KPB i wyrażali poparcie dla niepodległości Białorusi.
W sierpniu 1991 roku, podczas puczu moskiewskiego, Alaksandr Łukaszenka określał się jako zwolennik „pieriestrojki” i demokratyzacji, obwiniając komunistów o kryzys, w którym znalazł się kraj. Ostro wystąpił przeciwko propozycji pierwszego sekretarza KC KPB Anatola Małafiejeua, by ogłosić w republice stan wyjątkowy i utworzyć stanowisko prezydenta, twierdząc, że grozi to wprowadzeniem na Białorusi dyktatury. 24 sierpnia 1991 roku, na nadzwyczajnej sesji Rady Najwyższej zwołanej na wniosek deputowanych BFL, na wniosek Alaksandra Łukaszenki i Wiktara Hanczara został odwołany ze stanowiska przewodniczący parlamentu Mikałaj Dziemianciej. Łukaszenka wystąpił przeciwko upaństwowieniu własności dawnego Komsomołu (przemianowanego na Związek Młodzieży Białorusi). Dzięki jego staraniom organizacja zachowała swoje struktury, nieruchomości, dotacje budżetowe i inną własność.
W późniejszym okresie Alaksandr Łukaszenka zaczął się deklarować jako zwolennik prezydenckiego systemu władzy, twierdząc, że wprowadzi to oczekiwane przez naród silne przywództwo i poczucie kierunku. Popierał ścisłe związki Białorusi z Rosją, twierdząc, że Białorusini i Rosjanie walczyli razem w Armii Czerwonej przeciwko nazistom, a upadek Związku Radzieckiego był największą katastrofą XX wieku. Proponował unię gospodarczą z Rosją, wspólną walutę i wprowadzenie języka rosyjskiego jako drugiego, obok białoruskiego, języka oficjalnego na Białorusi. Zapowiadał chęć walki z korupcją. Za problemy materialne mieszkańców Białorusi obwiniał kierownictwo polityczne kraju, przede wszystkim premiera Wiaczasłaua Kiebicza i przewodniczącego Rady Najwyższej Stanisłaua Szuszkiewicza.
W kwietniu 1993 roku (według innego źródła – 4 czerwca 1993 roku) objął funkcję przewodniczącego Czasowej Komisji ds. Badania Działalności Komercyjnych Struktur Utworzonych przy Organach Władzy Państwowej (zwanej potocznie „Komisją do Walki z Korupcją”). Zwolennikiem przyznania mu tego stanowiska był przewodniczący Rady Najwyższej Stanisłau Szuszkiewicz, który zakładał, że bezkompromisowy polityk przyczyni się do wykrycia bezprawnych działań ludzi z otoczenia premiera Wiaczasłaua Kiebicza. „Komisja do Walki z Korupcją” posiadała znaczne pełnomocnictwa, w tym prawo do kontroli dowolnej dokumentacji wszelkich organizacji, łącznie z niepaństwowymi. W grudniu 1993 roku Łukaszenka zaprezentował w Radzie Najwyższej raport na temat korupcji w ponad trzygodzinnym wystąpieniu transmitowanym na żywo przez media. Formułował w nim zarzuty pod adresem zarówno urzędników średniego szczebla, jak i kierownictwa Rady Najwyższej, przede wszystkim premiera Wiaczasłaua Kiebicza i przewodniczącego Rady Najwyższej Stanisłaua Szuszkiewicza. W odpowiedzi prokurator generalny stwierdził, że wszystkie przedstawione w raporcie sprawy zostały już zbadane i wyjaśnione, w związku z czym nikomu nie postawiono oficjalnych zarzutów. Tym niemniej Alaksandr Łukaszenka stał się wówczas powszechnie znany w społeczeństwie jako nieprzejednany przeciwnik korupcji, a na jego konkurentów politycznych zostało rzucone podejrzenie. W późniejszym czasie kontynuował tę linię, twierdząc, że cała klasa polityczna Białorusi jest skorumpowana, a przyczyną podejrzeń mogło być np. posiadanie mieszkania czy samochodu. W czasie wystąpień w mediach oskarżał o „nielegalne machinacje” wicepremierów Stanisłaua Bryla i Mikałaja Koscikaua, ministra obrony Pawła Kazłouskiego, ministra spraw zagranicznych Piotra Krauczankę i ministra stosunków ekonomicznych z zagranicą Uładzimira Radkiewicza, a premiera Wiaczasłaua Kiebicza – o pobłażliwość wobec łamania prawa. W styczniu 1994 roku doprowadził do odwołania ze stanowiska przewodniczącego parlamentu (wówczas głowy państwa) Stanisłaua Szuszkiewicza, oskarżając go o przywłaszczenie 100 dolarów amerykańskich za materiały do budowy daczy. Premiera Kiebicza określił mianem „szefa promoskiewskiej mafii”. 1 kwietnia 1994 roku „Komisja do Walki z Korupcją” została zlikwidowana, ponieważ, według uzasadnienia, „wypełniła swoje obowiązki”.
Wybory prezydenckie w 1994 roku.
W 1994 roku Alaksandr Łukaszenka wystartował jako kandydat niezależny w wyborach na stanowisko prezydenta Republiki Białorusi. Kampanię wyborczą rozpoczął przed jej oficjalnym początkiem, który miał miejsce 15 kwietnia. Nie posługiwał się ściśle sprecyzowanym programem wyborczym w zakresie polityki czy gospodarki. Jego głównymi hasłami wyborczymi stały się: „powrót do ZSRR”, bez określenia, co oznacza ten termin, oraz „nie z lewicą, nie prawicą, ale z ludem”. W swoich przemówieniach kładł duży nacisk na walkę z korupcją, zyskując w mediach miano „postrachu aferzystów”. Wśród jego obietnic wyborczych znalazło się wykrycie przestępstw co najmniej dwudziestu wysoko postawionych osób. W czasie jednego z wieców powiedział, że gdy wygra wybory, wszystkich urzędników „wyśle albo w Alpy, albo w Himalaje”. Twierdził, że jest w posiadaniu teczek, którymi groził m.in. swojemu kontrkandydatowi, premierowi Wiaczasłauowi Kiebiczowi. Występował przeciwko własności prywatnej i prywatyzacji, ponieważ, jego zdaniem, własność państwowa nie wyczerpała jeszcze wszystkich możliwości. Za przyczynę kryzysu w kraju podawał dotychczasowe, idące jego zdaniem w złym kierunku, reformy. W kwestii polityki zagranicznej przyjął wybitnie prorosyjskie stanowisko, proponując unię z Rosją i oświadczając m.in., że „jeśli będzie trzeba, to padnie w Moskwie na kolana, aby tylko wcielono Białoruś do Rosji”. Zabiegał o poparcie polskiej mniejszości narodowej, odwiedzając w czasie kampanii siedzibę Związku Polaków na Białorusi i obiecując poparcie i pomoc dla inicjatywy stworzenia polskiej szkoły w Grodnie.
W czasie kampanii wyborczej wokół Alaksandra Łukaszenki zgromadzony był sztab młodych działaczy, którzy kształtowali jego wizerunek. Sztabem kierował Leanid Sinicyn (deputowany do Rady Najwyższej i dawny budowniczy), a w jego skład wchodzili: Dzmitryj Bułhakau, Wiktar Hanczar (deputowani i prawnicy), Alaksandr Fiaduta (pierwszy sekretarz Związku Młodzieży Białorusi, dawnego Komsomołu), Anatol Labiedźka, Iwan Ciciankou (przewodniczący Komisji Rady Najwyższej ds. Likwidacji Następstw Katastrofy Czarnobylskiej) oraz Wiktar Szejman. Wizerunek Łukaszenki w czasie kampanii wyborczej pod pewnymi względami był podobny do kandydata władzy, Wiaczasłaua Kiebicza: obaj w kampanii nie opierali się na partii, nie mieli dokładnego programu i ideologii, kierowali się koniunkturą, związani byli z komunistami. W czasie kampanii zwracano więc uwagę na różnice między nimi. Łukaszenka prezentował się jako młody i rzutki polityk, „człowiek z ludu” o swojskim pochodzeniu i manierach, w odróżnieniu od Kiebicza – przedstawiciela dotychczasowych elit politycznych, skompromitowanej i niepopularnej nomenklatury. Zdaniem Briana Bennetta duże znaczenie w czasie kampanii miało także to, że 39-letni Łukaszenka był o pokolenie młodszy od Kiebicza i Szuszkiewicza, oraz „wydawał się uosabiać cechy młodego, europejskiego państwa, którym chciał zarządzać”. Alaksandr Łukaszenka nie tylko składał obietnice, ale też sięgał po hasła populistyczne: o korupcji wśród urzędników, o „spisku demokratów”, o „zdrajcach”, którzy we współpracy z wrogimi zagranicznymi wywiadami zniszczyli Związek Radziecki. Wśród jego zwolenników byli niektórzy politycy Ludowego Ruchu Białorusi, który popierał także kandydaturę Wiaczasłaua Kiebicza. Za swoją jednoznacznie prorosyjską postawę zyskał poparcie ugrupowania Sobór Słowiański – Biała Ruś. Dzięki sprawnym mowom, populistycznym hasłom i jednocześnie dzięki prostemu językowi, którym się posługiwał, szczególne poparcie zyskał wśród tzw. „szerokich mas”, mieszkańców mniejszych miejscowości i wsi.
Siedziba sztabu wyborczego Alaksandra Łukaszenki znajdowała się w budynku Związku Młodzieży Białorusi, który dla tego celu udostępnił jego lider, Alaksandr Fiaduta. Podobnie jak pozostali kandydaci, Łukaszenka otrzymał legalnie z budżetu państwa 20 milionów rubli białoruskich na koszty kampanii. Jednak zdaniem politologa Andreja Lachowicza, była ona dodatkowo finansowana w sposób nielegalny z pomocą niektórych polityków. Iwan Ciciankou miał ze środków budżetowych kupić dwa nowe samochody marki Mercedes-Benz, które kandydat na prezydenta miał do dyspozycji w czasie swojej kampanii. Również Uładzimir Harkun, przewodniczący Komisji ds. Rolnych i związane z nim osoby miały dokonywać nielegalnych operacji finansowych, których celem było przekierowanie środków z budżetu państwa na kampanię wyborczą Alaksandra Łukaszenki. Działalność ta, zdaniem Andreja Lachowicza, odbywała się za cichą zgodą kierownictwa organów ochrony porządku publicznego.
Ówcześni komentatorzy kampanii wyborczej niejednokrotnie wskazywali Alaksandra Łukaszenkę jako faworyta wyborów. W marcu 1994 roku jego zwycięstwo przewidywał przewodniczący komisji ustawodawczej Rady Najwyższej Dzmitryj Bułachau. Z kolei komentatorzy, którzy sceptycznie odnosili się do szans Łukaszenki na wygraną, argumentowali, że zawieszenie przez parlament prac kierowanej przez niego „Komisji do Walki z Korupcją” wpłynie na spadek jego popularności.
Kandydaci na prezydenta mieli obowiązek do 15 maja zgromadzić 100 tysięcy podpisów poparcia, by być zarejestrowanymi. Alaksandr Łukaszenka zdobył 177 tysięcy podpisów poparcia (według innego źródła – 156 tysięcy). Wśród kontrkandydatów więcej od niego zgromadzili m.in. Wiaczasłau Kiebicz (400 tysięcy; według innego źródła – 411 tysięcy), Zianon Pazniak (230 tysięcy; według innego źródła – 217 tysięcy) i Wasil Nowikau 200 tysięcy; (według innego źródła – 184 tysiące). W pierwszej turze wyborów 23 czerwca Łukaszenka zajął pierwsze miejsce, uzyskując 44,8% głosów (według innego źródła – 45,1%) i znacznie wyprzedzając będącego na drugim miejscu Wiaczasłaua Kiebicza (17,3%; według innego źródła – 17,4%). Zdaniem Alaksandra Fiaduty, dwaj inni kandydaci na prezydenta, Alaksandr Dubko i Wasil Nowikau, zostali wystawieni na kandydatów przez Kiebicza z zadaniem odebrania części głosów Łukaszence. W drugiej turze wyborów 10 lipca 1994 roku Łukaszenka pokonał Kiebicza, uzyskując 80% głosów (według innych źródeł – 81% lub 80,1%) i tym samym został wybrany na stanowisko pierwszego prezydenta Republiki Białorusi. Zwycięstwo osiągnął głównie dzięki poparciu mieszkańców wsi i małych miejscowości, osób z niskim poziomem wykształcenia i złej kondycji materialnej.
„Fizyczne ataki” w czasie kampanii wyborczej.
Kilka dni przed I turą wyborów prezydenckich, 17 czerwca 1994 roku, do wiadomości publicznej została podana informacja, że mercedes Alaksandra Łukaszenki został ostrzelany. W wersji podanej przez sztab Łukaszenki do zdarzenia doszło w momencie, gdy kandydat na prezydenta w towarzystwie członków swego sztabu Iwana Ciciankoua i Wiktara Szejmana podróżowali z Witebska, w okolicy miejscowości Łoźna. W lewych tylnych drzwiach samochodu znajdował się otwór po kuli. Zdarzenie zostało opisane jako dramatyczne, chociaż jego uczestnicy czekali ze zgłoszeniem 9 godzin, a na drodze nie odnaleziono śladów hamowania. Następnego dnia informację o „zamachu” podały wszystkie media państwowe. Alaksandr Łukaszenka w czasie rozmowy z dziennikarzami odrzucił sugestię, że była to próba zabójstwa, twierdząc, że chciano go raczej zastraszyć i zmusić, by zrezygnował z kandydowania na rzecz kogoś innego. Wydarzenie to zwiększyło poparcie dla kandydatury Łukaszenki wśród wyborców. Późniejsze śledztwo wykazało jednak, że kula została wystrzelona prawdopodobnie z wnętrza pojazdu, a on sam wówczas się nie poruszał. Prokuratura Generalna Białorusi uznała, że wydarzenie zostało zainscenizowane. Sprawa nie była kontynuowana.
28 czerwca, w okresie między I i II turą wyborów prezydenckich, w godzinach porannych doszło do drugiego „fizycznego ataku” na Alaksandra Łukaszenkę. Kandydat na prezydenta wraz z zaufanymi osobami: m.in. Leanidem Sinicynem, Wiktarem Kuczynskim i Iwanem Ciciankouem znajdowali się wówczas w budynku Domu Rządu w Mińsku i zmierzali do gabinetu Łukaszenki, gdy zostali „zaatakowani” przez funkcjonariuszy milicji. Celem milicjantów miało być niedopuszczenie Łukaszenki i towarzyszących mu mężczyzn do gabinetu, ci jednak „zdołali się przedrzeć”. Informacja o tym wydarzeniu została szeroko opisana w państwowych mediach, w których zasugerowano, że polecenie napadu wydał minister spraw wewnętrznych generał-major Uładzimir Dańko, a działaniami milicjantów kierował oficer w randze pułkownika. Łukaszenka miał wówczas odnieść fizyczne obrażenia – na fotografiach w mediach widoczne były ślady krwi na jego ubraniu. Kandydat na prezydenta w rozmowie z dziennikarzami zinterpretował zajście jako działanie skorumpowanych polityków, w tym kierownictwa organów ochrony porządku publicznego, którzy usiłują nie dopuścić go do zdobycia władzy z obawy przed karą za swoje przestępstwa.
Zdaniem politologa Alaksandra Lachowicza, oba przypadki ataku na Alaksandra Łukaszenkę były wyreżyserowanymi przedstawieniami, mającymi na celu budowę jego wizerunku w kampanii wyborczej. Ponadto jego zdaniem, świadczą o wspieraniu kandydatury Łukaszenki przez przedstawicieli kierownictwa KGB, MSW i Prokuratury Generalnej.
Polityka zagraniczna.
Polityka zagraniczna pierwszych miesięcy po objęciu rządów nie dała się zakwalifikować jako szczególnie prorosyjska. Na wiosnę 1995 Łukaszenka zarządził jednak referendum, w którym ludność miała się opowiedzieć za: prowadzeniem ścisłej integracji gospodarczo-politycznej z Moskwą, likwidacją niepodległościowych symboli Białorusi i zastąpieniem ich sowiecką symboliką, jak również równouprawnieniem języka białoruskiego i rosyjskiego. Wedle oficjalnych wyników Białorusini odpowiedzieli twierdząco, jednak według obywatelskiej inicjatywy Karta'97 wyniki zostały sfałszowane.
2 kwietnia 1997 Łukaszenka i Borys Jelcyn podpisali Umowę o Powstaniu Związku Białorusi i Rosji (ZBiR), w której zaznaczono dążenia obu krajów do bliskiej integracji politycznej i gospodarczej. Kolejną inicjatywą zjednoczeniową była Umowa o Powstaniu Wspólnego Państwa z 26 grudnia 1999.
Od 2002 datuje się ochłodzenie stosunków białorusko-rosyjskich, co znalazło m.in. wyraz w ostrej reakcji Łukaszenki na propozycję Putina włączenia Białorusi jako guberni do Federacji Rosyjskiej.
W 1998 doprowadził do znacznego ochłodzenia stosunków z krajami zachodnimi swą nieustępliwą postawą wobec remontu osiedla dyplomatów „Drazdy”. Większość dyplomatów zagranicznych, w tym przedstawicieli Polski, opuściła wówczas Białoruś. W 1999 wystąpił zdecydowanie jako obrońca Slobodana Miloševicia przed, jak to określił, bezprawną agresją państw NATO. Wypowiadał się nie tylko przeciwko sposobowi rozwiązania konfliktu przez kraje Zachodu, ale w ogóle kwestionował fakt czystek etnicznych w Kosowie. Był jednym z inicjatorów przyłączenia Jugosławii do inicjatywy ZBiR. W trakcie swej kadencji pozytywnie wyrażał się także o Saddamie Husajnie, Muammarze Kaddafim oraz przywódcach komunistycznej Korei Północnej. W 2005 obradujący w Mińsku IX Zjazd Wszechsłowiański wybrał go honorowym przewodniczącym Międzynarodowego Komitetu Słowiańskiego.
Patrząc długofalowo na rezultaty działań prezydenta Białorusi, trzeba przyznać, że odniósł on duże sukcesy w osiąganiu korzyści ze związków gospodarczych z Rosją i tranzytowego położenia państwa. Dzięki umiejętnemu prowadzeniu polityki zagranicznej Białoruś otrzymywała najtańszy gaz z państw europejskich (w przybliżeniu sześć razy tańszy niż Polska). Cena 46,68 $/1000 m³ była ceną niewiarygodnie niską nawet jak na dawne kraje radzieckie (WNP), nie mówiąc już o Europie, gdzie cena gazu dochodziła do 300 $/1000 m³. W głównej mierze dzięki bardzo niskim cenom zakupu surowców energetycznych białoruska gospodarka osiągała przez wiele lat bardzo wysoki wzrost gospodarczy. W 2007 r. swoje apogeum osiągnął kryzys na linii Mińsk–Moskwa, który trwał od ponad roku i miał wymiar konfliktu surowcowo-energetycznego. Reperkusją było narzucenie przez Rosję na początku 2007 r. wyższych stawek za import gazu przez Białoruś. Zważywszy na skutki konfliktu można uznać, iż Łukaszenka osiągnął w nim sukces na płaszczyźnie gospodarczej. W dalszym ciągu Białoruś była przez Rosję dofinansowana. W samym gazie ziemnym była to kwota 3,3 miliarda $ w ciągu roku (w ropie naftowej podobnie). W czasie kryzysu Łukaszenka przez swe (z pewnością – nieeleganckie) zachowanie uniknął szokowego wzrostu cen surowców, który mógłby spowodować kryzys gospodarczy. Dzięki tym działaniom rozłożono wzrost kosztów dla gospodarki i dla ludności na kilka lat, co zmniejszyło siłę uderzenia i pozwoliło na przystosowanie się przedsiębiorstw do nowych warunków gospodarczych.
Łukaszenka ostro sprzeciwił się amerykańskiej inwazji na Afganistan oraz Irak, nazywając je zbrodnią przeciwko ludzkości i porównując do ataków Hitlera na Czechosłowację i Związek Radziecki. W 2003 przez pewien moment rozważana była możliwość emigracji Saddama Husajna do Mińska, co spotkało się z kpiną mediów europejskich oraz zaniepokojeniem Stanów Zjednoczonych.
Po 2000 r. Białoruś wyraziła wolę zaangażowania się w rozwój wielowektorowej polityki zagranicznej. W ramach tej polityki jednymi z najważniejszych kierunków stały się wówczas kraje Ameryki Łacińskiej, a w szczególności: Wenezuela, Brazylia, Argentyna, Kuba i Ekwador. Jednym z elementów polityki wielowektorowości było przystąpienie do Ruchu Państw Niezaangażowanych.
Jesienią 2008 r. Unia Europejska wznowiła kontakty dyplomatyczne z Białorusią, uzasadniając to „pewnym postępem” w procesie demokratyzacji kraju. W marcu 2009 Zachód zadecydował o zawieszeniu na kolejne dziewięć miesięcy sankcji wizowych wobec niektórych przedstawicieli władz. Łukaszenka został zaproszony również na Szczyt UE, by zdecydować o włączeniu Białorusi do europejskiej inicjatywy Partnerstwo Wschodnie.
27 kwietnia 2009 Łukaszenka odbył swoją pierwszą od 14 lat wizytę na Zachodzie. Odwiedził Włochy i Watykan, gdzie spotkał się m.in. z papieżem Benedyktem XVI oraz premierem Silvio Berlusconim.
Polityka wewnętrzna.
W 1996 r. doszło na Białorusi do zmiany konstytucji. Rozwiązano dotychczasową Radę Najwyższą XIII Kadencji, zastępując ją dwuizbowym parlamentem. Deputowani Rady nie pogodzili się z ewidentnym złamaniem zasad konstytucyjnych i nadal uważają siebie za legalnie wybranych posłów. W tym samym roku bezprawnie przedłużono również kadencję Łukaszenki do 2001. Konstytucyjnie wybory powinny były się odbyć w 1999 r.
Przez opozycję Łukaszenka oskarżany jest o utworzenie tzw. „szwadronów śmierci”, nieformalnej struktury MSW, odpowiedzialnej za zamordowanie i zniknięcie kilku czołowych opozycjonistów. Łukaszenkę oskarża się o zamordowanie byłych deputowanych do Rady Najwyższej Białorusi Wiktara Hanczara i Anatola Krasouskiego, byłego szefa MSW Juryja Zacharanki, Hienadzia Karpienki, operatora telewizji ORT Dzmitryja Zawadskiego. Pułkownik białoruskiego MSW Aleh Ałkajew, po ucieczce do Niemiec potwierdził przypuszczenia opinii międzynarodowej, że na Białorusi, z polecenia prezydenta Łukaszenki powstała specjalna jednostka likwidująca białoruskich opozycjonistów. Ałkajew przez ostatnie dziesięć lat sprawował funkcję naczelnika więzienia śledczego w Mińsku, był odpowiedzialny za wykonanie wyroków kary śmierci (obecny podczas 130 egzekucji dokonanych strzałem w tył głowy z wyposażonego w tłumik pistoletu PB-9).
Głosowanie prezydenckie z września 2001 odbyło się w cieniu ataku islamistów na Stany Zjednoczone, stąd więc nie spotkało się z należytą uwagą ze strony Zachodu. Łukaszenka wygrał wybory już w pierwszej turze, zdobywając 76% głosów i pokonując dwóch kandydatów opozycyjnych.
W październiku 2000 miały miejsce wybory do Izby Reprezentantów i Rady Republiki, w których opozycja zdobyła paręnaście mandatów.
17 października 2004 miały miejsce kolejne wybory, w wyniku których przedstawiciele opozycji nie znaleźli się w parlamencie. Wraz z wyborami odbyło się tzw. referendum konstytucyjne, w którym naród uroczyście pozwolił Łukaszence na startowanie w następnych wyborach prezydenckich w 2006 r. Pozwolił mu je także wygrać po raz trzeci. Przed kolejnymi wyborami, na początku marca 2006, Instytut Gallupa przeprowadził sondaż, w którym poparcie dla Łukaszenki wyraziło 49% Białorusinów. Oficjalnie w wyborach 20 marca Aleksandr Łukaszenka zdobył (według Białoruskiej Centralnej Komisji Wyborczej) 82,6% głosów, pokonując tym samym demokratycznego kandydata Alaksandra Milinkiewicza (zdobył on 6% poparcia). Według anonimowych oficerów białoruskiego KGB Łukaszenka w rzeczywistości otrzymał 49% głosów.
Krytyka.
Alaksandr Łukaszenka jest oskarżany przez białoruską opozycję, liczne białoruskie i zagraniczne organizacje pozarządowe, a także przez rządy wielu państw, przede wszystkim Europy Zachodniej i Stanów Zjednoczonych, o poważne i notoryczne łamanie praw człowieka i zasad demokracji. Według raportu przygotowanego przez polską Fundację Wolność i Demokracja, Alaksandr Łukaszenka pełni obowiązki prezydenta bezprawnie, jest także głównym zleceniodawcą „licznych przestępstw przeciwko własnemu narodowi, w tym porwań, bezprawnych uwięzień i aresztowań, pobić, tortur, grzywien, bezprawnych zwolnień z pracy, relegowania z uczelni, zastraszania i szantażowania”. Zdaniem fundacji, Łukaszenka jest też podejrzany o udział w zabójstwach politycznych oponentów: Juryja Zacharanki, Wiktara Hanczara, Anatola Krasouskiego i Dzmitryja Zawadskiego.
Łukaszenka często określany jest mianem „dyktatora”. Tak nazwali go m.in. ministrowie spraw zagranicznych Niemiec Guido Westerwelle i Szwecji Carl Bildt, a także pełnomocnik rządu federalnego Niemiec ds. praw człowieka Markus Löning.
W 2013 roku otrzymał nagrodę Ig Nobla w dziedzinie pokoju za to, że zakazał publicznego klaskania.
Sankcje z UE i innych krajów.
Łukaszenka został wpisany na «» UE, USA, listach sankcyjnych Wielkiej Brytanii, Kanady, Szwajcarii, Nowej Zelandii.
Alaksandr Łukaszenka w kulturze.
Ze względu na znaczny wpływ na życie Białorusinów, stałą obecność w mediach oraz wzbudzane kontrowersje, Alaksandr Łukaszenka stał się częstym tematem filmów, książek, piosenek, a nawet malarstwa na Białorusi i poza nią. W białoruskich państwowych mediach i instytucjach prezentowana jest twórczość gloryfikująca Łukaszenkę jako przywódcę i dobrego ojca narodu. Powstały liczne piosenki na temat prezydenta, zwłaszcza w okresach poprzedzających wybory prezydenckie, m.in. "Słuszaj Baćku" (pol. Słuchaj ojca). Przed wyborami prezydenckimi w 2010 roku ukazała się piosenka zespołu Rocker Jocker pt. "Sania ostanietsia z nami" (pol. "Sania zostanie z nami"; Sania to zdrobniona forma imienia Alaksandr). W okresie poprzedzającym wybory utwór emitowany był przez białoruskie stacje radiowe. Jedna z nich poinformowała o otrzymaniu ustnego polecenia od Ministerstwa Informacji, by emitować piosenkę co najmniej siedem razy dziennie, jednak samo ministerstwo temu zaprzeczyło. Zdaniem białoruskiego dziennikarza Siarhieja Pielasy utwór mógł być wykorzystywany w kampanii prezydenckiej Alaksandra Łukaszenki, przy czym nie jest jasne, czy został napisany pierwotnie jako wyraz poparcia, czy w konwencji kpiny. Lider zespołu Rocker Jocker zaprzeczył, by agitował za Łukaszenką.
Temat Łukaszenki pojawiał się także w malarstwie. W 2008 roku na wystawie z okazji 90-lecia Sił Zbrojnych Białorusi zaprezentowano obraz Nikołaja Opioka, przedstawiający Łukaszenkę w mundurze, z lornetką w rękach, w otoczeniu wojskowych.
W twórczości autorów niezależnych od białoruskiej władzy Alaksandr Łukaszenka zwykle przedstawiany jest w sposób krytyczny lub prześmiewczy. Część utworów dotyczy Łukaszenki osobiście, zaś wiele innych opisuje stworzoną za jego prezydentury sytuację na Białorusi, w których jednak osoba prezydenta jest silnie obecna.
W 1996 roku powstał silnie krytyczny wobec Łukaszenki film dokumentalny białoruskiego reżysera Juryja Chaszczewackiego pt. „Zwyczajny prezydent” (ros. "Obyknowiennyj priezidient").
W białoruskiej literaturze Łukaszenka zazwyczaj przedstawiany jest pod postacią różnego rodzaju alter ego. W opowiadaniu Wasila Bykaua pt. „Osiołek”, opowiedziana została historia fikcyjnego państwa, łudząco podobna do białoruskiej, w którym „Buldożer” doprowadził do upadku „Zielonej Demokracji” i utworzenia „Cynicznej Dyktatury”. W powieści Natalki Babiny pt. „Miasto ryb” Białorusią rządzi fikcyjny prezydent Tarasienka, który, chociaż określony jest jako następca Łukaszenki, wykazuje znaczne podobieństwo z tym ostatnim. W powieściowej Białorusi wszechobecni i wszechwładni są funkcjonariusze służb bezpieczeństwa, wybory są fałszowane, a opozycja prześladowana. Sama autorka przyznała, że postacie w jej książkach posiadają realne pierwowzory, a zniekształcenie nazwisk miało służyć ograniczeniu prawdopodobieństwa represji ze strony władz.
W marcu 2005 roku polskie grupy muzyczne: Ascetoholix, Pięć Dwa Dębiec, Mezo, Duże Pe i Owal nagrały utwór pt. „Jest nas wielu”, w którym m.in. wyraziły oczekiwanie na zmiany polityczne na Białorusi: "te dźwięki budzą lęki u Łukaszenki; Białoruś, bądźcie następni!". W lutym 2006 roku polski zespół rockowy Big Cyc napisał piosenkę o Alaksandrze Łukaszence pt. „Dyktator”, w której nazywa go "tyranem" i "prymusem kołchozowych szkół", a rządzoną przez niego Białoruś "dyktaturą w cieniu krat". W marcu tego samego roku powstała także wersja piosenki w języku białoruskim.
11 marca 2022 r. podczas rozmowy z Putinem bronił rosyjskiej napaści na Ukrainę. Po jego wypowiedzi pojawiły się w internecie liczne memy.

</doc>
<doc id="90927" url="https://pl.wikipedia.org/wiki?curid=90927" title="5. rozdanie nagród Złotych Malin">
5. rozdanie nagród Złotych Malin

Złote Maliny przyznane za rok 1984
Nagroda Specjalna: Linda Blair.

</doc>
<doc id="90931" url="https://pl.wikipedia.org/wiki?curid=90931" title="Nić pajęcza">
Nić pajęcza



</doc>
<doc id="90932" url="https://pl.wikipedia.org/wiki?curid=90932" title="Dan Quayle">
Dan Quayle

Dan Quayle, właśc. James Danforth Quayle (ur. 4 lutego 1947 w Indianapolis) – amerykański polityk, wiceprezydent Stanów Zjednoczonych w latach 1989–1993.
W 1969 r. ukończył DePauw University i w latach 1969–1975 służył w Gwardii Narodowej stanu Indiana. W 1974 ukończył prawo w Indiana University i został wydawcą i dyrektorem zarządzającym w Huntington Herald-Press. W 1976 został wybrany do Izby Reprezentantów Kongresu amerykańskiego, z ramienia republikanów. W 1980 został wybrany do Senatu Stanów Zjednoczonych, uzyskując ponownie mandat w 1986 r.
W 1988 kandydat na prezydenta George H.W. Bush zaproponował mu wspólny start w wyborach prezydenckich. Początkowo nie traktowany poważnie przez media, Quayle okazał się skutecznym prezesem prezydenckiej rady ds. konkurencyjności w biznesie, której zadaniem była deregulacja amerykańskiej gospodarki w duchu liberalizmu.
Podczas kampanii prezydenckiej w 1988 r. demokrata Lloyd Bentsen wypowiedział pod jego adresem słynne zdanie: Panie senatorze, żaden z pana Jack Kennedy. W 1991 Quayle został uhonorowany nagrodą Ig Nobla w dziedzinie edukacji, za "demonstrowanie, lepiej niż ktokolwiek inny, potrzeby edukacji naukowej". Poprawił on podczas wizyty w szkole poprawnie napisane na tablicy słowo „potato” (ziemniak) na potatoe.
Ponownie nominowany na stanowisko wiceprezydenta w 1992, jednak w wyborach para Bush-Quayle przegrała z Demokratami Billem Clintonem i Alem Gore’em.
Bez skutku ubiegał się o nominację Partii Republikańskiej na prezydenta w 2000 roku.

</doc>
<doc id="90933" url="https://pl.wikipedia.org/wiki?curid=90933" title="Spodarka">
Spodarka

Spodarka to dolna część instrumentu geodezyjnego, umożliwia stabilne zamocowanie instrumentu geodezyjnego do statywu geodezyjnego oraz poziomowanie i centrowanie instrumentu geodezyjnego.
Wyposażona jest w trzy gniazda, w których zamocowane są śruby ustawcze, służące do poziomowania instrumentu (w niektórych niwelatorach śruby te zastąpione są dwoma obracanymi pierścieniami klinowymi). W jej górnej części znajduje się tuleja z elementem walcowym teodolitu, który blokowany jest śrubą zaciskową. Do dolnej części spodarki przymocowana jest podstawka z jej płytką, zawierającą otwór gwintowany. Służy on do połączenia zespołu spodarki wraz z jej podstawką do głowicy statywu. Najczęściej spodarka połączona jest na stałe z alidadą instrumentu geodezyjnego.
Rozróżniamy dwa typy spodarek różniące się sposobem mocowania instrumentu geodezyjnego: spodarki typu WILD z zatrzaskowym systemem mocującym, oraz spodarki typu ZEISS z otworem o średnicy 34mm (nazywane czasem spodarkami DIN).
Gwint w spodarce służący do mocowania spodarki na statywie geodezyjnym, jest określony standardem międzynarodowym i ma rozmiar 5/8". Można się spotkać jednak ze spodarkami, które mają gwint metryczny w rozmiarze M16. Gwint metryczny występuje w starszych instrumentach produkcji ZEISS i PZO.

</doc>
<doc id="90934" url="https://pl.wikipedia.org/wiki?curid=90934" title="Sprawa połaniecka">
Sprawa połaniecka

Sprawa połaniecka, zbrodnia połaniecka – potoczna nazwa jednej z głośniejszych zbrodni kryminalnych z okresu PRL. Jej motywem była zemsta, a sprawcy działali w przekonaniu, że z uwagi na swój stan majątkowy i specyfikę środowiska nie poniosą odpowiedzialności. Zbrodnia miała miejsce na szosie z Połańca do pobliskiej wsi Zrębin (ówcześnie w województwie tarnobrzeskim, obecnie w województwie świętokrzyskim) w Boże Narodzenie (w nocy z 24 na 25 grudnia) 1976 r., a jej ofiarami byli: 18-letnia Krystyna Łukaszek (z d. Kalita) będąca w piątym miesiącu ciąży, jej brat, 12-letni Mieczysław Kalita oraz jej mąż, 25-letni Stanisław Łukaszek. Sprawcami morderstw byli Jan Sojda i Józef Adaś (na których wykonano wyroki śmierci) oraz dwaj spowinowaceni z nimi mężczyźni, skazani na karę wieloletniego pozbawienia wolności.
Historia konfliktu rodzin ofiar i sprawców.
Początkami niechęci wzajemnej pomiędzy rodzinami sprawców zbrodni połanieckiej a rodziną ofiar są wydarzenia powojenne. Według reportażu w podkarpackim pitawalu Janusza Klicha w 1948 wówczas 20-letni Jan Sojda został zatrzymany za gwałt na pasterce krów i skazany prawomocnym wyrokiem na 8 miesięcy bezwzględnego pozbawienia wolności. W jego aresztowaniu brał udział jego dalszy krewny Jan Roj (ojciec Zdzisławy Kality, dziadek Krystyny Łukaszek i Mieczysława Kality), aktywista PPR oraz członek ORMO, za co Sojda miał mieć do niego wieloletni żal. Według innych relacji konflikt miał powstać na tle nadużycia zależności służbowych wobec m.in. rodziny Sojdów, co przejawiać się miało „zmuszaniem ich do głosowania „3 razy tak” w referendum na temat przemian politycznych i gospodarczych w 1946 r., doprowadzeniem do aresztowania w 1947 r., a później zapędzaniem ich na pochody pierwszomajowe”.
Trzy lata później w niewyjaśnionych okolicznościach na terenie gospodarstwa Jana Sojdy został zastrzelony syn Jana Roja – 10-letni Marian. Strzelić do niego miał znajomy Sojdy, który tłumaczył się, że „strzelał do psa, a chłopca trafił przez przypadek”. Wypadek ten miał miejsce w obecności Jana Sojdy, po tym jak miał on załadować broń. Sprawca otrzymał wyrok w zawieszeniu, a w niedługim czasie uległ śmiertelnemu wypadkowi samochodowemu.
Okoliczności zbrodni.
Charakterystyka głównego sprawcy.
Urodzony w 1928 r. w Zrębinie Jan Sojda był dobrze sytuowanym właścicielem dużego gospodarstwa rolnego w tej wsi. Jego wysoka pozycja społeczna wynikała z jego majątku: jako jedyny z mieszkańców wsi posiadał ciągnik i telefon, jak i z chwalenia się różnego rodzaju koneksjami. Po zatarciu skazania za powyższy gwałt w 1948 roku, Jan Sojda pracował jako ławnik sądowy. Przez społeczność Zrębina był postrzegany jako osoba silna i zdecydowana w dążeniu do nieformalnego przywództwa we wsi; więc zyskał przezwisko „król Zrębina”.
Wydarzenia bezpośrednio poprzedzające zbrodnię.
Na kilka miesięcy przed wydarzeniami określanymi jako „sprawa połaniecka”, w sierpniu 1976 r. odbyło się wesele dwóch z jej ofiar: Krystyny Kality i Stanisława Łukaszka, na które został zaproszony Jan Sojda z rodziną, a jego siostra – Adasiowa (żona Józefa Adasia, jednego ze współsprawców) została poproszona o pomoc w kuchni w trakcie przyjęcia. Podczas zabawy weselnej inny pomocnik kuchenny zauważył, że wynosi ona wędliny i mięso w ilościach większych, niż było ustalone z gospodarzami wesela. Po zwróceniu uwagi przez Zdzisławę Kalitową na ten fakt, siostra Jana Sojdy miała się obrazić i opuścić przyjęcie. Nazajutrz wymusiła ona od gospodyni wesela podarowanie jej wypożyczonej przez Zdzisławę Kalitową zastawy stołowej, natomiast zawzięty Jan Sojda poczuł się bardzo urażony wysuwanym wobec jego rodziny zarzutami złodziejstwa. Słowami „wyplenię Kalitowe plemię"”" miał grozić rodzinie Kalitów za rzekomą zniewagę i pomówienie dotyczące kradzieży żywności z wesela i wymuszenie zastawy i faktycznie zaplanował taką zemstę.
Potrójne morderstwo.
Wiernych ze Zrębina podwieziono do kościoła w Połańcu dwoma wynajętymi od PKS na tę okazję autobusami. Wieczorem 24 grudnia 1976 r. przed kościołem został zaparkowany niebieski autobus marki San. W nim Jan Sojda i kilkadziesiąt innych osób z wioski piło alkohol. W libacji brali udział m.in. sołtys i ORMO-wiec. Ofiary zostały wywabione z pasterki w kościele: „"Krycha, twój ojciec rozrabia w domu po pijaku, wracajcie szybko do chałupy"”. Ciężarna Krystyna Łukaszek, jej mąż Stanisław Łukaszek oraz 12-letni brat Krystyny – Mieczysław Kalita myśleli, że wrócą do Zrębina autobusem, jednak Jan Sojda nie wpuścił ich do pojazdu. Udali się więc w 4-kilometrową drogę do domu pieszo, poboczem drogi. Po upływie pewnego czasu Jan Sojda wspólnie ze szwagrem, 34-letnim Józefem Adasiem oraz zięciem, 28-letnim Stanisławem Kulpińskim i innymi pasażerami ruszyli sprzed kościoła za przyszłymi ofiarami autobusem San. Razem z nimi jechał drugi autobus Autosan, a przed nimi taksówka Fiat 125p. Mieczysław Kalita został zaatakowany jako pierwszy, potrącony na szosie przez samochód osobowy, za którego kierownicą siedział drugi zięć Jana Sojdy – 27-letni Jerzy Socha, a który jechał zgodnie z umową z teściem przed Sanem. Gdy do rannego Mieczysława Kality podbiegli Krystyna i Stanisław, zostali zaatakowani przez Józefa Adasia oraz Jana Sojdę i zabici kluczem do kół autobusowych, a Miecio dobity przez przejechanie samochodem. Kierowcą fiata był nadal Jerzy Socha, a pasażerkami żony Sochy i Kulpińskiego. Całe zdarzenie obserwowało około 30 świadków, którzy byli pasażerami autobusu kierowanego przez Józefa Adasia. Świadkowie ci byli w większości nietrzeźwi. Żaden z nich nie próbował przeciwstawić się zbrodni dokonywanej na zewnątrz. W drzwiach autobusu stanął Stanisław Kulpiński i oświadczył: „"Kto wyjdzie, tego spotka ten sam los"”. Następnie sprawcy nakazali wszystkim osobom z Sana przejść do drugiego autobusu. Zabójcy wciągnęli zwłoki do Sana i przewieźli półtora kilometra dalej. W pobliżu Zrębina przejechali autobusem ciała mężczyzny oraz dziecka i ułożyli w przydrożnym rowie, nieudolnie pozorując wypadek drogowy. Zwłoki Krystyny obnażyli i położyli za autobusem, dla upozorowania gwałtu. Na miejscu pozostawili również autobus.
W drugim autobusie Jan Sojda, trzymając w rękach różaniec, przyjął od obecnych wspólną przysięgę milczenia. Każdy pocałował krzyż oraz każdemu został agrafką przekłuty palec, a ślad krwi odbity na kartce, aby przysięga nabrała mocy. Każdy również otrzymał pieniądze – zapłatę za milczenie. Następnie wszyscy wrócili na pasterkę, by mieć alibi. Sojda chciał dokonać zbrodni na oczach świadków ze wsi, aby w ten sposób udowodnić im, że jest bezkarny. Po zakończeniu mszy kierowca Sana wszczął alarm, że został mu skradziony autobus. Ostatecznie wszyscy wsiedli do drugiego autobusu i ruszyli do domów. Po drodze „odnaleźli” zaginiony autobus.
Dwie godziny później na posterunku MO w Połańcu zjawił się kierowca Sana. Zgłosił, że ktoś ukradł mu sprzed kościoła autobus i w zamieci śnieżnej przejechał na śmierć troje pieszych idących w kierunku Zrębina, co odkryli, wracając do domu. Przed Nowym Rokiem odbył się pogrzeb ofiar.
Śledztwo i proces sądowy.
Podczas śledztwa popełnione zostały liczne błędy, polegające na: przeprowadzeniu w nieudolny sposób sekcji zwłok przez lekarza bez uprawnień, oddaniu do kasacji sprawnego autobusu (dwa tygodnie po zdarzeniu), zanim zabezpieczono na nim ślady zdarzenia, niezabezpieczeniu miejsca zdarzenia. Bagatelizowaniu dowodów sprzyjało bezpodstawne przekonanie prowadzących sprawę w pierwszym jej okresie, że miał miejsce wypadek drogowy, nie zaś zabójstwo, w którym samochody były jednym z narzędzi. Błędy te z trudem naprawiano w postępowaniu w prokuraturze i przed sądem. Pierwszy, pod zarzutem spowodowania wypadku ze skutkiem śmiertelnym, został aresztowany Józef Adaś. Wszystko to, a także opór świadków, których zmowę milczenia złamano dopiero na sali sądowej, wydłużyło zarówno śledztwo, jak i proces. Wizja lokalna miejsca i przebiegu przestępstwa została utrwalona na taśmie filmowej.
26 maja 1977 r. odbyły się ekshumacje zwłok ofiar. Wykazały one między innymi, że uszkodzenia głów Krystyny i Stanisława wyglądają, jakby pochodziły od uderzeń zadanych podłużnym, twardym, tępym i ciężkim przedmiotem, a nie zostały spowodowane w wyniku potrącenia.
Jedyną osobą, która zeznała, że miało miejsce morderstwo i podała nazwiska sprawców, był Leszek Brzdękiewicz. Jednak niedługo później jego ciało znaleziono w rzece Czarnej. Według oficjalnej wersji utopił się przypadkowo.
Cechą szczególną procesu była duża liczba zarzutów postawionych świadkom zbrodni za fałszywe zeznania. Świadkowie ci zostali zobowiązani przez Jana Sojdę zaraz po dokonanej zbrodni do milczenia (przysięgi były składane pod krucyfiksem i na papierze). Dodatkowo otrzymali za swoje milczenie: każdy po medaliku i od 2 do 10 tys. zł (łącznie rodzina Sojdy wydała na łapówki ponad 200 tys. zł). Janusz Klich w pitawalu podkarpackim podaje kwotę 400 tys. zł. Łącznie świadkowie złożyli dwie przysięgi milczenia: pierwszą na miejscu zabójstwa, a drugą w trakcie śledztwa. Zostali przez sprawców zawiezieni do Wolicy, gdzie złożyli przysięgę przed ołtarzykiem z obrazem Matki Boskiej Częstochowskiej i krucyfiksem, obok którego paliły się świece. W takiej scenerii przysięgli i złożyli podpis krwią, że zachowają milczenie. Podobno zabójcy jeździli też na Jasną Górę, aby się modlić o bezkarność. Większość świadków do końca zachowała milczenie. Zadziałało połączenie gróźb, religii, łapówek i przeświadczenia o bezkarności sprawców. Także w czasie procesu miało miejsce zastraszanie lub przekupywanie świadków przez rodziny oskarżonych. Ewa Gruza jako wątpliwe etycznie ocenia sposób działania obrońców, adwokatów Władysława Siły-Nowickiego i Zbigniewa Dyki. Między innymi wystąpili do sądu o zgodę na nagrywanie rozpraw ze względu na ogrom materiału. Używali później tych nagrań do szantażowania świadków, w efekcie czego przestano nagrywać rozprawy. Siła-Nowicki nadto negatywnie wypowiadał się o rodzinie Kalitów oraz świadkach.
Wyroki.
Prokuratorzy Jacek Świercz i Franciszek Bełczowski dla Sojdy, Sochy, Adasia i Kulpińskiego zażądali kary śmierci. Sąd Wojewódzki w Tarnobrzegu z siedzibą w Sandomierzu skazał po ponad rocznym procesie (od 7 listopada 1978 r. do 10 listopada 1979 r.) Jana Sojdę, Józefa Adasia, Jerzego Sochę i Stanisława Kulpińskiego na karę śmierci. Sąd Najwyższy w znacznej części utrzymał w mocy wyrok Sądu Wojewódzkiego. Rada Państwa skorzystała z prawa łaski, zamieniając karę śmierci orzeczoną wobec Jerzego Sochy i Stanisława Kulpińskiego na kary odpowiednio 25 i 15 lat pozbawienia wolności. Karę śmierci wobec Jana Sojdy i Józefa Adasia utrzymano i wykonano przez powieszenie 23 listopada 1982 r. w krakowskim Areszcie Śledczym przy ulicy Montelupich. Jerzy Socha został zwolniony warunkowo przedterminowo z zakładu karnego po 14 latach i 6 miesiącach, Stanisław Kulpiński spędził w więzieniu 11 lat i sześć miesięcy.
Ponadto osiemnaście osób-świadków spędziło po kilka lat w zakładach karnych za zatajenie zbrodni i fałszowanie zeznań.
Zbigniew Dyka, po zostaniu ministrem sprawiedliwości w 1991, założył rewizję nadzwyczajną od wyroku, żeby nie pozostał wyrok, w którym nie wybronił swoich klientów. Zostało to ocenione negatywnie jako wykorzystywanie stanowiska do prywatnych celów. Sąd oddalił rewizję jako oczywiście bezzasadną.
Odniesienia do „sprawy połanieckiej” w kulturze.
W oparciu o tę sprawę, zwaną „sprawą połaniecką”, powstała książka Wiesława Łuki, reportażysty tygodnika „Prawo i Życie”, "Nie oświadczam się". Autor przez półtora roku trwania procesu sądowego publikował na łamach tygodnika serię reportaży z sali sądowej i kilku wsi pod Połańcem, z których pochodzili świadkowie zbrodni. Powstał także film ("Zmowa") na podstawie scenariusza Wiesława Łuki, a w reżyserii Janusza Petelskiego, natomiast Roman Bratny napisał powieść pod tytułem "Wśród nocnej ciszy", a także przedstawienie teatralne. O sprawie pisali też inni dziennikarze, m.in. Hanna Krall. Sprawa została przedstawiona w serialu dokumentalnym "Paragraf 148 – Kara śmierci", w odcinku "Wśród nocnej ciszy". Wzmianka o tej sprawie pojawia się także w kryminałach Zygmunta Miłoszewskiego "Ziarno prawdy" oraz Mariusza Czubaja "R.I.P."
O zbrodni traktuje utwór polskiego zespołu metalowego Voidhanger zatytułowany „Silent Night, Deadly Night (25.12.1976)” z albumu "The Antagonist" (2012).

</doc>
<doc id="90935" url="https://pl.wikipedia.org/wiki?curid=90935" title="Śruba ustawcza">
Śruba ustawcza

Śruba ustawcza (lub śruba poziomująca) – część spodarki instrumentu geodezyjnego. 
Śruby ustawcze służą do poziomowania instrumentu geodezyjnego. Spodarka zawiera trzy śruby ustawcze rozmieszczone w wierzchołkach trójkąta równobocznego. Takie rozmieszczenie śrub ustawczych umożliwia szybkie i dokładne spoziomowanie instrumentu geodezyjnego.

</doc>
<doc id="90937" url="https://pl.wikipedia.org/wiki?curid=90937" title="Józef Adaś">
Józef Adaś



</doc>
<doc id="90938" url="https://pl.wikipedia.org/wiki?curid=90938" title="Walter Mondale">
Walter Mondale

Walter Frederick Mondale, Fritz Mondale (ur. 5 stycznia 1928 w Ceylon, zm. 19 kwietnia 2021 w Minneapolis) – amerykański polityk, działacz Partii Demokratycznej, senator, 42. wiceprezydent Stanów Zjednoczonych (1977–1981) i kandydat tej partii w wyborach prezydenckich w 1984 r.
Życiorys.
Młodość i wykształcenie.
Urodził się 5 stycznia 1928 w Ceylon w stanie Minnesota, jako syn duchownego kościoła metodystów. Ukończył Mancester College w stolicy stanu St. Paul. W czasie wojny koreańskiej służył w stopniu kaprala w Fort Knox. Następnie zdobył wykształcenie prawnicze i rozpoczął praktykę w Minneapolis.
Senator.
Zanim został senatorem, zdobył pewną pozycję dzięki aktywnemu zaangażowaniu w kampanię wyborczą gubernatora Orville Freemana.
Kiedy urzędujący senator z Minnesoty – Hubert Humphrey – został wybrany na wiceprezydenta, Mondale został mianowany na jego miejsce. W roku 1966 został wybrany na własną, pełną kadencję i odnowił mandat w wyborach w 1972 r.
Wiceprezydent.
Zwycięzca prawyborów i nominat Partii Demokratycznej jako kandydat na prezydenta – były gubernator Georgii Jimmy Carter – wybrał senatora Mondale’a jako swego kandydata na wiceprezydenta. Tandem Carter-Mondale pokonał w listopadowych wyborach urzędującego republikańskiego prezydenta Geralda Forda i kandydującego u jego boku senatora Roberta Dole’a – późniejszego kandydata na urząd prezydenta w roku 1996.
Mondale był pierwszym wiceprezydentem, który zamieszkał w oficjalnej rezydencji zastępcy głowy państwa.
Carter i Mondale zostali ponownie nominowani w wyborczym roku w 1980, ale zostali pokonani przez republikański tandem Ronald Reagan-George H.W. Bush "senior".
Kandydat na prezydenta.
Po odejściu z urzędu wiceprezydenta powrócił na krótko po praktyki prawnej, ale niebawem ponownie zagościł na scenie politycznej. W roku 1984 odbywały się w wybory prezydenckie.
Po serii zwycięstw w prawyborach – został mianowany kandydatem na prezydenta Partii Demokratycznej. Startował przeciwko urzędującemu prezydentowi Reaganowi. Jako pierwszy kandydat jednej z dwóch głównych partii w amerykańskiej historii wybrał, jako kandydata na wiceprezydenta, kobietę – kongresmenkę z Nowego Jorku Geraldine Ferraro. Oparł swoją kampanię na liberalnej platformie, co miało być alternatywą dla konserwatywnego programu Reagana.
Reagan cieszył się wówczas dużą popularnością, więc demokraci – mimo posiadania pewnych mocnych kart, między innymi istnienia dużego deficytu budżetowego – przegrali wybory. Reagan uzyskał 54 455 472 głosy (co stanowiło 58,77%), natomiast Mondale 37 577 352 (40,56%). Zwycięstwo Reagana wyglądało jeszcze bardziej przytłaczająco w kolegium elektorskim. Urzędujący prezydent wygrał wybory w 49 stanach (na 50) uzyskując 525 głosów, natomiast Mondale uzyskał większość tylko w swojej rodzinnej Minnesocie oraz Dystrykcie Kolumbii, co dało mu zaledwie 13 głosów. Reagan uzyskał zatem największą przewagę w głosowaniu elektorskim w historii USA. (rekord pod względem przewagi w głosowaniu powszechnym należał do Lyndona Johnsona w 1964).
Mimo druzgoczącej przegranej w Kolegium, Mondale uzyskał większy odsetek głosów powszechnych, niż prezydent Bush, kiedy ten starał się w wyborach roku 1992 o reelekcję, chociaż Bush miał znacznie więcej miejsc w kolegium. Stało się tak z uwagi na specyfikę amerykańskiej ordynacji wyborczej.
Dalsza kariera.
Po porażce w wyborach prezydenckich powrócił do praktyki adwokackiej. Natomiast w latach 1986–1993 był przewodniczącym Demokratycznego Instytutu ds. Spraw Zagranicznych.
W 1993 roku nowy, demokratyczny, prezydent Bill Clinton mianował byłego wiceprezydenta ambasadorem w Japonii. Funkcję tę Mondale pełnił do roku 1996. W 1998 roku był też wysłannikiem Clintona w Indonezji.
W 2007 roku został konsulem honorowym Norwegii w Minneapolis.
Nieudany come back.
Tuż przed wyborami parlamentarnymi w roku 2002, ubiegający się o ponowny wybór senator z Minnesoty Paul Wellstone zginął w wypadku lotniczym. W tej sytuacji demokraci w stanie swym kandydatem mianowali 74-letniego byłego wiceprezydenta. Mondale przegrał jednak wybory ze swym republikańskim oponentem Normem Colemanem niewielką różnicą głosów.
Po przegranych wyborach oświadczył, że to jego ostatnia kampania wyborcza w życiu.
Życie osobiste.
Był żonaty od 27 grudnia 1955 z Joan Adams (ur. 8 sierpnia 1930, zm. 2014). Mają trójkę dzieci: synów Theodore’a Mondale’a (ur. 12 października 1957), Williama Halla Mondale’a (ur. 7 lutego 1962). Ich jedyna córka Eleanor Jane Mondale (ur. 19 stycznia 1960), jest znaną osobistością telewizyjną.

</doc>
<doc id="90942" url="https://pl.wikipedia.org/wiki?curid=90942" title="Nanorurki węglowe">
Nanorurki węglowe

Nanorurki węglowe (CNTs, z ) – rodzaj nanorurek zbudowanych z węgla. Są one odmianą alotropową tego pierwiastka (obok grafitu, diamentu i fullerenów).
Zbudowane są zwiniętego grafenu (jednoatomowej warstwy grafitu). Odkryte zostały niedługo po fullerenach, w 1991 roku, przez Sumio Iijimę w sadzy wygenerowanej poprzez odparowywanie łukowo-wyładowcze elektrody grafitowej. Najcieńsze nanorurki węglowe mają średnicę od rzędu jednego nanometra, a ich długość może być miliony razy większa. Wykazują niezwykłą wytrzymałość na rozciąganie i własności elektryczne oraz są znakomitymi przewodnikami ciepła. Te własności sprawiają, że są badane jako obiecujące materiały do zastosowań w nanotechnologii, elektronice, optyce i badaniach materiałowych.
CNT są atrakcyjne dla szerokiego zakresu zastosowań ze względu na ich rozmiary, przewodność cieplną i elektryczną, wyjątkowo dużą powierzchnię właściwą, chemiczną obojętność. Przykładowe zastosowania obejmują kompozyty polimerowe o wysokiej wytrzymałości, materiały elektrodowe do akumulatorów o dużej pojemności, wydajne emitery pola do mikroskopii i litografii jako źródła elektronów, lampy rentgenowskie, magazyny wodoru, lampy wyładowcze, próżniowe wzmacniacze mikrofalowe, nanoelektronika, wypełniacze przewodzące. CNTs pod wpływem przyłożonego zewnętrznego pola elektrycznego emitują elektrony już w temperaturze pokojowej (emitery zimnych elektronów). Posiadają dużą gęstość elektronową na ich czubkach przez co mogą być używane jako bardzo wydajne końcówki do mikroskopów elektronowych (100 V zamiast 5kV). CNTs zostać także zostać wykorzystane w działach elektronowych, wyświetlaczach FED, biosensorach, ogniwach paliwowych, kompozytach, tranzystorach oraz technologii "stealth". CNTs mogą być stosowane także jako włókna oraz jako kompozyt polimer/nanorurki węglowe do tekstyliów elektronicznych. Bardzo małe ilości nanorurek węglowych w polimerze mogą tworzyć perkolacyjną sieć, która sprawia, że polimer przewodzi, bez wypełniacza powodującego degradację początkowych właściwości matrycy. Są także doskonałym środkiem smarnym jak i dodatkiem do smarów i olejów. Trwają badania nad wykorzystaniem nanorurek węglowych do przechowywania wodoru. Takie nanorurki z wodorem w środku mogą być wykorzystywane jako ogniwa paliwowe zasilane wodorem do napędzania energooszczędnych i przyjaznych dla środowiska pojazdów. Kilka lat temu wytwarzanie nanorurek węglowych było bardzo skomplikowane i drogie. Obecnie znane są wydajne i stabilne oraz stosunkowo niedrogie metody produkcji, np. metoda CVD (Chemical Vapour Deposition).
Z chemicznego punktu widzenia, atomy węgla w nanorurkach węglowych połączone są wiązaniami o rzędzie większym od jedności (zawierają zdelokalizowane wiązania podwójne), w przeciwieństwie do pojedynczych wiązań tworzących diament, co pozwala nanorurkom uzyskiwać większą odporność na rozciąganie. Nanorurki samoczynnie zlepiają się we włókna za pomocą oddziaływań Van der Waalsa. Pod dużym ciśnieniem można nanorurki połączyć ze sobą, tworząc z nich niezwykle twarde materiały takie jak ADNR.
Właściwości.
Mechaniczne.
Nanorurki są jednymi z najwytrzymalszych i najsztywniejszych znanych materiałów. Wytrzymałość na rozciąganie nanorurek wielowarstwowych sięga 63 GPa. Dla porównania, hartowana stal osiąga wytrzymałość rzędu 1,2 GPa. W połączeniu z niewielką gęstością rzędu 1,3–1,4 g/cm³ daje to najlepszy rezultat spośród znanych ludzkości materiałów.
Nanorurki nie są natomiast wytrzymałe na zgniatanie. Z powodu elastyczności i pustej struktury łatwo wyginają się i odkształcają pod wpływem sił ściskających lub zginających.
Kinetyczne.
W nanorurkach wielowarstwowych wewnętrzne warstwy mogą ślizgać się prawie bez tarcia wewnątrz zewnętrznych, tworząc idealne atomowe łożyska. Własności te wykorzystano do konstrukcji pierwszych prostych molekularnych mechanizmów: nanorotorów i nanopotencjometrów.
Elektryczne.
W zależności od ułożenia linii wiązań wzdłuż albo w poprzek nanorurki, nanorurki mogą być dobrymi przewodnikami lub półprzewodnikami. W teorii nanorurki mogą przewodzić prąd o 1000-krotnie większym natężeniu niż przewody metalowe o analogicznej masie. Dzięki zastosowaniu nanorurek w 2001 udało się stworzyć tranzystor, który do zmiany stanu (włączony/wyłączony) potrzebuje tylko jednego elektronu. Naukowcy przewidują, że zastosowanie nanotechnologii w elektronice cyfrowej pozwoli na konstruowanie coraz szybszych i coraz mniejszych komputerów i układów scalonych.
Termiczne.
Wszystkie nanorurki znakomicie przewodzą ciepło wzdłuż swojej struktury (dzięki przewodnictwu balistycznemu), natomiast bardzo słabo przewodzą ciepło w poprzek. Przewiduje się, że nanorurki węglowe mogą przewodzić do 6,00 W/m·K w temperaturze pokojowej. Dla porównania miedź, uznawana za znakomity przewodnik ciepła przewodzi 3,5 W/m·K. Nanorurki wytrzymują temperatury do 2800 °C w próżni i do około 750 °C w powietrzu.
Szkodliwość.
W roku 2008 stwierdzono, że niektóre rodzaje nanorurek mogą wywoływać zmiany nowotworowe u myszy – międzybłoniaka opłucnej, podobnie jak azbest. Szkodliwość nanorurek zależy w znacznym stopniu od ich budowy i dotyczy szczególnie struktur długich i cienkich; dla niektórych rodzajów nanorurek nie zaobserwowano natomiast szkodliwości. Problem ten jest intensywnie badany w wielu laboratoriach.
Zastosowania.
Ze względu na swoją wytrzymałość i elastyczność, nanorurki węglowe są dobrymi kandydatami zarówno na elementy planowanych nanomaszyn i metamateriałów, jak i do zastosowań w dużej skali.
Konstrukcje.
Choć włókna utworzone z nanorurek węglowych mogą nie mieć aż tak dobrych parametrów jak pojedyncze nanorurki, wciąż mogą znacznie przewyższać współcześnie używane materiały. Obecnie pierwsze takie materiały zostały już wytworzone. Na Tour de France 2006 Floyd Landis korzystał z roweru, którego konstrukcję wzmocniono nanorurkami węglowymi. Pozwoliło to zmniejszyć masę ramy roweru do jednego kilograma. Materiały tego typu potencjalnie mogą znaleźć wiele zastosowań w przyszłej inżynierii.
W badaniach w 2006 roku znaleziono nanorurki węglowe w stali damasceńskiej, co mogło zwiększać jej wytrzymałość.
Jednym z najbardziej ambitnych projektów jest użycie nanorurek węglowych do konstrukcji windy kosmicznej. Wymaga to jednak znacznego postępu zarówno w ilości, jak i jakości wytwarzanych materiałów z nanorurek.
Układy elektroniczne.
Nanorurki węglowe mogą stać się podstawą przyszłych układów elektronicznych. Przy ich pomocy stworzono już tranzystory mogące działać w temperaturze pokojowej i przełączać się przy użyciu pojedynczego elektronu.
Jedną z głównych przeszkód przed budowaniem większych układów był brak technologii do tworzenia nanorurek w wystarczających ilościach. W 2001 roku IBM zademonstrował metodę wytwarzania tranzystorów na masową skalę, w procesie nazwanym „konstruktywną destrukcją”. Metoda ta umożliwiła stworzenie układu zawierającego ponad miliard właściwie ułożonych złącz z nanorurek. Niewłaściwe łącza można było usunąć korzystając ze standardowej litografii. W 2004 roku uzyskano pierwszy układ pamięci oparty na nanorurkach.

</doc>
<doc id="90944" url="https://pl.wikipedia.org/wiki?curid=90944" title="Hubert Humphrey">
Hubert Humphrey

Hubert Horatio Humphrey, znany też zdrobniale jako HHH (ur. 27 maja 1911 w Wallace, Dakota Południowa, zm. 13 stycznia 1978 w Waverly, Minnesota) – amerykański polityk, działacz Partii Demokratycznej, 38. Wiceprezydent Stanów Zjednoczonych w gabinecie Lyndona B. Johnsona (1965–1969).
Studiował farmację w Capitol College of Pharmacy w Denver, jeszcze przed wojną został farmaceutą w Humphrey Drug Co. w Huron. Potem pracował jako wykładowca nauk politycznych i zaangażował się w politykę, jako zwolennik gospodarczego Nowego Ładu, pełniąc szereg funkcji federalnych w stanie Minnesota. Był także aktywistą demokratycznym. W 1945 został burmistrzem Minneapolis, uzyskując reelekcję w 1947 r.
Trwałą spuścizną działalności politycznej Humphreya przed wyborem na senatora było doprowadzenie do zjednoczenia lokalnej partii demokratycznej w Minnesocie oraz Partii Farmersko-Robotniczej w Minnesota Democratic-Farmer-Labour Party, która jest częścią ogólnokrajowej Partii Demokratycznej i przyczyniła się do jej dominacji w tym stanie.
W 1948 został pierwszym demokratą z Minnesoty od wielu lat wybranym do Senatu, gdzie zyskał rozgłos jako energiczny obrońca praw obywatelskich.
Zawsze uchodził za przedstawiciela liberalnego skrzydła partii. Po raz pierwszy zdobył ogólnokrajowy rozgłos jeszcze jako burmistrz Minneapolis i kandydat do Senatu w 1948, kiedy wygłosił przemówienie na konwencji Partii Demokratycznej w Filadelfii, w którym ostro zaatakował segregację rasową i ograniczenia praw obywatelskich ludności kolorowej na południu kraju oraz postulował podjęcie energicznej interwencji władz federalnych w tym zakresie. Stało się to oficjalnym pretekstem zorganizowania przez część konserwatywnych i rasistowskich demokratów z południa partii tzw. Demokratów Praw Stanowych ("Dixiecrat"), która wystawiła gubernatora Karoliny Południowej Stroma Thurmonda. Mimo tego urzędujący prezydent, demokrata Harry Truman wygrał wybory, zaś Humphrey uzyskał mocną pozycję polityczną.
W 1954 został ponownie wybrany do Senatu, a w 1960 startował w walce o nominację demokratów w wyborach prezydenckich, jednak przegrał w prawyborach z Kennedym. Po kolejnej reelekcji do Senatu w tym samym roku został zastępcą przewodniczącego senackiej większości. W czasie swej pierwszej kadencji (1949–1964) uchodził nie tylko za jednego z czołowych przywódców lewego skrzydła demokratów, ale i bliskiego sojusznika ówczesnego wpływowego lidera większości, a następnie wiceprezydenta i prezydenta Lyndona Johnsona z Teksasu.
W 1964 r. Johnson zaproponował Humphreyowi start w wyborach prezydenckich. Bliska współpraca między nimi trwała dalej. Humphrey popierał i brał aktywny udział w reformach prezydenckiego programu Wielkiego Społeczeństwa. Po rezygnacji Johnsona ze startu w wyborach 1968, Humphrey został z jego poparciem kandydatem na stanowisko prezydenta; mimo spadku popularności i pewnego osłabienia Johnson dalej uchodził za lidera trzymającego żelazną ręką aparat partyjny. Inny liczący się kandydat Partii Demokratycznej, senator Robert F. Kennedy, został zamordowany 5 sierpnia 1968 r. po wygraniu prawyborów partyjnych w Kalifornii (zwycięstwo to uczyniło go faworytem do nominacji). Po jego śmierci Humphrey ostatecznie pokonał w prawyborach jedynego liczącego się kontrkandydata, którym był przywódca opozycji antywojennej, senator z Minnesoty, Eugene McCarthy. Po ostrej krytyce za współudział w eskalacji wojny wietnamskiej za prezydentury Johnsona Humphrey przegrał minimalnie wybory z Richardem Nixonem. Jego partnerem na liście, jako kandydat na wiceprezydenta, był senator z Maine i przyszły sekretarz stanu Edmund Muskie.
Początkowo nie planował powrotu do polityki po przegranych wyborach i opuszczeniu stanowiska wiceprezydenta, ale kiedy McCarthy odmówił kandydowania na kolejną kadencję w 1970, Humphrey bez większego trudu uzyskał nominację i równie łatwo wygrał wybory. Ponownie wybrano go w 1976.
Ubiegał się ponownie o nominację prezydencką w 1972, ale przegrał z senatorem George’em McGovernem, który z kolei został pobity ogromną przewagą przez Nixona.
Humphrey był początkowo, wobec porażki McGoverna oraz początkowego braku innego silnego pretendenta, uznawany za naturalnego i czołowego kandydata na prezydenta w 1976. Popierała go duża część aparatu. Jednak nie włączył się początkowo do walki, a po serii zwycięstw byłego gubernatora Georgii Jimmy’ego Cartera zrezygnował, choć formalnie nie zgłosił wcale kandydatury, i poparł go.
W 1977, po odejściu na emeryturę wieloletniego lidera większości demokratycznej Mike’a Mansfielda z Montany Humphrey ubiegał się o stanowisko przywódcy większości, ale przegrał z ówczesnym zastępcą lidera, Robertem Byrdem. Mianowano go jednak na stanowisko zastępcy przewodniczącego "pro tempore".
Już w czasie swej ostatniej, nieformalnej, kampanii prezydenckiej w 1976 Humphrey był poważnie chory na raka. Zmarł w styczniu 1978 (po publicznym przyznaniu się do choroby). Jego następczynią gubernator mianował wdowę, Muriel Humphrey.
Humphrey jest uważany za jednego z najbardziej znaczących i najwybitniejszych polityków amerykańskich w XX wieku. Do jego spuścizny zalicza się wielki wkład, jaki wniósł w przeprowadzenie ważnych reform społecznych (prawa obywatelskie, „Wielkie Społeczeństwo”), a także wpływ na samą partię i jej postępowe skrzydło.

</doc>
<doc id="90945" url="https://pl.wikipedia.org/wiki?curid=90945" title="Omertà">
Omertà

Omertà – zmowa milczenia, nieformalne prawo sycylijskie zabraniające członkowi mafii informowania o jej przestępstwach osób z tym przestępstwem niezwiązanych, w szczególności przedstawicieli wymiaru sprawiedliwości – sędziów, prokuratorów i policji. Z tego powodu przestępstwa mafijne były tak trudne do rozwiązania. Złamanie omerty groziło egzekucją poprzez zastrzelenie zdrajcy.

</doc>
<doc id="90946" url="https://pl.wikipedia.org/wiki?curid=90946" title="Jerzy Grundkowski">
Jerzy Grundkowski

Jerzy Grundkowski (ur. 29 listopada 1953 w Bydgoszczy, zm. 12 grudnia 2016 tamże) – polski pisarz.
Życiorys.
Ukończył studia historyczne na Uniwersytecie Mikołaja Kopernika w Toruniu. Debiutował opowiadaniem "Żółta cysterna" (1977), emitowanym jako słuchowisko w Polskim Radiu. Pisał fantastykę, prozę historyczną i współczesną. Swoje utwory publikował między innymi w „Twórczości”, „Tygodniku Kulturalnym”, „Faktach” i „Literaturze”, a eseje i artykuły krytyczne w „Piśmie literacko-artystycznym”, „Nurcie” i „Kujawach”.
Autor wielu cenionych publikacji z zakresu historii budownictwa i architektury, ukazujących się na łamach czasopisma „Warstwy Dachy i Ściany” (wcześniej: „Warstwy”) oraz na portalach abc-sciany.pl, abc-dachy.pl i abc-izolacje.pl. W latach 1995-2006 Redaktor Naczelny „Warstw”, w latach 2006-2012 - z-ca Redaktora Naczelnego.
Nagrody.
„Annopolis, miasto moich snów” – Redakcja „Młodego Technika” uznała ją za najlepszy debiut roku, a fundatorzy nagrody im. N. Gall – za najlepszą książkę nowelistyczną roku. „Annopolis, miasto moich snów” zyskało też jedną z nagród „Fantastyki”.
Był laureatem nagrody imienia Klemensa Janickiego oraz laureatem trzech konkursów dziennikarskich, poświęconych upowszechnianiu wiedzy ekonomicznej: jeden z nich to był konkurs „Pryzmat”, a dwa pozostałe organizowała Fundacja Edukacji Przedsiębiorczości z siedzibą w Łodzi. W 2013 roku Jerzego Grundkowskiego uhonorowano także Medalem Jerzego Sulimy-Kamińskiego, przyznawanym za wybitne zasługi dla kultury Pomorza i Kujaw.

</doc>
<doc id="90947" url="https://pl.wikipedia.org/wiki?curid=90947" title="Borsuk europejski">
Borsuk europejski

Borsuk europejski, borsuk, jaźwiec ("Meles meles") – gatunek drapieżnego ssaka z rodziny łasicowatych.
Odżywianie.
Borsuk jest oportunistycznym wszystkożercą, łatwo przystosowującym się do zasobów pokarmowych w okolicy siedliska − jego dieta obejmuje wiele roślin i zwierząt. Dżdżownice stanowią najważniejsze źródło pożywienia borsuka; do ważnych należą także duże owady, małe i młode ssaki oraz przy nadarzającej się okazji ptaki, padlina, zboża i owoce. Ssaki, na które poluje to m.in. zające, szczury, myszy, norniki, ryjówki, krety i jeże oraz przydomowe zwierzęta znajdujące się na terenie łowieckim borsuka, tj. koty, króliki. Do owadów zalicza się chrząszcze, w tym biegaczowate i gnojarzowate, gąsienice, komarnice oraz gniazda os i trzmieli. Ze zbóż preferuje: pszenicę, owies, kukurydzę oraz sporadycznie jęczmień. Do owoców, które zjada należą: jabłka, gruszki i śliwki, jeżyny, borówki, maliny, truskawki, żołędzie, buczyna i dzikie bulwy roślin z rodzaju "Arum". Sporadycznie zjada także ptaki gniazdujące na ziemi, żaby, ropuchy, traszki, węże, jaszczurki, ślimaki, grzyby i zieleninę – koniczynę i trawy – zwłaszcza w zimie i podczas suszy.
Występowanie i biotop.
Borsuk występuje w lasach Eurazji (w całej Polsce). Za ostoję obiera okolice lesiste, w szczególności lasy mieszane i liściaste z bogatym podszytem, otoczone urodzajnymi polami. Można go także spotkać w starych kompleksach sadowniczych, otoczenie to sprawia, że czuje się znakomicie, a na kryjówki wybiera nory kopane samodzielnie, przepusty, a czasem jamy pod budynkami w najbliższym sąsiedztwie człowieka.
Rozmnażanie.
Okres godowy borsuka trwa od lutego do października. Najczęściej do kopulacji dochodzi w sierpniu. Zagnieżdżenie się zapłodnionych jajeczek może być opóźnione na okres 7−15 miesięcy, jeżeli warunki środowiskowe są nieodpowiednie dla samicy. Po implantacji ciąża trwa 7−8 tygodni i po tym okresie rodzi się 1 do 5 młodych. Narodziny odbywają się w specjalnie przygotowanej norze. Tutaj młode borsuki pozostają przez 8 tygodni. Karmione są mlekiem matki, ssać przestają po 4 miesiącach życia.
Nora.
Borsuk prowadzi życie nocne, dzień spędza w norze, która ma często bardzo skomplikowaną budowę. Do głównej komory prowadzi często kilka krętych korytarzy, a wejścia do nich z zewnątrz są od siebie znacznie oddalone. Jest bardzo czysta w odróżnieniu od nory lisiej. W górach borsuki chętnie wykorzystują jaskinie i szczeliny skalne. Wszystkie nieczystości z nory wyrzuca na zewnątrz, a swoje odchody wydala do małych dołków zwanych latrynami, których nie zakopuje. Latryny wykopuje w pobliżu nory.
Z nastaniem mrozów borsuk zasypia w norze. Zimowy sen nie jest ciągły, gdyż w dniach ocieplenia budzi się i wychodzi z nory, by zaspokoić pragnienie lub coś złowić. W czasie zimowego snu borsuk żyje nagromadzonym w organizmie tłuszczem, przez co traci na wadze do 7 kg.
Podgatunki.
Wyróżnia się kilka podgatunków borsuka:
Ochrona.
Ze względu na tryb życia i brak naturalnych wrogów, borsuki nie są poważnie zagrożone. Są jednak często zabijane przez człowieka jako zwierzęta przenoszące wściekliznę. 
W Polsce na borsuki można polować od 1 września do 30 listopada, a na terenach obwodów łowieckich, na których występuje głuszec – przez cały rok.
Przemysłowe wykorzystanie futra.
Włosie borsuka ma zastosowanie w przemyśle kosmetycznym. Ze względu na jego właściwości dotyczące sprężystości, wytrzymałości oraz niewielkiej absorpcji wody, wykorzystywane są w produkcji pędzli do golenia. Na popularność tego typu włosia przyczynia się również fakt stosunkowo dużej dostępności i łatwości pozyskania włosia. Pędzle do golenia z włosia borsuka mają charakterystyczny ciemnoszary kolor. Najpopularniejszym rodzajem włosia jest pure badger (tzw. zwykły borsuk). Silvertip to najlepszy rodzaj włosia, starannie wyselekcjonowany i pochodzący z najdelikatniejszych miejsc zwierzęcia (okolice brzucha)

</doc>
<doc id="90948" url="https://pl.wikipedia.org/wiki?curid=90948" title="Krzysztof Kochański">
Krzysztof Kochański

Krzysztof Kochański (ur. 18 października 1958 w Szubinie) – polski pisarz, autor utworów fantasy i science fiction. Od roku 2020 zajął się również twórczością dla dzieci.
Życiorys.
W 1982 ukończył Wyższą Szkołę Inżynierską w Koszalinie. Od 1985 zajmuje się zawodowo komputerami i informatyką. Mieszka w Słupsku.
Debiutował w 1979 roku opowiadaniem "Nie oszukasz czasu" w czasopiśmie „Na przełaj”. Zamieszczone w „Fantastyce” opowiadanie "Zabójca czarownic" uzyskało wyróżnienie redakcji za rok 1984. W tym samym roku otrzymał również nagrodę „Młodego Technika” za najlepsze opowiadanie SF publikowane w prasie ogólnopolskiej. Za opowiadanie „Alchemia” otrzymał 2 miejsce w II ogólnopolskim konkursie literackim na opowiadanie o tematyce współczesnej 2003. Opowiadanie „Interesy nie idą dobrze” uzyskało nagrodę czytelników „Nowej Fantastyki” za najlepsze polskie opowiadanie opublikowane w tym piśmie w roku 2005 oraz nagrodę SFINKS 2006. Opowiadanie „Z popiołów” uzyskało nagrodę czytelników „Nowej Fantastyki” za najlepsze polskie opowiadanie opublikowane w tym piśmie w roku 2009. Za opowiadanie „Toyota Corolla” otrzymał III nagrodę w II edycji Ogólnopolskiego Turnieju Satyrycznego im. Aleksandra hr. Fredry – „Fredrowanie – 2013”.
Autor sztuki teatralnej „Kasa pancerna”, która uzyskała rekomendację w konkursie dramatycznym dla Teatroteki, rozpisanym przez ZAiKS i Wytwórnią Filmów Dokumentalnych i Fabularnych (grudzień 2018)
Teksty Kochańskiego były tłumaczone na węgierski, rosyjski, litewski i niemiecki. W Czechach w 1997 roku ukazało się poszerzone wydanie jego autorskiego zbioru „Zabójca czarownic” (Lovec čarodĕjnic).
Jego debiutem literackim dla młodszych czytelników był "Selfie ze stolemem""," wydany w roku 2020. Książka ta otrzymała I nagrodę w kategorii wiekowej 6–10 lat, w V Jubileuszowym Konkursie im. Astrid Lindgren na współczesną książkę dla dzieci i młodzieży, zorganizowanym przez Fundację ABCXXI – Cała Polska Czyta Dzieciom.

</doc>
<doc id="90949" url="https://pl.wikipedia.org/wiki?curid=90949" title="Mario Puzo">
Mario Puzo

Mario Gianluigi Puzo (ur. 15 października 1920 w Nowym Jorku, zm. 2 lipca 1999 w Long Island) – amerykański pisarz, dziennikarz i scenarzysta filmowy pochodzenia włoskiego. Jest znany przede wszystkim ze swoich książek opisujących sycylijską mafię. Najsłynniejsza z nich, "Ojciec chrzestny", opublikowana w 1969 roku, stała się tematem scenariusza filmu pod tym samym tytułem, nakręconego w 1972 roku przez Francisa Forda Coppolę, z Marlonem Brando i Alem Pacino w rolach głównych. Film zdobył trzy Oscary: za najlepszy film, najlepszy scenariusz oraz dla najlepszego aktora pierwszoplanowego. Książka została sprzedana w nakładzie dwudziestu pięciu milionów egzemplarzy i przetłumaczona na kilkadziesiąt języków.
Życiorys.
Mario Puzo urodził się w rodzinie włoskich imigrantów w nowojorskiej dzielnicy Hell’s Kitchen. Jego ojciec był zawiadowcą kolei. Mieszkał z sześciorgiem rodzeństwa przy stacji kolejowej. Podczas II wojny światowej Puzo służył w Siłach Powietrznych Armii Stanów Zjednoczonych. Po zakończeniu wojny pracował w Niemczech jako cywilny publicysta prasowy dla Sił Powietrznych.
W 1946 poślubił Erikę Linę Broske i miał z nią pięcioro dzieci: Anthony’ego, Josepha, Dorothy Ann, Virginię i Eugene. Pierwszą książkę pt. "Mroczna arena" wydał w 1955, kiedy miał 35 lat.
Od 1963 pracował jako niezależny dziennikarz i pisarz. Pisał do magazynów dla panów, publikował recenzje książek, opowiadania i artykuły w: „Redbook”, „Holiday”, „Book World”, a także „New York Times”. W 1965 ukazała się "Dziesiąta Aleja". Żadna z tych dwóch książek nie przyniosła mu zysków finansowych, jednakże obie z nich otrzymały dobre recenzje krytyków.
Po kosztownym leczeniu szpitalnym pęcherzyka żółciowego Puzo zdecydował się napisać książkę, która odniesie poważny sukces kasowy. Podczas pracy jako reporter słyszał wiele anegdot i opowiastek na temat mafii i zaczął zbierać materiały o Cosa Nostrze ze wschodniej części wybrzeża. Efektem tych starań był tom "Ojciec chrzestny".
Zmarł 2 lipca 1999 w Bay Shore w Long Island.

</doc>
<doc id="90951" url="https://pl.wikipedia.org/wiki?curid=90951" title="Emma Popik">
Emma Popik

Emma Popik (ur. 9 marca 1949 w miejscowości Skępe) – polska autorka fantastyki naukowej oraz baśni dla dzieci.
Życiorys.
Skończyła filologię polską na Uniwersytecie Gdańskim. Była nauczycielką, asystentką w Wyższej Szkole Nauczycielskiej w Bydgoszczy i redaktorem merytorycznym w Wydawnictwie Morskim. Po dłuższym pobycie w Londynie oraz podróżach zagranicznych powróciła do Gdańska, gdzie została redaktor naczelną w wydawnictwie, a następnie założyła w 2000 i prowadziła do 2012 czasopismo „Nowy Kurier Nadbałtycki”, którego jest redaktor naczelną.
Twórczość.
Jako pisarka debiutowała pod pseudonimem Emma Popiss na łamach „Fantastyki” opowiadaniem "Mistrz" (nr 3/1983). Swoje utwory publikowała również w „Przeglądzie Technicznym” oraz w „Feniksie”. 
W 1986 ukazał się jej zbiór opowiadań science fiction "Tylko Ziemia", w 1988 "Raport", w 1994 "Wrzące powietrze" (tomik wierszy), w 1995 "Bramy strachu" (opowiadania SF), w 1999 "Genetyka bogów" (esej fantastyczno-paranaukowy), w 2004 "Wejście do baśni" (baśń dla dzieci). Ostatnio wydana książka (2009) to "Plan" ― jedenaście opowiadań SF wydanych przez wydawnictwo NORTH PRESS Michała Dzióbka. Drukowała opowiadania w antologiach "Bliskie spotkania. Opowiadania fantastyczne", "Almanach literacki Iskier" (Iskry, Warszawa 1986) i "Co większe muchy" (1992). 
Opowiadanie "Nadejście Fortynbrasa" (przetłumaczone przez Michiko Tsukadę) opublikowane zostało w japońskim czasopiśmie „Grafikation”. Przetłumaczone przez Krystynę Hirayama "Wejście do baśni" zostało wydana w Tokio&lt;ref name="SO/wdb"&gt;&lt;/ref&gt;. 
Emma Popik jest również autorką wielu artykułów na temat UFO zamieszczanych w prasie amerykańskiej, fińskiej, brytyjskiej oraz chińskiej oraz członkiem amerykańskiego stowarzyszenia Mutual UFO Network. Tłumaczyła też z języka angielskiego książki paranaukowe.

</doc>
<doc id="90952" url="https://pl.wikipedia.org/wiki?curid=90952" title="Emma Popiss">
Emma Popiss



</doc>
<doc id="90954" url="https://pl.wikipedia.org/wiki?curid=90954" title="Świstak amerykański">
Świstak amerykański

Świstak amerykański, świszcz ("Marmota monax") – gatunek dużego gryzonia z rodziny wiewiórkowatych (Scuridae), największy z przedstawicieli rodzaju "Marmota". W przeciwieństwie do większości przedstawicieli tego rodzaju jest zwierzęciem nizinnym. Zamieszkuje tereny Stanów Zjednoczonych i Kanady.
Świstak amerykański jest jednym z niewielu zwierząt, których liczebność wzrosła wskutek kolonizacji Ameryki Północnej przez Europejczyków. Przyczyną było wylesianie, które zaowocowało zwiększeniem powierzchni obszarów otwartych, bezdrzewnych; właśnie one są ulubionym środowiskiem życia świstaków amerykańskich.

</doc>
<doc id="90955" url="https://pl.wikipedia.org/wiki?curid=90955" title="Gryzoń">
Gryzoń



</doc>
<doc id="90958" url="https://pl.wikipedia.org/wiki?curid=90958" title="Nelson Rockefeller">
Nelson Rockefeller

Nelson Aldrich Rockefeller (ur. 8 lipca 1908 w Bar Harbor w stanie Maine, zm. 26 stycznia 1979 w Nowym Jorku) – amerykański polityk, działacz Partii Republikańskiej, wieloletni gubernator stanu Nowy Jork oraz 41. wiceprezydent USA.
Pochodzenie.
Nelson Rockefeller urodził się w Ban Harbor w stanie Maine. Jego ojcem był John D. Rockefeller Jr., jedyny syn Johna Rockefellera, założyciela koncernu naftowego Standard Oil i w owym czasie jednego z najbogatszych ludzi świata. Był starszym bratem Winthropa Rockefellera. Z wyznania był baptystą.
Tradycje polityczne.
Dziadek Nelsona po kądzieli – Nelson W. Aldrich – był wpływowym senatorem ze stanu Rhode Island. Jego młodszy brat – Winthrop Rockefeller – w latach 1967–1971 pełnił funkcję pierwszego republikańskiego gubernatora Arkansas od czasów wojny secesyjnej. Natomiast jego bratanek – Jay Rockefeller – był gubernatorem, a następnie senatorem ze stanu Wirginia Zachodnia.
Początki kariery politycznej.
Podczas II wojny światowej Nelson został zastępcą sekretarza stanu odpowiedzialnym za sprawy Ameryki Łacińskiej.
Po zakończeniu wojny został przewodniczącym działającej przy administracji prezydenta Harry’ego Trumana komisji International Development Advisory Board.
Po wyborze generała Eisenhowera na prezydenta, Rockefeller został jego doradcą do spraw organizacji struktur rządowych. A następnie podsekretarzem departamentu zdrowia i edukacji.
Gubernator stanu Nowy Jork.
Pod względem politycznym stan Nowy Jork jest zdominowany przez liberałów, co w nomenklaturze amerykańskiej oznacza osoby o poglądach na lewo od centrum. Liberałowie plasują się na przeciwnej stronie spektrum względem konserwatystów. W XX wieku i obecnie wyrazicielem tendencji liberalnych była Partia Demokratyczna w przeciwieństwie do konserwatywnych republikanów. Z tego też względu demokraci dominują w tym stanie.
Rockefeller był republikaninem. Ale liberalnym republikaninem (w ogóle lewe skrzydło tej partii było nazywane „Republikanami Rockefellera” w odróżnieniu od „Republikanów Goldwatera”). Dzięki temu Rockeleffer pokonał w wyborach 1958 roku urzędującego demokratycznego gubernatora, a w przeszłości członka rządu i „latającego” ambasadora prezydenta Roosevelta – W. Averell Harrimana. Rockefeller funkcję gubernatora sprawował w latach 1959–1973.
Jako gubernator odnosił pewne sukcesy, między innymi w zwalczaniu narkomanii. Za jego kadencji wykonano też ostatni wyrok i zniesiono karę śmierci w Nowym Jorku.
W roku 1973 ustąpił z urzędu, aby stanąć na czele National Commission on Critical Choices for America.
Aspiracje prezydenckie.
Wybory 1960.
Po raz pierwszy Rockefeller – będący już politykiem popularnym w całym kraju – starał się o nominację swej partii w wyborczym roku 1960. Nominację uzyskał jednak wówczas bez większego trudu wiceprezydent (i późniejszy prezydent) Richard Nixon.
Wybory 1964.
Rockefeller ponownie ubiegał się o prezydencką nominację w roku 1964. Nixon – po porażce w wyborach prezydenckich i późniejszych gubernatorskich w Kalifornii – nie kandydował w tym roku. Głównym rywalem Rockefellera był zatem ultrakonserwatywny senator Barry Goldwater z Arizony. Goldwater pokonał gubernatora Nowego Jorku w prawyborach. W listopadzie przegrał jednak z urzędującym prezydentem Lyndonem Johnsonem, który uzyskał wtedy największą przewagę głosów powszechnych w historii USA (61% w stosunku do 38).
Wybory 1968.
W szranki o uzyskanie nominacji prezydenckiej w 1968 roku stanęli gubernatorzy Rockefeller, Ronald Reagan (Kalifornia) i George Roomney (Michigan) oraz były wiceprezydent Nixon. Rockefeller atakował Nixona i głosił, że republikanie, mianując go swoim kandydatem sami, skazują siebie na porażkę. Nixon wygrał jednak prawybory, po czym pokonał w listopadowych wyborach urzędującego wiceprezydenta Huberta Humphreya.
Wiceprezydent USA.
Rockefeller mógł zostać wiceprezydentem już w roku 1973, kiedy ustąpił zajmujący ten urząd Spiro T. Agnew. Prezydent Nixon rozważał wtedy cztery kandydatury na powstały wakat: Rockefellera, Reagana i byłego gubernatora Teksasu Johna Connally’ego oraz przywódcę republikańskiej mniejszości w Izbie Reprezentantów Geralda Forda. Ostatecznie wiceprezydentem mianowano tego ostatniego.
Prezydent Ford, który objął ten urząd po ustąpieniu Nixona, skorzystał z 25. poprawki do konstytucji i mianował Rockefellera wiceprezydentem USA. Zajmował on ten urząd od 19 grudnia 1974 do 20 stycznia 1977 roku, a więc ponad dwa lata.
Jako wiceprezydent Rockefeller przewodniczył kilku komisjom, między innymi tej badającej nielegalne operacje CIA. Zajmując ten urząd, głosił również pogląd, że Stany Zjednoczone mogą dojść do pełnej samowystarczalności energetycznej i popierał udzielenie pomocy finansowej bankrutującemu miastu Nowy Jork.
Rockefeller był wymieniany – obok Forda – jako potencjalny kandydat w wyborach prezydenckich 1976.
Jednakże konserwatywne skrzydło, dominujące w stronnictwie republikanów, odnosiło się do jego osoby z nieufnością, jako że był przywódcą liberalnego skrzydła. W końcu odmówiono mu poparcia w kwestii uzyskania nominacji wiceprezydenckiej, co zmusiło go do rezygnacji z dalszej kariery politycznej, którą ostatecznie zakończył, odchodząc z urzędu 20 stycznia 1977 roku.
Śmierć.
26 stycznia 1979 roku Rockefeller uprawiał seks z kochanką Megan Marshak w swoim apartamencie. W czasie odbywania stosunku dostał ataku serca. Pani Marshak wezwała policję. Ocenia się, że gdyby wezwała najpierw pogotowie, Rockefeller miałby szanse przeżycia.
Kolekcjoner sztuki.
Rockefeller był też kolekcjonerem sztuki. W swej rezydencji Kykuit zgromadził duże zbiory sztuki nowoczesnej, których kolekcjonowanie zapoczątkowała jego matka.
Książki.
Rockefeller jest autorem książek "The Future of Federalism" (1968), "Unity, Freedom and Peace" (1968) i "Our Environment Can Be Saved" (1970).

</doc>
<doc id="90959" url="https://pl.wikipedia.org/wiki?curid=90959" title="Stefan Otceten">
Stefan Otceten

Stefan Otceten (ur. w 1950 w Płocku, zaginął w 1988 lub 1989 w Warszawie) – polski krytyk literatury fantastycznej oraz pisarz. 
Życiorys.
Był absolwentem Liceum Ogólnokształcącego im. Władysława Jagiełły w Płocku, studiował polonistykę na Uniwersytecie Warszawskim. W 1988 roku zaginął w niewyjaśnionych okolicznościach w Warszawie.
Zredagował i dokonał wyboru tomów 3-6 antologii "Polska nowela fantastyczna" (wydanej przez wydawnictwo Alfa w latach 1984–1986), kontynuując pracę Juliana Tuwima, pod redakcją którego wyszły tomy 1 i 2 (PIW 1952).
Jedyną jego powieścią fantastycznonaukową była "Przechowalnia", w której głównymi bohaterami są podróżujący w kosmicznej Arce bohaterowie znanych utworów fantastycznych różnych autorów science fiction (m.in. Isaaca Asimova, Stanisława Lema, Arkadija i Borisa Strugackich, Philipa Dicka). Maszynopis tej powieści przyszedł w 1991 na domowy adres Wojciecha Sedeńki, właściciela wydawnictwa Solaris – rzekomo anonimowo. Książka ukazała się w roku 2000.

</doc>
<doc id="90961" url="https://pl.wikipedia.org/wiki?curid=90961" title="Pampeluna">
Pampeluna

Pampeluna (, lub ) – miasto w północnej Hiszpanii (193 tys. mieszkańców), stolica prowincji Nawarra. Miasto jest położone na wysokości 449 m n.p.m., nad rzekami Arga, Sadar i Elorz, w odległości 87 km od San Sebastián, 434 km od Barcelony oraz 411 km od Madrytu.
Historia.
Miasto (początkowo nazwane "Pompaelo") zostało założone przez Pompejusza w 74 p.n.e., jako garnizon wojsk rzymskich. Od V do IX w. było w rękach Wizygotów, Franków i Maurów. W 778 roku zdobyte przez Karola Wielkiego, wtedy zostało otoczone murami obronnymi. W 781 odbite z rąk chrześcijan przez Abd ar-Rahmana. W 924 Pampeluna została zniszczona przez Abd ar-Rahmana III i straciła na znaczeniu. W 824 powstało baskijskie królestwo Pamplony, później zwane królestwem Nawarry. Pampeluna pozostawała jego stolicą aż do 1512, kiedy Ferdynand V połączył Nawarrę z Kastylią. Od XI w. następuje rozwój Pampeluny, leżącej na pielgrzymkowym szlaku do Santiago de Compostela. W czasie wojen napoleońskich Pampeluna została w 1808 zdobyta przez Francuzów, a w 1813 przez Anglików.
Tradycje.
Co roku w dniach 6–14 lipca organizowane są tu tzw. "sanfermines", fiesty ku czci patrona miasta świętego Fermina, w czasie których odbywają się słynne "encierros" – gonitwy byków i ludzi po ulicach miasta. Święto to zostało opisane przez Ernesta Hemingwaya w powieści Słońce też wschodzi (1926).
Miasto jest jednym z najważniejszych punktów dla pielgrzymów na Drodze św. Jakuba, udających się do Santiago de Compostela.
Wyższe uczelnie.
Pampeluna jest ważnym ośrodkiem akademickim dla północno-wschodniej Hiszpanii.
Uczelnie państwowe:
Uczelnie prywatne:
Demografia.
Zmiany liczby ludności w Pampelunie:
Transport.
W mieście znajduje się stacja kolejowa Pamplona ("Estación de trenes Pamplona") oraz dworzec autobusowy ("Estación de Autobuses Pamplona"). W pobliżu granic miasta, w kierunku południowym, położone jest lotnisko "Aeropuerto de Pamplona-Noáin", obsługujące trasy krajowe do Madrytu i Barcelony (Iberia i Air Nostrum) oraz loty czarterowe.

</doc>
<doc id="90962" url="https://pl.wikipedia.org/wiki?curid=90962" title="Błękitna rapsodia (Gershwin)">
Błękitna rapsodia (Gershwin)

Błękitna rapsodia (ang. "Rhapsody in Blue") to tytuł kompozycji na fortepian i orkiestrę George'a Gershwina z 1924 roku.
Utwór rozpoczyna słynne glissando wykonywane na klarnecie.
Popularna wersja orkiestrowa została opracowana przez amerykańskiego kompozytora Ferda Grofé, upoważnionego przez autora dzieła.
"Błękitna rapsodia" była utworem napisanym na zamówienie znanego muzyka jazzowego Paula Whitemana, który razem ze swoją orkiestrą po raz pierwszy wykonał go 12 lutego 1924. Gershwin tak opisał proces powstania utworu:
Wypływając z jazzu, kompozycja nie ma jednak dużo z nim wspólnego. Uważana jest za muzykę wybitnie amerykańską; Gershwin nazywa ją „muzycznym kalejdoskopem Ameryki”.
Orkiestra Whitemana używała później motywu z rapsodii jako swojego sygnału rozpoznawczego.

</doc>
<doc id="90965" url="https://pl.wikipedia.org/wiki?curid=90965" title="Bohdan Petecki">
Bohdan Petecki

Bohdan Petecki (ur. 5 lipca 1931 w Krakowie, zm. 23 listopada 2011 w Katowicach) – polski pisarz science fiction, autor głównie powieści młodzieżowych oraz dziennikarz.
Życiorys.
Ukończył orientalistykę na Uniwersytecie Jagiellońskim. Studiował na Wydziale Filozofii UJ w latach 1956–1957. W 1959 przeniósł się do Katowic i rozpoczął pracę jako dziennikarz. W 1961 został członkiem PZPR. Publikował teksty głównie o tematyce społecznej i gospodarczej. Był zastępcą redaktora naczelnego w katowickiej rozgłośni Polskiego Radia, gdzie prowadził autorski cykl reportaży. Był zastępcą redaktora naczelnego tygodnika „Panorama”. Od 1976 był członkiem ZLP. W 1976 zrezygnował z pracy dziennikarskiej i zajął się twórczością literacką. W latach 1986-89 był wiceprezesem Oddziału Katowickiego nowego ZLP.
Twórczość.
Autor kilkunastu słuchowisk i jednego telewizyjnego spektaklu kryminalnego "Niespodziewany gość" (1968), opublikował również trzy powieści sensacyjne pod pseudonimami Jan Bernard i Jan Artur Bernard&lt;ref name="EF/BP"&gt;&lt;/ref&gt;. Jego pierwsza powieść fantastycznonaukowa to "W połowie drogi" (1971). Jego utwory tłumaczone były na język słowacki oraz węgierski. Początkowo pisał fantastykę tradycyjną, w duchu science-fiction i space opery. W późniejszych latach, zniechęcony nieprzychylnością branżowej krytyki zaczął pisać bardziej pod kątem młodzieżowego odbiorcy.
W swoich utworach fantastycznych poruszał głównie tematykę kontaktu z obcymi cywilizacjami, możliwości rozwoju społecznego i technologicznego człowieka.

</doc>
<doc id="90966" url="https://pl.wikipedia.org/wiki?curid=90966" title="Jan Artur Bernard">
Jan Artur Bernard



</doc>
<doc id="90978" url="https://pl.wikipedia.org/wiki?curid=90978" title="Wartość odżywcza">
Wartość odżywcza

Wartość odżywcza – stopień w jakim dana żywność/porcja żywności pokrywa potrzeby organizmu w zakresie przemian metabolicznych . 
Wartość odżywcza jest wypadkową:
Inna definicja wartości odżywczej mówi, że jest to suma wartości biologicznej i energetycznej żywności.
Wartość odżywcza produktu.
Problem znakowania wartością odżywczą produktów spożywczych reguluje Rozporządzenie 1169/2011 z dnia 25 października 2011 .
Wartość odżywcza na opakowaniach produktów spożywczych sprowadzona została do wartości energetycznej oraz zawartości wybranych składników odżywczych.
Obowiązkowa informacja zawarta w etykiecie wartości odżywczej obejmuje następujące elementy: wartość energetyczna, zawartość: tłuszczu, kwasów tłuszczowych nasyconych, węglowodanów, cukrów, białka, soli. 
Treść obowiązkowej informacji o wartości odżywczej może zostać uzupełniona informacją o ilości jednego lub większej liczby z następujących składników: kwasy tłuszczowe jednonienasycone, kwasy tłuszczowe wielonienasycone, alkohole wielowodorotlenowe, skrobia, błonnik, wybrane witaminy, wybrane składniki mineralne. 
Producenci zobowiązani są do podania wartości odżywczej w przeliczeniu na 100 g bądź 100 ml produktu. Nieobowiązkowo producenci mogą podać wartość odżywczą w przeliczeniu na porcję produktu oraz stopień (%) pokrycia RWS (referencyjna wartość spożycia).

</doc>
<doc id="90980" url="https://pl.wikipedia.org/wiki?curid=90980" title="Jaworzyna (województwo łódzkie)">
Jaworzyna (województwo łódzkie)

Jaworzyna – wieś w Polsce położona w województwie łódzkim, w powiecie kutnowskim, w gminie Oporów.
W latach 1975–1998 miejscowość administracyjnie należała do województwa płockiego.

</doc>
<doc id="90983" url="https://pl.wikipedia.org/wiki?curid=90983" title="Bitwa pod Lipskiem">
Bitwa pod Lipskiem

Bitwa pod Lipskiem (), znana też jako „bitwa narodów” – starcie zbrojne stoczone pod Lipskiem w dniach 16–19 października 1813 roku między wojskami francuskimi pod przywództwem Napoleona Bonaparte a wojskami koalicji antyfrancuskiej (złożonej z Austrii, Prus, Rosji, Wielkiej Brytanii i Szwecji). Była to największa bitwa w kampaniach Napoleona i jego najcięższa porażka, aczkolwiek bardziej symboliczną stała się bitwa pod Waterloo.
Historia.
Napoleon starał się utrzymać swoje zdobycze w Niemczech, zwyciężając siły rosyjsko-pruskie w dwóch zaciętych bitwach pod Lützen (2 maja), oraz Budziszynem (20–21 maja). Zwycięstwa te doprowadziły do krótkiego zawieszenia broni. Sprzymierzeni podjęli działania pod wodzą Gebharda von Blüchera, księcia Karola Szwedzkiego (Bernadotte) i Karla Schwarzenberga. Ich taktyka polegała na unikaniu samego Napoleona, ale na starciach z jego marszałkami, co dało im zwycięstwa w potyczkach pod Grossbeeren, Kulm, Kaczawą (Katzbach) i Dennewitz.
Napoleon, któremu nie udało się zdobyć Berlina, wycofał się na zachód, przekraczając pod koniec września Łabę i organizując swoje siły wokół Lipska, aby chronić swoje linie i spotkać się ze sprzymierzonymi. Armia francuska została skoncentrowana na obszarze od Taucha, przez Stötteritz, gdzie ulokowano dowództwo, aż do Lindenau. Prusacy nadciągnęli z kierunku Wartenburga, Austriacy i Rosjanie od Drezna, a siły szwedzkie od północy. W sumie Francuzi mieli 190 tys. żołnierzy, zaś sprzymierzeni 360 tys. – obie strony posiadały potężną artylerię, jednak Napoleon miał 2 razy mniej armat – łącznie po obu stronach było 2200 dział.
Napoleon opracował plan mający na celu zniszczenie armii czeskiej gen. Karla Schwarzenberga. Po związaniu Austriaków i Rosjan przez 40 tys. żołnierzy Murata, na jej prawe skrzydło uderzyć miało ok. 50 tys. Marmonta i Macdonalda (XI korpus), a centrum miało zaatakować 45 tys. żołnierzy Oudinota i Bertranda. Cały plan zniszczył pruski gen. Blucher, który już 15 października starł się z Marmontem.
Ordre de Bataille.
WIELKA ARMIA ("Grande Armée"):
Prawe skrzydło:
Lewe skrzydło:
Gwardia Cesarska
Wojska liniowe:
Dywizje samodzielne: w tym dywizja gen. Dąbrowskiego (polska)
Kawaleria rezerwowa:
Wojska koalicyjne (austriacko-prusko-rosyjsko-szwedzkie)
Bitwa.
Bitwa pod Lipskiem rozpoczęła się 16 października atakiem 78 tys. żołnierzy sprzymierzonych od południa (na Wachau, Markleenberg i Liebertwolkwitz) i 54 tys. od północy, którzy niewiele jednak osiągnęli i zostali zmuszeni do wycofania. Następnego dnia obie strony toczyły potyczki w oczekiwaniu na nadejście posiłków. 18 października sprzymierzeni przypuścili silny atak ze wszystkich stron, po 9 godzinach bitwy wypierając powoli Francuzów w stronę Lipska. Obie strony poniosły ciężkie straty i tylko odwaga francuskich żołnierzy zapobiegła przełamaniu frontu. W czasie bitwy ks. Józef Poniatowski został jako jedyny cudzoziemiec mianowany marszałkiem Francji. Napoleon dostrzegł, że bitwa może się zakończyć jedynie klęską i w nocy z 18 na 19 października rozpoczął wycofywanie większości armii przez Elsterę. Przeprawa szła dobrze, dopóki most nie został zniszczony przez zdenerwowanego francuskiego kanoniera – odciął on od przejścia na drugi brzeg 15 tys. żołnierzy i 150 armat, w tym Poniatowskiego otoczonego krakusami, rannego już wcześniej czterokrotnie. Polski marszałek zginął w czasie próby sforsowania rzeki na koniach, otrzymał tam kolejny postrzał i utonął.
Straty francuskie w Bitwie Narodów przekraczały nawet straty Wielkiej Armii wracającej spod Moskwy. 55 tys. (z Polaków 9 tys.) zabitych, rannych, wziętych do niewoli, 15 tys. Sasów zmieniło front. Wśród dowódców straty były równie znaczne: 1 marszałek (Poniatowski), 15 generałów (z Polaków: Estko i Kwaśniewski) oraz 14 majorów i pułkowników. Francuzi stracili 250 dział, 900 pojazdów i 130 tys. karabinów. Ceną zwycięstwa dla koalicji było 70 tys. zabitych i rannych.
Skutki.
Przegrana obaliła porządek ustanowiony pokojem w Tylży, przypieczętowując los księstwa Warszawskiego i Wolnego Miasta Gdańsk oraz zmianę granic królestw Saksonii oraz Prus, jaka miała dopiero nastąpić.
Upamiętnienie.
Pomnik Bitwy Narodów odsłonięty w 1913 roku w setną rocznicę bitwy.
Dla uczczenia rocznicy wybudowano również Halę Stulecia we Wrocławiu.
Walki żołnierza polskiego pod Lipskiem zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, „LIPSK 16 – 19 X 1813”.

</doc>
<doc id="90989" url="https://pl.wikipedia.org/wiki?curid=90989" title="Wiadomości (program informacyjny)">
Wiadomości (program informacyjny)

Wiadomości – program informacyjny emitowany na antenie TVP1 i TVP Polonia, od 24 sierpnia 2017 emitowany także na antenie TVP Info, nadawany ze studia „A” Telewizyjnej Agencji Informacyjnej znajdującego się przy pl. Powstańców Warszawy 7 w Warszawie na żywo od 18 listopada 1989. Program informacyjny razem z prognozą pogody jest dostępny w Internecie od 15 stycznia 2007 początkowo pod adresem itvp.pl, a następnie za pośrednictwem serwisu vod.tvp.pl i oficjalnej strony programu wiadomości.tvp.pl. Transmisja na żywo jest dostępna na oficjalnej stronie programu oraz w serwisie stream.tvp.pl.
Według stanu na rok 2022 "Wiadomości" są drugim najchętniej oglądanym programem informacyjnym w Polsce ze średnią widownią wynoszącą 2,49 mln osób.
Historia powstania.
"Wiadomości" zastąpiły "Dziennik Telewizyjny", program będący symbolem propagandy PRL. Przekształcenie "Dziennika Telewizyjnego" w "Wiadomości" jest głównym elementem przemian w telewizji publicznej, jakie miały miejsce w 1989 wraz z transformacją systemową w Polsce. Pierwsze wydanie "Wiadomości" zostało wyemitowane w sobotę, 18 listopada 1989 o godz. 19:30, poprowadził je Wojciech Reszczyński pod redakcją Jacka Snopkiewicza. Dzień wcześniej nadano "Dziennik Telewizyjny", twórcy "Wiadomości" mieli więc 24 godziny na przygotowanie studia. Pierwsze wydanie zostało nadane sprzed białej ściany, aby podkreślić, że zaczyna się „od zera”. Wojciech Reszczyński przywitał się słowami: „18 listopada, sobota, "Wiadomości". Dobry wieczór. Mam nadzieję, że program ten będzie zdobywał z dnia na dzień państwa zaufanie. Wiadomości w naszym nowym dzienniku będą dobre lub złe, oby tych ostatnich jak najmniej, ale zawsze prawdziwe. Liczymy na pomoc i współpracę”. W obawie przed ewentualnymi usterkami początek pierwszego wydania serwisu został nagrany wcześniej.
Prezenterzy.
Dawniej.
Od 29 kwietnia do 31 lipca 2020 wydania boczne były emitowane ze studia Sportowego Wieczoru TVP Sport, skąd też jest nadawany Teleexpress.
Dodatkowe serwisy.
Sport.
Sport (nazywany często również jako Sport po Wiadomościach lub Wiadomości sportowe) nadawany jest codziennie o 20:10 (do lutego 2019 roku był emitowany od poniedziałku do soboty o 20:25 i w niedziele o 20:05, a od lutego 2019 roku do 31 października 2022 roku o 19:25 jako Sport przed Wiadomościami). Powstaje przy współpracy z TVP Sport, materiały wideo z transmisji dostarczają także: Eurosport, Polsat Sport, Canal+ Sport, czy Viaplay Polska. Program nadawany jest z bluescreena – za prowadzącym wyświetlana jest animacja z czołówki. Od 3 lutego 2020 jest emitowana nowa czołówka, nawiązująca do nowej czołówki Wiadomości.
Gospodarze programu.
Dawniej.
Czasem po zakończeniu Sportu (szczególnie w weekendy) emitowane są kroniki wydarzeń sportowych (głównie z udziałem polskich sportowców, gdzie podczas wydarzeń obecni są dziennikarze Telewizji Polskiej).
Pogoda.
Prognoza pogody jest emitowana w Wiadomościach południowych (w wersji graficznej na zakończenie wydania), po Teleexpressie oraz po głównym wydaniu Wiadomości. Dawniej emitowano prognozę także po Wiadomościach porannych i popołudniowych. Od 29 maja 2020 jest emitowana nowa czołówka, nawiązująca do nowej czołówki Wiadomości.
Gość Wiadomości.
Program publicystyczny nadawany w całości w TVP Info (początek także w TVP1). Program jest kontynuacją głównego wydania Wiadomości w formie rozmowy z zaproszonymi gośćmi o najważniejszym temacie dnia. Program prowadzony jest przez tego prezentera, który danego dnia prowadził Wiadomości o 19:30. Jest on nadawany zaraz po zakończeniu tego serwisu – codziennie o 19:58. Do 16 listopada 2016 program nosił nazwę Dziś wieczorem.
Godziny nadawania.
W TVP1:
W TVP Polonia: Od 2 stycznia 2012 do 6 lipca 2020 "Wiadomości" w TVP Polonia były emitowane o godzinie 20:00. Wcześniej serwis na obu kanałach był nadawany równolegle. Od 7 lipca 2020 do 14 marca 2021 stacja zamiast "Wiadomości" transmitowała codziennie o godzinie 20:00 program informacyjny "Polonia 24", a bezpośrednio po nim nadawane były "Sport" i "Pogoda" przygotowywane przez redakcję "Wiadomości". 15 marca 2021 "Wiadomości" wróciły do TVP Polonia i od tego momentu serwis jest nadawany o 12:00 (równolegle z TVP1, od poniedziałku do piątku) i o 19:30 (równolegle z TVP1 i TVP Info, codziennie).
W programie "Polonia 24" przez pierwsze 8-10 minut prezentowane były informacje z kraju, zbieżne tematyką z tym, co nadają "Wiadomości." Pozostały czas wypełniały wydarzenia polonijne. Audycja była powtarzana na antenie TVP Polonia o godzinie 2:00 wraz ze "Sportem" i "Pogodą." Serwis prowadzony był naprzemiennie przez: Klaudię Carlos-Machej, Agatę Konarską i Przemysława Toczka.
Inne wydania.
W sytuacjach nagłych lub o wyjątkowym znaczeniu redakcja "Wiadomości" zwiększa liczbę wydań o tzw. wydania specjalne. Główne wydania zazwyczaj nadawane są ze studia, jednak w historii "Wiadomości" miały miejsce również wydania wyjazdowe z różnych miejsc na świecie, opisujące bardziej szczegółowo aktualne wydarzenia. Takie wydania mimo tradycyjnej pory nadawania, również określane są jako wydania specjalne.
Siedziba "Wiadomości".
Zarówno poprzednik "Wiadomości" – "Dziennik Telewizyjny" – jak i obecny program mają od lat tę samą siedzibę – zespół budynków przy Placu Powstańców Warszawy 7. Emisja w dalszym ciągu odbywa się ze studia A, które jest wielokrotnie modernizowane i nie odbiega swoim wyposażeniem technicznym od innych stacji telewizyjnych na świecie. W październiku 2007 redakcja przeprowadziła się z pierwszego na trzecie piętro tego samego budynku.
Produkcja telewizyjnych programów informacyjnych (wszystkich, nie tylko "Wiadomości") jest całkowicie skomputeryzowana. Obecnie wciąż trwają prace mające na celu unowocześnienie techniki pracy w programach informacyjnych.
Początki systemu to 1991, kiedy powstała pierwsza sieć komputerowa z dołączonymi do niej przy pomocy modemów depeszowymi serwisami agencyjnymi: PAP, Reutera. DPA, i AFP. Od tego czasu jest stale rozbudowywana i modernizowana
Kontrowersje.
Lata 1989-2015.
Redakcja "Wiadomości" i innych programów informacyjnych TVP w zasadzie od zawsze oskarżana jest o uleganie wpływom politycznym w zależności od tego, kto rządzi w Polsce oraz stronniczość i brak obiektywizmu. Zarzuty te padały za czasów prezesury Wiesława Walendziaka (lata 1993–1996), jak i jego następcy na tym stanowisku Ryszarda Miazka (1996–1998). Wiele zarzutów padało na program za czasów prezesury Roberta Kwiatkowskiego (lata 1998–2004) i rządów SLD. W tym czasie ze stanowiska reporterki programu odeszła w 2003 roku po 10 latach pracy Katarzyna Kolenda-Zaleska po tym jak została odsunięta od relacjonowania prac komisji śledczej ds. afery Rywina. Po okresie względnego spokoju pod koniec 2006 Fundacja Batorego w swoim raporcie zaznaczyła, że "Wiadomości" wypowiadały się o LPR, Samoobronie i LiD "krytycznie i bez zrównoważenia". Gazeta Wyborcza, Fakt i inne media donosiły o licznych buntach dziennikarzy "Wiadomości" i przeciwstawianiu się treściom pokazywanym na antenie np. relacjonowanie sprawy śmierci Barbary Blidy czy protestów pielęgniarek przed Kancelarią Premiera oraz pokazywania kampanii przed wyborami parlamentarnymi w 2007. Równie głośnym echem odbijały się w prasie zmiany personalne w redakcji "Wiadomości", np. zwolnienie szefa redakcji Radosława Rybińskiego oraz prezentera Marcina Leśkiewicza, odsunięcie od pracy nad programem wiceszefa i wydawcy Grzegorza Kozaka oraz przyjęcie do pracy wydawców związanych wcześniej z prawicowymi politykami oraz dziennikarzy związanych z Gazetą Polską. Wiele kontrowersji wywołuje też osoba zastępcy dyrektora Agencji Informacji TVP – Patrycji Koteckiej. Prasa nazwała ją „panią nadredaktor” i zarzuca jej cenzurowanie programu tak by „jak najmniej szkodzić PiS”.
Kontrowersji nie brakowało też po przejęciu władzy w TVP przez środowisko Ligi Polskich Rodzin i prezesa Piotra Farfała. Chodziło głównie o kampanię wyborczą do Parlamentu Europejskiego w 2009. Eksperci oraz Krajowa Rada Radiofonii i Telewizji zarzucali "Wiadomościom" i całej TVP nadinformowanie o kampanii wyborczej Libertas Polska – ugrupowania, z którego list startowali w wyborach byli działacze LPR. Zwolnienie z "Wiadomości" Hanny Lis przez wielu odczytywane było jako kara za to, że dziennikarka nie wykonywała poleceń prezesa TVP i ówczesnego szefa serwisu TVP1 – Jana Pińskiego. Również zwolnienie Małgorzaty Wyszyńskiej przez Jacka Karnowskiego w marcu 2010 przez część mediów odebrane zostało jako kara za to, że dziennikarka nie sprzyjała poglądom szefa „Wiadomości”. W październiku 2010 roku, po zwolnieniu Jacka Karnowskiego, Wyszyńska została przywrócona do programu i jednocześnie objęła stanowisko redaktora naczelnego programu.
Kontrowersje związane z programem pojawiły się także za prezesury Juliusza Brauna (lata 2011–2015). Głośnym echem w mediach odbiło się ostateczne zwolnienie w styczniu 2012 prowadzącej ówcześnie główne wydanie programu Małgorzaty Wyszyńskiej. Karol Małcużyński, były kierownik działu zagranicznego Agencji Produkcji Audycji Informacyjnych TVP, krytycznie odniósł się do "Wiadomości" pod kierownictwem Piotra Kraśki. Zarzucił m.in. tabloidyzację programu i pomijanie ważnych tematów społecznych. W tym samym czasie środowiska prawicowe m.in. partia Prawo i Sprawiedliwość, tygodnik „wSieci” i portal internetowy wPolityce.pl krytykowały materiały autorstwa ówczesnej reporterki „Wiadomości” TVP Justyny Dobrosz-Oracz zarzucając jej brak obiektywizmu i sprzyjanie ówczesnej partii rządzącej – Platformie Obywatelskiej. Wojciech Szacki w 2014 roku na łamach serwisu internetowego tygodnika „Polityka” również zarzucił "Wiadomościom" TVP i materiałom ówczesnych reporterów Kamila Dziubki i Adama Federa oraz ówczesnej prowadzącej program Beacie Tadli sprzyjanie i promowanie polityków Platformy Obywatelskiej. We wrześniu 2013 roku portal internetowy Money.pl ujawnił nagraną rozmowę na XXII Forum Ekonomicznym w Krynicy Zdroju ówczesnego wicepremiera, ministra gospodarki w drugim rządzie Donalda Tuska i ówczesnego prezesa Polskiego Stronnictwa Ludowego Janusza Piechocińskiego z ówczesnym prezesem TVP Juliuszem Braunem, w której ówczesny minister zarzuca m.in. „Wiadomościom” TVP „uprawianie celebryctwa” i powiedział, że zlecił „monitoring gospodarki programu”. W 2015 roku ówczesny kandydat na prezydenta RP i założyciel oraz lider ruchu Kukiz’15 Paweł Kukiz na swoim profilu w serwisie społecznościowym Facebook zarzucił wtedy ówczesnej reporterce programu Justynie Dobrosz-Oracz i ówczesnemu szefowi programu Piotrowi Kraśce manipulację jego wypowiedzią dla ostatniego wtedy wydania „Wiadomości”. W tym samym roku ówczesny redaktor naczelny „Wiadomości” Piotr Kraśko na okładce tygodnika „wSieci” został przedstawiony w mundurze oraz tytułem „Medialny zamach stanu” i w ten sposób pismo porównało szefa programu do reżimowych dziennikarzy „Dziennika Telewizyjnego” z czasów stanu wojennego w Polsce. Piotr Kraśko i ówczesne władze TVP zapowiedzieli pozew do sądu przeciwko tygodnikowi „wSieci”, ponieważ zdaniem pozywających narusza dobre imię nadawcy. W 2015 po zmianie czołówki "Wiadomości" w Internecie pojawiły się podejrzenia, że jest ona plagiatem czołówki dziennika brytyjskiej telewizji ITV. Za materiały, które ukazały się w programie w marcu i kwietnia 2015 roku kiedy szefem programu był Piotr Kraśko, a dotyczyły Spółdzielczej Kasy Oszczędnościowo-Kredytowej im. Franciszka Stefczyka, działającą także pod marką Kasa Stefczyka w grudniu 2020 roku w wyniku prawomocnego wyroku sądu komunikat z przeprosinami SKOK im. Franciszka Stefczyka, nazwany sprostowaniem informacji odczytała prowadząca wtedy program Edyta Lewandowska.
Po 2015.
W 2016 po zmianach w redakcjach "Wiadomości" i innych serwisów informacyjnych TVP, oraz w zarządzie TVP S. A. (powołanie na funkcję prezesa TVP Jacka Kurskiego), wiele dziennikarzy i medioznawców, m.in. Agnieszka Kublik z Gazety Wyborczej oraz rada programowa TVP, zarzuciły "Wiadomościom" stronniczość i przychylne traktowanie rządu Beaty Szydło i Prezydenta Andrzeja Dudy. "Wiadomości" oskarżano m.in. o pomijanie protestów społecznych oraz stronniczą krytykę marszów Komitetu Obrony Demokracji, a także atakowanie KOD-u i jego lidera Mateusza Kijowskiego. W lipcu 2016 Gazeta Wyborcza, Washington Post, Newsweek Polska i inne media opisywały m.in. ocenzurowanie przez "Wiadomości" słów Prezydenta USA Baracka Obamy ws. Trybunału Konstytucyjnego w Polsce, które wywołało reakcję przewodniczącego KRRiTV Jana Dworaka. Po tym zdarzeniu złożono 23 skargi w tej sprawie do Krajowej Rady Radiofonii i Telewizji.
W maju i sierpniu 2017 roku były prezes TVP, dziennikarz i publicysta tygodnika „wSieci” Bronisław Wildstein na łamach portalu wPolityce.pl skrytykował sposób relacjonowania w programie "Wiadomości" i innych programach informacyjnych TVP zarzucając programowi uprawianie propagandy, która jego zdaniem może podważyć „najsensowniejszą politykę”. Materiały ukazujące się w "Wiadomościach" i innych programach informacyjnych TVP skrytykował też w maju 2017 roku dziennikarz i publicysta tygodnika „wSieci” i portalu wPolityce.pl Piotr Cywiński zarzucając programowi uprawianie prorządowej propagandy.
W listopadzie 2018 roku dziennikarz i publicysta tygodnika „wSieci” oraz portalu wPolityce.pl Piotr Zaremba na swoim profilu w serwisie społecznościowym Facebook skrytykował sposób relacjonowania sprawy KNF zarzucając programowi "Wiadomości" uprawianie „ordynarnej propagandy”.
W styczniu 2019 roku część dziennikarzy, m.in. Tomasz Lis, Wojciech Szacki, Jacek Gądek i Adam Buła, skrytykowała główne wydanie "Wiadomości" z 14 stycznia za materiał „Napastnik z Gdańska z zarzutem zabójstwa” o mowie nienawiści autorstwa Macieja Sawickiego. Pokazano w nim wypowiedzi polityków Platformy Obywatelskiej z dnia morderstwa Pawła Adamowicza, insynuując że przyczynili się oni do śmierci prezydenta Gdańska. Po tym materiale prezes Polskiego Stronnictwa Ludowego Władysław Kosiniak-Kamysz zaapelował o dymisję prezesa TVP Jacka Kurskiego, publikując również w internecie petycję w tej sprawie. W tym samym roku "Wiadomości" wyemitowały materiał, w którym ujawnione zostały imiona, nazwiska, zdjęcia oraz miejsca pracy protestujących osób pod budynkiem Telewizyjnej Agencji Informacyjnej, którzy zaatakowali Magdalenę Ogórek co wywołało krytykę ze strony części dziennikarzy m.in. Bianki Mikołajewskiej i Estery Flieger z „Gazety Wyborczej”, Dominiki Długosz z serwisu Newsweek.pl, a także blogerki i publicystyki portalu Wirtualna Polska i tygodnika „Do Rzeczy” Kataryny oraz Rzecznika Praw Obywatelskich Adama Bodnara i przewodniczącego klubu parlamentarnego Platformy Obywatelskiej Sławomira Neumana. 25 lutego 2019 Sąd Okręgowy w Warszawie oddalił pozew partii Platforma Obywatelska o sprostowanie informacji podanej w „Wiadomościach” TVP1 marca 2018 roku w materiale Konrada Węża „Polacy o aferach gospodarczych koalicji PO-PSL”, w którym pokazano grafikę informującą, że za rządów PO na nagrody we wszystkich ministerstwach przeznaczano 626 mln zł, a za rządów PiS – na nagrody dla konstytucyjnych ministrów wydano 1,5 mln zł.
W swoim sprawozdaniu, złożonym na początku 2019 roku Sejmowi, Rada Języka Polskiego zajęła się kwestią krótkich tekstowych zapowiedzi materiałów reporterskich w "Wiadomościach" (tzw. „pasków”) z lat 2016-17. Stwierdzono, że 75% z nich zawiera określenia wartościujące, mające wpływać na poglądy widza. Jak konkluduje prof. Andrzej Markowski, "język jest tu traktowany nie jako dobro społeczne, lecz jako instrument w walce politycznej służący jednemu z podmiotów politycznych w celu kreacji własnej wizji świata i narzucaniu jej obywatelom. [Ponadto] jednostronny przekaz prezentujący m.in. działania części społeczeństwa oraz jego parlamentarnej reprezentacji w sposób deprecjonujący powoduje, iż podmioty te są wykluczane ze wspólnoty".
11 czerwca 2019 roku Krajowa Rada Radiofonii i Telewizji opublikowała raport krakowskich naukowców, w którym określili oni Wiadomości jako "niepluralistyczne" i "propagujące fałszywy sukces rządu PiS""."
Krótko przed wyborami parlamentarnymi w 2019 „Wiadomości” w głównym wydaniu z 26 września przedstawiły sondaż przedwyborczy, w którym nie uwzględniły korzystnego wyniku Konfederacji. Partia pozwała z tego powodu TVP do sądu, który nakazał wyemitować przeprosiny na antenie programu. Przeprosiny, wyemitowane 3 października w głównym wydaniu, zostały wyemitowane małym drukiem, nieczytelnym dla przeciętnego widza i opatrzone krytycznym wobec nich komentarzem prowadzącej Danuty Holeckiej oraz materiałem w krytyczny sposób przedstawiającym Konfederację. 10 października „Wiadomości” wyemitowały drugie przeprosiny wobec Konfederacji za nieuwzględnienie jej poparcia dla Jakuba Baryły, sprzeciwiającego się marszowi LGBT w Płocku w wydaniu z 29 września. 11 października Konfederacja wygrała trzeci proces z „Wiadomościami”, jako że w komentarzu do przeprosin z 3 października ponownie nie uwzględniła sondaży, w których Konfederacja przekracza próg wyborczy 5%. Przeprosiny miały zostać wyemitowane 11 lub 12 października, wyrok jednak nie został wykonany.
31 stycznia 2020 Rada Etyki Mediów uznała, że "„Wiadomości” są jednostronne i łamią wszystkie zasady karty etycznej powtarzając zarzuty wobec marszałka Grodzkiego".
W głównym wydaniu z 13 kwietnia 2020, w odpowiedzi na materiał z Faktów TVN krytykujący wizytę Jarosława Kaczyńskiego w 10 rocznicę katastrofy smoleńskiej na warszawskich Powązkach, w którym pojawiły się zarzuty o naruszenie przepisów epidemiologicznych wprowadzonych na czas pandemii COVID-19, „Wiadomości” skrytykowały stację TVN, powołując się na ich związki ze służbami PRL oraz krytykując jej szefa Edwarda Miszczaka i dziennikarki Justyny Pochanke. Do KRRiT wpłynęły skargi wskazujące na brak rzetelności i bezstronności w tym materiale. 17 kwietnia 2020 "Fakty" TVN wydały oświadczenie, w którym zarzuciły ""Wiadomościom" "kłamstwa" oraz "uzależnienie od polityków".
17 maja 2020 wiceprzewodniczący PO, prezydent miasta stołecznego Warszawy i kandydat KO w wyborach prezydenckich po rezygnacji Małgorzaty Kidawy-Błońskiej z kandydowania w wyborach Rafał Trzaskowski zapowiedział "„powstanie nowej telewizji publicznej bez publicystyki politycznej"” i likwidację m.in. programu „Wiadomości” i stacji telewizyjnej TVP Info.
W lutym 2021 portal Wirtualne Media podał informację, że wśród rozmówców "Wiadomości" pojawiają się nieustannie stali eksperci powiązani z prawą stroną sceny publicznej. W pierwszej piątce stałych ekspertów znajdowali się Adrian Stankowski (publicysta „Gazety Polskiej Codziennie” i Telewizji Republika), Artur Wróblewski (politolog, Uczelnia Łazarskiego), Tomasz Sakiewicz („Gazeta Polska Codziennie”), Miłosz Manasterski (Agencja Informacyjna) i Michał Karnowski („W Sieci”, WPolityce.pl).
6 lutego 2021 roku Rafał Trzaskowski ponowił z kampanii wyborczej z 2020 roku zapowiedź likwidacji stacji telewizyjnej TVP Info, na której jest emitowany program, a 8 lutego 2021 roku politycy Platformy Obywatelskiej ogłosili, że ruszyli ze zbiórką podpisów pod obywatelskim projektem ustawy zmieniającej ustawę o radiofonii i telewizji, w którym zapisano m.in. likwidację abonamentu RTV oraz to, że „zabronione jest tworzenie i rozpowszechnianie przez publiczną telewizję wyspecjalizowanych programów informacyjno-publicystycznych” takich jak "Wiadomości". Pomysł ten został skrytykowany przez dziennikarzy i publicystów, polityków partii Prawo i Sprawiedliwość, rzecznika rządu Piotra Müllera oraz ówczesnego szefa Telewizyjnej Agencji Informacyjnej Jarosława Olechowskiego, który podkreśla, że to niezgodne z art. 54 pkt 1 Konstytucji RP oraz art. 11 pkt 2 Karty Praw Podstawowych Unii Europejskiej.
Pod koniec października 2021 roku "Wiadomości" wyemitowały antyimigrancki reportaż Jakuba Krzyżaka i Piotra Glinickiego, w którym wideo z napastnikami napadającymi na pralnię chemiczną w Szwecji (tak naprawdę pochodzące z planu drugiego sezonu serialu Netflixa "Snabba cash") dziennikarze przedstawiali jako dowód na rzekome zamachy terrorystyczne na terenie tamtego kraju. Materiał spotkał się z powszechną krytyką jako przykład rozsiewania przez TVP "fake newsów".
9 maja 2022 w głównym wydaniu programu w materiale Adriana Boreckiego zarzucono Piotrowi Kraście, Beacie Tadli i Maciejowi Czajkowskiemu z Gazety Wyborczej powielanie rosyjskiej propagandy w materiale z głównego wydania "Wiadomości TVP" z 9 maja 2013 roku, w którym pokazano świętowanie przez Armię Czerwoną 68. rocznicy zwycięstwa w II Wojnie Światowej oraz skrytykowały ówczesnego redaktora naczelnego tygodnika Newsweek Polska Tomasza Lisa za wywiad z 2010 roku z ówczesnym prezydentem Federacji Rosyjskiej Dmitrijem Miedwiediewem w programie telewizyjnym "Tomasz Lis na żywo" emitowanym wtedy na antenie TVP2, a byłemu premierowi RP i byłemu przewodniczącemu Rady Europejskiej Donaldowi Tuskowi zarzucono w materiale programu prowadzenie prorosyjskiej polityki.
Czołówki i studia.
Do października 2004 w studiu "Wiadomości" był zrealizowany program zatytułowany "Echa Tygodnia" (później "Echa Panoramy"), emitowany do 1 października 2005 w TVP2.

</doc>
<doc id="90992" url="https://pl.wikipedia.org/wiki?curid=90992" title="Panorama (TVP2)">
Panorama (TVP2)

Panorama – polski program informacyjny emitowany od 2 września 1991 na antenie TVP2, a także TVP Info od 24 sierpnia 2017. Program można obejrzeć także w internecie od 15 stycznia 2007 początkowo pod adresem itvp.pl, a następnie za pośrednictwem serwisu vod.tvp.pl i oficjalnej strony internetowej programu panorama.tvp.pl. Transmisja na żywo jest dostępna na oficjalnej stronie programu oraz w serwisie stream.tvp.pl.
Według stanu na rok 2022 "Panorama" jest piątym najchętniej oglądanym programem informacyjnym w Polsce ze średnią widownią wynoszącą 1,45 mln osób.
Historia.
Pierwsze wydanie wyemitowano 2 września 1991, zastępując podobny program istniejący od 30 marca 1987 roku pod nazwą "Panorama dnia".
15 stycznia 2007 roku uruchomiono możliwość oglądania wydań programu w Internecie razem z innymi programami informacyjnymi TVP (Wiadomości, Teleexpress) w ramach usługi VOD i równoległą emisją programu na żywo w serwisie internetowym Telewizji Polskiej – itvp.pl.
Od 3 listopada 2008 rozpoczęła się emisja "Panoramy" z nowego studia (zaprojektowanego przez Magdalenę Kujszczyk), z nową oprawą graficzną (stworzoną przez firmę Mojotribe) oraz muzyczną (którą skomponował Piotr Majchrzak), jednak została ona zmieniona 22 czerwca 2009 – wtedy wykorzystano nieco zmodernizowany motyw muzyczny skomponowany przez Michała Lorenca dla "Panoramy" w 2005 roku.
Od 14 lutego 2011 "Panorama" emitowana jest w formacie 16:9. Według danych firmy Nielsen Audience Menagment w 2011 roku program oglądało 1,7 mln widzów. Od 1 czerwca 2012 w związku z uruchomieniem TVP2 w jakości HD, program jest konwertowany do jakości HD, a od 21 kwietnia 2016 obraz ze studia "Panoramy" jest emitowany w HD. Od 24 sierpnia 2017 program jest równolegle do TVP2 emitowany na antenie TVP Info.
Od niedzieli 19 kwietnia 2020 "Panorama" emitowana jest w studiu "Wiadomości" przy pl. Powstańców Warszawy 7 w Warszawie. Pomieszczenia w siedzibie Telewizyjnej Agencji Informacyjnej przy placu Powstańców Warszawy, z których wcześniej nadawano serwis zostały zamknięte i stanowić mają rezerwę na wypadek, gdyby okazało się, że z powodu zakażenia koronawirusem nie można korzystać z innego studia. Podobnie do studia sztandarowego serwisu informacyjnego Telewizji Polskiej przeniesiono "Teleexpress", który również był realizowany w siedzibie TAI.
Wydania w internecie.
15 stycznia 2007 roku uruchomiono możliwość oglądania wydań programu w Internecie w ramach usługi VOD i równoległą emisją programu na żywo w serwisie internetowym Telewizji Polskiej – itvp.pl. Na stronie internetowej tvp.pl [1] można oglądać wydania "Panoramy" z godziny 11:00 (od poniedziałku do piątku) i 18:00 z ostatnich dwóch tygodni. Od 1 marca 2012 roku pod adresem www.panorama.tvp.pl działa oficjalna strona internetowa programu.
Panorama Dnia.
Od 1 września 2013 do 2 maja 2016 w TVP Info emitowany był program informacyjny pod nazwą Panorama Dnia (później Panorama Info). Do 31 marca 2014 był prowadzony przez prezenterki dwójkowej "Panoramy": Hannę Lis, Joannę Racewicz i Martę Kielczyk albo Iwonę Radziszewską. Nazwa i pora emisji nawiązywały do głównego wydania Panoramy, emitowanego przed laty wieczorem w TVP2.
Echa Panoramy.
Do 28 sierpnia 2010 nadawany był również program "Echa Panoramy", który był stworzony specjalnie dla osób niesłyszących (tłumaczony na język migowy). Stanowił on podsumowanie wydarzeń tygodnia, zbiór najciekawszych materiałów przygotowanych przez zespół "Panoramy". W programie nie brakowało również informacji dla osób niepełnosprawnych. "Echa Panoramy" nadawane były w sobotę w godzinach porannych (powtórka tego samego dnia ok. 8:00 w TVP Polonia). Ostatnio program prowadzili na zmianę Maciej Winiarski i Olimpia Górska-Żukowska.

</doc>
<doc id="90994" url="https://pl.wikipedia.org/wiki?curid=90994" title="Wydarzenia (Polsat)">
Wydarzenia (Polsat)

Wydarzenia – główny program informacyjny telewizji Polsat emitowany od 11 października 2004.
Program ten zastąpił "Informacje" emitowane na antenie Polsatu (w latach 1993–2004) i "Dziennik" – na antenie TV4 (w latach 2000–2004).
Wydania programu dostępne również są w serwisie Polsat Box Go oraz na stronie Polsatu News (z wyjątkiem "Wydarzeń Sport", które emitowane są tylko w telewizji).
Według stanu na rok 2022 "Wydarzenia" są czwartym najchętniej oglądanym programem informacyjnym w Polsce ze średnią widownią wynoszącą 1,78 mln osób.
Redaktorzy naczelni.
Twórcą i pierwszym redaktorem naczelnym "Wydarzeń" do września 2007 był Tomasz Lis, a kolejnym do września 2012 Jarosław Gugała. Następnie programem kierował redaktor naczelny Polsat News – Henryk Sobierajski. Od marca do grudnia 2016 szefową "Wydarzeń" była Dorota Gawryluk, od stycznia 2017 do marca 2018 "Wydarzeniami" ponownie kierował Henryk Sobierajski, zaś od marca 2018 ponownie Dorota Gawryluk.

</doc>
<doc id="90996" url="https://pl.wikipedia.org/wiki?curid=90996" title="Hałas">
Hałas

Hałas – dźwięki zazwyczaj o nadmiernym natężeniu (zbyt głośne) w danym miejscu i czasie, odbierane jako: „bezcelowe, następnie uciążliwe, przykre, dokuczliwe, wreszcie szkodliwe”. Międzynarodowa Organizacja Pracy określa hałas jako "każdy dźwięk, który może doprowadzić do utraty słuchu, albo być szkodliwy dla zdrowia lub niebezpieczny z innych względów". Reakcja na hałas w dużym stopniu zdeterminowana jest nastawieniem psychicznym. Na ochronę przed hałasem organizm zużywa ogromne ilości energii. Do hałasu nie można się przyzwyczaić i jeśli nawet nie odbieramy go świadomie, to „zawsze przeżywamy go najgłębiej”, a zamiast przyzwyczajenia, co najwyżej następuje „adaptacja patologiczna”. Przyczyną hałasu mogą być dźwięki zarówno intensywne, jak również wszelkiego rodzaju niepożądane dźwięki wpływające na tło akustyczne, uciążliwe z powodu długotrwałości, jak na przykład stały odgłos pracujących maszyn lub muzyki.
Szkodliwość hałasu dla zdrowia.
Skutki hałasu dla organizmu:
Hałas może być szkodliwy dla zdrowia człowieka, ponieważ jego zbyt duże natężenie może prowadzić do uszkodzenia narządu słuchu. Mniejsze wartości natężenia hałasu, lecz występujące długotrwale lub posiadające nieodpowiednie widmo akustyczne (np. za wysokie, lub za niskie), a także drażniące w inny sposób (np. jednostajne, długotrwałe, przenikliwe, rozpraszające, mające miejsce w nieodpowiednim miejscu lub czasie itd.) mogą wpływać negatywnie na psychikę. Im dokuczliwość dźwięku jest większa i dłuższa (a bodźce akustyczne odbierane są przez ucho nawet w czasie snu), tym poważniejsze są konsekwencje: od zdenerwowania, poprzez agresywność, po depresje i zaburzenia psychiczne. U dzieci długotrwały hałas powoduje zaburzenia rozwoju umysłowego. Z niebezpieczeństwa hałasu dla ludzkiego zdrowia zdano sobie sprawę bardzo wcześnie;
Jak zauważył Robert Koch: "Nadejdzie dzień, gdy człowiek będzie musiał walczyć z bardzo niebezpiecznym wrogiem swego zdrowia – z hałasem – tak samo, jak kiedyś walczył z cholerą i dżumą".
Walka z hałasem.
Hałasy bywały przyczyną procesów sąsiedzkich już w średniowieczu. Od XVI w. wydawano przepisy ograniczające hałas w miastach. Niekiedy były specyficzne: np. Anglicy zakazywali bicia żon o pewnych porach dnia i nocy wyłącznie dlatego, aby ich krzyki nie przeszkadzały sąsiadom. Od XIX wieku w wielu miastach zakazywano słuchania muzyki przy otwartych oknach.
W Polsce dopuszczalne wartości hałasu występujące w otoczeniu osób są określone w odpowiednich Rozporządzeniach Ministra Środowiska, Polskich Normach oraz innych aktach prawnych. 
Poziom ekspozycji na hałas w ciągu 8-godzinnego dobowego wymiaru czasu pracy nie może przekraczać 85 dB.
Sporządza się mapy akustyczne (mapy hałasu) miejscowości i innych regionów.
Hałas tworzony przez cywilizację może szkodzić kałamarnicom, ośmiornicom i mątwom. Jednym ze sposobów zwalczania tego rodzaju hałasu jest konstrukcja kurtyn, które generują bąble powietrza w wodzie. Aby zwiększyć skuteczność bąble mogą być otaczane warstwą lateksu.
25 kwietnia obchodzony jest Międzynarodowy Dzień Świadomości Zagrożenia Hałasem.
Hałas w kulturze.
«Symbolika hałasu jest jednoznacznie negatywna. Zarówno według Biblii jak i Koranu koniec świata ma być oznajmiony apokaliptycznym zgiełkiem. Trąby, które zburzyły mury Jerycha, nie stanowiły odosobnionego przypadku użycia hałasu do celów wojennych: dobosze lub zespoły janczarskie podnosząc na duchu „swoich” miały zarazem donośnymi dźwiękami przerażać wroga».
Entuzjastami hałasu, jako symbolu nowoczesności, byli futuryści. Luigi Russolo opublikował manifest zatytułowany "Sztuka hałasów":
Rozwój techniki w początkowych dekadach XX wieku sprawił, że głośną pracę silników uważano za świadectwo ich siły, pojawiały się reklamy bazujące na skojarzeniach: głośniej = silniej = nowocześniej.
Analizą skutków hałasu dla kultury muzycznej zajmuje się ekologia muzyki.

</doc>
<doc id="90998" url="https://pl.wikipedia.org/wiki?curid=90998" title="Fakty (TVN)">
Fakty (TVN)

Fakty – polski program informacyjny telewizji TVN nadawany od 3 października 1997 codziennie o godz. 19:00 (do 1 maja 1998 Fakty nadawano o godzinie 19:30) na kanałach TV Wisła/TVN, TVN24 oraz TVN24 BiS oraz w rozdzielczości HDTV (1920x1080 z przeplotem) na kanale TVN HD i TVN24 BiS HD.
Program można również oglądać w Internecie od marca 2007 początkowo na portalu internetowym TVN24.pl, następnie za pośrednictwem serwisu Player.pl i razem z prognozą pogody od 15 czerwca 2012 na oficjalnej stronie internetowej programu fakty.tvn24.pl.
Według stanu na rok 2022 "Fakty" są najchętniej oglądanym programem informacyjnym w Polsce ze średnią widownią wynoszącą 2,66 mln osób.
Historia.
Pierwsze wydanie programu ukazało się 3 października 1997. Współtwórcami – i pierwszymi prowadzącymi programu – byli Tomasz Lis i Grzegorz Miecugow. Od 1 maja 2006 redaktorem naczelnym był Kamil Durczok. Od 2015 programem kieruje Adam Pieczyński. 2 marca 2009 rozpoczęto emisję „Faktów” w formacie 16:9 na antenie TVN HD. Od 3 października 2012 roku "Fakty" nadawane są ze studia telewizyjnego przystosowanego do emisji w standardzie HD.
Program.
"Fakty" to 26-minutowy program informacyjny, realizowany przez zespół dziennikarzy TVN i TVN24. Informacje prezentowane są w formie krótkich (kilkuminutowych) materiałów, zakończonych stand-upami lub jako kilkudziesięciosekundowe, skrótowe opisy wydarzeń. Program zawiera informacje społeczne, polityczne i kulturalne – informacje sportowe i prognozę pogody wyodrębniono do osobnych bloków, nadawanych po głównym programie.
Program ogląda średnio 3,5 miliona widzów (styczeń 2016).
Redakcja programu znajduje się w Warszawie, oddziały terenowe mieszczą się, między innymi, w Krakowie, Łodzi, Katowicach, Białymstoku, Gdańsku, Szczecinie, Toruniu, Wrocławiu i Poznaniu. Program dysponuje również korespondentami zagranicznymi (Waszyngton, Moskwa, Londyn, Bruksela).
Program reklamowany jest hasłem: "Liczą się tylko Fakty". Dodatkowo osobne hasło miało także wydanie popołudniowe: "Czas ma znaczenie – Fakty 16:00". Od czerwca 2007 do 16 marca 2020 Fakty popołudniowe nie były emitowane na kanale TVN. 4 stycznia 2010 wróciły pod nazwą Fakty po południu i są emitowane od poniedziałku do piątku o 16:00 w TVN24, a od 16 marca 2020 do 11 września 2020 w związku z pandemią choroby COVID-19 także w głównym kanale TVN.
Autorzy programu.
„Fakty” przygotowuje obecnie ponad trzydziestu dziennikarzy (nie licząc wydawców, kierowników produkcji, dokumentalistów i operatorów kamer), w tym:
Historia.
Początkowo program miał zarówno wydanie ogólnopolskie, jak i regionalne – Fakty Północ (z Gdańska), Fakty Południe (z Krakowa), Fakty Warszawa i Fakty Łódź. Z czasem wydania regionalne sukcesywnie likwidowano. Na początku nadawania główne wydanie trwało około 15 minut, później program był dłuższy i około 2000 trwał około 20 minut. Od 5 marca 2001 Fakty w dni powszednie trwają około 27 minut, zaś w weekendy około 21 minut. Pierwsza redakcja programu informacyjnego TVN mieściła się nie w głównej siedzibie przy ulicy Wiertniczej, a w wynajętej przez stację willi, przy ulicy Wiertniczej 15.
"Fakty" były pierwszym programem informacyjnym nadawanym równolegle z "Wiadomościami" TVP o 19:30. Choć w obliczu przytłaczającej przewagi w oglądalności telewizji publicznej 2 maja 1998 przesunięto "Fakty" na godzinę 19:00, wkrótce ich oglądalność zaczęła stabilnie i szybko rosnąć. W pierwszych miesiącach nadawania telewizji TVN od poniedziałku do piątku emitowano też kilka wydań Faktów w ciągu dnia, a także wydanie południowe w soboty i niedziele.
Program jest również retransmitowany na międzynarodowym kanale iTVN i TVN24 Biznes i Świat. Na początku lipca 2015 roku zrezygnowano z równoległej transmisji na kanale TVN24. Zespół Faktów przeszedł formalnie do TVN24, zachowując jednak odrębność organizacyjną.
Twórcy programu, Tomasz Lis i Grzegorz Miecugow, rozstali się z redakcją. Miecugow odszedł po konflikcie z Lisem. Lis został zwolniony przez TVN 10 lutego 2004 pod zarzutem niedotrzymania warunków umowy po publikacji w jednej z gazet sondażu „prezydenckiego” z jego udziałem. Uznano, że Lis powinien się ostatecznie zdecydować, czy zamierza startować w wyborach prezydenckich. Według TVN dziennikarz nie chciał złożyć takiej deklaracji. Miecugow, który zmarł 26 sierpnia 2017, do końca życia był publicystą, prowadzącym kilka programów (m.in. "Szkło kontaktowe") i zastępcą dyrektora programowego TVN24. Tomasz Lis był członkiem zarządu Polsatu i gospodarzem programu "Co z Polską?", do 2016 w TVP2 prowadził program Tomasz Lis na żywo.
Godzina emisji Faktów popołudniowych, istniejących od września 2000, często się zmieniała – początkowo była to 16:30, następnie 16:10, 16:00, 16:45 i ponownie 16:00. Ostatnie wydanie Faktów popołudniowych nadano w czerwcu 2007. Program nie znalazł się w jesiennej ramówce TVN. Od 4 stycznia 2010 wznowiono emisję "Faktów po południu" na antenie TVN24 o 16:00. Program prowadzą na zmianę Anita Werner i Piotr Marciniak. Od 16 marca do 11 września 2020 roku, w związku z epidemią koronawirusa, pierwsza część tego wydania (od 16:00 do 17:00) ponownie była emitowana w TVN.
Od początku istnienia stacji do końca czerwca 2004 emitowano również "Fakty wieczorne" ok. godziny 23:00. We wrześniu 2003 zmieniła się ich formuła. Odtąd dodatkowym elementem "Faktów wieczornych", nadawanych już ze studia TVN24, była rozmowa z gościem i przegląd prasy. Nie przyniosło to jednak poprawy oglądalności i program po raz ostatni nadano w czerwcu 2004.
Podczas ważnych wydarzeń Fakty nadawano spoza studia. Fakty prowadzone były, między innymi, z Berlina, Rzymu, Waszyngtonu, Bagdadu, Nowego Jorku, a także z Wadowic.
Studio.
Początkowo "Fakty" były realizowane w studiu mieszczącym się w budynku TVN przy ulicy Augustówka 3 w Warszawie. Od 6 września 2004 studio zostało przeniesione do budynku MBC – nowej siedziby grupy ITI, przy ul. Wiertniczej 166 w Warszawie. Studio zajmuje 2 poziomy budynku i po remoncie w 2012 roku jest wyposażone m.in. w kamerę poruszającą się na zamontowanych pod sufitem szynach czy dużą ścianą ekranów tylno projekcyjnych mającą 17 metrów szerokości i rozdzielczość 10240 × 1440 pikseli. Ekrany sprowadzone zostały z Belgii. Studio wraz ze wszystkimi jego elementami dostosowane i obsługiwane jest w formacie HD.
Od 20 maja do 2 października 2012 „Fakty” emitowane były ze studia wirtualnego. Było to związane z remontem dotychczasowego studia.
Wydania specjalne.
W historii Faktów wielokrotnie dochodziło do prowadzenia programu poza studiem. Wydania te nadawane były z miejsc związanych z najważniejszymi aktualnie wydarzeniami bądź rocznicami. Do najważniejszych tego typu wydań należy zaliczyć:
Nagrody.
W marcu 2017 "Fakty TVN" zostały uznane za „program informacyjny roku” przez organizatorów XVII Sympozjum Świata Telekomunikacji i Mediów.
Kontrowersje.
W październiku 2015 Telewizja Republika i ówczesna dyrektor biura prasowego prezydenta Andrzeja Dudy Katarzyna Adamiak-Sroczyńska w rozmowie z portalem internetowym niezalezna.pl zarzuciły programowi manipulację jej wypowiedzią dla ostatniego wtedy wydania programu w materiale dotyczącym zaginionych przedmiotów z kancelarii prezydenta Bronisława Komorowskiego. Według analizy medioznawców zleconej przez Krajową Radę Radiofonii i Telewizji z kwietnia 2016 roku w materiałach „Faktów” TVN brakuje neutralności prezentowanego stanowiska – widoczna podejrzliwość, a nawet niechęć do polityków i partii rządzącej Prawo i Sprawiedliwość oraz prezentowanie obrazu państwa i jego instytucji jako niewydolnych i nieudolnie rządzonych, zaś przedstawiciele obozu władzy często są przedstawiani w negatywnym świetle jako osoby niegodne, nierzetelne i nie zawsze o czystych intencjach. 17 kwietnia 2019 politycy ówczesnej koalicji wyborczej i późniejszej federacyjnej partii politycznej Konfederacja w skład, której wchodzą m.in. partie polityczne KORWiN i Ruch Narodowy złożyli pozew do sądu przeciw programowi na materiał autorstwa Katarzyny Kolendy-Zaleskiej z 16 kwietnia 2019 dotyczący rejestracji komitetów w wyborach do Parlamentu Europejskiego, w którym pominięta została informacja o tym, że rejestracji w całym kraju dokonała oprócz Prawa i Sprawiedliwości, Koalicji Europejskiej, Wiosny Roberta Biedronia, Kukiz'15 i Lewicy Razem także Konfederacja KORWIN Liroy Braun Narodowcy. 17 kwietnia 2019 Sąd Okręgowy w Warszawie nakazał TVN-owi publikację w głównym wydaniu „Faktów” sprostowania materiału autorstwa Katarzyny Kolendy-Zaleskiej, ale 10 maja 2019 Sąd Apelacyjny po odwołaniu się nadawcy programu zmienił decyzję Sądu Okręgowego i oddalił pozew partii Konfederacja przeciwko stacji. W głównym wydaniu z kwietnia 2020, w odpowiedzi na materiał z „Faktów” krytykujący wizytę Jarosława Kaczyńskiego w 10. rocznicę katastrofy smoleńskiej na warszawskich Powązkach, w którym pojawiły się zarzuty o naruszenie przepisów epidemiologicznych wprowadzonych na czas pandemii COVID-19, „Wiadomości” TVP1 skrytykowały stację TVN, powołując się na ich związki ze służbami PRL oraz krytykując jej szefa Edwarda Miszczaka i dziennikarkę Justynę Pochanke. Do KRRiT wpłynęły skargi na „Wiadomości” wskazujące na brak rzetelności i bezstronności w tym materiale. 17 kwietnia 2020 „Fakty” TVN wydały oświadczenie, w którym zarzuciły „Wiadomościom” "kłamstwa" oraz "uzależnienie od polityków".
Krytyka.
Politycy partii politycznej Prawo i Sprawiedliwość oraz dziennikarze i publicyści o poglądach konserwatywnych od lat 2000. zarzucają programowi podobnie jak stacji TVN24 stronniczość, manipulację i sprzyjanie politykom i działaczom Platformy Obywatelskiej, Polskiego Stronnictwa Ludowego, Nowoczesnej oraz Komitetu Obrony Demokracji. Niektórzy konserwatyści zarzucają Faktom TVN także progermanizm.

</doc>
<doc id="91002" url="https://pl.wikipedia.org/wiki?curid=91002" title="Paladyn">
Paladyn

Paladyn (łac. "palatinus", wł. "paladino") – wybitny rycerz, wzór cnót rycerskich.
Określeniem tym w literaturze średniowiecznej nazywano niektórych, archetypicznych wojowników, najczęściej 12 parów Karola Wielkiego (stanowiących zarazem jego drużynę przyboczną). Nazwa pochodzi od łacińskiego słowa "comes palatinus" ("hrabia pałacowy"), oznaczającego zarządcę dworu królewskiego, który zastępował monarchę przy wydawaniu sądów.
W literaturze, a współcześnie w grach fabularnych i komputerowych znaczenie słowa uległo zmianie, nie odnosząc się do urzędów dworskich, a raczej do klasy obdarzonych magicznymi umiejętnościami wojowników, służących bóstwom.
W "Pieśni o Rolandzie" wymienieni są następujący rycerze, nazywani tam paladynami:
Niekiedy mianem paladynów określa się także Rycerzy Okrągłego Stołu króla Artura.
Paladyni.
Paladyni występują także w świecie fantasy, m.in. w literaturze, grach fabularnych i komputerowych.
W grach fabularnych (np. D&amp;D) jako określenie rycerzy-kapłanów, specyficznej klasy wojowników walczących po stronie dobra, światła i prawa, występujących przeciwko złu. Nie służą oni panu, lecz bóstwu. Zwykle nie biorą udziału w systemie lennym, gdyż misja nie pozwala im osiąść, choć często wywodzą się ze szlachty. Mają wiele cech idealnego rycerza i postępują według podobnego kodeksu, choć w niektórych punktach jest on nieco mniej rygorystyczny. Są wojownikami walczącymi w imię dobra za wszelką cenę, co czyni z nich czasami postacie dość kontrowersyjne. Paladyni wyposażeni są w zestaw nadprzyrodzonych umiejętności i mocy jak np. leczenie obrażeń dotykiem, aury wspomagające sojuszników itd. Paladyni, którzy złamią kodeks, tracą swe moce. W D&amp;D nazywani są upadłymi i mogą obrać klasę prestiżową rycerza ciemności – złego anty-paladyna o przeciwstawnych mocach.
Paladyni w beletrystyce.
Na paladynów natknąć się też można w różnych książkach, najczęściej osadzonych w uniwersum D&amp;D, gdzie mają oni cechy paladynów z gry fabularnej, na której się opierają.
Paladyni w grach komputerowych.
Określenie "paladyn" zostało zapożyczone również do gier komputerowych, lecz w niektórych z nich, nieopartych bezpośrednio na konkretnej grze fabularnej (np. Tibia), stosowane jest w sytuacjach nieodzwierciedlających jego charakteru.

</doc>
<doc id="91005" url="https://pl.wikipedia.org/wiki?curid=91005" title="Colgrevance">
Colgrevance

Sir Colgrevance – jeden z Rycerzy Okrągłego Stołu. Kuzyn Sir Ywaina, znany z uprzejmości i elokwencji.
Po raz pierwszy pojawia się w "Yvain, Rycerz Lwa" autorstwa Chretiena de Troyes. Po sutym posiłku opowiada on grupie rycerzy i królowej Ginewrze o swojej przygodzie w lasach Broceliande. Gdy lał wodę z basenu z czarodziejskiej fontanny w Broceliande na szmaragd pojawił się czarny rycerz i wyzwał go na pojedynek. Colgrevance przegrał, ale udało mu się zbiec.
Colgrevance pojawia się potem w serii opowieści o Lancelocie i Graalu, jako wspaniały rycerz, ale jego pokrewieństwo z Ywainem nie jest już takie oczywiste. Ginie podczas wyprawy w poszukiwaniu Graala, próbując powstrzymać Sir Lionela od zabicia własnego brata – Sir Borsa. Thomas Malory podaje jednak inną wersję śmierci rycerza w swoim "Le Morte d'Arthur". Zamiast brać udział w wyprawie, Colgrevance zostaje jednym z dwunastu rycerzy, którzy pomagali Sir Agravainowi i Sir Mordredowi nakryć razem Lancelota i Ginewrę. W tej wersji zginął z ręki bezbronnego Lancelota, gdy ten uciekał z komnaty Ginewry. Lancelot użył następnie jego miecza do zabicia reszty jego kompanów (jedynie Mordred zdołał uciec).
Roger Sherman Loomis i inni badacze legend arturiańskich spekulowali, że postać Colgrevance'a została stworzona specjalnie jako przeciwieństwo dla postaci Sir Kaya w jakiejś wczesnej, zaginionej obecnie wersji "Yvaina...". Colgrevance jest dokładnie taki, jaki nie jest Kay: grzeczny, pełen szacunku, dobrze wychowany.

</doc>
<doc id="91006" url="https://pl.wikipedia.org/wiki?curid=91006" title="Albert I Koburg">
Albert I Koburg

Albert I, właśc. Albert Leopold Klemens Maria Meinrad, fr. "Albert Léopold Clément Marie Meinrad" (ur. 8 kwietnia 1875 w Brukseli, zm. 17 lutego 1934 w Marches-les-Dames) – król Belgów od 1909.
Był młodszym synem Filipa Koburga, hrabiego Flandrii (młodszego brata króla Leopolda II) i Marii Luizy Hohenzollern-Sigmaringen (córki Karola Antoniego, księcia Hohenzollern-Sigmaringen i premiera Prus).
Życiorys.
Dzieciństwo i młodość.
Urodził się w brukselskim Pałacu Regencji. Był bratankiem panującego króla Leopolda II. Leopold nie miał synów (jego jedyny syn, również Leopold, zmarł w 1869), więc następcą króla był ojciec Alberta, Filip, hrabia Flandrii. Filip był jednak głuchy, więc zrezygnował z praw do tronu na rzecz swojego najstarszego syna, Baldwina. Młody książę zmarł jednak po krótkiej chorobie w 1891. Następcą belgijskiego tronu został wówczas Albert. Po śmierci ojca w 1905 został hrabią Flandrii. W latach 1893–1909 zasiadał w belgijskim senacie.
Jako nieprzeznaczony do panowania Albert był wychowywany w sposób liberalny i otwarty. Jego nauczycielem był Emile Sigogne, który zadedykował królowi później książkę "Socjalizm i monarchia". Albert był zwolennikiem idei liberalnych. Odbył służbę wojskową i dużo podróżował po europejskich dworach. Odwiedził nawet Kongo Belgijskie i Stany Zjednoczone. Był przerażony perspektywą wstąpienia na tron. Napisał: „Od pewnego czasu jestem naprawdę przytłoczony wyjątkowo trudną przyszłością, która jawi się przede mną jako trudna sama w sobie z powodu złożoności położenia podzielonego kraju, trudna w szczególności z racji mojego braku przygotowania (...). Nadszedł czas pracy, aby zdobyć nie tyle umiejętności, co jest niemożliwe, ile wiedzę wystarczającą do tego, by w każdym razie nie narażać na śmieszność funkcji, którą los ma mi kiedyś narzucić.”
Małżeństwo.
2 października 1900 w Monachium poślubił Elżbietę Gabriellę Wittelsbach (ur. 25 czerwca 1876, zm. 23 listopada 1965), córkę księcia bawarskiego Karola Teodora i Marii Józefy (córki króla Portugalii Michała I). Albert oświadczył się Elżbiecie po 3 latach znajomości podczas spaceru w lesie Fontainebleau słowami: „Czy sądzi pani, że mogłaby znieść klimat Belgii?”. Albert i Elżbieta mieli razem dwóch synów i córkę:
Poważny, staranny, pesymistyczny, zamknięty w sobie (Leopold II nazywał go „zamkniętą kopertą”), skromny, nieśmiały i wstydzący się swojej wady wymowy Albert obejmuje tron Belgii po śmierci stryja w 1909. Swoją przysięgę konstytucyjną złożył nie tylko po francusku, ale także po flamandzku. Razem z żoną zamieszkał w pałacu Assche przy ulicy de la Science w Brukseli.
Panowanie.
Albert stał się bohaterem Belgii dzięki swojej postawie podczas I wojny światowej. Dążył on do zapewnienia Belgii neutralności. W 1913 podróżował do Francji i Niemiec dla potwierdzenia tej neutralności. 2 sierpnia 1914 otrzymał jednak od cesarza Wilhelma II ultimatum, w którym Kaiser domagał się zgody na przemarsz niemieckich wojsk przez terytorium Belgii. Niemiecki władca przypomniał królowi Belgów, że jest przecież Koburgiem, a więc przedstawicielem niemieckiej dynastii. Albert odpowiedział na to: „Koburg – tak, ale również Orleański, a nade wszystko Belgijski”. Ostateczna odpowiedź brzmiała: „Rządzę narodem, nie drogą!”. Odrzucenie przez króla i rząd niemieckiego ultimatum pociąga za sobą inwazję wojsk niemieckich na Belgię 4 sierpnia pomimo jej neutralności, którą kanclerz Theobald von Bethmann-Hollweg nazwał „świstkiem papieru”.
Podczas wojny król osobiście dowodził belgijską armią. Dowodził w kilku potyczkach, które opóźniły niemiecką ofensywę. Niemcy zajmują jednak prawie całą Belgię, oprócz niewielkiego „skrawka ojczyzny” u ujścia rzeki IJzer. Nad IJzer stoczono w dniach 16 – 31 października 1914 bitwę, która sprawiła, że Niemcy nie zdołali opanować ujścia rzeki do Morza Północnego. Przez kolejne 4 lata wojska belgijskie stanowiły lewe skrzydło wojsk sprzymierzonych, ale pozostawały pod wyłącznym dowództwem króla, który nie wyraził zgody na ich użycie w wielkich ofensywach pod Verdun i nad Sommą w 1916, uznając je za „niepotrzebne rzezie”. Podczas gdy rząd przenosi się do Hawru, król i królowa pozostają w Belgii, w De Panne, niedaleko linii frontu. Król nie waha się narażać życia w okopach czy też latać samolotem nad liniami wroga.
Wojska belgijskie biorą udział w ostatniej ofensywie w 1918. 22 listopada para królewska tryumfalnie wraca do Brukseli. W wygłoszonej tego dnia mowie tronowej Albert zapowiedział wprowadzenie wyborów powszechnych, rzeczywistą równość obu języków narodowych, uznanie swobód związków zawodowych i rozszerzenie ustawodawstwa społecznego. Kraj był zniszczony działaniami wojennymi, które były widoczne zwłaszcza we Flandrii. Traktat wersalski z 1919 oddaje Belgii przygraniczne okręgi Eupen i Malmedy.
W 1920 król otworzył Letnie Igrzyska Olimpijskie w Antwerpii. W latach 1930–1939 w Belgii został zbudowany kanał, który został nazwany imieniem Alberta. Albert był też aktywny na arenie międzynarodowej, choć nie lubił komplementów dotyczących swojej postawy w czasie wojny. Jak sam mówił, był tylko osobą „zmuszoną do heroizmu”. Jedyną pochwałą, którą akceptował brzmiała: „Oszczędza żołnierską krew”.
Zginął podczas wspinaczki skalnej (alpinizm był jego znanym hobby), w belgijskiej części Ardenów, na skale Grand Bon Dieu niedaleko Marches-les-Dames nad Mozą. Oficjalna wersja (kwestionowana przez niektórych historyków) głosi, że król dotarł do szczytu 32-metrowej skały, gdy oderwał się od niej blok i spadając, pociągnął za sobą króla, który uderzył głową o ścianę. Była to śmierć zgodna z życzeniem Alberta, który nie uważał, że „byłoby pięknie umrzeć w swoim łóżku”.
Podobnie jak inni belgijscy królowie został pochowany w krypcie kościoła Notre-Dame pałacu Laeken w Brukseli.

</doc>
<doc id="91011" url="https://pl.wikipedia.org/wiki?curid=91011" title="Jan Kucharzewski">
Jan Kucharzewski

Jan Kucharzewski (ur. 27 maja 1876 w Wysokiem Mazowieckiem, zm. 4 lipca 1952 w Nowym Jorku) – polski historyk, prawnik, polityk, premier (1917–1918), Referendarz Rady Regencyjnej.
Życiorys.
Absolwent gimnazjum gubernialnego w Łomży. W 1898 ukończył studia na Wydziale Prawnym Cesarskiego Uniwersytetu Warszawskiego, od 1906 pracował jako adwokat. Był członkiem Zetu i Bratniej Pomocy. W latach 1907–1908 był wykładowcą podstaw polityki na Wydziale Humanistycznym Towarzystwa Kursów Naukowych w Warszawie.
Pierwsze lata I wojny światowej spędził w Szwajcarii, gdzie prowadził działalność publicystyczną na rzecz sprawy polskiej. W czerwcu 1917 wrócił do Warszawy. Był pracownikiem Rady Departamentu Spraw Politycznych Tymczasowej Rady Stanu. Rozpoczął pracę w administracji podległej Radzie Regencyjnej. Od 26 listopada 1917 do 27 lutego 1918 pełnił urząd "Prezydenta Ministrów" (szefa rządu). Po raz drugi został premierem 2 października 1918, ale funkcję sprawował zaledwie przez tydzień, na tym stanowisku podpisał orędzie Rady Regencyjnej z 7 października zapowiadające nadejście niepodległości. W okresie międzywojennym doradca przy Radzie Ministrów i MSZ, następnie zajmował się działalnością naukową i publicystyczną. W czasie II wojny światowej przebywał w USA, gdzie wielokrotnie zabierał głos na rzecz Polski, z pozycji antysowieckich i antykomunistycznych. Prezes Polskiego Instytutu Naukowego w Nowym Jorku (1942–1952). Członek założyciel Polskiego Towarzystwa Naukowego na Obczyźnie.
Jako historyk zajmował się głównie dziejami Rosji i Polski w XIX i XX wieku. Był członkiem Towarzystwa Naukowego Warszawskiego (od 1921 członek rzeczywisty, od 1929 członek zwyczajny) i Polskiej Akademii Umiejętności (od 1926 członek korespondent, od 1936 członek czynny).
Siostrą jego matki była Teodora Raczkowska.

</doc>
<doc id="91012" url="https://pl.wikipedia.org/wiki?curid=91012" title="People for the Ethical Treatment of Animals">
People for the Ethical Treatment of Animals

People for the Ethical Treatment of Animals (PETA), pol. "Ludzie na rzecz Etycznego Traktowania Zwierząt" ("pet" – z ang. „zwierzę domowe”) – międzynarodowa organizacja non-profit powstała w roku 1980 z siedzibą w Norfolk w stanie Wirginia, USA. Jej główną działalność stanowi walka o prawa zwierząt. Prezesem i współzałożycielem organizacji jest Ingrid Newkirk.
Według oficjalnej strony PETA należy do niej ponad 5 milionów osób, . PETA utrzymuje, że stara się działać głównie przez edukację, reklamy, pokojowe protesty i pikiety.
Kontrowersje.
W 2007 PETA opublikowała promujący wegetarianizm film pt. "Twoja mamusia zabija zwierzęta". Fala krytyki spadła nie tak bardzo ze względu na dzieło, lecz na to, iż tytuł i szokujący plakat są adresowane bezpośrednio do dzieci. Utwór reklamuje rysunek w stylu komiksowym przedstawiający kobietę ubraną w stereotypowy fartuch gospodyni domowej, z sadystycznym wyrazem twarzy. W lewej ręce trzyma za uszy królika, prawą dźga go nożem kojarzącym się raczej z gangsterką, niż kuchnią. Później PETA opublikowała plakat pt: "Twój tatuś zabija zwierzęta" przedstawiający wędkarza niemniej okrutnie szlachtującego ryby. W przeciwieństwie do poprzedniego, ten obraz nie jest reklamą innego medium. PETA oświadczyła, że tym sposobem "pomaga dzieciom poznać prawdę".
PETA uznaje picie mleka za nieetyczne. Sparodiowała kampanię społeczną "Got Milk" tworząc "Got Beer" co można przetłumaczyć jako "pij piwo". Niedługo później w szkolnych gazetkach członkowie PETA twierdzili, że mleko powoduje "trądzik, otyłość, choroby serca, nowotwory, udary mózgu". Organizacja Matki Przeciwko Pijanym Kierowcom oskarżyła ich o promowanie wśród dzieci alkoholu.
PETA publikuje plakaty, na których gwiazdy lub osoby prywatne są półnagie. Promują wegetarianizm lub mówią: "Lepiej być nago niż w futrze". Nagość bywa także publiczna.
W 2011 NBC odmówiła emisji reklamy w trakcie Super Bowl, na której ubrane tylko w bieliznę młode kobiety zajmują się w sposób niedwuznaczny warzywami. W większości o fallicznym kształcie.
Działalność PETA budzi kontrowersje ze względu na fakt, że na każde 2–3 tysiące zwierząt odbieranych co roku przez działaczy organizacji większość (83–85%) jest zabijanych. Od 1998 PETA zlikwidowała około 19 tysięcy zwierząt. PETA oświadczyła, że eutanazja zwierząt jest dokonywana tylko z konieczności, głównie z powodu chorób zwierząt.
Do 2001 PETA wspierała finansowo organizacje, które rząd amerykański uznaje za terrorystyczne – Earth Liberation Front czy Animal Liberation Front.
W 2017 roku PETA doprowadziła do bankructwa fotografa, który opublikował w Wikipedii zdjęcie małpy, która zrobiła sobie selfie jego aparatem. PETA walczyła z nim w amerykańskim sądzie, aby przyznać kreatywne prawa autorskie zwierzęciu.
W 2019 roku firma Google uhonorowała tragicznie zmarłego 13 lat wcześniej australijskiego przyrodnika Steve'a Irwina, prezentując w dzień jego urodzin okolicznościowy Google Doodle z jego podobizną. PETA skrytykowała to posunięcie, publikując na serwisie Twitter post, mówiący, że przyrodnik za swojego życia nie odnosił się w odpowiedni sposób do badanych przez siebie zwierząt i Google, upamiętniając go, promuje negatywne wzorce. Komunikat spotkał się z ogromnym negatywnym odzewem, a miliony internautów z całego świata posądziło PETA o znieważenie pamięci naukowca.

</doc>
<doc id="91013" url="https://pl.wikipedia.org/wiki?curid=91013" title="PETA">
PETA



</doc>
<doc id="91014" url="https://pl.wikipedia.org/wiki?curid=91014" title="Myszarka polna">
Myszarka polna

Myszarka polna, mysz polna ("Apodemus agrarius") – gatunek niewielkiego gryzonia z rodziny myszowatych, przedstawiciel rodzaju myszarka ("Apodemus"), do którego zaliczane są także inne pospolite europejskie gryzonie, jak myszarka zaroślowa i myszarka leśna. Myszarka polna zamieszkuje lasy i stepy Europy Środkowej i Wschodniej, oraz dużą część palearktycznej Azji.
Nazewnictwo.
Nazwa rodzajowa pochodzi od greckiego słowa "apodemos" – „poza domem, za progiem”. Łaciński epitet gatunkowy ma to samo znaczenie co polski: „polny”.
W wielu polskich publikacjach dotyczących zoologii dla określenia tego gatunku używa się nazwy zwyczajowej „mysz polna”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” rodzajowi "Apodemus" nadano nazwę myszarka, zaś niegdysiejszej „myszy polnej” – myszarka polna. Nazwa rodzajowa „mysz” została w publikacji PAN zarezerwowana dla rodzaju "Mus".
Systematyka.
Gatunek został opisany w 1771 roku przez P.S. Pallasa jako "Mus agrarius". Miejsce typowe to Uljanowsk nad Wołgą w Rosji. Myszarka polna i myszarka chińska ("Apodemus chevrieri") to gatunki siostrzane, należące do szerszego kladu obejmującego także myszarkę smoczą ("Apodemus draco"), wielkouchą ("A. latronum"), koreańską ("A. peninsulae"), tajwańską ("A. semotus") i japońską ("A. speciosus"). Małe zróżnicowanie genetyczne populacji europejskich wskazuje, że te gryzonie stosunkowo niedawno zasiedliły ten region. Najstarsze europejskie skamieniałości myszarki polnej pochodzą z 5500 r. p.n.e.
Występowanie.
Myszarka polna ma bardzo szeroki zasięg występowania, chociaż podzielony na dwie osobne części: palearktyczną i orientalną. Część palearktyczna rozciąga się od Niemiec i Danii przez Polskę, europejską część Rosji i południe Syberii aż po okolice jeziora Bajkał; na północnym zachodzie obszar ten sięga południowej Finlandii, na południowym zachodzie sięga po północne Włochy, a na południowym wschodzie rozciąga się po Kirgistan i Sinciang w Chinach. Część orientalna obejmuje południową część rosyjskiego Dalekiego Wschodu, wschodnią Mongolię, wschodnie Chiny (od prowincji Heilongjiang do Junnanu), Tajwan i Wyspy Senkaku, Półwysep Koreański i północną Mjanmę.
Gatunek ten zamieszkuje głównie niziny, w Polsce występuje do wysokości 900 m n.p.m., ale w południowej Europie (np. w Macedonii) stwierdzono jego występowanie aż do 1750 m n.p.m. Zasięg w Europie Zachodniej i Środkowo-Wschodniej zwiększa się, pod koniec lat 90. XX wieku gryzonie te dotarły do Austrii.
Wygląd.
Jest to mały gryzoń. Ciało wraz z głową osiąga długość 6,4–12,5 cm, ogon ma 5,3–9 cm, zaś długość tylnej stopy to 1,7–2,1 cm. Masa ciała to 11–39 g. Futro grzbietu jest rdzawobrązowe lub żółtobrązowe z wyraźną czarną pręgą szerokości ok. 4 mm, ciągnącą się od głowy, wzdłuż kręgosłupa, po nasadę ogona. Spód ciała jest biały lub popielaty, wyraźnie odcinający się kolorem od boków. Młode osobniki mają bardziej szare ubarwienie niż dorosłe. Samica ma osiem sutków: dwie pary piersiowe i dwie brzuszne.
Myszarka polna ma krótszy ogon i uszy niż pokrewne myszarka leśna ("Apodemus flavicollis") i myszarka zaroślowa ("Apodemus sylvaticus"). Od podobnie ubarwionej, dużo rzadszej smużki leśnej ("Sicista betulina") można odróżnić ją po długości ogona, u myszarki polnej o 1/4 krótszego od ciała i typowej dla myszowatych „zajęczej wardze” – u smużki górna warga nie jest rozszczepiona.
Tryb życia.
Myszarka polna prowadzi dzienny, naziemny tryb życia. Występuje w wielu siedliskach: na skrajach lasów, terenach trawiastych, mokradłach, trzcinowiskach, polach uprawnych, pastwiskach, ogrodach na terenach wiejskich i podmiejskich i na terenach zielonych w miastach. Preferuje obszary wilgotne. Żywi się korzeniami, ziarnem, nasionami, jagodami i owadami. W Polsce jej pożywienie zmienia się z porami roku; wiosną i jesienią najczęściej jada nasiona, latem jagody, owoce, bezkręgowce i padlinę, a zdarza się jej atakować żaby. Kopie płytkie, ziemne nory z komorą gniazdową i spiżarnią; gromadzi tam pokarm na zimę, zazwyczaj więcej, niż zdoła wykorzystać.
Myszarki polne rozmnażają się w Polsce od kwietnia do października. Ciąża trwa 21 dni, młode rodzą się ślepe i zależne od opieki matki. Otwierają oczy mając 10–12 dni, po 14–15 dniach są odstawiane od piersi. Samica rodzi każdorazowo od 4 do 9 młodych (nawet 12), w ciągu roku może wydać na świat 3–4 mioty. Ośmiotygodniowe myszarki są już dojrzałe płciowo.
Populacja i zagrożenia.
Myszarka polna jest bardzo szeroko rozpowszechniona i liczna. Jest bardzo pospolita w Azji Wschodniej. Liczebność populacji jest zasadniczo stabilna, choć fluktuuje z dostępnością pokarmu, zdarzają się masowe pojawy. W latach kiedy jest bardzo liczna, jest ona istotnym szkodnikiem dla rolnictwa. Występuje w wielu obszarach chronionych; w wielu krajach jest uznawana za szkodnika. Międzynarodowa Unia Ochrony Przyrody uznaje ją za gatunek najmniejszej troski. Japonia uznaje swoją jedyną populację na wyspach Senkaku za krytycznie zagrożoną.

</doc>
<doc id="91016" url="https://pl.wikipedia.org/wiki?curid=91016" title="Grupa Remontowa">
Grupa Remontowa



</doc>
<doc id="91021" url="https://pl.wikipedia.org/wiki?curid=91021" title="Front Wyzwolenia Zwierząt">
Front Wyzwolenia Zwierząt

Front Wyzwolenia Zwierząt (FWZ) – ogólnopolska organizacja walcząca o prawa zwierząt początkowo stanowiący polski odpowiednik międzynarodowego Animal Liberation Front (ALF).
Front Wyzwolenia Zwierząt powstał w 1988 roku w Grudziądzu. Założył go Dariusz Paczkowski (obecnie działa w Fundacji KLAMRA), który był też głównym promotorem kształtu FWZ do 1996. FWZ w początkowym okresie miał być polskim odpowiednikiem ALF – stąd wynika nazwa i stylizowane na ALF logo FWZ, jednak FWZ całkowicie odżegnał się od stosowania przemocy i prowadzenia akcji bezpośrednich w rodzaju ALF. Aktywiści FWZ postawili na zaangażowanie bezpośrednie, ale w relacji człowiek-człowiek. Akcje takie wskazują, że w radykalnej obronie praw zwierząt przykładanie nacisku na akcje jawne – protestacyjne i edukacyjne skierowane do ludzi, przynosi również bezpośrednio wymierne korzyści dla zwierząt i ich sprawy.
Pierwsze grupy spoza Grudziądza dołączyły do FWZ już w 1989. FWZ powiększał się o kolejne grupy, by ostatecznie działać już w ponad 20 miejscowościach w całej Polsce. FWZ poprzez swoje działania manifestacyjne i edukacyjne, systematycznie zyskiwał coraz większe uznanie społeczne i znaczenie na polu działalności pozarządowej w Polsce. W 1996 w trakcie zjazdu w Funce (pow. chojnicki) nastąpiło przesilenie aktywności w FWZ i wewnętrzne spory organizacyjne, które, chociaż część grup działała nadal, spowodowały praktyczny rozpad sieci. Po przerwie w jej działaniu sieć została reaktywowana w 2000 roku. Współczesny polski FWZ zrzesza osoby, grupy i stowarzyszenia, które decydują się prowadzić działania w obronie zwierząt w sposób nieformalny i pokojowy.

</doc>
<doc id="91022" url="https://pl.wikipedia.org/wiki?curid=91022" title="Jeff Lynne">
Jeff Lynne

Jeff Lynne (ur. 30 grudnia 1947 w Birmingham) – angielski gitarzysta, wokalista, kompozytor i producent muzyczny.
Związany był kolejno z zespołami: Idle Race, The Move, oraz założonym przez siebie Electric Light Orchestra, z którym w latach 1971–1986 odnosił ogromne sukcesy na całym świecie. W roku 1986, po zakończeniu działalności z ELO, został producentem m.in. utworów Dela Shannona, Toma Petty, Roya Orbisona, Joe Cockera i George’a Harrisona.
Z Pettym, Orbisonem, Harrisonem oraz Bobem Dylanem następnie współtworzył efemeryczną supergrupę Traveling Wilburys, z którą w latach 1988–1990 wydał dwie – cieszące się ogromną popularnością – płyty. W 1990 wydał solowy album zatytułowany "Armchair Theatre", na którym – oprócz nagrań premierowych – znalazło się kilka przeróbek znanych standardów.
W uznaniu dla jego dokonań został wybrany producentem nagrań Paula McCartneya (płyta "Flaming Pie") oraz „nowych” nagrań zespołu The Beatles, bazujących na próbnym zapisie nagrań nieżyjącego Johna Lennona. W 2001 Jeff Lynne powrócił pod nazwą Electric Light Orchestra z płytą "Zoom", jednakże jest to właściwie jego solowy produkt. Jako goście specjalni wystąpili między innymi Richard Tandy ze starego składu ELO oraz Ringo Starr.

</doc>
<doc id="91023" url="https://pl.wikipedia.org/wiki?curid=91023" title="Aktywa trwałe">
Aktywa trwałe

Majątek trwały, aktywa trwałe – część aktywów jednostki gospodarczej o przewidywanym okresie użytkowania dłuższym niż jeden rok obrotowy. 
Aktywa trwałe charakteryzują się tym, że wykorzystywane są do realizacji wielu cykli operacyjnych, zużywając się stopniowo. Zgodnie z artykułem 3 ust. 1 pkt 13 ustawy o rachunkowości przez aktywa trwałe rozumie się aktywa jednostki, które nie są zaliczane do aktywów obrotowych.
Inna definicja aktywów trwałych to: kontrolowane przez jednostkę zasoby majątkowe powstałe w wyniku zdarzeń przeszłych, o wiarygodnie określonej wartości, o okresie ekonomicznej użyteczności dłuższym niż jeden rok, które w przyszłości spowodują wpływ do jednostki korzyści ekonomicznych.
W skład majątku trwałego wchodzą:

</doc>
<doc id="91024" url="https://pl.wikipedia.org/wiki?curid=91024" title="Tadeusz Tomaszewski (premier)">
Tadeusz Tomaszewski (premier)

Tadeusz Tomaszewski (ur. 26 listopada 1881 w Sacinie, zm. 10 sierpnia 1950 w Londynie) – prawnik, działacz polityczny, prezes Najwyższej Izby Kontroli na uchodźstwie (1939–1949), następnie premier polskiego rządu na obczyźnie (1949–1950).
Życiorys.
Rozpoczął studia prawnicze na zrusyfikowanym Cesarskim Uniwersytecie Warszawskim, kończył je na Uniwersytecie Moskiewskim, uzupełniał w późniejszych latach we Francji. Od 1901 był członkiem nielegalnej PPS, wcześniej działał w konspiracyjnych kółkach gimnazjalnych i studenckich. Trzykrotnie był zatrzymywany przez władze rosyjskie, nie przeszkodziło to jednak w odbyciu aplikacji adwokackiej i otwarciu w Warszawie kancelarii. Po zajęciu Warszawy przez Niemców w okresie I wojny światowej był członkiem lewicowego Centralnego Komitetu Narodowego oraz innych organizacji niepodległościowych – Międzypartyjnego Koła Politycznego i Ligi Państwowości Polskiej; wraz z innymi działaczami tych organizacji był sygnatariuszem deklaracji w sprawie niepodległości Polski (22 lutego 1916). Położył duże zasługi w tworzeniu sądownictwa polskiego po odzyskaniu niepodległości.
W okresie II Rzeczypospolitej prowadził nadal kancelarię adwokacką w Warszawie. Był naczelnym radcą prawnym Banku Gospodarstwa Krajowego w Warszawie, członkiem Rady Banku Polskiego, a w 1929 członkiem Trybunału Stanu do rozpatrzenia sprawy ministra skarbu Czechowicza i nieprawidłowości budżetowych. Był przewodniczącym Centralnego Sądu Partyjnego PPS oraz radnym Rady Miejskiej Warszawy z ramienia PPS. W 1930 współorganizował Zrzeszenie Prawników Socjalistów; organizacja ta była odpowiedzią na Narodowe Zrzeszenie Adwokatów, którego członkami byli adwokaci prorządowi. Tomaszewski pełnił ponadto funkcje prezesa Rady Nadzorczej Warszawskiej Spółdzielni Mieszkaniowej i Społecznego Przedsiębiorstwa Budowlanego.
Po zakończeniu działań wojennych został zweryfikowany w stopniu porucznika ze starszeństwem z 1 czerwca 1919 roku i 9. lokatą w korpusie oficerów rezerwowych sądowych. W latach 20., w ewidencji wojskowej figurował, jako „Tadeusz I Tomaszewski”. W 1934 roku pozostawał w ewidencji Powiatowej Komendy Uzupełnień Warszawa Miasto III. Był wówczas porucznikiem ze starszeństem z 1 czerwca 1919 roku w korpusie oficerów pospolitego ruszenia sądowych.
We wrześniu 1939 wyjechał do Rumunii, następnie do Francji. W strukturze władz RP na obczyźnie był przewidywany początkowo na ministra pracy i opieki społecznej, ostatecznie został powołany na prezesa Najwyższej Izby Kontroli na Uchodźstwie. Działał m.in. w sprawie pozostawienia do dyspozycji rządu londyńskiego mienia, które wobec cofnięcia uznania dla rządu przez władze brytyjskie miało być przekazane tworzącemu się rządowi polskiemu w Warszawie.
7 kwietnia 1949 został mianowany przez prezydenta Augusta Zaleskiego na premiera rządu na uchodźstwie; oznaczało to jednocześnie rezygnację z dalszego kierowania NIK.
Inicjowany do wolnomularstwa w 1915 roku, był Czcigodnym loży Kopernik w 1939 roku.
Zmarł nagle 10 sierpnia 1950 w londyńskim szpitalu po tym, jak zasłabł w trakcie konferencji w sali Rady Narodowej RP. Pośmiertnie został odznaczony m.in. Orderem Orła Białego (11 sierpnia 1950, postanowieniem prezydenta RP na obczyźnie Augusta Zaleskiego). 16 sierpnia 1950 został pochowany na cmentarzu St. Mary’s Catholic Cemetery w londyńskiej dzielnicy Kensal Green w grobie obok zmarłej kilka lat wcześniej żony Stefanii (1893–1941). Miał córkę, Leonię Gołaszewską.

</doc>
<doc id="91025" url="https://pl.wikipedia.org/wiki?curid=91025" title="Ryszard Ruszel">
Ryszard Ruszel

Ryszard Ruszel (ur. 1928 w Przemyślu, zm. 24 kwietnia 2012) – popularyzator kultury Lwowa, pedagog.
Dzieciństwo oraz lata młodzieńcze spędził we Lwowie, gdzie miał bezpośredni kontakt z gwarą tego regionu. W 1945 przeniósł się wraz z rodziną do Gliwic; absolwent Akademii Ekonomicznej w Katowicach.
Po studiach podjął pracę w szkolnictwie; współzałożyciel Technikum Chemicznego w Gliwicach, później Zespołu Szkół Ekonomiczno-Gastronomicznych. Jednocześnie pracował na stanowisku redaktora w redakcji "Nowin Gliwickich" oraz "Dziennika Zachodniego" w Gliwicach. Po przejściu na wcześniejszą emeryturę założył wydawnictwo PAGINA, gdzie wydawał swoje książki. Tematyka jego opracowań skupiała się głównie na obrazach zapamiętanych z rodzinnego Lwowa oraz początków okupacji.
Autor między innymi:

</doc>
<doc id="91027" url="https://pl.wikipedia.org/wiki?curid=91027" title="Anorgazmia">
Anorgazmia

Anorgazmia − dysfunkcja seksualna definiowana jako zaburzenia w występowaniu orgazmu, którego w czasie stosunku nie udaje się osiągnąć w ogóle, pomimo występowania typowych objawów podniecenia seksualnego.
Zaburzenie dzieli się na anorgazmie pierwotną (u kobiety lub mężczyzny nigdy nie występował orgazm), wtórną (u kobiety lub mężczyzny w przeszłości występował orgazm) oraz sytuacyjną, pojawiającą się w określonych momentach.
Przyczyny.
Uznanie zahamowania orgazmu za zaburzenie jest w znacznej mierze związane z okolicznościami kulturowymi. Obecnie wzorce kulturowe narzucają kobietom wymóg przeżywania orgazmu pochwowego; gdy okoliczności uniemożliwiają jego występowanie, dochodzi do poczucia niepełnej sprawności, posądzenia o oziębłość itp., co wpływa znacząco na samoocenę. Brak orgazmu staje się wówczas głównym elementem zespołu zaburzeń i przyczyną leczenia.
W większości przypadków anorgazmia występuje u kobiet, u których może mieć podłoże nerwicowe, czy też prowadzić do zaburzeń nerwicowych. U mężczyzn anorgazmia występuje rzadko i może być powiązana z impotencją.

</doc>
<doc id="91028" url="https://pl.wikipedia.org/wiki?curid=91028" title="Izba Gmin">
Izba Gmin

Izba Gmin (ang. "House of Commons") – izba niższa dwuizbowego parlamentu brytyjskiego.
Odgrywa rolę nadrzędną wobec izby wyższej – Izby Lordów. W skład Izby Gmin wchodzi 650 deputowanych ("MPs" od angielskiego "Member of Parliament" – "członek parlamentu"), wybieranych przez całość obywateli Zjednoczonego Królestwa w powszechnych, czteroprzymiotnikowych wyborach, w jednomandatowych okręgach wyborczych.
Wybory.
Okręgi.
Wielka Brytania została podzielona na jednomandatowe okręgi wyborcze przez cztery niezależne Komisje Rozgraniczenia ("Boundary Commissions"), po jednej dla Anglii, Walii, Szkocji i Irlandii Północnej. Jeden okręg przypada średnio na 69 281 mieszkańców Anglii, lecz liczba ta spada w innych częściach składowych Królestwa. Granice okręgów poprawiane są średnio raz na dekadę, w 1997 zwiększono liczbę deputowanych z 651 (w 1992) do 659. W 2005 istniało 646 okręgów, a od 2010 roku jest ich 650. Na Anglię przypada 533 mandatów, na Szkocję 59, na Walię 40, a na Irlandię Północną 18. W najbliższym czasie wszystkie cztery Komisje Rozgraniczenia zostaną wchłonięte przez powołaną w 2000 roku centralną Komisję Wyborczą ("Electoral Commission").
Wybory powszechne.
Z chwilą rozwiązania Parlamentu automatycznie rozpoczynają się przygotowania do wyborów. Czynne, jak i bierne prawo wyborcze przysługuje każdemu obywatelowi Wielkiej Brytanii, który skończył 18 lat. Obywatele innych krajów Wspólnoty Narodów oraz Republiki Irlandii mogą głosować pod warunkiem, że mają ukończone 18 lat, stale mieszkają na terenie Zjednoczonego Królestwa i nie są skazani wyrokiem sądowym. Prawo do głosowania zapewnia Irlandczykom specjalna ustawa z 1949 roku ("Ireland Act"), zgodnie z którą obywatele Irlandii nie są w Zjednoczonym Królestwie postrzegani jako cudzoziemcy (od 1985 roku w Irlandii obowiązuje podobne prawo w stosunku do obywateli brytyjskich). Nie dotyczy to:
Monarcha brytyjski posiada prawo głosu.
Istnieje również precedens dyskwalifikujący głuchoniemych, lecz taki przypadek nie zdarzył się już od stuleci.
Wybory do Izby Gmin zwyczajowo odbywają się we czwartki. Partia, która zdobędzie największą liczbę głosów, tworzy rząd, a jej przewodniczący zostaje automatycznie premierem. Teoretycznie rząd powoływany jest przez monarchę, jednak w praktyce nie ingeruje on w prace parlamentu i rządu. Premier oraz większość ministrów zazwyczaj pochodzą z Izby Gmin, jednak niektórzy wybierani są spośród członków Izby Lordów. Przywódca głównej partii opozycyjnej – Lider Opozycji Jej Królewskiej Mości otrzymuje wynagrodzenie z państwowej kasy, jest to połowa uposażenia premiera.
Do przyjęcia we wrześniu 2011 r. ustawy o stałej długości kadencji ("Fixed-term Parliaments Act 2011") nie było kadencyjności w klasycznym rozumieniu tego terminu: ustawą ustalono jedynie maksymalny okres trwania pełnomocnictw Parlamentu, zwyczaj nakazywał rozpisać nowe wybory nie później niż po upływie pięciu lat, nie wcześniej jednak niż rok od poprzednich wyborów. Zarządzanie wyborów należało do Monarchy, który co do zasady czynił to zgodnie z sugestią Premiera. Wspomniana ustawa stanowiła, że kadencja Izby Gmin trwa pełne pięć lat. Wybory odbywać się miały w pierwszy czwartek maja. Wybory przedterminowe mogły być rozpisane w dwóch przypadkach:
Od marca 2022 obowiązuje ustawa, która przywróciła sytuację prawną sprzed 2011 roku.
Wybory uzupełniające.
Jeśli w trakcie kadencji parlamentu zajdzie taka potrzeba, w odpowiednim okręgu wyborczym można przeprowadzić wybory uzupełniające.
Miejsce w parlamencie może się zwolnić z wielu przyczyn, najbardziej oczywistą jest śmierć polityka; jednak rezygnacja nie jest jedną z nich: prawo nie zezwala składać tak ważnego urzędu. Przepis ten można ominąć przez ubieganie się u majordoma lub kanclerza o jedno ze stanowisk przy rodzinie królewskiej, którego nie można łączyć z pracą parlamentarną. Stanowiska takie jak podczaszy Korony czy podskarbi pałacu Northstead nie wiążą się z żadnym prawdziwym stanowiskiem i istnieją wyłącznie po to, by umożliwić parlamentarzystom ewentualne odejście z urzędu.
Jeśli MP zostanie wybrany na jedno z „prawdziwych” stanowisk, jak na przykład stanowisko sędziowskie, wtedy jego miejsce w parlamencie zwalnia się.
W przypadku podejrzenia o niestabilność umysłową, Speaker Izby może zarządzić badanie członka parlamentu przez dwóch niezależnych lekarzy. Jeśli po upływie połowy roku potwierdzą oni swą diagnozę o chorobie umysłowej, parlamentarzysta traci urząd. Podobnie, musi upłynąć sześć miesięcy, nim miejsca w parlamencie zostanie pozbawiony bankrut.
Skład.
Stan po wyborach 8 czerwca 2017 i porównanie ze stanem na dzień 15 października 2021:
Procedury.
Posiedzenia.
Miejscem posiedzeń parlamentu jest Pałac Westminsterski w Londynie. Sala Izby Gmin dekorowana jest na zielono i jej wystrój jest raczej skromny w porównaniu z salą posiedzeń Izby Lordów. Składają się nań dwa rzędy ław przedzielonych pośrodku przejściem. Ze względów historycznych przejście to ma zawsze szerokość „dwóch i pół długości miecza”. Spiker zajmuje miejsce na końcu sali, członkowie rządu po jego prawej stronie, a opozycja – po lewej. W sali znajdują się miejsca siedzące tylko dla 437 parlamentarzystów (podczas gdy wszystkich jest 650). Ma ona również niezadowalającą akustykę.
Na stole znajdującym się na środku sali znajduje się maczuga/buława ("mace"), symbol władzy królewskiej w parlamencie, bez której Izba Gmin nie może obradować i uchwalać ustaw.
Od niedawna Izba Gmin spotyka się też w sali Westminster Hall, choć na razie jest to eksperyment i dyskutuje się tam jedynie na niekontrowersyjne tematy. Spotkania odbywają się w poniedziałki, wtorki, środy, czwartki i niektóre piątki. Sesje sobotnie odbywają się tylko w wyjątkowych wypadkach; ostatni taki przypadek miał miejsce 19 października 2019 podczas głosowania w sprawie wynegocjowanej przez Borisa Johnsona umowy brexitowej a poprzedni w 1982 podczas wojny o Falklandy-Malwiny.
Kilka razy do roku Izba ogłasza dłuższe przerwy w obradach, najdłuższą z nich jest przerwa letnia (od połowy lipca do września). Pozostałe przerwy (głównie świąteczne) trwają zazwyczaj od jednego do dwóch tygodni.
W czasie głosowań dyscypliny klubowej (obecności i oddawania głosów zgodnie z linią partii) pilnują wyznaczeni parlamentarzyści określani angielskim słowem "whips".
Speaker.
Izba Gmin wybiera speakera pełniącego funkcję zbliżoną do polskiego marszałka Sejmu. Kontroluje on codzienne prace parlamentu, udziela głosu dyskutantom oraz napomina naruszających regulamin. Bierze udział w głosowaniach tylko w przypadku takiej samej liczby głosów „za“ i „przeciw“, oddając wtedy tzw. głos rozstrzygający (ang. "casting vote"). 
Speaker jest wybierany przez posłów na początku prac nowej Izby. Z reguły stronnictwo większościowe ma pełną swobodę w jego wyborze. Jedynym wyjątkiem jest sytuacja, kiedy w Izbie jest speaker z poprzedniej kadencji i wyrazi on chęć dalszego sprawowania funkcji. Wtedy jest on wybierany ponownie. Speaker elekt musi uzyskać formalną zgodę królewską na objęcie urzędu
Speaker ma trzech zastępców: Kanclerza Sposobów i Środków ("Chairman of Ways and Means") i jego dwóch zastępców ("First Deputy Chairman of Ways and Means" oraz "Second Deputy Chairman of Ways and Means"). Ich tytuły pochodzą od dawnego Komitetu Sposobów i Środków zajmującego się w przeszłości głównie sprawami podatkowymi. Komitet został rozwiązany i istnieje jedynie w Stanach Zjednoczonych, ale członkowie Izby nadal zachowują dawne tytuły.
Speaker tradycyjnie nie należy do żadnej partii i po swej elekcji podpisuje rezygnację ze wszystkich innych stanowisk politycznych. Zazwyczaj wszystkie partie zgadzają się na reelekcję speakera. Tradycyjnie były speaker pozostaje bezpartyjny nawet po złożeniu urzędu. Jeśli zostanie wybrany do Izby Lordów, zasiada w przejściu wraz z innymi bezpartyjnymi.
Przewodniczący.
Realizacja polityki rządu w Izbie Gmin jest koordynowana przez Przewodniczącego Izby Gmin (ang. "Leader of the House of Commons").
Ojciec Izby.
Parlamentarzysta, który ma najdłuższy, nieprzerwany staż w Izbie Gmin, jest nazywany "Ojcem Izby" (ang. "Father of the House")

</doc>
<doc id="91032" url="https://pl.wikipedia.org/wiki?curid=91032" title="Rzekotka drzewna">
Rzekotka drzewna

Rzekotka drzewna ("Hyla arborea") – gatunek płaza z rodziny rzekotkowatych.
Osiąga około 5 cm długości. Cechuje się zwykle zielonym, szarym, brązowym lub żółtawym ubarwieniem, które potrafi zmieniać w zależności od otoczenia. Boki ciała rzekotki zdobi charakterystyczna ciemna pręga, odgrywająca obok rechotu rolę w doborze płciowym. Oczy są duże, wyłupiaste, kończyny tylne długie, opuszki palców wieńczą przylgi ułatwiające wspinaczkę po drzewach.
Płaz zamieszkuje większą część Europy, od Portugalii aż do krańców kontynentu i zachodniej Azji (Azerbejdżan), na północy sięga Danii. Preferuje niziny, ale istnieją doniesienia o spotkaniu go na wysokości 2300 m. Zajmuje różnorodne środowiska roślinne, zarówno lasy, tereny krzewiaste, jak i porośnięte niższą roślinnością. Rozmnaża się w różnorodnych zbiornikach wód stojących, w tym sztucznych. Żywi się drobnymi bezkręgowcami, głównie owadami (zwłaszcza chrząszcze) i pająkami. Menu zmienia się w zależności od miesiąca i roku. Zdarzają się w nim też jaja innych płazów.
W Europie Środkowej rozród zaczyna się w maju. Po ampleksusie samica składa żółtawe, otoczone galaretowatą osłonką jaja (skrzek), do 10 kłębów po 10–50 sztuk. Wylęgają się z nich żółtooliwkowe, pływające wolno kijanki, mierzące do 5 cm długości. Przeobrażają się po 90 dniach na przełomie lipca i sierpnia lub też dopiero w następnym roku. Zwierzę bywa hodowane w terrariach. W Europie Zachodniej jego liczebność obniża się, co ma związek ze zmianami w środowisku spowodowanymi działalnością ludzką. W związku z tym rzekotka figuruje w wielu czerwonych listach i księgach, IUCN przyznaje jej status LC. Prowadzi się działania zmierzające do ochrony gatunku, chronią go również liczne prawodawstwa.
Systematyka.
Rzekotka drzewna jest głównym członkiem "Hyla arborea complex", grupy gatunków zamieszkujących Europę i Azję. Używa się też terminu "Hyla arborea group". Należy tu 16 gatunków, w tym wszystkie gatunki azjatyckie w liczbie 10. Europę, północ Afryki i Bliski Wschód zamieszkuje 5 gatunków. Można wśród nich wymienić między innymi "Hyla sarda", "Hyla intermedia" i rzekotkę śródziemnomorską.
Gatunki te zaliczają się do rodzaju "Hyla", obejmującego jeszcze 3 inne grupy gatunków ("cinerea", "versicolor" i "eximia"), co daje w sumie 31 gatunków zamieszkujących Holarktykę. Rodzaj należy z kolei do podrodziny Hylinae liczącej około 590 gatunków. Zalicza się ona do rodziny rzekotkowatych (Hylidae), jednej z największych rodzin płazów, obejmującej około 870 gatunków.
Pierwszy człon polskiej nazwy wziął się od rechotania samców. Drugi człon jej nazwy odwołuje się do zdolności wspinania się po drzewach.
Postulowano wyodrębnienie populacji zamieszkującej tereny od północnych stoków Alp do Sycylii z podgatunku nominatywnego "H. arborea arborea" do nowego gatunku "Hyla italica", kierując się zróżnicowaniem "loci" genów kodujących białko, obecnie jednak takiego gatunku się nie wyróżnia, pojawiła się natomiast "Hyla intermedia".
Do rodzaju włączano kiedyś "Hyla arborea sarda", rzekotkę wyróżniającą się ziarnistą skórą zdobioną jasnymi i ciemnymi plamami, żyjącą na kilku wyspach Morza Śródziemnego. Jednakże obecnie uważa się ją za oddzielny gatunek. Podgatunek "H. arborea kretenis" bywa uważany za synonim "H. arborea". Podobnie "Hyla intermedia" bywała niekiedy utożsamiana z rzekotką drzewną. Pogląd ten wyznawała jeszcze Frost w 2004.
Ewolucja.
Wedle Smith i współpracowników (2005) oraz wcześniejszych prac Caroll (1988) czy Homana (1998) ostatni przodek europejskich rzekotkowatych, wśród których Smith "et al." wyróżniają 5 gatunków, żył co najmniej 10 milionów lat temu, dokładniej w zakresie 10–23 miliony lat temu, co oznacza miocen dolny. Naukowcy przedstawili analizę Bayesa badań dwóch genów DNA mitochondrialnego (12S, ND1) oraz dwóch genów jądrowych (POMC, c-myc). Najmniej od rzekotki drzewnej różniła się "Hyla savignyi" (szacowany cały rozdział linii wynosi mniej, niż 10 milionów lat temu), w następnej dopiero kolejności rzekotka śródziemnomorska (około 20 milionów lat temu). Jeszcze wcześniej oddzieliła się linia prowadząca do "Hyla annectans" i "Hyla chinensis", było to mniej niż 25 milionów lat temu.
Badania genetyczne opublikowane przez Stöcka i współpracowników w 2008 wykazały stopień pokrewieństwa pomiędzy gatunkami. Z badań mitochondrialnego DNA wynika, że najbliżsi krewni rzekotki drzewnej zaliczają się do kladu tworzonego przez "Hyla intermedia" (stanowiąca grupę siostrzaną kladu złożonego z pozostałych wymienionych) "Hyla sarda", "Hyla orientalis", "Hyla gumilevskii", "Hyla molleri". Inny rezultat dało badanie z użyciem genu RAG1 (politomia wielu gatunków). Naukowcy sądzą, że rozdzielenie się rzekotki drzewnej,"Hyla orientalis", "Hyla molleri", "Hyla intermedia" i "Hyla sarda" nastąpiło pod koniec kryzysu messyńskiego, po zatopieniu licznych regionów, co spowodowało rozdzielenie populacji. Wydarzyło się to około 5,3 miliona lat temu. W kolejnym badaniu z 2011 w oparciu o sekwencje DNA mitochondrialnego i jądrowego, zespół tego samego autora pisze o podziałach sprzed 5,4–7,1 miliona lat. Czas podziału na podstawie badań cytochromu b oszacował on na 7,1 miliona lat temu (wczesny messyn), podczas gdy badanie intronów fibrynogenu alfa wskazuje na 5,4 miliona lat (późny messyn).
Dawniej upatrywano przyczyn rozdzielenia się rzekotek drzewnej i śródziemnomorskiej w zlodowaceniu. Badania te wykazują istnienie kladu złożonego z rzekotek drzewnych zamieszkujących Grecję, w tym Kretę, i Chorwację. Autorzy wyjaśniają to starym polimorfizmem genetycznym sięgającym wstecz plejstocenu, gdy rzekotki ostały się na Bałkanach. Uważają też, że jedna z linii prezentująca jeden z wariantów mtDNA rozprzestrzeniła się później. Dufresnesa i współpracownicy jako refugia wymieniają południowe Bałkany i wybrzeże Adriatyku, trzecia linia po ostatnim maksimum glacjalnym rozprzestrzeniła się na Kotlinie Panońskiej. Populacje zamieszkujące północną i zachodnią część Europy są młodsze.
Genetyka.
Chromosomy rzekotki, o czym świadczą porównania z plataną, są konserwatywne. Występuje ich 12 par. Dawniejsze chromosomy odpowiadające parom 4, 7 i 8 platany w linii rzekotek uległy podziałowi. Odwrotnie natomiast fragmenty 4A i 7A połączyły się u rzekotek w pojedynczy chromosom.
Częstość rekombinacji zależy od płci (cheterochiazmia) i od fragmentu chromosomu. O ile u samic tempo rekombinacji jest w miarę stałe, u samców ulegają jej zwłaszcza końcowe fragmenty chromosomów. Pomiędzy parami chromosomów w trakcie podziału mejotycznego najczęściej tworzą się zaledwie 2 chiazmy – po obu końcach chromosomów. Zmniejszona częstość rekombinacji u samców spełnia zasadę Haldane’a-Huxleya.
Płeć determinowana jest genetycznie. Hemizygotyczne są samce, co potwierdzono poprzez badania nieulegającego rekombinacji "locus" WHA 5-22A. Chromosom płciowy przypomina chromosom 1 platany szponiastej. Brelsford "et al" w 2013 znaleźli 13 wspólnych markerów. System determinacji płci u rzekotki drzewnej liczy sobie przynajmniej 5 milionów lat. Występują chromosomy X i Y, bardzo podobne do siebie. Świadczy to o tym, że w tym czasie musiały zachodzić rekombinacje, które zapobiegły degeneracji chromosomu Y, spowodowanej brakiem rekombinacji obserwowanym u ssaków. Rzekotka drzewna odziedziczyła je po przodku wspólnym z "Hyla intermedia". Badania zespołu Stöck dowodzą, że to właśnie zachodzące co jakiś czas rekombinacje, a nie epizody odwrócenia systemu determinacji płci utrzymały chromosom Y. W rezultacie chromosomy płci, które ewidentnie jawią się badaczom jako nowe (w momencie podziału linii rzekotki drzewnej, "Hyla intermedia" i "Hyla molleri" nie były one jeszcze zróżnicowane) noszą na sobie bardzo stare geny. Za gen determinujący płeć uchodzi choćby Dmrt1. Rekombinacja chromosomu Y zatrzymała się jeszcze przed powstaniem współczesnego gatunku. Wskazano kilka różnych niepodlegających rekombinacji haplotypów tego chromosomu. Mimo licznych krzyżówek laboratoryjnych rekombinacji nie udawało się zaobserwować u samców. Zespołowi Dufresnesa udało się zaobserwować w ograniczonym zakresie i to głównie u płazów z południowych Bałkanów bądź wybrzeża Adriatyku. Populacje zamieszkujące refugium na Bałkanach cechują się częstszą rekombinacją chromosomów płciowych, niż rzekotki żyjące na północ i na zachód – w tych populacjach, młodszych od bałkańskich, nie występuje ona w ogóle. Populacja pannońskie wykazują w tym względzie cechy pośrednie.
Budowa.
Wymiary.
Rzekotka drzewna dorasta do 5 cm długości, choć nieraz podaje się 3–4, do 5,2 czy 4–6 cm. W Portugalii średnia odległość pysk – kloaka wyniosła 37,7 mm, mieszcząc się w zakresie od 35 do 40 mm. W Szwajcarii przystępujące do rozrodu osobniki mierzą 34,9 mm u samców oraz 36,4 mm u samic. Wedle badań greckich średnia odległość od pyska do kloaki wynosi 39,5 mm u samców (mieszcząc się w zakresie 32,2–45,8 mm) oraz 43,7 mm u samic (zakres 32,6–47,9 mm). Wyniki niemieckie, bazujące na pomiarach wykonywanych w okolicach Monachium, wskazują na większe rozmiary płazów, średnie wynoszą odpowiednio 43,2 oraz 44,5 mm. Korelacji długości ciała z szerokością geograficzną nie zauważa się.
Masa ciała wykazuje różnice w zależności od płci. Lżejsze samce ważą przeciętnie 8–9 g, cięższe od nich samice osiągają natomiast średnio 11 g, mogą jednak ważyć nawet 15 g. W Portugalii masa przystępujących do godów zwierząt wyniosła średnio 4,41 g, wahając się od 3,6 do 5,6 g. Czyni to rzekotkę niewielkim płazem, jednym z najmniejszych lądowych przedstawicieli tej gromady żyjących w Europie Zachodniej. Rozmiarami przewyższa ją choćby jej krewna rzekotka śródziemnomorska. Podczas trwającego dwa lata badania zawsze na przekroju paliczka w drugim roku znajdywano jeden spoczynkowy słój więcej, niż w poprzednim. Wskazuje to na roczny cykl wzrostu paliczków i potwierdza, że badanie kośćca stanowi najlepszą metodę oceny wieku płaza, podczas gdy poleganie na rozmiarach ciała nie jest wiarygodne. Dowiedziono w ten sposób, że rozmiary ciała korelują z wiekiem u osobników obu płci, jednak z wiekiem tempo wzrostu spada. Samce dwuletnie są mniejsze od liczących sobie przynajmniej trzy lata, trzyletnie zaś od co najmniej czteroletnich. Jednak te liczące 4, 5 lub 6 lat nie różnią się już znacząco. W przypadku samic już te trzyletnie nie wykazują znaczących statystycznie różnic ze starszymi. Z drugiej strony zaobserwowano, że jednoroczne samce z jednego roku mogą przewyższać wielkością dwuletnie samce z innego roku. Średni wiek i rozmiary samic są większe, niż u samców. Zależność pomiędzy wiekiem a rozmiarami ciała w przypadku rzekotki drzewnej przypomina te spotykane u innych bezogonowych.
Skóra i ubarwienie.
Budowę ciała tego zwierzęcia określa się jako kształtną, wydłużoną. Skóra różni się w dotyku w zależności od regionu ciała. Podczas gdy na grzbiecie sprawia wrażenie gładkiej, delikatnej, lśniącej, na brzuchu i bokach ciała jest już chropowata. Sprawia wrażenie błyszczącej, nie licząc osobników niedługo po opuszczeniu kryjówek zimowych. Płaz wykazuje zmienność ubarwienia. Jego kolor zależy od pory roku, podłoża i wilgotności. Na grzbiecie przyjmuje zazwyczaj barwę zieloną, rzadziej spotyka się osobniki od ubarwionych jasnożółto do bardzo ciemnych: brązowe, oliwkowozielone, ochrowe, czarniawe, a nawet niebieskie. Zaobserwowano, że osobnik barwy intensywnie zielonej może w krótkim czasie stać się żółtawy, szary czy brązowawy. Donosi się też o rzekotkach niemal czarnych czy niebieskich. Po bokach ciała biegnie ciemna smuga rozpoczynająca się w okolicy nozdrzy, kończąca w biodrach, przebiegająca przez oko i błonę bębenkową wytwarzająca ponad udami ciemną, dużą zatokę zwaną zatoką biodrową, dobrze widoczną w spoczynku. Odgrywa ona rolę w doborze płciowym. Stanowi ona cechę odróżniającą "H. arborea" od blisko spokrewnionego gatunku rzekotki śródziemnomorskiej. Brzuszna strona ciała przyjmuje kolor żółtawy, białawy czy białawoszary z zaznaczonym delikatnym groszkowaniem. Ubarwienie ma charakter maskujący, siedząca na liściach czy gałązkach roślin rzekotka staje się prawie niewidoczna.
Wyróżniają się osobniki młode. W sierpniu i wrześniu, gdy usadawiają się wysoko na roślinności, barwi je opalizująca jasna zieleń, często współistniejąca ze złotawym połyskiem.
Rzekotka drzewna potrafi dostosować swe ubarwienie do koloru podłoża, zwłaszcza do jasności, w mniejszym stopniu innych parametrów jego barwy. Zdolnością tą i tak przewyższa swą krewną rzekotkę zieloną (choć w przeciwieństwie do niej nie osiąga barwy oliwkowożółtej). Najczęściej przyjmuje barwę zieloną, pozwalającą na ukrycie się wśród roślinności, jednakże nawet większość obserwowanych osobników może przyjmować inną barwę. Spotyka się np. osobniki czarne. Niekiedy w tym samym miejscu znaleźć można rzekotki drzewne kilku wariantów ubarwienia. Zmiany ubarwienia warunkowane są strukturalnymi modyfikacjami chromatoforów. Płaz rozjaśnia swą szarą skórę poprzez agregację melanosomów. Podczas ciemnienia skóry odnotowano rozpraszanie się melanosomów melanoforów, otaczających irydofory, a częściowo także ksantofory. Te ostatnie również modyfikują swój kształt: z soczewkowatego na płytkowaty. Również one mogą migrować w głębsze warstwy skóry, a nawet ustawiać się poniżej irydoforów. Skóra przybiera wtedy barwę szarą. Zmiana koloru z zieleni na szarość nie odbywa się bezpośrednio, ale poprzez ciemną zieleń, oliwkową zieleń i w końcu ciemną szarość. W zależności od zmiany barwy irydofory zmieniają kształt z kubkowatego na stożkowaty czy cylindryczny dzięki mniej regularnemu rozłożeniu płytek, gdy staje się ona ciemniejsza, w skórze szarej przypominają zaś piłki z koncentrycznym, warstwowym rozkładem płytek. Odnotowano, że zmiany irydoforów i ksantoforów przebiegają równolegle, melanoforów zaś niezależnie od nich. Istnienie osobników niebieskich warunkuje nieobecność barwnika żółtego.
W porze godowej samiec demonstruje różnorodnie ubarwiony nieparzysty worek rezonansowy. Kiedy nie jest rozdęty, widać na prawie całym podgardlu żółtobrązowy obszar, nieobecny u samicy. Narząd ten zawdzięcza swe kolory karotenoidom. Barwniki te stanowią dla organizmu drogocenne substancje, dostarczane wraz z pożywieniem. Biorą udział choćby w obronie przed patogenami. Możliwość użycia ich jako sygnału płciowego stanowi więc oznakę dobrej kondycji samca.
U "H. arborea arborea" obserwowano skórne gruczoły surowicze produkujące jad merokrynowo, poprzez egzocytozę, podczas gdy w przypadku tego typu płazich gruczołach obserwowano wydzielanie holokrynowe. Pojawiają się one u kijanki na etapie kończyn tylnych, później drobne krople jadu skupiają się w większe, różnorodne. U osobników młodocianych pojedyncze porcje jadu trafiają do wąskiego światła gruczołu leżącego pod wstawkami, u dorosłych znaleziono tylko duże struktury złożone z mniejszych ziaren, tworzące powtarzający się wzór. Jad wyprodukowany został z udziałem siateczki śródplazmatycznej szorstkiej i aparatu Golgiego.
Od rzekotki śródziemnomorskiej rzekotkę drzewną odróżnia się po ciemnym pasie biegnącym aż do bioder, u "H. meridionalis" kończącym się u nasady ramienia (u osobników młodych mogą przechodzić na boki tułowia). Dodatkowo rzekotki śródziemnomorskie są nieco większe i często cechują się jaśniejszą zielenią grzbietu. Samce mają też podłużny fałd na worku rezonansowym, niespotykany u rzekotki drzewnej, na skutek którego rechot staje się głębszy i wolniejszy. Zapobiega to też krzyżowaniu się obu gatunków.
Anatomia.
"Hyla arborea" ma duże, wyłupiaste oczy o złotawych tęczówkach. Bezogonowe, posiadając dwa rodzaje pręcików, dysponują wzrokiem silnie wyczulonym na niewielką ilość światła. Wykorzystują go głównie podczas polowania.
Płuca tworzą połączone w siatkowatą strukturę fałdy od pierwszego do trzeciego rzędu. Wyściela je w większości pojedynczy rodzaj pneumocytów, a z wyjątkiem trzeciego także przez rozmieszczony w postaci nieregularnych kępek nabłonek urzęsiony. W cytoplazmie pneumocytów stwierdza się trzy rodzaje ciałek: lamelarne, gęste (z których tworzą się w przyszłości lamelarne) i wielopęcherzykowate (włączone w lamelarne). Nie występują w nim komórki kubkowe, w przeciwieństwie do kopulastych ciałek neuroepitelialnych rozlokowanych na jego obrzeżach. Pneumocyty wydzielają ciałka blaszkowate do przestrzeni wypełnionej przez powietrze, tubularne struktury mielinowe stanowią jednak rzadkość. Bariera pomiędzy krwią i powietrzem ma 0,6 μm grubości, tworzą ją nabłonek płuc, śródbłonek naczynia krwionośnego i przestrzeń śródmiąższowa.
Długie, niewiele dłuższe od ciała, sprawiające wrażenie delikatnych kończyny dolne kończą się długimi palcami zaopatrzonymi buławkowatego kształtu przylgami, podobnie jak łapy przednie. Mają one za zadanie umożliwić zwierzęciu przebywanie na gładkich liściach. Za skoki odpowiada mięsień brzuchaty łydki.
Występuje dymorfizm płciowy. Podgardle samca jest ciemniejsze niż u samicy. Dysponuje on też wspomnianym już workiem rezonansowym dużej wielkości, umiejscowionym na podgardlu. Wydawany przez niego dźwięk określa się jako doniosły, wysoki, ciągły turkot. Wydaje się on donioślejszy niż odgłosy innych występujących w Polsce bezogonowych. Prócz niego w okresie godowym osobnik płci męskiej rozwija również modzele na kciukach.
Tryb życia.
Na przełomie marca i kwietnia lub też w kwietniu "Hyla arborea" wybudza się z letargu zimowego, by na początku maja przystąpić do rozrodu. W środowisku wodnym przebywa krótko. Wiedzie lądowy tryb życia. Spotyka się ją od maja do września. Zimę zwierzę to spędza zagrzebane w ziemi w sąsiedztwie zbiornika wodnego czy w wilgotnym zagłębieniu. Rzadziej zimuje w suchej glebie. Sen zimowy rozpoczyna z końcem września lub początkiem października.
Aktywność przypada na zmierzch i na noc. Z drugiej strony podnosi się, że potrzebuje ona dużo słońca, co ma związek z tropikalnym pochodzeniem rzekotkowatych.
Rzekotka drzewna większą część swego życia spędza na roślinach. Wspina się zręcznie dzięki takim adaptacjom jak przylgi czepne na palcach czy płaski kształt ciała. Przylgi sprawiają, że lądująca "Hyla" potrafi utrzymać się w danym miejscu docelowym, jeśli przyczepi się doń tylko jedną przylgą. Dzięki spłaszczeniu ciała zaś bezogonowy potrafi przylgnąć brzuszną stroną ciała do powierzchni, na którą się wspina. W efekcie bardzo sprawnie idzie jej wspinaczka. Potrafi nawet poruszać się po pionowych powierzchniach. Siedlisko rzekotki utrudnia badanie jej. W związku z tym specjaliści używają HDF (Harmonic Direction Finder), urządzenia służącego do lokalizacji noszącego je obiektu za pomocą mikrofali.
Budowa kończyn dolnych umożliwia zwierzęciu skoki.
Zamierając w bezruchu, przyjmuje okrągły kształt, z kończynami przyciśniętymi do tułowia. Zapewnia sobie kamuflaż, dostosowując barwę skóry do otoczenia.
Cykl życiowy.
Wydłużony okres rozrodczy w Europie Środkowej zaczyna się na początku maja (spotyka się też z informacjami, że jest to połowa kwietnia), na przykład w południowych Niemczech chodzi o koniec kwietnia lub początek maja, koniec rozrodu następuje zaś na początku lipca, w Rumunii zaczyna się on w marcu, trwając do maja. Rozród następuje więc później, niż u większości bezogonowych. W jednym z badań samice obserwowano w miejscu godów od 10 maja do 22–23 czerwca. Poszczególne osobniki wybierają z reguły z roku na rok ten sam zbiornik, zwykle wysychający w porze letniej w terminie zależnym od ilości opadów. Migracje zdarzają się tylko, jeśli nowy staw oddalony jest od poprzedniego na mniej niż 320 m. W miejscu rozrodu samce przewyższają liczebnie samice, w 1990 i 1999 obliczono stosunek ich liczebności odpowiednio na 1,52:1 i 2,15:1.
Gody.
Jedynie podczas okresu godowego płaz ten nie spędza czasu na roślinach. Za dnia płazy te przebywają na brzegu, zwłaszcza w czasie sprzyjającej pogody, wieczór zaś i noc spędzają w wodzie.
Samce rechoczą donośnie w pobliżu zbiorników wodnych w maju i w czerwcu, w pierwszej połowie nocy, chociaż istnieją informacje o rechocie trwającym do późnej nocy. Istnieją też jesienne nawoływania rzekotki na przełomie sierpnia i września.
Gdy zapadnie zmierzch, samce rozpoczynają swój chóralny rechot. Usadawiają się wtedy zwykle nieco nad poziomem wody lub na jej powierzchni. Częściej wybierają taflę wody, niż okoliczną roślinność. Ustalają rewiry o średnicy 3 m – tyle dzieli sąsiadujące bezogonowe. Gdy na obszar ten wkroczy rywal, jest przeganiany Rechocząc, samce prezentują boczne części swych worków rezonansowych. Ich odgłosy opisuje się jako „repp-repp-repp” albo „ep-ep-ep...”. Rechot wielu osobników zlewa się z sobą, a przez to wzmacnia, przywabiając samice do zbiornika wodnego. Chór liczy sobie przeciętnie 11,1 płaza z odchyleniem standardowym 5,3. Seria odgłosów liczy sobie ich od 12 do 30, średnio 20,99 lub 19,94 u samców przystępujących do rozrodu i 22,14 lub 19,95 u nieprzystępujących. Pojedynczy odgłos trwa średnio 63 lub 65,38 u tych pierwszych i 64,01 lub 65,67 u tych drugich, ogólnie średnio 65,0 ms, a przerwa 138,1 ms. Ma on wedle Castellano częstotliwość 5,1 Hz. Friedl naliczył w ciągu minuty średnio 162,35 lub 149,91 odgłosu (zależnie od roku, zakresy 106,07–196,72 i 89,07–217,57) u samców spółkujących i 160,18 lub 146,33 (94,49–209,92 lub 103,83–196,66) u niespółkujących. Przeciętnie ilość pulsów w jednym odgłosie wynosi 8,2, mieszcząc się w zakresie 6–11. U samców rozradzających się średnia wyniosła 7,83 lub 7,84 (zakres 7,02–8,59 lub 7,50–8,35), u niewybranych przez samicę 7,97 lub 7,85 (7,63–8,49 lub 7,11–8,53), pojedynczy puls trwał odpowiednio 8,10 lub 8,51 ms (7,47–8,33 lub 7,83–9,39 ms) oraz 8,09 ms lub 8,55 (7,46–8,64 lub 7,88–10,39 ms), z częstotliwością 128 Hz. Częstotliwość podstawowa wynosi średnio 953,1 Hz (zakres 900–1200 Hz), a dominująca 2121,5 Hz, dokładniej 2068,1 lub 2165,6 Hz (1965,3–2190,5 lub 2027,2–2429,2 Hz) u samców, którym udał się przystąpić do kopulacji, i 2153,3 lub 2146,3 Hz (1959,3–2325,9 lub 1976,4–2422,7 Hz) u pozostałych. Średnio samce rzekotki drzewnej osiągały 88,85 dB. Zakres rozciągał się od 77,80 do 94,48 dB. W porównaniu z większą, co oznacza również obecność większego gardła, rzekotką śródziemnomorską (91,64 dB, zakres 81,47–97,67 dB) samce rzekotki drzewnej rechoczą mniej intensywnie.
Zarówno właściwości spektralne rechotu, jak i związane z czasem modyfikuje temperatura. Wielkość ciała wpływa natomiast głównie na właściwości spektralne wydawanych dźwięków, odpowiada za 11% zmienności w obrębie populacji i aż 73% różnic międzygatunkowych w obrębie tego samego kladu. Być może niektóre wzorce rechotu podlegają dziedziczeniu. Jedno z badań pokazało, że samce o przeciętnej liczbie pulsów mają większą szansę na przystąpienie do rozrodu, niż osobniki o zbyt dużej lub zbyt małej ich ilości (dobór stabilizujący), wydaje się jednak, że rechot nie stanowi istotnego czynnika w doborze naturalnym rzekotek drzewnych (większość różnic pomiędzy obserwowanymi cechami rechotu nie wykazuje istotności statystycznej). Nie zaobserwowano też istotnych różnic między kumkaniem samców, które przeżyły następny rok, i takimi, którym się to nie udało. Wydając z siebie 8000 dźwięków na minutę, samiec zużywa na ten cel średnio 1,076 ml tlenu/h, choć zaobserwowano trzykrotne różnice przy tej samej częstości rechotania. 69% tej energii pochodzi z utleniania węglowodanów, których znaczenie wzrasta wraz z większą częstością wydawanych dźwięków. Część energii dostarczają lipidy. Udało się eksperymentalnie pobudzić samca do rechotania przez drażnienie prądem elektrycznym jądra przedwzrokowego przedniego. Jednakże amplituda dźwięków wzrastała szybciej, niż u naturalnie rechoczących osobników. Pobudzenie tego jądra spowodowało wydawanie dźwięków również u samic. Stan gotowości do wydawania dźwięków osiągnięto zaś za pomocą drażnienia prócz uprzednio wymienionego także jąder przedwzrokowego tylnego, wielkokomórkowego i podwzgórza. Przeciętnie samiec kumka w chórze przez 7,5 nocy. Zależy to od minimalnej temperatury dziennej i w czasie rozpoczęcia śpiewu, a także opadów. Zmienne te odpowiadają za 37,8% rozkładu uczestnictwa samców w chórze.
Późniejszymi porami roku samce rechoczą również na lądzie. Ponadto nie kumka on cały czas, ale część czasu poświęca żerowaniu.
To samica dokonuje wyboru. Szukając partnera, kieruje się wydawanym przez niego głosem. Preferuje też samce o kolorowym worku rezonansowym i stanowiącej przedłużenie jego wzoru dużej czarnej wstędze na boku ciała, dobrze odróżniającej się od grzbietu i brzucha, schowanej częściowo pod kończynami za dnia, gdyż rzucałaby się w oczy drapieżnikom. Samica wybiera osobniki o najciemniejszych barwach (danych tych nie tłumaczy fototaksja ujemna, gdyż nocne bezogonowe wykazują raczej fototaksję dodatnią). Poleganie na kilku zmysłach, a nie jednym, usprawnia znalezienie odpowiedniego samca, pozwala też na lepsze odróżnienie od siebie osobników różnych gatunków, zwłaszcza wśród składającego się z wielu osobników różnych gatunków chóru.
Głos i ruchliwość wskazują na dobrą kondycję i atrakcyjność samca. W przeciwieństwie do samic inwestujących energię w składane jaja samce wielu gatunków przeznaczają ją głównie na ekstrawaganckie pokazy. Taki sposób rozrodu nazywa się lek. Mięśnie związane z wydawaniem dźwięków znajdują się pod większym wpływem testosteronu. Wysoki poziom tego steroidu wiąże się z bardziej atrakcyjnymi dźwiękami. Co więcej, wedle badań zespołu Julli Desprat z 2017 podwyższony sztucznie poziom testosteronu zmniejsza latencję orientacji w przypadku zdobyczy i przyśpiesza atakowanie ofiary (nie wpływa natomiast na odsetek ataków na zdobycz uwieńczonych sukcesem) – samce, którym podano testosteron, uważniej wypatrywały zdobyczy, a po dostrzeżeniu jej ich układ nerwowy szybciej przetwarzał informację, umożliwiając szybszy atak (receptory androgenowe znaleziono już wcześniej w mózgu płazów). Tracąc mniej czasu na zdobywaniu pokarmu, samiec może dłużej nawoływać samice.
Wedle Friedla w dwóch kolejnych latach 1990 i 1991 42,1% i 41,1% z oznaczonych przez niego 38 i 56 samców przystąpiło do spółkowania.
Zachodzi ampleksus, podczas którego samiec przytrzymuje partnerkę uchwytem pachwinowym w okolicy bioder. Pozycje typowe dla rozrodu osobnik każdej płci przyjmuje także po pobudzeniu elektrycznym jądra przedniego przedwzrokowego. Wczesne złożenie jaj oznacza też wcześniejsze przeobrażenie i większe rozmiary młodych płazów. Późne przystąpienie do składania skrzeku w połączeniu z szybszym wyschnięciem zbiornika wodnego oznacza zwiększoną śmiertelność larw.
Rozwój młodych.
Samica składa żółtawe, otoczone galaretowatą osłonką jaja (skrzek) w postaci kłębów. Wedle starszych źródeł jeden zawiera od 800 do 1000 lub około 1000 jaj, wedle nowszych jedynie około 25 lub 10–50. Pojedynczy pakiet osiąga rozmiary orzecha włoskiego, a samica tworzy ich do 10, co oznacza niewielką płodność gatunku.
Z jaj wylęgają się larwy zwane kijankami. Osiągają one długość do 5 cm (tyle samo osiąga dorosły płaz). Zabarwione są żółto-oliwkowo, zielono lub ciemno-szaro ze złotymi cętkami. Wyróżnia je wysoka, zaczynająca się już na głowie, błona płetwowa. Fałd płetwowy wysokością dwukrotnie przewyższa sam tułów. Są aktywne, pływają wolno, co naraża je, podobnie jak kijanki ropuchy szarej, na zagrożenie ze strony larw ważek. Lepiej jednak od "B. bufo" sobie z nim radzą, preferując inne siedliska i będąc bardziej nieuchwytne. Żywią się roślinami wodnymi i glonami. W Izraelu nie stwierdzono preferencji co do głębokości, na której żyją, ani też różnic w szybkości wzrostu kijanek z dna zbiornika i żyjących przy powierzchni. Badania prowadzone w Narwiańskim Parku Narodowym i Suwalskim Parku Krajobrazowym wykazały, że często współwystępują i dobrze znoszą obecność larw kumaka nizinnego, w mniejszym zaś stopniu zależność ta zachodzi dla traszki zwyczajnej, grzebieniastej i ropuchy paskówki. Okazuje się, że ich rozwój może zależeć od obecności drapieżników. We Francji opisano wyższe ogony u kijanek eksponowanych na działanie drapieżników w porównaniu z larwami, które ich nie zaznały. Drapieżnictwo spowalnia również tempo rozwoju larw. Masa kijanek nie zależy od zagrażającego drapieżnictwa w łagodnych warunkach, w przeciwieństwie do trudnych. Przeobrażają się po upływie 90 dni, jednak mogą też zimować i podlegać metamorfozie dopiero w następnym sezonie. Metamorfoza przypada zwykle na koniec lipca i sierpień. Młode rzekotki drzewne osiągają 16 mm długości.
Osobniki obu płci osiągają dojrzałość w drugim roku życia. Wtedy też, po dwukrotnym w ciągu swego życia przezimowaniu, przystępują pierwszy raz do rozrodu. Zaobserwowano jednak rozmnażającego się rocznego samca. Nie odnotowano natomiast zwierząt dojrzewających później, od trzeciego roku życia. Z innej strony badania greckie wykazały późniejsze o rok przystępowanie do rozrodu samic względem Niemiec i Szwajcarii. Nie towarzyszyła im różnica w długości ciała. Wnioski te opierają się jednak na niewielkiej grupie samic. Jednakże podobne wyniki zaobserwowano u żab z rodzaju "Rana", jak "Rana perezi", "Rana sylvatica" czy żaba trawna.
Wedle badań greckich najliczniejsze grupy wiekowe samców obejmują osobniki trzyletnie i czteroletnie. Przeciętny wiek samca wynosił w nich 3,74 roku, odnotowano osobniki dwu- i sześcioletnie, w przypadku samic 4,7 roku, badane samice miały od 3 do 6 lat.
Nie stwierdza się różnicy w przeżywalności dorosłych samic i samców. W jednym z badań uzyskano co prawda różne współczynniki przeżywalności (odpowiednio 20% i 37%), różnica ta nie wykazuje jednak istotności statystycznej. Współczynniki te zależą od zmieniających się warunków środowiska i nie są takie same w kolejnych latach. Tester, badając je przez 4 lata, otrzymał dla samców przeżywalność od 15% do 44%, przy czym najmniejsza wartość wiązała się z surową zimą. Najstarsze zbadane osobniki liczą sobie sześć lat, choć mówi się o rzekotkach dożywających nawet 15 lat. Choć średni wiek samicy jest większy, niż samca, maksymalna długość życia nie wykazuje różnic ze względu na płeć. Za najważniejszy czynnik wpływający na strukturę wiekową populacji uchodzą opady deszczu, toteż zmienia się ona znacznie w kolejnych latach. W jednym z badań wykazano, że osobniki dwuletnie stanowiły w tej samej populacji w 1990 9,7%, natomiast rok później już 69,5%. Uważa się, że za takie duże różnice wśród bezogonowych odpowiada zmienna przeżywalność w okresie larwalnym.
Rozmieszczenie geograficzne.
Zwierzę cechuje się szerokim zasięgiem występowania, jednym z najszerszych wśród gatunków Palearktyki. Płaza spotyka się w Europie Środkowej i Południowej, w północno-zachodniej Afryce (IUCN nie podaje jej obecności na tym kontynencie) i w Azji Mniejszej. Północna granica jego zasięgu przebiega na południu Szwecji oraz w południowej i wschodniej Danii. Na zachodzie rozproszone populacje żyją na Półwyspie Iberyjskim. Dalej bezogonowy bytuje od Francji do zachodniej Federacji Rosyjskiej. Na wschodzie sięga on Krymu i Kaukazu, niektóre źródła wymieniają tu też Ural, inne jej tam nie umieszczają. Na południu obejmuje swym zasięgiem występowania Bałkany i Turcję, nie licząc jej wschodniej i południowo-wschodniej części. IUCN dostrzega jednak konieczność dalszych badań rozmieszczenia płaza w południowej Turcji.
Płaza introdukowano w Wielkiej Brytanii, w New Forest. Niegdyś, po ustąpieniu ostatniego zlodowacenia, kanał La Manche uniemożliwił mu skolonizowanie wysp. Wydaje się jednak, że wyginął w tym kraju. Natomiast egzystuje na Łotwie, również na skutek reintrodukcji.
Zasięg występowania rzekotki drzewnej obejmuje następujące państwa: Albania, Armenia, Austria, Azerbejdżan, Białoruś, Belgia, Bośnia i Hercegowina, Bułgaria, Chorwacja, Czarnogóra, Czechy, Dania, Rosja, Francja, Grecja, Gruzja, Hiszpania, Holandia, Liechtenstein, Litwa, Luksemburg, Łotwa (reintrodukowano), Macedonia, Mołdawia, Niemcy, Polska, Portugalia, Rumunia, Serbia, Słowacja, Słowenia, Szwajcaria (na początku XX wieku jednorodnie rozmieszczona w całym kraju, wiek później kilka nie kontaktujących się ze sobą metapopulacji), Szwecja, Turcja, Ukraina, Węgry, Włochy. Starsze publikacje znajdują rzekotkę także w Izraelu.
Obecność płaza w Iranie jest niepewna. Skamieniałości tego gatunku (prawa kość biodrowa) znaleziono w Libanie.
W Polsce rzekotka występuje pospolicie w całym kraju.
W latach 1987–1992 podjęto próbę reintrodukcji zwierzęcia na Łotwę, do Parku Narodowego Gaua. Użyto osobników z Białorusi i trzymanych w niewoli w ogrodzie zoologicznym w Rydze.
Gatunek ten uznawano niegdyś za jedynego członka rodziny rzekotkowatych występującego w Europie. Jednakże wiadomo obecnie, że na terenie Francji żyją prócz niej również rzekotka śródziemnomorska i "Hyla sarda", tę pierwszą spotyka się też w Hiszpanii, w tym na obszarach niezamieszkanych przez rzekotkę drzewną. Obecnie w regionie europejskim wraz z Bliskim Wschodem i Afryką Północną notuje się 5 gatunków.
Jest to zwierzę nizinne. Choć wedle niektórych dociera w górach tylko do wysokości 1500 m, w Europie odnotowano jego obecność na maksymalnej wysokości 2300 m nad poziomem morza w Bułgarii, ale informacja ta wedle IUCN wymaga jeszcze potwierdzenia. W polskich górach spotyka się ją rzadko, płaz sięga do piętra regla dolnego.
Ekologia.
Siedlisko.
Obszar występowania gatunku pokrywa się dość dokładnie z europejskim biomem lasów liściastych.
Rzekotka drzewna zasiedla drzewa, krzewy, rzadziej rośliny łąkowe o szerokich liściach, a także roślinność zielną i niską roślinność przybrzeżną. Wspina się zręcznie po drzewach i innych roślinach, robiąc użytek z przylg na palcach. Potrafi wspinać się nawet po gładkiej, pionowej powierzchni. Przebywa na liściach i gałązkach, maskując się dzięki swemu ubarwieniu. Dochodzi w ten sposób do wysokości 10 m.
Rzekotka drzewna preferuje doliny rzeczne porośnięte lasem: łęgiem, niskim grądem czy lasem mieszanym. Lubi obszary obfitujące w kałuże, stawy, trzcinowiska, oczka wodne. Jej siedliska stanowią widne lasy liściaste i mieszane, skraje lasów, zwłaszcza nasłonecznione, busz i tereny porośnięte krzewami, zarośla, łąki, zwłaszcza wilgotne i zadrzewione, pastwiska, brzegi jezior, ale także sady, parki, ogrody, winnice, żywopłoty, brzegi pól z dobrze rozwiniętą niską roślinnością, zwłaszcza porosłe jeżynami. Spotykano ją nawet w dużych miastach. Unika natomiast ciemnych i gęstych lasów. W Polsce występuje pospolicie głównie na terenach zasobnych w drzewa liściaste i gęste krzewy. Potrafi przetrwać okresy suche, spotyka się ją więc także na terenach suchych. Wedle innych źródeł nie oddala się ona jednak od zbiornika wodnego na odległość większą, niż kilkaset m. Potrafi rozprzestrzeniać się z prędkością do 12,6 km rocznie (wedle innych danych 10–12 km), rzadko jednak przebywa więcej niż 4 km. Prawdopodobieństwo zajęcia nowych obszarów zależy od ilości stawów w okolicy. Jednakże rzekotki wybierają zbiorniki już zasiedlone przez przedstawicieli swego gatunku, nawet jeśli leżą dalej od niezamieszkałych.
Claire Vos i Anton Stumpel w 1996 wykazali, że prawdopodobieństwo zajęcia przez rzekotkę stawu wiąże się z trzema czynnikami: obecnością innych stawów w odległości 750 m, obecnością krzaków oraz obecnością wysokiej roślinności zielnej, choć w 2005 takich związków nie wykrył Buskirk. Poszczególne osobniki przywiązane są do „własnego” zbiornika.
Rozmnażanie ma miejsce w zbiornikach wód stojących, jak jeziora, stawy, bagna, także w sztucznych, a nawet w rowach i kałużach. Może to być też staw, starorzecze, zatoka, jeśli jest spokojna, rozlewisko w dolinie rzecznej, dół po wydobyciu żwiru, oczko wodne. Zbiornik zarasta zwykle roślinność wodna. Ważna jest czystość wody oraz brak ryb i traszek. Buskirk nie znalazł ani jednego stawu, w którym "H. arborea" koegzystowała by z rybami. Rzekotki przystępują jednak do rozrodu w zbiornikach zamieszkanych przez żaby wodne, jeziorkowe i trawne, traszki grzebieniaste, zwyczajne i górskie. W Skanii pojawiają się jednak informacje o zagrożeniu ze strony żaby wodnej. Dla tego płaza najodpowiedniejsze wydają się zbiorniki o powierzchni od 1000 do 2000 m². Unika on wód kwaśnych. Badania wykonane w Szwajcarii przez Pelleta i współpracowników (2003) wykazały następujące negatywne czynniki wpływające na zasiedlenie stawu przez rechoczące samce: urbanizacja przyległych terenów, niski opór elektryczny wody, nieznaczny czas nasłonecznienia wody. Chodzi tutaj o ogrzewanie wody przez promienie słoneczne, co oznacza wyższą temperaturę rozwoju larw, a więc i szybsze ich dojrzewanie, co przekłada się na większy sukces rozrodczy. Wysoka zdolność wody do przewodzenia wynikała w tym przypadku z jonów chlorkowych. Na podłożach wapiennych wynika z kationów wapnia i anionów wodorowęglanowych i węglanowych, wśród nawożonych pól z azotanów. Zaproponowano zdolność wody do przewodzenia prądu jako miarę eutrofizacji zbiornika, związanej z rozrostem glonów powodującym nad ranem powstanie warunków beztlenowych, niekorzystnych dla rozwoju kijanek. Rolę czynnika pozytywnego odgrywa w tym badaniu odległość dróg.
Wysokość nad poziomem morza, którą osiąga rzekotka, różni się na północnej i na południowej stronie Alp. Na północy dochodzi do 600 m, na południu zaś do 800 m.
Pożywienie.
Płaz żywi się głównie owadami, na które sprawnie poluje. Jego strategia polega na usadowieniu się na gałęzi czy w zaroślach i nieruchomym oczekiwaniu na pojawienie się zdobyczy, aż ta wpadnie w zasadzkę. Wtedy rzekotka może rzucić się na ofiarę. Atak taki wymaga sprawnej koordynacji bodźców dopływających z wpatrzonych w zdobycz oczu, obliczenia trajektorii precyzyjnego skoku i wysunięcia języka, by pochwycić nim ofiarę. Liczy się w nim szybkość, zwłaszcza w gęstej roślinności, wśród której ofiara za chwilę może przestać być w zasięgu drapieżnika. Badania żołądków 585 dorosłych osobników z Rumunii pozwoliły dokładniej przyjrzeć się zdobyczom rzekotki. Większość z nich stanowiły dorosłe pająki i chrząszcze. Spośród tych ostatnich zidentyfikowano przedstawicieli 11 rodzin, z których największy udział miały biegaczowate, kusakowate, sprężykowate i stonkowate. Larwy chrząszczy znajdywano najczęściej w marcu (niecałe 22%) i na początku maja (24,4%). "Imagines" tego rzędu w marcu natrafiono w 53,7% bezogonowych, w kwietniu już w 60,1%, w maju na początku w niecałych 47,2%, później w prawie 42%, najczęściej jednak w czerwcu: w niecałych 72%. W sierpniu było to 12,5%, we wrześniu 40%. Pająki na początku maja są zjadane przez ponad ¾ osobników i w każdym miesiącu od marca aż do sierpnia znajdywano je w ponad połowie żołądków, we wrześniu jedynie w 0,2. Równonogów nie znaleziono w drugiej połowie maja i w czerwcu. Pluskwiaki różnoskrzydłe najczęściej pojawiały się we wczesnym maju (20,5%), by w następnym miesiącu w ogóle nie zostać znalezione. Pluskwiaki równoskrzydłe do maja stanowiły rzadkość, w pierwszej połowie tego miesiąca pojawiały się już w ponad 16% żołądków i do końca badania (wrzesień) nie spadały poniżej połowy przebadanych płazów. Larwy motyli w kwietniu i na początku następnego miesiąca dostrzeżono w ponad 40% (odpowiednio 45,5% i 43,3%). Larwy chruścików ukazały się jedynie w czerwcu, w drugiej połowie miesiąca w większej ilości (35,1%), i we wrześniu, tym razem obecne u prawie ⅔ płazów (65%). Imago krótkorogich były obecne od 2,4% przewodów pokarmowych w marcu do 30% we wrześniu, prawie 22,5% osiągając w kwietniu. Dojrzałe długorogie od kwietnia do sierpnia znajdywano w granicach 20–30% płazów. W marcu nie wymieniono ich w ogóle, we wrześniu osiągnęły wartość 15%. Błonkoskrzydłe były najchętniej spożywane w czerwcu (35,5% osobników). Nieznaczny odsetek stanowiły: ślimaki, zaleszczotki, roztocze, wije, skoczogonki, ważki, prostoskrzydłe, skorki, wielbłądki, sieciarki, wojsiłki, larwy muchówek. Zwraca uwagę prawie wyłączna obecność bezkręgowców lądowych, organizmy wodne znaleziono jedynie w marcu. Zaliczają się doń ślimaki, równonogi, larwy długorogich. W żołądkach znaleziono również szczątki roślin (najczęstsze we wrześniu – 35%, podczas gdy w czerwcu tylko 9,7%), kawałki złuszczonej skóry (tylko u zwierząt bytujących w środowisku wodnym), a także jaja płazów nie należących do rodzaju "Hyla". Dokładniej zostały one złożone przez żabę moczarową i doszukano się ich u 4,9% osobników jedynie na początku okresu rozrodczego. Wtedy też odnotowano najwięcej płazów z pustym żołądkiem (w marcu – 14,6%, podczas gdy pod koniec czasu godów – w końcu maja – było to 2,3%, a po okresie reprodukcji – w czerwcu – 3%), co może być efektem godów lub skromnej dostępności pokarmu. Ich ilość ocenia się jednak jako niewielką. W związku z wydłużonym okresem rozrodczym płazy w jego trakcie nie zaprzestają zdobywania pożywienia. Rzekotki najmniej zróżnicowanym pokarmem żywiły się w sierpniu. Ich dieta z tego miesiąca najbardziej przypomina czerwcową, menu tych płazów z marca zaś jest najbliższe majowemu, a dopiero później kwietniowemu. Najbardziej od wszystkich innych różni się to wrześniowe. Poza tym w kolejnych sezonach obserwuje się znaczne różnice w diecie.
Bezogonowy musi zgromadzić zapasy energii pozwalające mu przetrwać zimę, ale także przystąpić po niej do rozrodu. Sen zimowy rozpoczyna w czasie spadania wykorzystywanych przez niego jako schronienie liści z drzew. Rzadko spędza zimę na lądzie, częściej zagrzebuje się wtedy w szlamie na dnie zbiorników wodnych. Wiele osobników razem spędza zimę.
Interakcje międzygatunkowe.
Zwierzę oprócz maskującego ubarwienia nie posiada żadnej ochrony przed drapieżnikami.
Badania przeprowadzone w Turcji ujawniły pasożytowanie na rzekotkach drzewnych następujących robaków:
Zwierzę występuje sympatrycznie z innym gatunkiem – rzekotką śródziemnomorską. Odnotowano obecność bezpłodnych hybryd.
W niewoli.
W przeszłości uważano rzekotkę drzewną za pomocną w tworzeniu prognoz pogody. Trzymano ją z tego względu w specjalnych, wysokich terrariach. Cały czas hoduje się ją jako zwierzę domowe.
W przeszłości przyznawano rzekotce drzewnej umiejętność przepowiadania pogody. Zaobserwowano bowiem płazy zajmujące miejsca wysoko na roślinach podczas ładnej, słonecznej pogody i spędzające czas nisko w czasie pogody ludziom mniej sprzyjającej: deszczowej czy pochmurnej. Za przyczynę tego zjawiska uchodzi zachowanie się owadów zależne od chwilowych warunków pogodowych. Jednakże niegdyś umieszczano rzekotkę w słoju, w którym znajdowała się drabinka, i od pozycji zwierzęcia na tejże próbowano przewidywać pogodę.
Zagrożenie i ochrona.
Występowała pospolicie, jednak obecnie tylko w odpowiednim środowisku na części swego zasięgu występowania. W Europie Zachodniej populacje są pofragmentowane, a "Hyla arborea" stanowi rzadkość. Liczebność płaza obniża się jednak nie tylko tam. Spadek liczebności notuje się też w leżącej na wschodzie zasięgu występowania płaza Turcji, co pozostaje w zgodzie z ogólnym trendem populacyjnym. Natomiast w Holandii po osiągnięciu minimum w 1985 populacja powoli zwiększa swą liczebność. W 2009 na Pojezierzu Starogardzkim te skaczące stwierdzono w co drugim stawie. W Polsce występuje na terenie całego kraju, jednak pospolicie tylko na obszarze nizinnym. Trudno jest ją jednakże zaobserwować.
Rzekotka drzewna wykazuje dużą wrażliwość na zmiany w środowisku. Wpływają nań fragmentacja lasów, zagajników i łąk, jak również osuszanie i zanieczyszczenie mokradeł. Osuszanie i inwestycje związane z budową dróg wpłynęły niekorzystnie na używane przez rzekotki płytkie, ciepłe, nieeutroficzne stawy pozbawione ryb. Wprowadzanie zmian w roślinności wokół stawów utrudnia płazom migrację pomiędzy zbiornikami wodnymi. Zaznacza się też wpływ drapieżnych ryb, eutrofizacji i zanieczyszczenia wód. W zachodniej Szwajcarii negatywną rolę odgrywają też przekształcanie pastwisk i łąk w rejony podmiejskie, plantacje intensywnego rolnictwa i budowa dróg. W kraju tym rzekotkę uznaje się za poważnie zagrożoną, a zasięg występowania płaza w tym kraju jest rozczłonkowany. Lokalne spadki liczebności mogą mieć związek z odłowem i traktowaniem płaza jako zwierzęcia domowego. Prawdopodobieństwo wymarcia lokalnej populacji zależy od wielkości stawu i dostępności okolicznych środowisk leśnych, prawdopodobieństwo zasiedlenia zaś od ilości stawów w okolicy.
Badania przeprowadzone w Danii wykazały odchylenia od prawa Hardy’ego-Weinberga, za przyczynę których uchodzi chów wsobny, wpływający negatywnie na stan zdrowia populacji. Fragmentacja środowiska przyczynia się bowiem do spadku różnorodności genetycznej, redukując rozmiary i pogarszając kondycję populacji. Subpopulacje tracą przez nią łączność ze sobą. Zwiększa się rola dryfu genetycznego, jak również możliwość chowu wsobnego, który zmniejsza różnorodność genetyczną, ocenianą przez porównywanie z przewidywaniami czynionymi dzięki wspomnianemu prawu. Rzeczona różnorodność wykazuje korelację z kondycją populacji – jest ona niewielka w populacjach małych, o niedużym stopniu heterozygotyczności, które posiadają też często niewielkie zdolności adaptacyjne. Tymczasem badane populacje przeszły niegdyś przez wąskie gardło. W badaniach tych oceniono 12 "loci" mikrosatelitarnego DNA i wśród większości "loci" polimorficznych w niektórych stawach znaleziono też monomorficzne. Wykryto również niedobór heterozygot będący prawdopodobnie efektem nielosowego krzyżowania się, alleli null czy efektu Washlunda. Żadne z "loci" nie wykazało jednak odchyleń w każdym z ocenianych stawów. Chów wsobny w populacjach, których status oceniano wcześniej korzystnie, osiągał mniejszy poziom. W Holandii natomiast, gdzie populacja przeszła efekt szyjki od butelki w 1985, po przebadaniu 8 polimorficznych (od 2 do 10 alleli) "loci" mikrosatelitarnych wykryto zaledwie jeden "locus" monomorficzny w jednej z populacji.
Opisywany spadek heterozygotyczności ma niekorzystny wpływ na rzekotki. Chociażby stan larw pozytywnie koreluje z ich heterozygotycznością (w tym masa ciała i długość). Luquet potwierdził mniejszą masę ciała i gorszy rozwój kijanek z izolowanych populacji, w trudnych warunkach cechowała je również wyższa umieralność. Larwy izolowanych populacji wykazywały również większą zależność rozwoju od zagrażających im drapieżników.
Na obniżenie populacji rzekotki drzewnej wpłynęły pestycydy i inne ksenobiotyki. Zagrożenie dla rozwoju larw stanowią estrogeny, wprowadzane do środowiska przez człowieka, w tym EE2 (17α-etynyloestradiol) używane jako środek antykoncepcyjny. Zaburza on determinację płci rzekotki drzewnej. W badaniach pod kierunkiem Ghali znacznie mniej osobników poddanych działaniu E2 przeszło metamorfozę. Obecność hotmonu wpływała także na długość i masę ciała młodocianych rzekotek. O ile w krytycznym okresie po przeobrażeniu prawie połowa osobników umiera, wcześniejszy kontakt z estrogenem zwiększał jeszcze tę liczbę do 62%. Kolejnych kilkanaście tygodni przeżyło tylko 13% (w grupie kontrolnej 28%). Etiopatogeneza nie została dokładnie poznana. Estrogeny, poza tym że wywołują feminizację samców płazów i uszkadzają im jądra, prowadzą do odwrócenia płci na żeńską i powstawania osobników hermafrodytycznych, mogą powodować rozwój guzów, uszkadzając DNA.
Populacje zamieszkujące Jutlandię znajdują się w lepszej kondycji, niż te z wyspy Lolland, na której znacząco spadła ilość odpowiednich dla rzekotki stawów. W Szwajcarii kolejne lokalne wyginięcia przeplatają się z rekolonizacjami.
W 1996 gatunkowi przyznano status niższego ryzyka. W 2004 zmieniono go na bliski zagrożenia (NT). Dwa lata później sklasyfikowano go jednak jako najmniejszej troski (LC). Na niektórych obszarach (np. województwo opolskie) w ogóle nie umieszcza się go w żadnej z kategorii czerwonej listy związanych z zagrożeniem. Wymienia go załącznik II konwencji berneńskiej oraz aneks IV dyrektywy siedliskowej Unii Europejskiej. Figuruje również w wielu krajowych czerwonych księgach czy listach. Chroni go ustawodawstwo wielu krajów, między innymi Polski, gdzie podlega ścisłej ochronie gatunkowej. Na przykład w Szwajcarii, gdzie uznaje się go za wysoce zagrożony, odpowiednie prawodawstwo wprowadzono już w 1968.
Zamieszkuje liczne obszary chronione.
W części zasięgu występowania podejmuje się działania mające na celu zmniejszenie śmiertelności tych bezogonowych na drogach. Służą mu również prowadzone w Europie Środkowej programy tworzenia stawów. Podobne działania podjęła Holandia, zwracając również uwagę na siedliska wokół zbiornika. Szwecja podjęła specjalny program odnowy gatunku. Dzięki niemu liczba osobników, wynosząca w 1980 r. 2000 rzekotek, zwiększyła się przez następne 28 lat do 50000.
W 2016 opublikowano badanie wykonane metodą PVA ("Population Viability Analysis"), dotychczas rzadko stosowaną do oceny zagrożonych populacji płazów, wykorzystując izolowaną populację ze stawu w Hanowerze, liczącą około 70 zwierząt. Zwrócono uwagę na negatywny związek między fragmentacją środowiska a stanem genetycznym populacji. W zbadanych 8 "loci" mikrosatelitarnych stwierdzono od 4 do 7 alleli, średnio 4,9. W "WHA1-60" stwierdzono znaczny niedobór heterozygot, gdy inne spełniały prawo Hardy’ego-Weinberga. Analiza wykazała wysokie prawdopodobieństwo wyginięcia w ciągu następnego półwiecza. Jako kluczowy czynnik podano przeżywalność osobników młodocianych. Takim niewielkim populacjom zagraża także chów wsobny. Po wyginięciu staw mógłby zostać ponownie zasiedlony przez inną populację rzekotki drzewnej. Populację mogłaby natomiast uratować imigracja z metapopulacji. Zasugerowano działania ochronne, zwłaszcza zwiększające przeżywalność na wczesnych etapach życia oraz stworzenie korytarzy umożliwiających migracje. W planowaniu należy brać pod uwagę oddziaływania metapopulacyjne.
Rzekotka drzewna zostaje często sztandarowym gatunkiem różnych programów ochronnych.

</doc>
<doc id="91034" url="https://pl.wikipedia.org/wiki?curid=91034" title="Arthur Honegger">
Arthur Honegger

Arthur Honegger (ur. 10 marca 1892 w Hawrze, zm. 27 listopada 1955 w Paryżu) – szwajcarski kompozytor muzyki poważnej i filmowej, którego działalność związana była z francuskim życiem muzycznym.
Życiorys.
Oscar-Arthur Honegger (pierwszego imienia nigdy nie używał) urodził się w Hawrze. Jego rodzice pochodzili z Zurychu. Pierwszym jego nauczycielem muzyki był organista R.C. Martin. W latach 1909–1911 studiował w konserwatorium w Zurychu. Następnie (1911–1913) w Konserwatorium Paryskim pod kierunkiem Luciena Capeta (skrzypce), André Gedalge’a (kontrapunkt), Charles-Marie Widora (kompozycję) i Vincenta d’Indy’ego (orkiestrację). Był członkiem "Grupy Sześciu", lecz w swej twórczości szybko wyszedł poza głoszone przez nią hasła. W roku 1918 skomponował muzykę do baletu "Le dit des jeux du monde", gdzie po raz pierwszy objawił się jego charakterystyczny styl. W roku 1926 ożenił się z Andrée Vaurabourg, pianistką poznaną podczas studiów w paryskim konserwatorium. W roku 1932 urodziła się im córka Pascale. Honegger miał także syna Jeana-Claude’a (1926-2003) ze śpiewaczką Claire Croiza.
Skomponował pięć symfonii, a także koncerty, opery, pieśni, balety i oratoria. Jednym z jego najbardziej znanych utworów jest "Pacyfik 231" – kompozycja programowa przedstawiająca lokomotywę parową o takiej właśnie nazwie. Utwór jest tak sugestywny, że z łatwością można wyobrazić sobie jak lokomotywa rusza, rozpędza się do ogromnej szybkości i hamuje.
W latach dwudziestych wiele podróżował po Europie i obydwu Amerykach jako dyrygent i wykonawca własnych utworów. Na początku lat 20. Honegger zwrócił na siebie uwagę psalmem "Le Roi David" ("Król Dawid"). Okres dwudziestolecia międzywojennego był dla Honeggera bardzo płodny. Skomponował muzykę do filmu Abela Ganca "Napoleon", stworzył dziewięć baletów i trzy sceniczne dzieła wokalne – jedno z nich, „oratorium dramatyczne” "Jeanne d’Arc au bûcher" (1935), jest uważane za jeden z jego najlepszych utworów. Najczęściej współpracował z Jacques’em Ibertem, np. przy operze ("L'Aiglon" (1937)) i przy operetkach. W tym czasie napisał słynne "Danse de la Chèvre" (Taniec kozy) (1921) na flet dedykowane René Le Roy.
W czasie II wojny światowej zajmował się krytyką muzyczną, prowadził też klasę kompozycji w École Normale de Musique w Paryżu. W latach 1930–1950 napisał pięć symfonii. Najbardziej znana jest trzecia, powstała zaraz po zakończeniu wojny (w 1946 roku) – "Symphonie liturgique". Trzy części tej kompozycji przypominają łacińską mszę ("Dies Irae", "De profundis clamavi" i "Dona nobis pacem"). Oczywisty kontrast przedstawia czwarta symfonia – "Deliciae Basilienses" ("Przyjemności w Bazylei"), w której kompozytor opiewa dni wyzwolenia spędzone w Bazylei.
Honegger był powszechnie znany jako miłośnik kolejnictwa – pewnego razu powiedział: „Zawsze gorąco kochałem lokomotywy. Są dla mnie żywymi stworzeniami i kocham je jak niektórzy kochają kobiety lub konie.” Jego dzieło „mouvement symphonique” "PACIFIC 231" (muzyczne odtworzenie dźwięków lokomotywy) już w roku 1923 zyskało wielką popularność.
W 1954 roku odznaczony został Legią Honorową w stopniu wielkiego oficera.
Ostatnie dzieło – "Kantantę Bożonarodzeniową" napisał w roku 1953. Arthur Honegger zmarł w domu z powodu zawału serca 27 listopada 1955 i został pochowany na cmentarzu Cimetière Saint-Vincent w Paryżu.
Upamiętnienie.
Wizerunek Arthura Honeggera był trzykrotnie umieszczany na znaczkach pocztowych:
Portet Arthura Honeggera umieszczono na szwajcarskim dwudziestofrankowym banknocie, wprowadzonym do obiegu w 1996 w ramach ósmej serii banknotów. Od 2016 trwa proces zastępowania tej serii nowymi banknotami serii dziewiątej, jednak banknoty serii ósmej (w tym dwudziestofrankowy banknot z Honeggerem) nadal pozostają prawnym środkiem płatniczym (stan na 18 lipca 2018).
Styl muzyczny.
Wyrazistymi elementami stylu Honeggera są przede wszystkim:
Honegger nigdy nie był kompozytorem awangardowym, jednak udało mu się w pewnym stopniu zintegrować współczesne środki wyrazu z dawniejszymi kategoriami stylistycznymi. Hasła "Grupy Sześciu" i wpływ Igora Strawinskiego łączyły się w jego dziełach z upodobaniem do polifonii, wielkich form klasycznych i neoromantycznej instrumentacji.
Twórczość.
Numeracja dzieł Honeggera pochodzi z katalogu Harry’ego Halbreicha.

</doc>
<doc id="91035" url="https://pl.wikipedia.org/wiki?curid=91035" title="Agrafia">
Agrafia



</doc>
<doc id="91038" url="https://pl.wikipedia.org/wiki?curid=91038" title="Szarwark">
Szarwark

Szarwark (od niem. "Scharwerk" z "Schar" – gromada, zastęp, tłum: "werk" – czyn, dzieło) – przymusowe świadczenie nakładane na ludność dawnych wsi i miast w postaci robót publicznych, głównie na rzecz budowy oraz naprawy dróg, mostów, wałów przeciwpowodziowych i urządzeń wodnych.
Świadczenie wywodziło się z obowiązku średniowiecznej wspólnoty opolnej do budowy na swym terenie dróg i ich utrzymania, budowy mostów, utrzymania w dobrym stanie przepraw. Wraz z umacnianiem się organizacji państwowej obowiązki te przeszły na administrację państwową i miasta. Ludność wiejska pozostała nadal zobowiązana do utrzymania dróg dojazdowych do pól i innych dróg lokalnych na terenie wsi. Z tego obowiązku wynikł przymus bezpłatnych robót na rzecz dworu albo gromady wiejskiej, nadal dotyczących prac przy budowlach ogólnego pożytku, zwłaszcza związanych z komunikacją. Wymiar szarwarku był różny, od kilku do 32 dni rocznie, w zależności od regionu (np. na Śląsku w końcu XVIII wieku wynosił 6 dni rocznie). Częste było nadużywanie szarwarku przez szlachtę na rzecz prac w folwarkach i traktowanie go jako dodatkowej pańszczyzny (por. darmocha).
W Królestwie Kongresowym szarwark sprzężajny, czyli przy użyciu własnego wozu, wykonywali gospodarze, a szarwark pieszy – komornicy. Podobnie było w Galicji, gdzie uprawnienie do egzekwowania szarwarku miała rada gminy. W XIX wieku wprowadzono powszechnie możliwość wykupienia się od szarwarku. Pochodzące stąd pieniądze były używane na utrzymanie dróg lokalnych. W okresie międzywojennym również istniał obowiązkowy szarwark na rzecz gminy z możliwością wykupienia się od niego. Niemieccy okupanci z uprawnienia do szarwarku korzystali często i nakładali go w dużym wymiarze.
W początkowym okresie istnienia PRL ustalanie wymiaru szarwarku należało do gromadzkich rad narodowych. Przykładowo w jednej z gmin na Ziemiach Odzyskanych wymiar szarwarku był następujący: chłop małorolny – 6 dni rocznie, gospodarz mający powyżej 5 ha ziemi – 10 dni, a powyżej 10 ha – 15 dni. Samotna i niepracująca panna zobowiązana była do jednodniowego szarwarku.
Szarwark zniesiono w 1958 r. 
Prawo międzynarodowe.
Konwencja w sprawie niewolnictwa z 1926 w art. 5 zobowiązuje strony "by praca przymusowa lub obowiązkowa nie pociągała za sobą warunków równoznacznych z niewolnictwem" i by była "wymagana tylko dla celów publicznych", tam gdzie istnieje dla innych celów powinna zostać zniesiona, a póki istnieje "będzie ona stosowana tylko wyjątkowo, za odpowiednim wynagrodzeniem i pod warunkiem, że nie pociągnie za sobą zmiany zwykłego miejsca zamieszkania".
Konwencja MOP nr 29 dotycząca zakazu pracy przymusowej z 1930 w artykule 2.2e dozwala na "drobne roboty wiejskie, wykonywane w bezpośrednim interesie ogółu przez członków tego ogółu, które z tego tytułu mogą być uznane za normalne obowiązki obywatelskie, obowiązujące członków społeczności, pod warunkiem, że sama ludność lub jej bezpośredni przedstawiciele będą mieli prawo wypowiadania się co do celowości tych robót."

</doc>
<doc id="91044" url="https://pl.wikipedia.org/wiki?curid=91044" title="Shih tzu">
Shih tzu

Shih tzu – jedna z ras psa, należąca do grupy psów do towarzystwa, zaklasyfikowana do sekcji psów blokowych. Typ jamnikowaty. Nie podlega próbom pracy.
Rys historyczny.
Istniały teorie, według których shih tzu powstał ze skrzyżowania pekińczyka z lhasa apso, jednakże analizy DNA wskazują, że shih tzu jest znacznie starszą rasą. Nazwa „shih tzu” pochodzi z języka chińskiego i oznacza dosłownie „lwi pies” (chin. upr. 狮子狗, chin. trad. 獅子狗, pinyin "shīzi gǒu").
Do Europy (Wielka Brytania) trafił jako podarunek w latach trzydziestych XX wieku.
Wygląd.
Szata i umaszczenie.
Włos u shih tzu jest długi, miękki i po wyczesaniu łatwy do usunięcia. Występuje w różnych kolorach: włączając biały, beżowy, tricolor i – czasem – czarny.
Oczy.
Duże, ciemne i okrągłe, ale nie wyłupiaste, rozstawione szeroko. Jaśniejszy odcień jest dopuszczalny u psów maści wątrobianej lub ze znaczeniami tej barwy.
Uszy.
Długie, wiszące, porośnięte bardzo obfitym włosem, osadzone szeroko po bokach głowy.
Szyja.
Proporcjonalnie długa, wygięta w delikatny łuk, noszona wysoko.
Ogon.
Porośnięty długim, gęstym włosem, osadzony i noszony wysoko.
Waga.
Odpowiednia waga dorosłego Shih tzu według wzorca FCI kształtuje się w przedziale od 4,5 do 7,5 kg.
Zachowanie i charakter.
Shih tzu jest psem niezależnym, towarzyskim i wesołym. Nie przejawia skłonności do włóczęgostwa. Nadaje się do hodowania w rodzinie z dziećmi, toleruje inne zwierzęta domowe, a jego charakter przeważnie dostosowuje się do trybu życia rodziny. Lubi spacery i zabawy ruchowe z udziałem innych domowników. Shih tzu jest rasą, która lubi spać, więc jest mało prawdopodobne, że będzie niszczył rzeczy z powodu nudy gdy zostanie sam, jednak jak każdy pies lubi mieć bliski kontakt z właścicielem.
Zdrowie i pielęgnacja.
Pielęgnacja włosa jest wymagana. Aby uniknąć jej skołtunienia, musi być czesana codziennie. Oczy i uszy wymagają starannej pielęgnacji, czasami nawet z użyciem medykamentów. Może być także wymagane codzienne przemywanie oczu specjalistycznymi środkami dla psów. Przeciętna długość życia psów rasy shih tzu to ok. 10–20 lat.

</doc>
<doc id="91051" url="https://pl.wikipedia.org/wiki?curid=91051" title="Beczka (lotnictwo)">
Beczka (lotnictwo)

Beczka – figura akrobacji lotniczej, w trakcie której statek powietrzny wykonuje obrót dookoła swojej osi podłużnej (biegnącej wzdłuż kadłuba).
Beczkę dzielimy na powolną (sterowaną) i szybką (autorotacyjną). Beczka powolna może być dodatkowo akcentowana, gdy po obrocie o zadany kąt pilot zatrzymuje na chwilę obrót maszyny (akcentuje). Beczka akcentowana co 90 stopni, to tzw. „beczka na cztery tempa”.
Beczka sterowana.
Wbrew pozorom wykonanie tej figury akrobacyjnej ("aileron roll" ) nie polega wyłącznie na przechyleniu drążka sterowego w prawą lub lewą stronę i utrzymaniu żądanego kierunku lotu. Gdy bowiem dojdzie do położenia maszyny płatem prostopadle do ziemi – siła nośna płatów nie równoważy ciężaru. Aby maszyna w tym momencie utrzymała wysokość (nie przepadła) pilot do wytworzenia siły nośnej używa kadłuba maszyny, zadzierając go w tym położeniu. Wymaga to precyzyjnego sterowania sterem kierunku, który w tym czasie pełni rolę steru wysokości i sterem wysokości pełniącym rolę steru kierunku. Jeśli dodamy do tego sterowanie lotkami i fakt, iż w locie plecowym potrzebna siła nośna wymaga większego kąta natarcia niż w położeniu normalnym – wyłania się obraz bardzo złożonej pracy sterami przez pilota w tej figurze akrobacji.
Z tego powodu sterowana beczka uchodzi za jedną z najtrudniejszych figur akrobacji lotniczej.
Beczka szybka.
Beczka szybka (autorotacyjna, "snap roll" ) jest wykonywana zupełnie odmiennie – wprowadzenie jest podobne do wprowadzenia w korkociąg (choć zazwyczaj jest to „poziomy korkociąg”), jednak odbywa się przy większej prędkości początkowej. Polega na energicznym, jednoczesnym, pełnym wychyleniu steru wysokości (dla wejścia w nadkrytyczny kąt natarcia), oraz steru kierunku i czasem lotki w pożądanym kierunku rotacji (dla zainicjowania autorotacji).
Sam obrót (rotacja) w beczce szybkiej nie wynika z działania lotek, które nie biorą udziału w tej figurze akrobacji, a z różnicy siły nośnej, jaka występuje w wyniku niesymetrycznego zerwania strug na płacie.
W beczce szybkiej samolot (lub szybowiec) nieco wznosi się w początkowej fazie i opada pod koniec (jeżeli jest wykonywana w locie poziomym). W beczce szybkiej są większe przeciążenia, niż w beczce sterowanej.
Beczkę wykonuje się zazwyczaj na samolocie akrobacyjnym lub szybowcu akrobacyjnym z uwagi na wymagania odnośnie do sterowania jak i przeciążenia.
18 czerwca 1952 roku pilot Andrzej Abłamowicz wykonał pierwszą w Polsce beczkę sterowaną szybowcem podczas lotu holowego za samolotem.

</doc>
<doc id="91052" url="https://pl.wikipedia.org/wiki?curid=91052" title="Lemur katta">
Lemur katta

Lemur katta ("Lemur catta") – gatunek ssaka naczelnego z rodziny lemurowatych (Lemuridae).
Zasięg występowania.
Lemur katta występuje w południowo-zachodnim i południowym Madagaskarze, daleko na północ aż do Belon’i Tsiribihina wzdłuż zachodniego wybrzeża oraz daleko na wschód aż do okolic w pobliżu Tôlanaro i w głąb lądu do gór Andringitra na południowo-wschodnim płaskowyżu.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz w jego dziele "Systema Naturae" nadając mu nazwę "Lemur catta". Jako miejsce typowe odłowu holotypu Linneusz wskazał Madagaskar (). Jedyny przedstawiciel rodzaju lemur ("Lemur") który opisał w 1758 roku również Linneusz.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 39–46 cm, długość ogona 56–63 cm; masa ciała 2,2 kg. Długi ogon z 13-15 białymi i czarnymi obrączkami. Ubarwienie popielate, futro gęste i wełniste.
Zachowanie.
Żyje na otwartych, suchych i skalnych, rzadko na zalesionych terenach (tryb życia naziemny) tworząc grupy złożone z 5-20 osobników. Chroni się w jaskiniach. Owocożerny, zjada również liście i nasiona, a jedynie okazjonalnie owady. Lemury katta stosunkowo dużo czasu spędzają na ziemi, nie oddalając się jednak zbytnio od swoich drzew, gotowe do natychmiastowego powrotu w przypadku najmniejszego zaniepokojenia. Aktywne wyłącznie w ciągu dnia.
Po 4,5-miesięcznej ciąży samica rodzi 1–2, rzadziej 3 młode, które wczepiają się w futro na brzuchu matki i wiszą tam, nie krępując swobody jej ruchów, do ukończenia 2 tygodnia życia. Po tym okresie przechodzą na grzbiet rodzicielki i zostają tam do momentu osiągnięcia sprawności pozwalającej im poruszać się wraz z grupą. 30 do 50% młodych ginie przed osiągnięciem pierwszego roku życia. W niewoli odnotowano lemura katta żyjącego 25 lat. Zarówno samce jak i samice posiadają gruczoły nadgarstkowe wielkości około 1cm znajdujące się na wewnętrznej powierzchni przedramienia prawie 25 cm powyżej stawu nadgarstkowego. To cecha wspólna dla rodzajów "Lemur" i "Hapalemur". Obie płcie posiadają również gruczoły w okolicy odbytu. Samce dodatkowo, gruczoły ramienne na górnej części klatki piersiowej. Służą one do znakowania terytorium i ustalania hierarchii. Znane są również walki z wykorzystaniem ogonów przesączonych zapachem z gruczołów nadgarstkowych oraz ramiennych, podczas których rywal eksponuje swój ogon machając nim w kierunku przeciwnika.
Ochrona.
Gatunek ten, jak wszystkie Lemuridae spp., jest objęty konwencją CITES (załącznik I).
Występuje na kilku obszarach chronionych, każdy z nich oferuje różny poziomy ochrony, w rezerwacie Mahafaly podjęto działania na rzecz ochrony in situ. W działania protekcyjne zaangażowani są mieszkańcy (również dzieci w wieku szkolnym). Ochrona podejmowana jest również w strefach peryferyjnych rezerwatu ze względu na duży wpływ na ekoturystykę oraz inne korzyści dla miejscowej ludności.
W kulturze.
Lemury katta zostały wypromowane przez cykl filmów animowanych "Madagaskar" oraz telewizyjne seriale animowane "Pingwiny z Madagaskaru" i "Niech żyje król Julian", w których przedstawicielem tego gatunku jest Król Julian XIII.

</doc>
<doc id="91056" url="https://pl.wikipedia.org/wiki?curid=91056" title="Okapi leśne">
Okapi leśne

Okapi leśne ("Okapia johnstoni") – gatunek ssaka z rodziny żyrafowatych zamieszkujący centralną Afrykę. Jedyny przedstawiciel rodzaju "Okapia". Mimo że ma pręgi przypominające futro zebry, jest najbliżej spokrewniony z żyrafą. Zamieszkując wyłącznie lasy Ituri usytuowane na północnym wschodzie Demokratycznej Republiki Konga, był znany tylko wśród lokalnej ludności, aż do 1900, kiedy został odkryty przez Europejczyków. Nazwa pochodzi z języka afrykańskiego plemienia Mbuba. Od 1932 roku okapi leśne jest pod ochroną.
Występowanie.
Okapi leśne zamieszkują bardzo ograniczone terytorium dżungli Afryki Środkowotropikalnej w Kongo. Preferują tereny na wysokości 500–1000 m n.p.m., ale wspinają się nawet powyżej górnej granicy lasu. Ich zasięg występowania jest ograniczony reglem górnym w lasach w kierunku wschodnim, lasami bagiennymi poniżej 500 m n.p.m. na zachód, sawannami Sahelu (Sudan) na północy i otwartymi lasami na południu. Okapi leśne są najpospolitsze na obszarach Wamba i Epulu.
Etymologia.
Nazwa rodzajowa "Okapia" wywodzi się od afrykańskiej nazwy " o’api", a epitet gatunkowy "johnstoni" nadano w uznaniu dla odkrywcy Harry’ego Johnstona, organizatora wyprawy, która pozyskała dla nauki pierwszy okaz okapi leśnego z lasów Ituri w Demokratycznej Republice Konga.
Polska nazwa zwyczajowa.
W polskiej literaturze zoologicznej dla oznaczenia gatunku używana była nazwa zwyczajowa „okapi”. Jednak w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi przypisano oznaczenie ,okapi leśne”, rezerwując nazwę „okapi” dla rodzaju "Okapia".
Charakterystyka.
Okapi leśne mają rudopurpurowe lub prawie czarne grzbiety, a tylne kończyny wraz z pośladkami pokrywają poziome, białe pręgi na ciemnym tle. Podobne pasy widoczne są górnej części przednich kończyn i na ogonie. Pęciny są czarne, a nad kopytami sierść wybarwiona jest na biało. Zwierzę pokrywa krótka, gładka sierść. Kształt ciała jest podobny do żyrafy, z tym że okapi leśne ma znacznie krótszą szyję. Okapi leśne ma bardzo długi, giętki język, którym potrafi sięgać do swoich oczu. Samce okapi mają krótkie, pokryte włosami rogi.
Okapi leśne osiągają 2,1 m długości i 1,5 do 1,7 m wysokości w kłębie. Ogon ma długość 30 do 40 cm. Nogi są wysokie. Duże uszy. Masa ciała tych zwierząt osiąga około 250 kg.
Zachowanie.
Okapi leśne prowadzą w dużej mierze dzienny i zasadniczo samotniczy tryb życia, łącząc się w pary tylko w okresie godowym. Posilają się wzdłuż ustalonych, utartych ścieżek w lesie. Żyją samotnie albo w parach matka z potomstwem. Ich zachodzące na siebie areały osobnicze obejmują terytorium kilku kilometrów kwadratowych. Występują zwykle w zagęszczeniach około 0,6 osobników na kilometr kwadratowy. Zasięg terytorium samców jest nieco większy niż samic. Nie są zwierzętami socjalnymi i wolą żyć w ustronnych obszarach, co powoduje problemy dla całej populacji z powodu ograniczania obszarów na których żyją. Ten niedobór dostępnych terenów jest spowodowany rozwijającą się aktywnością człowieka. Jednakże na wolności okapi leśne wzajemnie się tolerują i mogą paść się w grupkach przez krótki czas. Bardzo czujne, chowają się w zaroślach, trudne do wyśledzenia (również z powodu maskującego ubarwienia).
Okapi leśne stosują kilka metod komunikowania się w terenie, wliczając w to substancje gruczołów zapachowych, które posiadają na każdym kopycie. Jedną z metod jest znaczenie moczem niskich krzewów (zarówno przez samce, jak i samice) w sposób szczególnie charakterystyczny, wręcz rytualny. W czasie ruchu do przodu okraczają znajdujący się na ich drodze krzak, mieszczący się pod brzuchem (w przypadku wyższego przyginają go piersią w kierunku ruchu przepuszczając go między nogami pod brzuchem) i kilkakrotnie zatrzymując się, cofając i znowu krocząc do przodu, skrapiają go moczem. Zachowania tego nigdy nie stwierdzono u żyraf. Samce zazdrośnie strzegą swojego terytorium, ale pozwalają samicom przez nie przechodzić w drodze do miejsc żerowania.
Pożywienie.
Okapi leśne żywią się liśćmi drzew, pąkami, trawami, paprotnikami, owocami i grzybami. Wiele z gatunków roślin, którymi żywią się okapi są trujące dla ludzi.
Zbadanie kału okapi wykazało, że zjadają również węgiel drzewny z drzew spalonych przez pioruny.
Rozród.
Po ciąży trwającej 426–456 dni samica rodzi zwykle jedno młode,o masie ciała 16 kg przy wzroście około 80 cm. Okres porodu wypada zwykle w sierpniu lub we wrześniu.
Historia.
 Był znany od wieków starożytnym Egipcjanom. Wkrótce po jego odkryciu przez Europejczyków w Egipcie został odnaleziony wyrzeźbiony w starożytności wizerunek tego zwierzęcia. Niektórzy egiptolodzy uważają, że postać Seta przedstawia człowieka z głową okapi. Przez wiele lat Europejczycy przebywający w Afryce słyszeli o zwierzęciu nazywanym "afrykańskim jednorożcem".
Pigmeje polowali na okapi leśne dla ich mięsa i skór. Zwierzę zostało odkryte przez Europejczyków dopiero w 1900 roku i po raz pierwszy opisane naukowo w 1901 roku przez angielskiego zoologa Philipa Sclater. Pierwsze okapi leśne w niewoli przyszło na świat w ogrodzie zoologicznym w Antwerpii w 1919 roku.

</doc>
