<doc id="91064" url="https://pl.wikipedia.org/wiki?curid=91064" title="Park Narodowy Wielkiego Kanionu">
Park Narodowy Wielkiego Kanionu

Park Narodowy Wielkiego Kanionu (ang. "Grand Canyon National Park") – park narodowy położony w hrabstwach Coconino i Mohave w północnej części stanu Arizona w USA. Został utworzony w 1919 roku i jest jednym z najstarszych parków narodowych w Stanach Zjednoczonych. Całkowita powierzchnia parku wynosi 4 926,66 km² (1 902 mil²). Swoim terenem obejmuje Wielki Kanion Kolorado – przełom rzeki Kolorado.
Historia.
Region wokół Wielkiego Kanionu Kolorado został po raz pierwszy objęty ochroną federalną decyzją prezydenta Benjamina Harrisona z 20 listopada 1893 roku, który ustanowił w tym regionie rezerwat leśny. Prezydent Theodore Roosevelt 11 stycznia 1908 roku ze względu na "niezwykłe znaczenie naukowe, jako największego naturalnego kanionu w Stanach Zjednoczonych" ustanowił w tym miejscu pomnik narodowy pod nazwą Grand Canyon National Monument. Ponad dekadę później, 26 lutego 1919 roku Kongres przekształcił pomnik w park narodowy. Prezydent Herbert Hoover chcąc powiększyć obszar objęty ochroną 22 grudnia 1932 roku ponownie ustanowił Grand Canyon National Monument jako pomnik narodowy graniczący z istniejącym parkiem. Z kolei w 1975 roku podwojono powierzchnię Parku Narodowego Wielkiego Kanionu włączając do niego drugi pomnik narodowy Grand Canyon National Monument. W 1979 roku park wpisano na Listę światowego dziedzictwa UNESCO.
Ustanowienie Wielkiego Kanionu parkiem narodowym zapobiegło budowie na jego obszarze zapory na rzece Kolorado, która ostatecznie powstała w jej górnym biegu, jako zapora Glen Canyon Dam, która zalewając Glen Canyon utworzyła sztuczne jezioro Powella.
Dostępność.
Większość zwiedzających przybywa do południowej krawędzi kanionu, podążając drogą stanową 64. Droga dociera do południowego wjazdu do parku w pobliżu Tusayan, następnie skręca na wschód opuszczając park wschodnim wjazdem.
Wszystkimi miejscami noclegowymi w parku zarządza Xanterra corporation.
Siedziba główna parku mieści się w Grand Canyon Village, niedaleko od południowego wjazdu, w którym znajdują się także najpopularniejsze punkty widokowe. Wzdłuż około 30 mil południowej krawędzi biegnie droga.
Dużo mniej miejsc dla turystów oferuje północna krawędź, do której dociera się drogą stanową 67.
W granicach stanu nie ma drogowego połączenia między obiema krawędziami, z wyjątkiem drogi prowadzącej przez most Navajo Bridge, w pobliżu miasta Page. Pokonanie tej trasy zajmuje około 5 godzin. Alternatywną trasą jest droga przez Las Vegas i Zaporę Hoovera.
Wielki Kanion jest obszarem powietrznym o specjalnych zasadach, z wyznaczonymi terenami, gdzie loty są zakazane i terenami, gdzie obowiązuje minimalna wysokość lotu. Zasady te wprowadzono, aby zredukować natężenie hałasu i zanieczyszczenie na obszarze parku. Poza terenem parku znajduje się obsługujące je lotnisko Grand Canyon National Park (kod IATA: GCN).
Fauna.
Według danych inwentaryzacyjnych National Park Service na terenie Parku Narodowego Wielkiego Kanionu występuje 385 gatunków zwierząt kręgowych, w tym 84 gatunki ssaków, 230 gatunków ptaków, 42 gady, 8 płazów oraz 21 ryb.
Flora.
Na terenie Parku Narodowego Wielkiego Kanionu występuje ok. 1 737 gatunków roślin naczyniowych, 167 gatunków grzybów, 64 gatunki mchów oraz 195 gatunków porostów.

</doc>
<doc id="91070" url="https://pl.wikipedia.org/wiki?curid=91070" title="Państwo Inków">
Państwo Inków

Państwo Inków (, dosłownie: Imperium Czterech Części, Zjednoczone Cztery Części) – historyczne państwo w zachodniej części Ameryki Południowej, w okresie swego największego rozkwitu obejmujące tereny dzisiejszego Peru, Ekwadoru oraz częściowo Boliwii, Chile, Kolumbii i Argentyny.
Państwo Inków, założone w XII wieku, rozbudowane zostało w rozległe imperium w ciągu niespełna 200 lat przed odkryciem Ameryki przez Europejczyków. Na początku wieku XVI obejmowało prawie całe wybrzeże Pacyfiku wzdłuż Andów oraz tereny dzisiejszego Peru i Boliwii w głębi kontynentu, a zamieszkane było przez około 12 milionów mieszkańców. Zajmowali się oni głównie rolnictwem, uprawiając kukurydzę, ziemniaki, komosę ryżową, bawełnę i kokę, oraz hodowlą lam i alpak. Część pól nawadniano przy pomocy sztucznych kanałów irygacyjnych. Domy mieszkalne budowano z cegły suszonej lub ciosanych kamieni łączonych zaprawą glinianą. Rozwinięta była ceramika, zdobiona inkrustacjami i malowidłami.
Początki państwa Inków.
Czasy przedinkaskie.
Czasy przedinkaskie dzieli się na kilkanaście okresów. Imperium Tahuantinsuyu bezpośrednio poprzedzał okres Wari oraz okres rozwoju regionalnego. Z okresu Wari zachowały się liczne miasta. Jednym z nielicznych źródeł na ten temat jest kronika Juana de Betanzosa. Wymienia ona kilkudziesięciu władców Amautów z tamtego okresu. Kronika daleka jest od prawdy, niemniej rzuca światło na te niemal niezbadane czasy. Według Betanzosa w okresie rozwoju regionalnego rozpoczęły się wojny między pomniejszymi plemionami. Po śmierci króla Amauty Pachacutiego VI Amautowie mieli schronić się w Pacari Tampu, czyli Mieście z Oknami. Przebywali tam aż do czasu stworzenia Tahuantinsuyu.
Legendarni władcy.
Podana poniżej lista jest niekompletna z powodu braku materiałów pozwalających zweryfikować chronologię inkaską.
Podbój.
Imperium Inków, przed najazdem oddziału Francisco Pizarro, było bardzo osłabione wcześniejszą wojną domową oraz epidemią ospy. Pizarro wykorzystał tę sytuację i zaprosił zwycięskiego władcę Atahualpę wraz z pięcioma tysiącami szlachciców inkaskich. Przybyli oni bez broni, zaś w czasie uczty zostali podstępnie napadnięci i wymordowani przez żołnierzy hiszpańskich. Z rzezi oszczędzono i wzięto do niewoli tylko samego władcę. Obiecano mu wolność w zamian za duży okup. Faktycznie Hiszpanie otrzymali sześć ton złota i dwanaście ton srebra, lecz mimo to Atahualpa został skazany na śmierć przez spalenie na stosie. Według wierzeń Inków spalenie ciała było równoznaczne z zabiciem duszy. Hiszpanie zgodzili się więc na zamianę wyroku śmierci na uduszenie, wszakże pod warunkiem wcześniejszego przejścia skazańca na chrześcijaństwo. Tak też się stało. Ciało Atahualpy zostało w nocy potajemnie wykopane z grobu przez wiernych Indian i ukryte. Po śmierci władcy Inków jego dwie armie się rozpierzchły, a niewielka armia Pizarro opanowała w ciągu kilku lat całe imperium Inków. Przez jakiś czas broniły się jeszcze oddziały partyzanckie pod dowództwem m.in. wodza imieniem Challcuchima.
Królestwo Vilcabamba.
Początki królestwa Vilcabamba datuje się na 1536 rok. Nastąpiło wtedy oblężenie Cuzco przez wojska Manco Inki. Po dziesięciomiesięcznym oblężeniu musiał jednak odstąpić z powodu głodu i słabego morale armii. Schronił się w Vilcabambie, skąd kierował walką partyzancką. Nieraz wycinał całe oddziały hiszpańskie. Jego synowie kontynuowali walkę z Hiszpanami do 1572. Dosyć popularnym mit głosi, że władcy inkascy bohatersko się tam bronili. W rzeczywistości dotyczy to jedynie Manco Inki, a maleńkie państwo do 1572 roku istniało jedynie dzięki łasce Hiszpanów.
Ustrój polityczny i administracja.
Sapa Inca.
Władcy Inków otoczeni byli wielkim przepychem i czczeni jak bogowie. Każdy władca budował dla siebie nowy pałac zwany "panaca". Po śmierci ich ciała mumifikowano i czczono w panaca. Do nich i kapłanów należała cała ziemia w państwie. Najważniejszymi bóstwami były Inti, czyli słońce i Illapa, władający siłami przyrody. Na ich cześć budowano kultowe kamienne piramidy. Stolicą państwa Inków było miasto Cuzco na Płaskowyżu Andyjskim. Interesującym i zagadkowym miastem, odkrytym w 1911, jest Machu Picchu, położone wysoko w górach i zbudowane tak, że nie jest widoczne z dołu. Z niewiadomych powodów zostało opuszczone przez mieszkańców krótko przed przybyciem Hiszpanów do Ameryki. Miejsce pochówku większości Inków jest niewiadome. Prawdopodobnie niektórzy zostali pochowani w mieście Pachacamac. Ciała Atahualpy również nie odnaleziono.
Administracja terenowa.
Imperium Inków było dobrze zorganizowane. Na jego czele stał Sapa Inka, syn słońca i boski namiestnik. Niżej w hierarchii byli prefekci, każdy z nich zarządzał czwartą częścią kraju. Prefektem mógł być jedynie brat lub stryj władcy. Podlegali im urzędnicy, oficerowie armii i sędziowie. Dół piramidy społecznej stanowili robotnicy i rolnicy.
W chwili rozpoczęcia podbojów przez Hiszpanów (1531–1536) imperium Inków zajmowało prawie wszystkie terytoria na zachodnich wybrzeżach Ameryki Południowej. W 1572 ostatnim Inką został Tupac Amaru, którego ojcem był Manco Inca.
Na czele każdego regionu stał kuraka, czyli zarządca. Najstarszy syn kuraki obejmował to stanowisko po jego śmierci. Zadaniem kuraki było pilnowanie podziału plonów, dbanie o ludność, a w razie potrzeby goszczenie Sapy Inki lub wystawianie wojska na jego potrzeby. Inca Garcilaso de la Vega pisze jednak, że nie każdy najstarszy syn kuraki zostawał jego następcą. Według niego mógł nim zostać tylko człowiek mądry, rozsądny i sprawiedliwy. Synowie kuraków byli kształceni w Cuzco. Był to rodzaj aresztu; kuraka nie buntował się, wiedząc że jego syn jest w stolicy.
Wierzenia.
Religia.
Inkowie wierzyli w Słońce jako ich stwórcę i uznawali je za główne bóstwo. Wszyscy władcy uważani byli za potomków Słońca.
Obok kultu Słońca jednym z najbardziej popularnych kultów był kult bóstwa zwanego Wirakocza, który uważany jest za odpowiednik Kukulkana u Majów czy Quetzalcoatla u Azteków.
Mitologia.
W przeciwieństwie do Greków czy Rzymian mitologia Inków nie mówiła o stworzeniu świata, ludzi itd. przez bogów, nie mówiła też, że bogowie opiekują się ludźmi. Według mitologii ludzie byli niegdyś bóstwami, którzy za wszelką cenę chcieli dojść do najwyższej władzy, mimo że byli najsłabsi spośród bogów. Bóg Wirakocza, który zwykle był bardzo spokojny, miał dość kłótni ludzi-bogów o władzę i krzyknął na nich tak głośno, że spadli w pustkę i lecieli tak długo, aż napotkali ziarnko piasku, którego się złapali. Ludzie budowali Ziemię wiele milionów lat z okruchów spadających z nieba. Kiedy ludzie skończyli budować ziemię, bogowie, widząc czego dokonali, podarowali im zwierzęta, ale pod warunkiem, że ustanowią święto dla każdego boga i będą je hucznie obchodzili, a każdy pominięty bóg sprowadzi na Ziemię kataklizm. Później bogowie zażyczyli sobie ofiary ze zwierząt w zamian za to, że zwierzęta się rozmnażają.
Uroczystości religijne.
Kiedy Sapa Inka umierał, jego ciało balsamowano i mumifikowano. W czasie świąt mumie sadzano obok żyjącego władcy, by mogły widzieć świętujących. Wprowadzano 100 śnieżnobiałych lam i składano je w ofierze bogu Inti, co miało zapewnić urodzaj. Królewskie mumie wkładano do specjalnych wnęk w murze świątyni, aby były gotowe na kolejne dni świąt.
Święto Inti Raymi odbywało się podczas przesilenia zimowego (na półkuli południowej – około 24 czerwca). Do Cuzco zjeżdżali się wszyscy kurakowie. Największym zaszczytem dla kuraki było picie piwa kukurydzianego "chicha" razem z władcą. Następowało wtedy rytualne przepicie Inki do słońca. Na widok publiczny były wystawiane mumie wcześniejszych władców. Inka obdarowywał szczodrze kuraków. Świętowano na dwóch placach miejskich, gdyż tłum dostojników nie mieścił się na jednym.
Podczas jednego ze świąt w nocy następowało rytualne oczyszczenie Cuzco ze złych duchów.
Gospodarka.
Podstawą gospodarki było rolnictwo. Było tak rozwinięte, że imperium dysponowało dużymi nadwyżkami żywności.
Inkowie budowali na stokach gór, do wysokości 4000 m n.p.m., uprawne stopnie – tarasy. Na spód sypano kamienie stanowiące drenaż, następnie warstwę piasku, którą przykrywano ziemią uprawną. Podstawowym narzędziem był inkaski pług nożny, używany po dziś dzień. Pola i tarasy uprawiane były przez całą wspólnotę wiejską. Do najważniejszych roślin uprawnych zaliczały się ziemniaki i kukurydza. Uprawiali też fasolę, guawy, paprykę i chili. Opanowano metodę suszenia ziemniaków (wynoszono je wysoko w góry, gdzie w nocy zamarzały; po rozmrożeniu, udeptując nogami, wygniatano z nich wodę i suszono na słońcu). Dodać należy, że do tego nadaje się specjalna odmiana ziemniaków, nie występująca w Polsce. Tak przygotowane ziemniaki przechowywano do 20 lat. Każde małżeństwo otrzymywało 1 tupu, czyli niewielki kawałek ziemi wystarczający na skromne utrzymanie.
Ponadto Inkowie zajmowali się hodowlą pięciu gatunków zwierząt: kaczek, świnek morskich, psów, alpak i lam. Lamy i alpaki oraz ich runo stanowiły własność Inki. Lamy i alpaki trzymano dla wełny, świnki morskie i kaczki dla mięsa, a psy dla zabawy. Inkaskim przysmakiem było pieczone mięso świnek morskich. W inkaskich domach mogło znajdować się nawet po kilkadziesiąt tych zwierząt.
W okresie przerwy w pracach rolnych w porze suchej wieśniacy zajmowali się tkactwem i rękodziełem. Wyroby, podobnie jak płody rolne czy zwierzęta, stanowiły własność Inki, odbierane były przez jego urzędników, składowane w magazynach i w miarę potrzeb redystrybuowane wśród całej populacji.
Drugą dziedziną gospodarki było górnictwo. W kopalniach rud miedzi i srebra pracowali oddelegowani na czas do trzech miesięcy mieszkańcy wiosek. W systemie tym, zwanym "mita", budowano drogi, świątynie, pałace. Okres oddelegowania zależny był od uciążliwości pracy. Wieśniacy chętnie uczestniczyli w tych pracach, gdyż była to jedyna okazja opuszczenia wsi i zaobserwowania jak żyje arystokracja inkaska.
Informacje na temat stanu zapasów, liczby ludności i tym podobne przekazywane były do stolicy w formie informacji zapisanych przy pomocy węzełków zwanych kipu.
Prawo.
Administracja i wymiar sprawiedliwości.
Państwo nie ingerowało w sądy i kary dotyczące chłopów i członków wspólnot, podporządkowanych jedynie jurysdykcji kuraków. Rezerwowało sobie jednak prawo czuwania nad tym, aby ci ostatni przestrzegali prawa Inki, a zachowanie tych lokalnych przywódców było nadzorowane przez osobę zwaną "tokrikok" ("tocricoc") lub "tokoyrikok" (w dosłownym tłumaczeniu: ten, który widzi wszystko). Miał on jurysdykcję nad kurakami, a oni zawsze mogli odwołać się do Inki.
Powodem rozpoczęcia procesu przeciwko władcy lokalnemu mogło być na przykład niewykonanie rozkazów Inki, próba rebelii, opieszałość w nadzorowaniu pracy swych poddanych, braki w ceremoniach kultu państwowego (ustalonych w trzech konkretnych datach), nadużycia w stosunku do swych poddanych przez wymaganie od nich usług osobistych zajmujących czas, który winien być poświęcony służbie publicznej.
Kara oznaczała utratę władzy, a w przypadku rebelii śmierć winnego i całej jego rodziny. Kontrola polityczna nie dotyczyła jednak tylko lokalnych przywódców. Także urzędnicy, nawet najwyższego szczebla, byli poddawani okresowym drobiazgowym kontrolom przeprowadzanym przez wizytatorów lub sędziów "tokrikok", którzy jawnie (lub, jeżeli tego wymagał dany przypadek, w tajnej misji) przemierzali terytoria imperium, aby osobiście zdać Ince sprawę z dokładnego wykonania obowiązków i z uczciwości jego administratorów. Ścisły i permanentny, a także powszechny i wzajemny nadzór zachowań zapobiegały korupcji i nadużyciom, które mogłyby podkopać sprawność systemu polityczno-biurokratycznego, ustanowionego z taką troską przez władców Cuzco.
Więzienia i kary.
Na karę więzienia skazywano i zamykano w najbliższej twierdzy arystokratów, którzy zaniedbywali swoje obowiązki. Kiedy przestępstwo popełnili urzędnicy niższej rangi, zamykano ich w domu jednego z arystokratów rady imperialnej. Przestępców z gminu, niebezpiecznych lub bardzo ważnych, posyłano do więzień pilnowanych przez straże.
W Cuzco było więzienie, zwane Sapán Inca, zarezerwowane dla „długouchych” arystokratów, kuraków lub dzieci Inków i kapitanów twierdz. Karę za poważne przestępstwa odbywano w więzieniu o najwyższym zabezpieczeniu, z czego możemy wnioskować, że istniały różne typy więzień, zgodnie z rodzajem przestępstwa i intensywnością kary.
Inny typ kary więziennej odbywano w "sancahuasi", miejscach zamkniętych całkowicie i wybrukowanych spiczastymi i ostrymi skałami, które cięły jak noże, z drapieżnymi zwierzętami. Kiedy ktoś popełnił poważne przestępstwo przeciwko Ince, zasługujące na przykładną karę, rzucano go tym zwierzętom, które zwykle rozszarpywały go żywcem. Jeżeli natomiast wyszedł z tego nietknięty, otrzymywał ułaskawienie Inki, który przywracał mu wszystkie jego godności i odtąd przyznawał mu wielkie przywileje.
Komunikacja.
Mimo iż w imperium Inków nie znano koła i nie używano do transportu żadnych pojazdów, a jedynym wykorzystywanym zwierzęciem jucznym aż do podboju hiszpańskiego była lama, królestwo pokryte było niezwykle gęstą siecią dróg. Rozmiary i jakość inkaskich szlaków były tak wielkie, iż często porównuje się je do dróg rzymskich. Łączną długość inkaskiej sieci komunikacyjnej szacuje się na ponad 40 000 kilometrów, z czego do dnia dzisiejszego zachowało się ponad 20 000 km.
Stworzenie w krótkim czasie tak olbrzymiego założenia było możliwe dzięki włączeniu do systemu komunikacyjnego sieci dróg istniejących już wcześniej i odziedziczonych po starszych cywilizacjach andyjskich oraz perfekcyjnej organizacji pracy w skali całego państwa, jaką udało się Inkom zaprowadzić – każdy mężczyzna zamieszkujący w imperium zobowiązany był do odpracowania w ramach świadczeń na rzecz państwa kilku tygodni w ciągu roku. Inkowie nie ingerowali w sposób, w jaki poszczególne ludy realizowały plan ogólnopaństwowej sieci komunikacyjnej – wyróżnia się dziś około 40 różnych technik budowlanych.
Najważniejszą część sieci drogowej stanowiły dwa trakty rozciągnięte na całej długości imperium, jeden wzdłuż wybrzeża, drugi przez Andy, oraz cztery inne, wiodące z Cuzco do każdej z czterech prowincji królestwa.
Dzięki swym drogom Inkowie mogli względnie szybko podróżować, transportować towary czy przemieszczać wojska w czasie wojny lub zamieszek (przy jednoczesnym utrzymywaniu relatywnie niewielkich sił zbrojnych w skali całego kraju). Służyły też one do przesyłania wiadomości, czym zajmowali się specjalni biegacze zwani "chasquis", dla których wzdłuż szlaków pobudowano stacje, gdzie mogli odpocząć i przebrać się. Przesyłanie wiadomości i drobnych przesyłek tym sposobem odbywało się na zasadzie sztafety tzn. w momencie kiedy jeden biegacz docierał do następnej stacji, drugi wybiegał mu na spotkanie i przejmował przesyłkę lub wiadomość. Wiadomość zapisywana była w formie "kipu", jego odczytanie często jednak wymagało zapamiętania przez biegacza i przekazania dodatkowych informacji. Sztafeta "chasquis" była tak wydajna, iż informacje z Cuzco do Quito docierały w czasie mniej więcej 6 dni.
Wzdłuż dróg funkcjonowało kilka tysięcy państwowych zajazdów zwanych "tambos", zapewniających podróżnym nocleg, wyżywienie, a w razie potrzeby również nową odzież na koszt króla. "Tambos" rozmieszczone były jeden od drugiego mniej więcej w odległości jednego dnia marszu.
Po podboju imperium Inków przez Hiszpanów sieć dróg uległa dewastacji, co wynikało tyleż z braku zainteresowania najeźdźców jej zachowaniem, co z całkowitego nieprzystosowania inkaskich dróg do transportu kołowego i jazdy konnej – w trudnych do przebycia górskich obszarach droga inkaska płynnie przechodziła w wykute w litej skale stopnie, natomiast ponad wąwozami i przepaściami przerzucano trudne do przebycia dla osób niedoświadczonych mosty linowe, których jedynymi kamiennymi elementami były pylony.
Literatura.
Inkowie nie znali pisma, nie tworzyli więc literatury we współczesnym rozumieniu. Przedinkaskie próby zapisu przy pomocy pisma hieroglificznego przez Inków zostały zaniechane. Posługiwali się jednak kipu, czyli różnobarwnymi sznurkami, za pomocą których się porozumiewali. Do dzisiaj nie wyjaśniono sposobu, w jaki to robili. Podczas konkwisty większość kipu zniszczono. Do naszych czasów zachowało się około 600 egzemplarzy kipu. Prócz tego znany jest jeden utwór sceniczny inkaski (Ollantay), ale najprawdopodobniej powstał po podboju.
Edukacja.
Forma edukacji w imperium Inków ściśle uzależniona była od pozycji społecznej. Zwykły mieszkaniec państwa miał jedynie możliwość poznania tajników zawodu, jaki przyszło mu wykonywać, edukację pobierał więc od dzieciństwa w środowisku rodzinnym. Inca Roca mawiał podobno, że edukowanie prostych ludzi przyczyniłoby się do upadku państwa. Odmienny los spotykał dziewczęta, które w wieku 10 lat na drodze selekcji (obejmującej szerokie warstwy społeczeństwa) wytypowane zostały do klasztoru Acllahuasi. Poznawały tam tajniki tkactwa i posługi religijnej, niezbędne w służbie dziewic Słońca.
Członkowie wyższych warstw społecznych – inkaska arystokracja oraz elita podbitych ludów – pobierali nauki w założonej według tradycji przez króla Incę Rocę, znajdującej się w Cuzco, w dzielnicy Collcamrata szkole Yacha Huasi, ucząc się tam historii, mitologii (a poprzez nią również swoistej ideologii jaką realizowali władcy Inków), religii, literatury, prawa, wiązania i odczytywania kipu oraz tajników administracji. Młodzież pochodząca spośród elit podbitych państw poznawała również urzędowy język keczua oraz inkaskie obyczaje i tradycje, przygotowując się w ten sposób do administrowania swoimi ojczystymi ziemiami.
Nauka w Yacha Huasi kończyła się w wieku 16 lat (w momencie osiągnięcia, zgodnie z prawem inkaskim, pełnoletniości) swoistym egzaminem. Od uczniów wymagano wykazania się zarówno wiedzą teoretyczną, jak i sprawnością fizyczną oraz wytrzymałością. Egzamin sprawnościowy, odbywający się w obecności króla miał charakter pewnego rodzaju kilkudniowego święta (zwanego "huaraku") i przywodzić mógł na myśl swoiste zawody sportowe. W skład egzaminu wchodził wyścig dookoła znajdującej się w sąsiedztwie stolicy świętej góry Huankawuri, zawody w strzelaniu z łuku oraz procy, boks, zapasy, zawody lekkoatletyczne oraz pojedynki pomiędzy uczniami na maczugi i topory, co często pociągało za sobą ofiary śmiertelne. Ostatniego dnia sprawdzano wytrzymałość psychiczną młodzieńców (np. do egzaminowanego podchodził wojownik i wymachiwał mu przed twarzą toporem) oraz, poprzez chłostę, ich odporność na ból. Ten spośród uczniów, który okazał strach bądź nie zdołał zaliczyć któregoś z egzaminów, miał zamkniętą drogę do wyższych urzędów państwowych. Nie przewidywano możliwości ponownego zdawania.
Siły zbrojne.
Wojsko inkaskie stanowili piechurzy. Uzbrojeni oni byli najczęściej w buzdygany, które składały się z drewnianego trzonu o długości około 1 metra oraz na ogół kamiennej głowni w kształcie gwiazdy, choć w wykopaliskach znajdowane są też głównie wykonane z mosiądzu, a niektóre z tych głowni noszą ślady pozłacania. Najpopularniejszą inkaską bronią dystansową była proca, rozpowszechniona zwłaszcza w czasach Pachacutiego Inki Yuapanquiego. Miotano z niej kamienne pociski, czasami rozgrzane w ognisku, co pozwalało wzniecać pożary pokrytych strzechą budynków. Wojownicy dla ochrony nosili watowane tuniki a także hełmy, zazwyczaj były one wyplatane ze słomy i pokrywane wełną z lamy, na hełmach umieszczano znak rozpoznawczy klanu. Żołnierze korzystali także z tarcz wykonanych z drewna. W końcowej fazie imperium do armii inkaskiej dołączono łuczników z Amazonii oraz niewielkie oddziały konne uzbrojone w broń palną zdobytą na Hiszpanach. Liczebność armii w czasach konkwisty ocenia się na około 100 tysięcy wojowników. Kronikarz Garcilaso Inca de la Vega pisał w 1610, że Inkowie boją się koni. Nie jest to jednak do końca prawdą, gdyż już kilkadziesiąt lat wcześniej ich dosiadali.
Osiągnięcia naukowe, inżynieryjne i medyczne..
Medycyna.
Medycyna inkaska opierała się na ziołolecznictwie i szamanizmie. Pomimo tego uważa się, że stała na wysokim poziomie. Znali działanie lecznicze wielu ziół, w tym m.in. chininę. Używali liści koki, która wzmacniała ich podczas wędrówek i zarezerwowana była dla inkaskich urzędników i arystokracji. Zaskakuje poziom chirurgii i znajomość wielu chorób (nowotworów). Nie radzili sobie z chorobami zakaźnymi przeniesionymi z Europy.
System irygacyjny.
Pomimo dużych opadów w porze deszczowej (do 200 cm opadów rocznie) położone w Andach pola wymagały nawadniania. W czasach preinkaskich zbudowano sieć kanałów nawadniających pola uprawne. Inkowie rozbudowywali je i ochraniali przed dewastacją. Duża część tego systemu irygacyjnego przetrwała po dzień dzisiejszy.
Astronomia.
Obserwacje inkaskie prowadzono z tak zwanej Wieży Słońca oraz w Świątyni Trzech Okien. Okna te były ułożone na jednej linii ze stojącym głazem w środku budynku.
Inkaskie święta słońca: Intip Raymi – odbywało się podczas przesilenia letniego, a Kapaq Raymi podczas zimowego przesilenia.
Dowodów na znaczenie kultu słońca dostarcza Intihuatana, czyli słupek, do którego przywiązuje się słońce. Uważa się, że służyło to do obliczania ważnych dat, np. zrównania dnia z nocą. Nazwa dotyczy uroczystości, odbywanej podczas zimowego przesilenia, kiedy mówiono, że słońce przywiązywano do słupa. Zachowały się również preinkaskie obserwatoria słoneczne, np. na szczycie Huayna Picchu.
Kalendarz.
Rok w kalendarzu inkaskim liczył 365 dni, podzielonych na 12 miesięcy i rozpoczynał się od przesilenia grudniowego. W ciągu roku przypadało wiele uroczystości i świąt związanych przede wszystkim z kalendarzem rolniczym (przesilenia zimowe i letnie oraz zrów­nania dnia i nocy), a także z rodziną i godnościami władcy. Kalendarz inków był powiązany z astronomią. Inkascy astronomowie rozumieli zjawiska równonocy, przesilenia, fragmenty zenitu, cykl Venus. Nie potrafili jednak przewidywać zaćmień słońca. Inkaski kalendarz był kalendarzem księżycowo-słonecznym (eng. Lunisolar) będący kombinacją kalendarza słonecznego i księżycowego. Rok kalendarzowy trwa 365 dni, ale długość miesiąca równa jest długości miesiąca księżycowego (29 lub 30 dni). Biorąc pod uwagę 12 miesięcy księżycowych na koniec 365 dniowego roku zostawało około 11 dni, które były dopasowywane w kalendarzu do każdego przesilenia zimowego. Każdy z 12 miesięcy księżycowych odznaczał się specyficznymi rytuałami. W Inkaskim kalendarzu nie było żadnych nazw dni tygodnia, i prawdopodobne jest że nie było podziału czasu na tygodnie. Podobnie miesiące nie były podzielone na sezony. Czas w danym dniu nie był liczony w godzinach czy minutach, ale raczej w kategoriach, jak wysoko nad horyzontem jest słońce, lub jak przemieszcza się na niebie.
Jednostki miar.
Jednostki miar używane przez Inków bazowały na ludzkich częściach ciała. Palce, odległość pomiędzy kciukiem a palcem wskazującym, dłonie, łokcie oraz rozpiętość ramion były najczęściej używanymi jednostkami. Najbardziej podstawową jednostką do pomiaru dystansu był "thatkiy", który odpowiada około 130 cm. Następną wielkością wspomnianą przez kronikarza Bernabé Cobo było "topo" lub "tupu", miara 6000 thatkiys, odpowiadająca 4,8 mili (7,7 km); obserwacje pokazały, że przedział 2,5–3,9 mili (4,0–6,3) dla tej miary jest bardziej prawdopodobny. Następną miarą była "wamani", składająca się z 30 topos (w przybliżeniu 144 mile/232 km). Do wyznaczenia terenu Inkowie używali ramion, przeważnie obszar był wyznaczany poprzez 25 lub 50 rozpiętości ramion, wyrażanych w topos (w przybliżeniu 1,266 mil²/3,28 km²). Odległość rozumiana przez Inków oznaczała prawdopodobnie jako dystans możliwy do przejścia w ciągu jednego dnia; dystans pomiędzy kolejnymi stacjami tambo znacząco się różnił w odróżnieniu do czasu potrzebnego na przejście tej odległości.
Życie codzienne.
Ubiór.
Ubranie wszystkich członków arystokracji składało się z takich samych części, wykonanych z delikatnie tkanych materiałów o wspaniałych kolorach, aczkolwiek okrycie klasy niższej nie różniło się fasonem ani sposobem noszenia. Ubranie mężczyzny składało się z "huara", czyli opaski na biodra, "unku", czyli koszuli z otworami na głowę i ramiona, sięgającej aż do kolan, którą arystokracja przepasywała "tocapu", czyli bogato haftowanym pasem, "llacolla", czyli kapy, którą wiązano na szyi końcami krótszych boków. Kobiety używały "acsu", długiej tuniki bez rękawów, założonej na ramionach i "lliclla", czyli chusty, spiętej na piersi wielką agrafą "topo". Wszyscy zakładali na stopy proste sandały "ojotas" ze skóry lamy w przypadku pospólstwa, lepiej wyprawionej w przypadku arystokracji. Bogate ozdoby jubilerskie były wyłącznie dla elit, na przykład wielkie nauszniki, w które stroili się mężczyźni, stąd termin „długousi”, używany przez Hiszpanów na określenie arystokratów z Cuzco. Władca nigdy nie mógł nosić takiego samego ubrania dwa razy.
Inkaski dom.
Wyposażenie domowe, skromne i elementarne, składało się z naczyń z drewna lub gliny, umieszczanych w otworach w grubych murach domostwa. Jedynymi meblami były kołyski dla dzieci i ceremonialne siedziska, czyli trony, używane przez dygnitarzy podczas wykonywania funkcji, przy czym miały one różną, zależną od hierarchii wysokość, od prostych taboretów z drewna do wyszukanych dzieł jubilerskich. Natomiast wyposażenie arystokracji stanowiły bogate naczynia ze srebra i złota, wykwintna ceramika oraz "keros".
Dieta.
Inkowie dysponowali rozmaitością produktów rolnych, stanowiących podstawę ich diety. Jadali warzywa i owoce, chociaż szczególne znaczenie miały ziemniaki, które występowały w czterdziestu odmianach i poddawane były pracochłonnemu procesowi na przemian odwadniania i zamrażania, przekształcając się w "chuño", produkt łatwy do zachowania i magazynowania. Mięso było rzadko spożywane, jednak dzięki hodowli świnek morskich było łatwo dostępne. Przy nadzwyczajnych okazjach mieszkańcy Tahuantinsuyu raczyli się mięsem z lamy. Na zwierzęta żyjące na wolności urządzano polowania, traktowane przez arystokratów jako sport; sporządzano z nich "charqui", suszone mięso, które stanowiło ważną rezerwę żywnościową. Kukurydza uprawiana w dwudziestu odmianach była produktem luksusowym, służącym do sporządzania "chicha", a także spożywano ją w postaci gotowanej i przyprawiano papryką lub aromatycznymi ziołami. "Mote" było potrawą częstszą wśród arystokracji, niż wśród chłopów. Ważne uzupełnienie diety stanowiły ryby, zwłaszcza na wybrzeżu, chociaż – tak jak ziemniaki i mięso – mogły być suszone i solone do konsumowania w górach. Bardzo często wspólne posiłki miały charakter ceremonialny, co odzwierciedlało obowiązki wzajemności, i sam Inka ucztował publicznie z "curacas" na znak, jeden więcej, dokonywania redystrybucji. Kronikarz Felipe Huamán Poma de Ayala upierał się przy społecznym, a nawet politycznym znaczeniu tych urządzanych przez Inkę publicznych uczt, których częstość i obfitość miały gwarantować dobre relacje między ludami imperium. Inkowie hodowali również krzew narkotyczny coca. Kiedy Inka chciał okazać jakiemuś kurace swą łaskę, posyłał mu kilka koszy koki.

</doc>
<doc id="91072" url="https://pl.wikipedia.org/wiki?curid=91072" title="Kondor kalifornijski">
Kondor kalifornijski

Kondor kalifornijski ("Gymnogyps californianus") – gatunek dużego ptaka padlinożernego z rodziny kondorowatych (Cathartidae).
Zasięg występowania.
Kondor kalifornijski niegdyś zamieszkiwał całe Góry Skaliste, w 1937 roku prawdopodobnie już tylko Kalifornię, aż w 1987 roku wymarł na wolności. Reintrodukowane w późniejszych latach populacje zamieszkują góry środkowej i południowej Kalifornii, północnej Arizony (południowo-zachodnie USA) i Kalifornii Dolnej (północno-zachodni Meksyk).
Taksonomia.
Gatunek po raz pierwszy opisał angielski przyrodnik George Shaw w 1797 roku, nadając mu nazwę "Vultur californianus". Jako miejsce typowe autor wskazał wybrzeże Kalifornii. Jedyny przedstawiciel rodzaju "Gymnogyps", który opisał René Lesson w 1842 roku. Monotypowy.
Status i ochrona.
Międzynarodowa Unia Ochrony Przyrody (IUCN) uznaje kondora kalifornijskiego za gatunek krytycznie zagrożony (CR – "Critically Endangered") nieprzerwanie od 1994 roku.
Gatunek chroniony. Przez pewien okres wymarły na wolności (1987–1992), gdy schwytano pozostałe osiem osobników i dołączono je do żyjących w niewoli. Populacja liczyła wówczas 30 osobników, obecnie trwają próby reintrodukcji. Największym zagrożeniem są zatrucia. W 2008 roku żyły na świecie 332 kondory kalifornijskie, w tym 156 na wolności.

</doc>
<doc id="91078" url="https://pl.wikipedia.org/wiki?curid=91078" title="TVN">
TVN

TVN – polska komercyjna stacja telewizyjna, wchodząca w skład Grupy TVN, dawniej należącej do 2015 roku do grupy medialnej ITI, następnie w latach 2015–2018 do Scripps Networks Interactive, w latach 2018–2022 do Discovery, a od 2022 roku do koncernu Warner Bros. Discovery. Stacja rozpoczęła nadawanie 3 października 1997 o godz. 19.00.
Historia.
15 października 1996 (choć według innych źródeł w lutym 1996) TVN otrzymał od Krajowej Rady Radiofonii i Telewizji koncesję na nadawanie programu telewizyjnego o zasięgu ponadregionalnym na obszarze północnej i centralnej Polski. W kilka miesięcy później doszło do zawarcia porozumienia pomiędzy TVN a nadającą ponadregionalny program w Polsce południowej Telewizją Wisła – dzięki połączeniu sił, sprzymierzone stacje były w stanie rozpocząć nadawanie na większości powierzchni kraju, w tym w niemal wszystkich większych miastach. Obie firmy pozostawały jednak niezależnymi spółkami ze wspólnym właścicielem. Ten stan rzeczy trwał do końca 2004 i ostatecznego wcielenia „Wisły” do TVN.
Pierwszy wspólny program wyemitowano 3 października 1997 o 19:00, zaś od godziny 19:25 był wyemitowany pierwszy program TVN – "Pogodowa Ruletka" prowadzony przez Tomasza Zubilewicza, zaś pięć minut później wyemitowano pierwsze wydanie Faktów TVN. Przez pierwsze cztery lata prezesem telewizji był jej twórca, Mariusz Walter. W lipcu 2001 jego obowiązki przejął jego syn, Piotr Walter. Obowiązki te sprawował do września 2009, kiedy to nowym prezesem został Szwajcar Markus Tellenbach.
Przez całą swoją historię stacja miała jednak problemy z objęciem zasięgiem całego kraju – w 2004 docierała do 86% powierzchni Polski. Stacja systematycznie budowała oglądalność, stawiając głównie na produkcję własną i licencjonowaną (m.in. magazyny reporterskie "Superwizjer", "Uwaga!", teleturniej "Milionerzy", reality shows "Agent" i "Big Brother"). Ten ostatni program ustanowił dotychczasowy rekord oglądalności stacji – jego finałowy odcinek w marcu 2001 obejrzało 9 mln telewidzów.
Od początku nadawania lektorem stacji jest Andrzej Ferenc.
Od początku wizytówką stacji był jednak program informacyjny "Fakty", współtworzony i początkowo prowadzony przez Tomasza Lisa i Grzegorza Miecugowa. Program początkowo emitowano o godzinie 19:30, w porze nadawania przez TVP najpopularniejszego programu informacyjnego w Polsce, "Wiadomości". Po kilku miesiącach "Fakty" zmuszone zostały przez słabe wyniki do przesunięcia pory nadawania na godzinę 19:00, lecz próba zaatakowania tradycyjnie bardzo silnej pozycji programu telewizji publicznej przyniosła znakomite rezultaty propagandowe i pomogła wykreować dla "Faktów" wizerunek realnej alternatywy dla programów informacyjnych telewizji publicznej.
23 września 2001 TVN jako pierwsza w Polsce komercyjna stacja telewizyjna zrealizowała wieczór wyborczy, nadając na żywo relacje z wyborów parlamentarnych. Rezultaty sondaży powyborczych przedstawione przez TVN okazały się szybsze i dokładniejsze od tych prezentowanych przez telewizję publiczną. Od 2 września do 4 września 2005 telewizja TVN po raz pierwszy zorganizowała Sopot Festival. Umowa na organizacje imprezy została podpisana na pięć lat. Po upływie tej umowy w 2009 TVN zrezygnowało z organizacji tej imprezy. W latach 2005–2009 TVN emitowała w listopadzie widowisko „Domino Day”. W 2007 TVN został realizatorem polskiej wersji lektorskiej niektórych seriali. 31 grudnia 2007 TVN po raz pierwszy pokazał imprezę sylwestrową. Była ona emitowana z Warszawy. Z powodu słabej oglądalności TVN zrezygnowało z ich organizacji na sześć lat.
Od 2008 TVN angażuje się w organizację Finału Wielkiej Orkiestry Świątecznej Pomocy. Organizacji podejmowała się z Telewizją Polską, która była związana z tą akcją od 1993 do 2016, a w 2010 organizacji podjęło się również z Canal+.
15 grudnia 2008 TVN jako ostatnia polska stacja telewizyjna zakończyła analogowe nadawanie satelitarne.
1 września 2009 Piotra Waltera na stanowisku prezesa Grupy TVN zastąpił Szwajcar Markus Tellenbach. Piotr Walter od 1 września został wiceprezesem i dyrektorem generalnym TVN. Stacja TVN oraz Orange są organizatorami Orange Warsaw Festival – cyklicznej imprezy muzycznej, która odbyła się do tej pory we wrześniu 2009, sierpniu 2010 i czerwcu 2012.
15 czerwca 2011 nadaje w formacie panoramicznym 16:9.
17 czerwca 2013 TVN wyłączyło ostatnie analogowe nadajniki naziemne i od tego dnia TVN drogą naziemną jest nadawany tylko cyfrowo.
31 grudnia 2013 TVN ponownie po sześciu latach przerwy pokazał imprezę sylwestrową, ale tym razem z Krakowa. Sylwester TVN obejrzało średnio 1,35 mln widzów przy udziałach 9,99%. Wśród artystów jacy znaleźli się na koncercie TVN znaleźli się m.in. Monika Brodka, Perfect, Lady Pank, Agnieszka Chylińska, Dawid Podsiadło, Feel, czy też grupa Future Folk. Gospodarzami show byli Patricia Kazadi, Agnieszka Szulim, Marcin Prokop i Olivier Janiak.
W 2015 Grupa TVN przestała być notowana na GPW.
W lipcu 2016 Markus Tellenbach zrezygnował z funkcji szefa zarządu i dyrektora generalnego TVN. Nowym prezesem TVN, po przejęciu 52.7% akcji przez Scripps Networks Interactive został Jim Samples.
Prezesem TVN od maja 2018 był Piotr Korycki, który we wrześniu 2020 złożył rezygnację ze stanowiska. Jego obowiązki przejęła Katarzyna Kieli.
30 września 2022 roku TVN definitywnie zakończyło nadawanie w formacie . 
7 lipca 2021 w polskim Sejmie rozpoczął się proces legislacyjny mający na celu przedstawienie i wdrożenie poselskiego projektu ustawy o zmianie ustawy o radiofonii i telewizji, którego założeniem jest wstrzymanie udzielania koncesji na nadawanie podmiotom spoza Europejskiego Obszaru Gospodarczego, których udziały w spółce będącej właścicielem medium telewizyjnego nadającego na terenie Polski przekraczają 49%. Podczas głosowania na posiedzeniu Sejmu 11 sierpnia 2021 projekt ustawy (nazwanej potocznie Lex TVN) został zaakceptowany przez Sejm i przesłany do Senatu. W przypadku wdrożenia nowelizacji spółka-matka stacji, Discovery, Inc., zostałaby zmuszona do sprzedaży co najmniej 51% swoich udziałów podmiotowi lub podmiotom spełniającym warunki znowelizowanego prawa. 
Stacje pokrewne.
TVN HD.
TVN HD został uruchomiony 28 sierpnia 2007. Dla klientów posiadających platformę N TVN HD udostępniony został już 31 sierpnia 2007 r. Kanał jest retransmisją oryginalnego kanału TVN w czasie rzeczywistym, lecz nadającym obraz w rozdzielczości 1080i i w proporcji 16/9. Materiał w rozdzielczości SD jest upscalowany do rozdzielczości 1080i. W wakacje 2009 zostały wprowadzone nowe dżingle – w jakości HD. Zgodnie z zapowiedzią Piotra Waltera przekazanych mediom w lutym 2010, TVN z całością ramówki emitowanej w standardzie HDTV dostępny był już pod koniec 2010. Od 5 maja 2011 kanał oprócz na platformie n dostępny jest także w Cyfrowym Polsacie. Od 28 października 2011 kanał TVN HD można również oglądać w Cyfrze+.
Na początku swego istnienia kanał nadawany był w rozdzielczości 720p i oznaczony jako TVN TEST (logo). Logo TVN HD, a zarazem koniec emisji testowej kanału zostało wprowadzone 22 sierpnia 2008. Tego dnia po raz pierwszy użyto nowego wozu realizacyjnego OB III telewizji TVN zdolnego do nadawania na żywo w jakości HD.
TVN+1.
W dzień po zakończeniu emisji sygnału TVN Warszawa za pośrednictwem naziemnej telewizji cyfrowej 1 czerwca 2011 uruchomiono wersję SDTV TVN z godzinnym opóźnieniem pod nazwą TVN+1. Wersja SD tego kanału była nadawana wyłącznie w Warszawie i okolicach. Po powołaniu internetowego serwisu TVN Player, w którym zamieszczano większość pozycji programowych stacji, podjęto decyzję o zakończeniu nadawania kanałów z opóźnieniem czasowym. 3 listopada 2011 zaprzestano emisji TVN+1.
TVN HD+1.
1 maja 2010 został uruchomiony kanał TVN HD+1, który był kopią kanału TVN HD emitowaną z godzinnym opóźnieniem względem oryginału. Od 5 maja 2011 kanał oprócz na platformie n dostępny był także w Cyfrowym Polsacie. 31 grudnia 2011, zakończono emisję kanału na platformie n. Ze względu wstawienia pięciu nowych kanałów w Cyfrowym Polsacie, kanał został usunięty 31 stycznia 2012.
Stacje regionalne.
Stacje regionalne TVN to programy, w których emitowano kilkuminutowe wydania regionalnych Faktów w latach 1997–2000. Wystartowały wraz z anteną główną, czyli 3 października 1997 roku. Wcześniej jednak Krajowa Rada Radiofonii i Telewizji przyznała TVN koncesje na nadawanie ponadregionalnego programu telewizyjnego na obszarze Polski północnej oraz koncesje o zasięgu regionalnym: w Warszawie i Łodzi. Telewizje TVN i TV Wisła zdecydowały o nadawaniu wspólnego programu o
nazwie TVN, uwzględniającego pasma regionalne i lokalne. Główna koncesja przyznana dla TVN to koncesja na północną Polskę, po czasie została rozszerzona o Warszawę i Łódź oraz zakupiono udziały w południowej TV Wisła. Z powodu rozczepiania programu tam, gdzie nie można było tworzyć pasm lokalnych, postanowiono je zlikwidować w maju 2000 roku. Pasma te dzieliły się na cztery kanały: TVN Północ, TVN Warszawa, TVN Łódź, TVN Południe.
Znaki graficzne oddziałów lokalnych TVN-u były takie same jak na antenie ogólnopolskiej, z tą różnicą, że podczas emitowania programu lokalnego pod logo umieszczona była nazwa regionu, skąd oglądany był program.
TVN Północ.
Powstała 3 października 1997 jako część stacji TVN. Z jej koncesji na terenie północnej Polski swój program nadawał TVN. Nadawano przez kilkanaście minut dziennie o różnych godzinach informacyjny program „Fakty Północ”. Ostatnie „Fakty Północ” ukazały się 28 sierpnia 1998 roku.
TVN Południe (dawna Telewizja Wisła).
Powstała 3 października 1997 jako część stacji TVN. Z jej koncesji na terenie południowej Polski swój program nadawał TVN. Nadawano o różnych porach program „Fakty Południe”. Do 2 października 1997 stacja nadawała jako osobny kanał pod nazwą TV Wisła. Tego dnia Krajowa Rada Radiofonii i Telewizji zgodziła się na zmianę nazwy Telewizji Wisła na TVN Południe. Od początku nadawania prezesem telewizji był jej twórca, Mariusz Walter. Telewizja Wisła funkcjonowała jako firma pod nazwą „TVN Południe”, produkując programy studyjne i reporterskie na rzecz TVN.
TVN Południe istniała do wygaśnięcia koncesji na nadawanie programu w południowej Polsce, z której korzystał TVN, aż do wcielenia 1 stycznia 2005 do TVN24. Od 2005 krakowski oddział zmienił nazwę na TVN24 Kraków.
TVN Warszawa.
Telewizja powstała 3 października 1997 początkowo jako kanał regionalny, skierowany do Warszawy i okolic. Był tam nadawany program „Fakty Warszawa” na przemian o 16:30, 17:00 i 17:15. Stacja ta powróciła 15 grudnia 2008 roku o godzinie 17.45 z głównym wydaniem nowego dziennika „Stolica”. Dnia 25 marca 2011 r. zakończono emitowanie programów na żywo, a 31 maja tego samego roku zakończyła nadawanie programu telewizyjnego, kontynuując działalność wyłącznie w internecie.
TVN Łódź.
Wystartowała 3 października 1997. Z jej koncesji w Łodzi swój program nadawał TVN. Nadawano przez kilkanaście minut dziennie informacyjny program „Fakty Łódź”.
Prezesi TVN.
Obecnie w strukturze organizacyjnej TVN S.A. nie ma funkcji prezesa. Dyrektor Generalną (CEO) TVN jest Katarzyna Kieli, prezes i dyrektor zarządzająca Warner Bros. Discovery w Polsce.
Odbiór kanału.
Cyfrowe nadajniki naziemne.
TVN nadaje w ramach drugiego multipleksu naziemnej telewizji cyfrowej (MUX-2). Korzysta w sumie z 51 nadajników. Od 27 czerwca 2022 roku TVN w jakości HD jest dostępny w naziemnej telewizji cyfrowej po zmianie standardu nadawania w Polsce z DVB-T/MPEG-4 na DVB-T2/HEVC.
TVN HD
Satelita.
Dane techniczne przekazu cyfrowego z satelity HotBird 9:
Archiwum nadawania.
Analogowe nadajniki naziemne, z których transmitowany był sygnał TVN.
23 lipca 2013 TVN zakończył analogowe nadawanie naziemne, jako jedna z ostatnich stacji telewizyjnych nadawanych analogowo drogą naziemną i od tego dnia TVN w sposób naziemny emitowany jest już tylko cyfrowo.
Archiwum nadajników TVN.
Analogowy TVN nadawał za pomocą 34 nadajników, z których nie dzielił pasma ze stacjami lokalnymi.
Stacje lokalne retransmitujące TVN.
TVN dzielił pasmo programowe ze stacjami lokalnymi, emitowanymi z następujących nadajników:
Współpraca.
Współpraca ogólnopolska.
Stacja współpracuje z klasami dziennikarskimi XXI LO w Warszawie im. Hugona Kołłątaja, I LO w Jarosławiu im. Mikołaja Kopernika.
Współpraca międzynarodowa.
TVN jest członkiem European News Exchange – organizacji skupiającej 37 komercyjnych stacji telewizyjnych z całego świata (większość członków to stacje europejskie) i CNN.
Kontrowersje.
Film "Holding".
19 grudnia 2021 na antenie stacji telewizyjnych TVP1 i TVP Info oraz w internecie w serwisie vod.tvp.pl ukazał się film pt. "Holding" będący reportażem autorstwa Marcina Tulickiego poświęcony powstaniu i działaności stacji telewizyjnej i całej Grupy TVN. Publicyści wypowiadający się w filmie m.in. Jacek Karnowski („Sieci”), Rafał Ziemkiewicz („Do Rzeczy”) oraz Dorota Kania (redaktor naczelna wydawnictwa Polska Press) krytykowali TVN jako stację założoną w „niejasnych okolicznościach i za pieniądze z wątpliwego źródła”. W filmie wykorzystano archiwalne materiały z okresu PRL i lat 90. XX wieku. Po emisji filmu wpłynęły dwie skargi do Krajowej Rady Radiofonii i Telewizji wobec Telewizji Polskiej będącej producentem filmu, w których zarzuca się filmowi, że jest to szkalujący i prześmiewczy materiał o stacji telewizyjnej TVN.
Nazwa.
Rozwinięcie skrótu TVN miało znaczyć „telewizja niezależna”, „telewizja nowa” (TV Nowa). TVN początkowo miał się nazywać TV7. 
Logo.
Znak graficzny TVN został wprowadzony 3 października 1997. Zmieniana jest tylko wielkość loga wyświetlanego na ekranie, np. w filmach emitowanych w formacie 4:3 logo jest duże, a w filmach nadawanych w formacie 16:9 jest mniejsze. Pierwotnie koło było jasnoniebieskie, a napis "tvn" pomarańczowy. 3 marca 2002, 1 września 2013 wprowadzono drobne zmiany kolorystyczne, niebieski kolor został nieco rozjaśniony, a napis "tvn" lekko z pomarańczowego przeszedł w żółć.
Do 27 lutego 2000 roku TVN zdecydowało oznaczać tzw. „filmy dla dorosłych” swoim systemem oceniania. Podczas filmów dla dorosłych białe logo stacji na początku filmu i po każdym bloku reklam migało na czerwono.
Na czas żałoby narodowej TVN do logo dodaje wstążkę żałobną.
3 października 2007 z okazji 10-lecia TVN logo było w postaci liczby 10 (po lewej stronie obok loga widniała cyfra 1).
22 czerwca 2011 roku z okazji 10-lecia fundacji TVN „Nie jesteś sam” logo stacji przybrało kształt serca.
Od 30 września do 23 października 2017 roku logo TVN zostało zmienione z okazji 20-lecia. Klasyczne kółko zostało nieco postrzępione, z lewej strony stylizowana cyfra „2”, a w prawym górnym rogu stylizowane „R” w kółku. Dodatkowo, na kanale HD w prawym dolnym rogu stylizowane literki „HD”.
Standardową typografią stacji była początkowo Helvetica. Wraz ze zmianą oprawy graficznej w marcu 2002 zmieniono ją na Benton Sans, z zapisem małymi literami. Pozostawiono ją podczas jej zmiany z początkiem 2008 roku, jednak podczas wprowadzania nowej oprawy graficznej we wrześniu 2013 typografię ponownie zmieniono. Obecnie jest nią FF DIN z zapisem dużymi literami.

</doc>
<doc id="91083" url="https://pl.wikipedia.org/wiki?curid=91083" title="Żyto">
Żyto

Żyto ("Secale" L.) – rodzaj roślin jednorocznych, rzadziej dwuletnich z rodziny wiechlinowatych. Liczy 9 gatunków. Rośliny te występują w południowej i południowo-wschodniej Europie, w północnej Afryce oraz zachodniej Azji, na wschodzie sięgając po zachodnie Himalaje i region Sinciang w zachodnich Chinach. Jeden gatunek ("S. africanum") rośnie w Południowej Afryce.
Ze względów gospodarczych najważniejsze znaczenie ma żyto zwyczajne "S. cereale". 
Systematyka.
Rodzaj z rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Triticeae".
Żyto zwyczajne skrzyżowane z pszenicą dało mieszańca – pszenżyto ×"Triticosecale".
Zastosowanie.
Żyto zwyczajne jest popularną rośliną uprawną. Z ziaren wyrabia się mąkę, którą stosuje się głównie do wypieku chleba. Produkuje się z nich też etanol. Ziarno żyta stosowane jest także do wyrobu pasz dla drobiu, bydła i trzody chlewnej. Z żyta wyrabia się także zielonkę, kiszonkę, użytkuje się siano. Siano służy m.in. do wyrobu tarcz łuczniczych.
Z innych gatunków jako roślinę pastewną wykorzystuje się żyto krzyca "S. strictum" (≡ "S. montanum").

</doc>
<doc id="91084" url="https://pl.wikipedia.org/wiki?curid=91084" title="Karaoke">
Karaoke

 – forma rozrywki pochodząca z Japonii, polegająca na śpiewaniu w pubie, klubie, domu itp. znanych przebojów na tle odtwarzanego z nagrania akompaniamentu instrumentalnego bez warstwy wokalnej. Śpiewającemu może pomagać wyświetlanie tekstu na dowolnym medium (telewizor, monitor, projektor itp.). Ostatnio popularne stały się muzyczne gry komputerowe, które znacznie ułatwiają zabawę, jaką jest karaoke.
Pochodzenie słowa "karaoke".
Nazwa "karaoke" pochodzi od dwóch słów japońskich: kara (pustka) i oke-bokkusu (orkiestron). Jego utworzenie jest związane z teatrem rewiowym Takarazuka Revue ("Takarazuka Kageki-dan"). W 1956 roku orkiestra grupy rozpoczęła strajk, co groziło odwołaniem występów. Dyrekcja teatru poprosiła zatem firmę Matsushita Electric Company o dostarczenie muzyki nagranej do spektaklu. Przedstawienie udało się, ale fosa orkiestrowa była pusta. Stąd: „pusty orkiestron”.
O tym wydarzeniu w teatrze poinformowała gazeta Rajio-Jigyōbu Shinbun (nr 45) z dnia 1 listopada 1956 roku pod tytułem: "Kara ni natta oke・bokkusu".
Opis.
Trudno jest ustalić, kogo uznać za jednego wynalazcę karaoke. Składa się bowiem na to: sprzęt, oprogramowanie, system i usługi. Każdy z tych elementów ma wielu wynalazców i programistów. Niektórzy eksperci przyjmują, że jest to dwanaście osób, które przyczyniły się do powstania „świtu karaoke” w latach 1965–1975. Szacuje się, że ogólna skala biznesu karaoke w Japonii (przed wybuchem pandemii COVID-19) osiągnęła poziom, w przeliczeniu, ok. 33 mld PLN.
Karaoke było pierwotnie śpiewane do muzyki nagranej na kasetach magnetofonowych przy użyciu drukowanych tekstów, ale nowoczesne maszyny przekazują cyfrową muzykę z akompaniamentem wideo i wyświetlają teksty na ekranie. Możliwa jest zmiana tonacji muzycznej i szybkości, dodanie echa i innych efektów lub dołączenie ścieżki głosowej do celów ćwiczeniowych. Niektóre maszyny mogą oceniać śpiewaków na podstawie ich umiejętności. W zależności od możliwości i charakteru lokale i kluby starają się tworzyć odpowiednią atmosferę, zapewniając np. tamburyny i marakasy, a nawet kostiumy dla gości, którzy chcą występować.
Po dokonaniu zamówienia jedzenia i picia, aby śpiewać, należy wyszukać wymaganą piosenkę na kontrolerze z ekranem dotykowym. Większość urządzeń do karaoke działa w ten sam sposób. Można dokonać wyboru z długiej listy i wpisać numer do kontrolera lub bezpośrednio wybrać utwór z ekranu dotykowego. Po przesłaniu informacji do urządzenia muzyka jest automatycznie odtwarzana w wybranej kolejności.
W przypadku Japonii typowy zasób karaoke zawiera ponad 100 tys. utworów uporządkowanych według wykonawców i tytułów. Oprócz standardowych japońskich piosenek, dostępne są hity w języku angielskim, chińskim i koreańskim, a także motywy z anime.

</doc>
<doc id="91085" url="https://pl.wikipedia.org/wiki?curid=91085" title="Planeta zewnętrzna">
Planeta zewnętrzna

Planeta zewnętrzna – planeta, której orbita leży w zewnętrznym obszarze rozpatrywanego systemu planetarnego. W Układzie Słonecznym granicą części "wewnętrznej" i "zewnętrznej" jest pas planetoid, planetami zewnętrznymi są więc wszystkie planety-olbrzymy: Jowisz, Saturn, Uran i Neptun.
Planety skaliste Układu Słonecznego znajdują się w obrębie pasa planetoid, są więc planetami wewnętrznymi.

</doc>
<doc id="91088" url="https://pl.wikipedia.org/wiki?curid=91088" title="Mazurzy">
Mazurzy

Mazurzy (maz. Mazurÿ, daw. "Mazurzy pruscy") – mieszkańcy południowych Prus Wschodnich, potomkowie polskich osadników z Mazowsza (przeważnie chłopów, ale także szlachty), którzy w kilku falach osadnictwa zasiedlili południową i częściowo wschodnią część Prus Książęcych od XII w. i którzy ulegli wymieszaniu z pozostałościami ludności pruskiej oraz kolonistami z Rzeszy Niemieckiej i innych państw Europy Zachodniej. Obecnie trudno określić proporcje określonych etnosów w kształtowaniu się ludności mazursko-pruskiej.
W odróżnieniu od katolickich Warmiaków i Mazowszan, przyjęli oni luteranizm wraz z sekularyzacją Prus Książęcych oraz przejściem ich władcy (Albrechta Hohenzollerna) na protestantyzm w 1525. Odtąd luteranizm stał się ważną cechą wyróżniającą Mazurów pruskich od pokrewnych grup etnicznych.
Po sekularyzacji państwa zakonu krzyżackiego w Prusach w 1525 roku i wprowadzeniu przymusowej protestantyzacji, ludność Mazur, zgodnie z zasadą "cuius regio, eius religio", stając się obywatelami Prus Książęcych przyjęła luteranizm. Mazurzy wykazywali jeszcze polską świadomość narodową, pielęgnowali polskie tradycje. W XVIII wieku pojęcie polskości miało na tym obszarze jedynie znaczenie językowe, a nie narodowe. Mówili gwarą będącą odmianą dialektu mazowieckiego (mazurskiego) języka polskiego, wypieraną od połowy XIX w. przez język niemiecki. Gwara mazursko-pruska charakteryzuje się obecnością (oprócz słownictwa typowo mazowieckiego) słów pochodzenia bałtyjskiego (pruskiego) i niemieckiego. Językiem oświaty i literatury religijnej Mazurów pruskich aż do lat 70. XIX w. był język polski. Mazurska szlachta polska uległa germanizacji najwcześniej, bo już pod koniec XVIII w.
Język niemiecki, używany przez Mazurów był językiem literackim ("hochdeutsch") i różnił się od potocznego języka niemieckich większości mieszkańców Prus Książęcych, którym była odmiana języka dolnoniemieckiego ("Plattdeutsch").
W 2011 r. podczas Narodowego Spisu Powszechnego, identyfikację mazurską zadeklarowało 1376 osób, w tym 1125 osób jako identyfikację drugą, 1027 osób zadeklarowało ją wraz z identyfikacją polską. Spośród deklarujących 932 osób zamieszkiwało miasta, a 445 osób zamieszkiwało wsie.
Historia.
W XIX wieku polskojęzyczna ludność Prus Wschodnich, podobnie jak i Śląska, poddana została germanizacji przez rząd pruski. Germanizacji przeciwdziałał Gustaw Gizewiusz, polski działacz społeczno-narodowy i folklorysta. Przede wszystkim domagał się utrzymania języka polskiego w szkołach, a w celu powstrzymania germanizacji wydawał polskie książki dla Mazurów, m.in. tłumaczenie podręcznika szkolnego Przyjaciel młodzieży, we współpracy z Marcinem Gregorem (Królewiec 1845). Spisywał pieśni ludu mazurskiego włączone później przez O. Kolberga do jego Dzieł Wszystkich. Po I wojnie światowej, władze niemieckie otwarcie zwalczały gwarę mazurską. Prześladowania rozpoczęte przez bojówki niemieckie dotknęły zwłaszcza tę część ludności, która w plebiscycie, w 1920 roku, opowiedziała się za przynależnością do Polski, ale szybko objęły wszystkich Mazurów pruskich, którzy nie utożsamiali się z Niemcami. Także w latach późniejszych władze niemieckie tłumiły przejawy tożsamości narodowej Mazurów zamykając szkoły w których nauczano mowy mazurskiej.
Mazurzy pruscy, podobnie jak Warmiacy i inne grupy etniczne, po II wojnie światowej byli szykanowani przez polskie władze komunistyczne jako element niepewny. Często byli traktowani jako Niemcy. Wynikało to ze znacznego zgermanizowania Mazurów w XIX-XX w. Doprowadziło to do fal migracji Mazurów i wielu innych częściowo zgermanizowanych, polskich grup etnicznych, które na swej ziemi przetrwały wieki. O prawa Mazurów pruskich w tym okresie walczył Jerzy Burski. Pomiędzy Mazurami pruskimi a napływającymi po 1945 r. na obszar byłych Prus Wschodnich Kurpiami, będącymi odmianą Mazowszan wytworzyły się liczne napięcia, pomimo że obie grupy różniły się nie tyle językiem (w obu wypadkach dialekt mazowiecki), co wyznaniem. Bardzo częste były przypadki dyskryminacji ludności prusko-mazurskiej.
W 2016 roku powstała Rada Mazurska promująca kulturę Mazur.
Powiązania etniczne.
Bardzo często w potocznym rozumieniu za Mazurów uważa się tylko Mazurów pruskich, co wynika jednak z pewnej ignorancji, gdyż "Mazur" oznaczał początkowo przede wszystkim mieszkańca Mazowsza ("vide": „Pamiętniki” Jana Chryzostoma Paska czy „Chłopi” Reymonta), a dopiero wraz z migracją zaczęto tym terminem określać mieszkańców innych krain, stąd: "Mazurzy pruscy", "Mazurzy litewscy" (opisani przez Adama Mickiewicza w Panu Tadeuszu w postaci szlachty dobrzyńskiej), "Mazurzy małopolscy". Bardzo blisko spokrewnieni z Mazurami pruskimi są Kurpie zamieszkujący Kurpiowszczyznę, którzy również mają częściowo pochodzenie pruskie, ale zaliczani są zazwyczaj do Mazowszan.
Etnonimia.
Pierwotne znaczenie słowa „Mazur” = człowiek z Mazowsza (np. Jan Chryzostom Pasek) – jako mieszkaniec Mazowsza.
Określenia „mazurskość”, „język mazurski” zaczęły rozpowszechniać władze pruskie w połowie XIX wieku aby zaznaczyć rzekomą odrębność mieszkańców południowych Prus od ludności polskiej. Takim też mianem określana była w Małopolsce i Rusi Czerwonej (Galicja), ludność osadzana na prawie polskim i magdeburskim począwszy od XIV wieku (zob. Sienieńscy, Krasiccy). Byli jedną z ważniejszych grup etnograficznych Galicji zaliczani do tzw. "Podolaków", czyli równiaków, mieszkańców równin obok Krakowiaków, Grębowiaków (Lisowiacy, czyli Borowcy), Głuchoniemców, Bełżan, Bużan (Łopotniki, Poleszuki) Opolan, Wołyniaków, Pobereżców, czyli Nistrowian”.
Hymn mazurski.
"Wšród modrÿch fal"
"Báta rÿbacká w jiežora mknie dal"
"Ji pruje wodÿ cÿstó toń,"
"Mazurská křepká menská dłoń"
"Kiej naków buřÿ rozhucÿ še gřniot"
"Swój lot"
"Přÿspiesá báta ji furá jek grot"
"Bez rozsalałéch fali splot"
"Ôjcÿzna to nasá, te wodÿ, tén las"
"Niech zÿjó Mazurÿ tén kraj pełen kras!"
"Zasuniáł bór…"
"Wznosó ptasÿnÿ zrénkowÿ swój chór"
"Ajw jégier še skradá bez łonki ji gaj"
"Bo nase Mazurÿ dla jégra to raj"
"A kiej do nieba podniešes swój wzrok"
"Co krok"
"Ôbłoków še kstałtÿ andrujó ráz wráz"
"Ôjcÿzna to nasá, te wodÿ, tén las"
"Niech zÿjo Mazurÿ, tén kraj pełen kras!"
"Bez wodÿ ji lónd,"
"Zietřów séroki ji fatki dmie prónd"
"Ajw w ti drogi ôjcÿžnie na zawdÿ chce bÿč,"
"Ajw chce já zemřéč i ajwoj chce zÿč"
"Ajw chce já zemřéč i ajwoj chce zÿč"
"Ajw, kendÿ zÿje dželnÿ nas lud"
"Wšród cnót"
"Ji słóńce ôšwecá nas zboznÿ trud"
"Ôjcÿzna to nasá, te wodÿ ji las,"
"Niech zÿjo Mazurÿ, tén kraj pełen kras!"
----"Wiktor Szeler – Pieśń Mazurska (1923)"
"Wśród modrych fal"
"Bata rybacka w jeziora mknie dal"
"I pruje wody czystą toń,"
"Mazurska krzepka męska dłoń."
"gdy jednak burzy rozhuczy się grzmot."
"Swój lot"
"przyśpiesza bata, szybując jak grot,"
"Przez rozszalałych fali splot."
"Ojczyzna to nasza, te wody, ten las,"
"Niech żyją Mazury, ten kraj pełen kras!"
"Zaszumiał bór…"
"Wznoszą ptaszyny poranny swój chór;"
"Myśliwy się skrada przez łąki i gaj,"
"Bo nasze Mazury dla strzelca to raj."
"A gdy ku niebu podniesiesz swój wzrok"
"Co krok"
"Obłoków się kształty zmieniają raz wraz,"
"Ojczyzna to nasza, te wody i las."
"Niech żyją Mazury, ten kraj pełen kras!"
"Przez wody i ląd,"
"Wiatrów szeroki i rzeźwy dmie prąd."
"Tu w tej drogiej ojczyźnie na zawsze chcę być,"
"Tu chcę umierać i tutaj chcę żyć,"
"Tu chcę umierać i tutaj chcę żyć,"
"Tu kędy żyje dzielny nas lud"
"Wśród cnót"
"I słońce oświeca nasz zbożny trud:"
"Ojczyzna to nasza, te wody i las,"
"Niech żyją Mazury, ten kraj pełen kras."
----(zapis niemiecki)
"Friedrich Dewischeit – Das Masurenlied (1855)"
"Wild flutet der See,"
"Drauf schaukelt den Fischer der schwankende Kahn."
"Schaum wälzt er wie Schnee"
"Von grausiger Mitte zum Ufer hinan."
"Wild fluten die Wogen auf Vaterlands Seen, wie schön!"
"Oh tragt mich auf Spiegeln zu Hügeln, Masovias Seen!"
"Masovialand, mein Heimatland,"
"Masovia lebe, mein Vaterland!"    
"Wild brauset der Hain,"
"Dort spähet der Schütze des Wildes Spur."
"Kühn dringt er hinein,"
"Durchwandelt die Wälder, die Felder, die Flur."
"Ihr schwebenden Wolken gedenket doch mein am Hain,"
"Oh führt mich auf Flügeln des Windes zur Heimat ein."
"Der Jugend Hain, der Seen Strand,"
"Masovia lebe, mein Vaterland!"
"Tal, Hügel und Hain,"
"Dort wehen die Lüfte so frei und so kühn."
"Möcht’ immer da sein,"
"Wo Söhne dem Vaterland kräftig erblüh’n."
"Da ziehen die Wolken durch Nebel grau, oh schau!"
"Dort lächelt auf Seen und Höhen des Himmels Blau."
"Oh Heimatland, Masovias Strand,"
"Masovia lebe, mein Vaterland!"

</doc>
<doc id="91091" url="https://pl.wikipedia.org/wiki?curid=91091" title="7th Sea">
7th Sea

7th Sea (ang. "Siódme Morze"), gra fabularna wydana w 1999 roku przez wydawnictwo AEG, sprowadzona do Polski w 2004 roku przez wydawnictwo Wolf Fang. Obecnie zarówno w Polsce, jak i w USA linia wydawnicza została zawieszona.
W 7th Sea gracze wcielają się w Bohaterów walczących z Łotrami i przemierzających kontynent Thei, przypominający zarysem i głównymi państwami XVII-wieczną Europę. Gra osadzona jest w klimacie filmów płaszcza i szpady, choć umożliwia także grę w innych konwencjach, w tym: dark fantasy, horrorze, baśni oraz intrygach i spiskach. System bogato czerpie ze stereotypów i obecnych w kulturze popularnych wyobrażeń dotyczących poszczególnych państw, na nich budując świat.
W 2016 wydany została druga edycja gry, którą ufundowano na portalu Kickstarter.
Wydana została również kolekcjonerska gra karciana osadzona w świecie 7th Sea.
Świat gry.
Gra toczy się na kontynencie zwanym Theą, który w pewnym stopniu przypomina Europę XVI, XVII i XVIII wieku. Znajdujące się na nim państwa stworzone zostały w oparciu o nacje z naszego świata.
Leżące na północy kontynentu wyspiarskie królestwo Avalonu, a właściwie Trójkrólestwo Avalonu, Szocji i Inlandii to, rzecz jasna, odbicie Zjednoczonego Królestwa. Krajem włada królowa Elaine, ciesząca się przychylnością zarówno swoich poddanych, jak i potężnych istot zwanych Sidhe. Jest to kraj baśni i czarów, stworzony w oparciu o ludowe wierzeniach, legendy arturiańskie oraz Anglię epoki elżbietańskiej.
Na południe od Avalonu, już na stałym lądzie leży Cesarstwo Montaigne, obecnie największa potęga polityczna i militarna Thei. Na jego czele stoi l’Empereur Leon Alexandre du Montaigne. Stanowi mieszankę Francji z dwóch okresów: panowania Ludwika XIV oraz pierwszych zwycięstw Napoleona.
Eisen to spustoszony przez wojnę i rozbity kraj wzorowany na Cesarstwie Niemieckim. Atmosfera tej części Thei jest ponura i mroczna, ludność z trudem podnosi się ze zniszczeń niedawnej Wojny o Krzyż (odpowiednik „naszej” Wojny Trzydziestoletniej). Rządzą tu książęta zwani "Eisenfurst", szlachta posługuje się bronią i zbrojami z "Dracheneisen" – cudownego metalu, lekkiego niczym piórko (zbroje z dracheneisen ważą 25% wagi zbroi stalowych) i twardego jak skała, a w lasach czają się ponoć potężne i groźne "Dracheny". Przedmioty z dracheneisen nie ulegają korozji, nie ulegają zużyciu, nie można ich również po pierwotnym ukształtowaniu jakkolwiek modyfikować.
Castille to odpowiednik Hiszpanii. Jest państwem rozbitym i w połowie zajętym przez sąsiednie Montaigne. Nad krajem wisi groźba zagłady ze strony tegoż kraju. Wolność narodu ogranicza także wszechobecna inkwyzycja powołana przez Kościół Watycyński, którego zresztą Castille jest siedzibą. Niepodległość kraju od wszystkich wrogów, tak zewnętrznych, jak i wewnętrznych, chcą przywrócić liczne tajne stowarzyszenia, m.in. Los Vagos. Aktualnym królem Castille jest Dobry Król Sandoval (obecnie ma 16 lat).
Vodacce to z kolei odpowiednik Włoch, gdzie szczególnie uwypuklono cechy Rzymu i Wenecji. To najbardziej makiaweliczny z narodów Thei. Jest domem dla władających ludzkim losem czarownic magii Sorte, wszechobecnych kurtyzan i knujących książąt. Ale oprócz tej mrocznej strony jest jeszcze ta jasna. Vodacce to potęga kupiecka będąca wielką konkurencją dla Vendel. Nie uznaje gilderów (pierwszej na świecie waluty papierowej honorowanej w północnej części Thei, a emitowanej na Vendel). Na Południe od części lądowej, na Zakazanym Morzu znajduje się siedem wysp siedmiu książąt Vodacce, będącymi centrami życia towarzyskiego i politycznego tego kraju. Największym lądowym miastem jest Noma, czyli odpowiednik Rzymu. Vodacce posiada de facto 7 stolic.
Vendel, druga pod względem wielkości kupiecka potęga Thei wyrosła na zgliszczach cywilizacji Vestenmannavnjarów. W świecie 7th Sea odpowiada Danii i Niderlandom, z kolei Vestenmannavnjarowie to wikingowie z Norwegii, Szwecji, Islandii i Grenlandii. Vendel emituje najważniejszą walutę, akceptowaną w prawie całej Thei – gildera.
Usuria jest wzorowana na Rosji i republikach poradzieckich. Jest wielkim krajem, lecz w porównaniu do reszty Thei niesamowicie zacofanym technologicznie.
Sarmatian Commonwealth jest jednym z państw wprowadzonych dopiero w drugiej edycji, który powstał przez unie dwóch krajów – Rzeczypospolitej oraz Curoni. Jest to twór polityczny, który wyróżnia się na tle innych krain dwiema cechami. Po pierwsze panuje tam demokracja szlachecka. Drugim natomiast jest fakt, że wszyscy wszystkim obywatelom tego państwa nadano szlachectwo, które otrzymali kiedy nieodpowiedzialność szlachty prawie doprowadziła do upadku państwa. Inspiracje dla Sarmatian Commonwealth stanowiła Rzeczpospolita Obojga Narodów.
Poza wymienionymi powyżej głównymi nacjami istnieją jeszcze Inlandia (Irlandia) i Szocja (Szkocja), powiązane w Trójkrólestwo pod przewodnictwem Avalon, Sułtanat Półksiężyca (Imperium Osmańskie), Kitaj (Chiny/Korea/Tybet) oraz Archipelag zmierzchu (Karaiby).
Szkoły Szermiercze.
Każdy szermierz w 7th Sea należy do jakiejś szkoły szermierczej.
Magia w 7th Sea.
Magia w 7th Sea ma długą historię. Teraz w części świata jest zakazana, a jej oznaki są tępione przez inkwizycję, tam gdzie ma ona władzę. Magia w systemie związana jest ściśle z arystokratycznym pochodzeniem. Eisen i Castille nie posiadają magicznego dziedzictwa opisanego w Podręczniku Gracza. Pojawiają się one dopiero w zagranicznych rozszerzeniach. Przedstawiciele władający magią związaną z tymi krajami oficjalnie zostali wyniszczeni.
Oto Magie publikowane w zagranicznych rozszerzeniach:
Do niektórych magii dostęp otwierają tajne stowarzyszenia:

</doc>
<doc id="91093" url="https://pl.wikipedia.org/wiki?curid=91093" title="Dubbing">
Dubbing

Dubbing – stosowany w postprodukcji filmów, seriali czy gier komputerowych proces podkładania głosów do już nagranego materiału. Stanowi jedną z trzech – obok napisów i szeptanki – form opracowań zagranicznych filmów na inne języki.
W przypadku oryginalnej wersji językowej dubbing oznacza zmiksowanie dodatkowych nagrań z oryginalnym dźwiękiem powstałym podczas produkcji, w wyniku czego powstaje kompletna ścieżka dźwiękowa. Dźwiękowiec i montażysta przygotowują niezbędne ścieżki (dialogi, postsynchrony, efekty dźwiękowe i muzykę), które następnie miksowane są tak, aby dźwięk był odpowiednio zbalansowany i żaden z elementów składowych nie zagłuszał pozostałych, a następnie zgrywane jako gotowa ścieżka. Dubbing w rozumieniu procesu postprodukcji filmu bywa mylony z postsynchronizacją, polegającą na tym, że aktor wcielający się na planie w daną postać w studiu nagrywa bądź dogrywa dialogi celem lepszego zsynchronizowania ich z obrazem bądź zastosowania cenzury.
Innym, bardziej znanym znaczeniem słowa „dubbing”, jest zastąpienie oryginalnej ścieżki dialogowej wersją nagraną w innym języku, w której postaci przemawiają głosami aktorów głosowych.
Geneza.
W rozumieniu technicznym dawniej dubbing używany był głównie w musicalach – uzdolniony wokalnie aktor dogrywał w studiu partie śpiewane, które następnie były podkładane pod postać odtwarzaną przez aktora na planie. Dubbing stosowano również do zastąpienia głosu oryginalnego aktora głosem aktora o lepszych predyspozycjach.
Dubbing jako technika polegająca na zastąpieniu głosu oryginalnego aktora głosem aktora głosowego narodziła się w krótkim czasie po powstaniu filmów dźwiękowych. Pierwotnie filmy kręcone były z udziałem ekip z różnych krajów – gdy nagrywanie zakończyła jedna ekipa, na plan wchodziła kolejna, która w tej samej scenerii odgrywała tę samą scenę, ale w swoim języku. Proces ten był jednak pracochłonny i drogi, wpływał też negatywnie na jakość samych filmów, ponieważ sceny starano się nagrywać jak najszybciej celem zminimalizowania kosztów. Wkrótce później zarzucono tego typu praktyki, zamiast tego opatrując filmy napisami dialogowymi bądź nagrywając do nich dubbing.
Produkcja.
Produkcja dubbingu będącego tłumaczeniem na inny język składa się z kilku etapów: przetłumaczenia oryginalnego tekstu, napisania przez dialogistę tzw. układki, zorganizowania castingu (przez kierownika produkcji i/lub reżysera) i wybrania aktorów (tych najczęściej zatwierdza producent filmu), którzy następnie podłożą głosy pod postaci. Ostatnim etapem produkcji jest zmiksowanie i zmontowanie przez dźwiękowca i montażystę nagranych w studiu dialogów z pozostałymi ścieżkami, zawierającymi muzykę i efekty dźwiękowe.
Techniki produkcji dubbingu zmieniały się wraz z technologiami filmowymi. Przez bardzo długi czas dubbing realizowano ingerując w oryginalną ścieżkę dźwiękową. W latach 30. XX wieku zlewano ze sobą negatyw zawierający pozbawiony dźwięku film z taśmą zawierającą zreprodukowany dźwięk, w tym m.in. polskie dialogi, dzięki czemu powstawała taśma zawierająca film z nowym dźwiękiem. Ze względu na monofoniczny dźwięk podczas produkcji lokalnej wersji filmu zamieniano nie tylko dialogi, ale też całe udźwiękowienie. Podczas gdy aktorzy nagrywali kwestie mówione, dźwiękowiec zajmował się odtworzeniem dźwięków, takich jak np. odgłosy kroków czy zamykanych drzwi, które następnie – wraz z dialogami i muzyką – były reprodukowane i zgrywane w całość, a następnie montowane z obrazem. Obecnie dialogi, muzyka i efekty dźwiękowe zapisywane są na osobnych ścieżkach – realizując dubbing, nagrywa się jedynie dialogi, które następnie miksowane są ze ścieżkami zawierającymi muzykę i inne dźwięki.
Postsynchronizacja.
Postsynchronizacja to proces ponownego nagrania dialogu przez oryginalnego aktora po zakończeniu okresu zdjęciowego w celu polepszenia jakości dźwięku lub dostosowania kwestii mówionych do zmian, które w międzyczasie zaszły w scenariuszu. Postsynchronizację wykorzystuje się również do poprawienia dykcji lub timingu oraz do zastąpienia głosów aktorów mówiących z nieodpowiednim akcentem.
Podczas produkcji filmu dźwięk nagrywany jest na planie, na którym pojawić mogą się jednak zakłócenia, jak np. odgłosy ekipy filmowej, korka ulicznego czy wiatru, co często przekłada się na niezadowalającą jakość dźwięku. Podczas postprodukcji montażysta dźwięku przegląda wszystkie dialogi i decyduje, które z nich należy poprawić w studiu dźwiękowym. Aktor ogląda scenę z oryginalnym dźwiękiem, a następnie próbuje ją odtworzyć, nagrywając ją kilkanaście razy – najbardziej satysfakcjonująca trafia do finalnej wersji filmu.
Czasami w procesie postsynchronizacji bierze udział inny aktor niż ten, który wcielał się w daną postać na planie. Przykładami mogą być Darth Vader z "Gwiezdnych wojen" czy Kargul ze "Samych swoich" – grany przez Davida Prowse’a Vader przemawia głosem Jamesa Earla Jonesa, z kolei grany przez Władysława Hańczę Kargul głosem Bolesława Płotnickiego.
Nowe technologie.
Dzięki zastosowaniu nowych technologii technikom udaje się przezwyciężyć niektóre problemy dubbingu. Na New York University stworzona została aplikacja Video Rewrite, która przy użyciu algorytmów dopasowuje ruch ust na filmie do nowej ścieżki dźwiękowej. W klipie stworzonym przy użyciu tej technologii pojawia się John F. Kennedy mówiący „Video Rewrite gives lip-synced movies”.
Zajmująca się dubbingiem firma Media Movers Inc. stworzyła zamknięte oprogramowanie, które dzięki predefiniowanym algorytmom automatycznie dopasowuje postsynchrony.
Dubbing na świecie.
W większości krajów świata dominującą formą tłumaczenia zagranicznych produkcji są napisy lub dubbing – szeptanka w fabułach jest prawie w ogóle niespotykana poza krajami byłego bloku wschodniego. Krajami, w których dominującą formą opracowywania zagranicznych filmów jest dubbing, są Niemcy, Francja, Hiszpania, Włochy, Brazylia i Węgry – zarówno w kinach, jak i w telewizji i na DVD dubbinguje się tam wszystkie zagraniczne filmy i seriale. W niektórych krajach, takich jak Japonia, Czechy czy Argentyna, w kinach filmy z reguły wyświetlane są z napisami, jednak w telewizji i na DVD zawsze dostępne są z dubbingiem. Prawo argentyńskie i wenezuelskie nakłada na publiczną telewizję obowiązek dubbingowania wszystkich zagranicznych produkcji – w kinach, na DVD i w telewizjach prywatnych nie jest on wymagany. W Austrii, Liechtensteinie i Szwajcarii zagraniczne produkcje emitowane i wyświetlane są z dubbingiem opracowanym na rynek niemiecki, z kolei w Belgii i Luksemburgu – na rynek niemiecki i francuski. Słowacy najczęściej korzystają z dubbingu opracowanego na rynek czeski. We francuskojęzycznej części Kanady stosuje się dubbing, w pozostałych regionach przeważają napisy. W Meksyku prawo nakłada na dystrybutorów obowiązek dubbingowania filmów kinowych oraz dokumentów i produkcji dla dzieci. W Rosji większość zagranicznych filmów w kinach wyświetlanych jest z dubbingiem, w telewizji dubbing stosuje się równolegle z lektorem wielogłosowym. Dubbing stosowany jest też m.in. w Indiach i Chinach, gdzie filmy dubbinguje się na różne dialekty, oraz w Chile. W Stanach Zjednoczonych dubbinguje się produkcje azjatyckie, część wydawców DVD i stacji telewizyjnych dubbinguje również produkcje europejskie.
W innych krajach dubbing stosowany jest głównie w produkcjach dla dzieci bądź nie stosuje się go wcale, w innych przypadkach filmy i seriale emitowane są z napisami lub lektorem.
W przypadku języków, którymi posługuje się większa liczba społeczności, takich jak angielski, chiński, portugalski, niemiecki, hiszpański czy francuski, opracowanie jednej wersji językowej może być nienaturalne dla mieszkańców regionów posługujących się innym dialektem. W związku z tym w niektórych krajach wykonuje się więcej niż jedną wersję językową danego filmu w różnych dialektach. Przykładowo film "Iniemamocni" został zdubbingowany na europejską odmianę języka hiszpańskiego, meksykańską odmianę języka hiszpańskiego, neutralny hiszpański i dialekt rioplatense. W większości hiszpańskojęzycznych regionów z reguły opracowuje się tylko dwie wersje – hiszpańską i neutralną. W Indiach zagraniczne filmy dubbingowane są na języki hindi, tamilski i telugu, sporadycznie na bhodźpuri i pendżabski.
Wychodząc naprzeciw oczekiwaniom widzów, w krajach stosujących dubbing na szeroką skalę jeden aktor filmowy jest zazwyczaj powiązany z określonym aktorem głosowym, dzięki czemu przez całe lata obcojęzyczny aktor ma określony specyficzny głos w języku narodowym. Zazwyczaj jednak jeden aktor językowy podkłada głos pod kilku aktorów, np. Japończyk Kōichi Yamadera dubbinguje m.in. Eddiego Murphy’ego, Jima Carreya i Brada Pitta.
W Polsce.
Za pierwszy film zdubbingowany na język polski powszechnie uważa się "Królewnę Śnieżkę i siedmiu krasnoludków", do której dubbing stworzony został najprawdopodobniej na przełomie 1937 i 1938 roku, jednakże już na początku lat 30. zdubbingowano takie filmy jak "Ulubieniec bogów", "Parada Paramountu", "Karkołomne zakręty" czy "Dwa serca biją w walca takt". Do lat 80. w Polsce powszechne było dubbingowanie filmów także dla dorosłych, mówiono wówczas na świecie o polskiej szkole dubbingu, co świadczyło o jego wysokiej jakości. W czasach działalności Studiów Opracowań Filmów w Warszawie i w Łodzi (od początku lat 50. XX wieku do połowy lat 90.) zdubbingowano w nich na język kilka tysięcy filmów i seriali, w tym m.in. "Pogoda dla bogaczy", "Ja, Klaudiusz", "Dwunastu gniewnych ludzi" czy "Wszystko o Ewie".
Obecnie w Polsce dubbinguje się tylko niewielki odsetek produkcji trafiających do polskich kin czy telewizji ze względu na wysokie ceny w porównaniu do wersji lektorskiej (10 minut dubbingu kosztuje w przybliżeniu 1000 złotych). Przeważnie są to produkcje w zamyśle skierowane do dzieci, takie jak filmy animowane lub generowane komputerowo czy seriale dla najmłodszych. Obecnie polscy dystrybutorzy kinowi coraz częściej dubbingują adaptacje komiksów, filmy biblijne, fantasy, widowiska przeznaczone dla młodzieży, które w kinach wyświetlane są w dwóch wersjach – z dubbingiem lub napisami. Nawet te filmy, które zostały zdubbingowane współcześnie, są w telewizji emitowane z lektorem. Dotyczy to w szczególności filmów science-fiction oraz adaptacji komiksów.
W przypadku gier na decyzję o dubbingu nie ma wpływu kategoria wiekowa – chociaż dubbinguje się gry dla dzieci, dubbingowane są również produkcje przeznaczone dla starszych i pełnoletnich graczy, np. "Tomb Raider", "" czy seria "Battlefield". Sporadycznie, jak chociażby w przypadku "Mass Effect" lub "," animacja ruchu ust postaci dostosowywana jest przez animatorów do konkretnej wersji językowej, co niweluje konieczność dopasowywania tłumaczenia pod animację.

</doc>
<doc id="91104" url="https://pl.wikipedia.org/wiki?curid=91104" title="Zamach stanu">
Zamach stanu

Zamach stanu, także: przewrót, pucz (, , ) – niezgodne z porządkiem konstytucyjnym, często z użyciem siły (zbrojny zamach stanu), przejęcie władzy politycznej w państwie przez jednostkę lub grupę osób. Jest pogwałceniem normalnego toku życia politycznego i porządku instytucjonalnego.
Charakterystyka.
Zamachy stanu są w większości organizowane przez wysokich rangą wojskowych, w wyniku czego siły zbrojne stają się głównym aktorem wydarzeń. We współczesnych państwach nie można skutecznie przeprowadzić zamachu stanu bez udziału lub przynajmniej życzliwej neutralności wojska.
Uczestnicy zamachu stanu zmierzają przede wszystkim do opanowania środków łączności, radia, telewizji, węzłów komunikacyjnych oraz siedzib organów władzy. Szybkość działania i zaskoczenie w wielu przypadkach decydują o powodzeniu zamachu stanu.
Zamachowi stanu mogą towarzyszyć wystąpienia społeczne.
Zamach stanu a rewolucja.
Od rewolucji różni się tym, że:
Zamach stanu w polskim Kodeksie karnym.
Problematykę zamachu stanu regulują art. 128 § 1 i 2 Kodeksu karnego. W art. 128 § 3 k.k. opisano przestępstwo pokrewne zamachowi stanu, mianowicie wywieranie wpływu przemocą lub groźbą bezprawną na czynności urzędowe konstytucyjnego organu Rzeczypospolitej Polskiej.
Art. 128.
§ 1. Kto, w celu usunięcia przemocą konstytucyjnego organu Rzeczypospolitej Polskiej, podejmuje działalność zmierzającą bezpośrednio do urzeczywistnienia tego celu, podlega karze pozbawienia wolności na czas nie krótszy od lat 3.
§ 2. Kto czyni przygotowania do popełnienia przestępstwa określonego w § 1, podlega karze pozbawienia wolności od 3 miesięcy do lat 5.
§ 3. Kto przemocą lub groźbą bezprawną wywiera wpływ na czynności urzędowe konstytucyjnego organu Rzeczypospolitej Polskiej, podlega karze pozbawienia wolności od roku do lat 10.

</doc>
<doc id="91106" url="https://pl.wikipedia.org/wiki?curid=91106" title="Sowietologia">
Sowietologia

Sowietologia, kremlinologia – dział historii i politologii obejmujący całokształt wiedzy o ZSRR. W innych krajach stosuje się częściej termin kremlinologia (Kreml synonimem władzy), co podkreśla, że obiektem badań jest Rosja także po upadku ZSRR.
Multidyscyplinarna dziedzina nauki zajmująca się z definicji fenomenem Związku Sowieckiego (i jego państw satelitarnych), analizą powyższego fenomenu w kontekście socjologii, socjotechniki władzy, matematycznej teorii gier, teorii ekonomii i finansów etc. i analizą porównawczą – w odniesieniu do reguł przyjętych w świecie niekomunistycznym (z definicji – poza granicami Związku Radzieckiego – i jego satelitów), a także porównaniem pomiędzy poszczególnymi istniejącymi wówczas państwami bloku komunistycznego i ich specyfiką (lokalną i funkcjonalną).
Najważniejsze ośrodki sowietologiczne: Instytut Hoovera, (Stany Zjednoczone), Ośrodek Studiów Wschodnich (Polska).
Historia.
Protoplastami sowietologii są polscy i niemieccy badacze spraw sowieckich, jak Jan Kucharzewski, Stanisław Swianiewicz i Teodor Oberländer działający, również w formie instytucjonalnej, w latach trzydziestych XX wieku. Po II w.ś. dołączył do nich dominikanin ojciec Józef Maria Bocheński kierownik Instytutu Europy Wschodniej (Osteuropa-Institut in Freiburg) we Fryburgu oraz redaktor czasopisma „Studies in Soviet Thought” i serii wydawniczej „Sovietica”.
W Stanach Zjednoczonych rolę tę pełni George Kennan i jego „długi telegram” z roku 1946. Dokument ten jest faktycznym początkiem zimnej wojny i podstawą nowej doktryny politycznej Stanów Zjednoczonych – doktryny powstrzymywania (ang. "containment") – domyślnie – komunizmu, zwanej również doktryną Trumana. Rewizja polityki amerykańskiej wobec Europy i świata oznaczała definitywne odejście Stanów Zjednoczonych zarówno od doktryny izolacjonizmu, jak i koncepcji Roosevelta współrządzenia światem przez dyrektoriat wielkich mocarstw (Stany Zjednoczone, ZSRR, Wielka Brytania, Chiny), z których najważniejszymi byłyby USA i ZSRR.
Powstanie w wyniku II wojny światowej i powojennej polityki sowieckiej dwubiegunowego systemu światowego z ośrodkami decyzyjnymi w Moskwie i Waszyngtonie wywołało w efekcie redefinicję strategii amerykańskiej i określenie ZSRR jako jedynego długofalowego przeciwnika Stanów Zjednoczonych – przeciwnika głównego, strategicznego a zarazem ideologicznego. Stwierdzenie to było kolei było podstawą stworzenia w Stanach Zjednoczonych ośrodków systematycznej analizy ZSRR – rozkwitu dyscypliny sowietologii w klasycznym znaczeniu tej definicji.
Ponieważ czynna cenzura i pełna blokada informacyjna (por. George Orwell – "1984", Victor Klemperer – LTI) jest jedną z kluczowych cech systemu totalitarnego, analizie poddawano niejednokrotnie dwu- i trzeciorzędne przesłanki merytoryczne (zwłaszcza w praktyce politycznej).
W konsekwencji powierzchowności i pośpieszności analizy, błędy analityków amerykańskich związanych z administracjami Kennedy’ego i Johnsona, w tym zwłaszcza utożsamienie Wietkongu z komunistycznymi Chinami (wbrew faktom i historii Chin i Wietnamu) były jedną z głównych przyczyn klęski Stanów Zjednoczonych w wojnie w Wietnamie.
Jednocześnie podstawowa teza Kennana, iż system sowiecki jest zdeterminowany koniecznością militarnego lub politycznego opanowania otoczenia – krajów niekomunistycznych, w przeciwnym wypadku nie wytrzyma ich konkurencji na żadnym polu (poza militarnym), w dłuższej perspektywie znalazła potwierdzenie w wydarzeniach końca lat osiemdziesiątych XX wieku.
Po realizacji przez administrację amerykańską i Kongres doktryny Reagana i narzuceniu ZSRR od roku 1981 technologicznego wyścigu zbrojeń (połączonego z czynnym wspieraniem przez USA opozycji antykomunistycznej (Polska, Afganistan, Nikaragua) nastąpiło najpierw zahamowanie ekspansji zewnętrznej ZSRR w krajach Trzeciego Świata, a następnie po próbach zreformowania systemu przez Gorbaczowa rozbicie wewnętrznej spójności systemu władzy totalitarnej i podważenie dotychczasowej legitymizacji władzy partii komunistycznych i mechanizmu policyjnej represji i kontroli stanowiących istotę systemu dyktatury proletariatu.
Delegitymizacja władzy nastąpiła zarówno w krajach satelickich ZSRR, gdzie rządy komunistów zostały narzucone po II wojnie światowej siłą z zewnątrz – przez Armię Czerwoną i działające w jej cieniu NKWD, jak i w samym ZSRR, gdzie dyktatura komunistyczna została ustanowiona po przejęciu siłą władzy w Rosji przez bolszewików w drodze zbrojnego przewrotu (1917) i wojny domowej (1918–1921).
Konsekwencją był rozpoczęty klęską PZPR w wyborach 4 czerwca 1989 rozkład pasa państw satelickich ZSRR w Europie – „Jesień Ludów 1989” (zburzenie Muru Berlińskiego, rewolucja w Czechosłowacji i w Rumunii – zakończona egzekucją Nicolae Ceauşescu), a następnie rozpad samego ZSRR na państwa narodowe po nieudanym wojskowym zamachu stanu (pucz moskiewski w 1991). Oba te procesy zakończyły istnienie dwubiegunowego systemu w skali światowej, powstałego w 1945 i potwierdzają słuszność analizy George’a Kennana z roku 1946.
Henry Kissinger napisał w roku 1994, podsumowując w swej monografii "Dyplomacja" epokę zimnej wojny: 
Po upadku ZSRR i europejskiego systemu państw komunistycznych (w tym niezależnej od ZSRR Jugosławii i Albanii) naturalną kontynuacją badań sowietologicznych jest analiza geopolitycznej przestrzeni postkomunistycznej i postsowieckiej jako spuścizny systemu sowieckiego (w skali lokalnej i globalnej) i badanie konsekwencji tego dziedzictwa dla współczesności, specyfiki i perspektyw zarówno krajów postkomunistycznych i postsowieckich, jak i funkcji obszaru postkomunistycznego dla całego systemu światowego (w wymiarze politologicznym, gospodarczym i socjologicznym).

</doc>
<doc id="91109" url="https://pl.wikipedia.org/wiki?curid=91109" title="Aklamacja">
Aklamacja

Aklamacja ( z „do, z” i „wołam”; „zgoda stanów”) – sposób przyjęcia ustawy lub wniosku w demokratycznych organach władzy ustawodawczej.
Wniosek zostaje przyjęty poprzez aklamację, gdy zostaje zaakceptowany jednomyślnie przez całe zgromadzenie bez organizowania głosowania (może zostać poparty okrzykami lub oklaskami).

</doc>
<doc id="91111" url="https://pl.wikipedia.org/wiki?curid=91111" title="Erystyka">
Erystyka

Erystyka – sztuka doprowadzania sporów do korzystnego rozwiązania bez względu na prawdę materialną. Słowo pochodzi z klasycznego języka greckiego – "eristikós", czyli kłótliwy, od "éris" oznaczający kłótnię, spór, walkę oraz imię bogini niezgody, córki Nocy, towarzyszki Aresa na polu bitwy, będącej uosobieniem waśni, niezgody i kłótni.
Rozumienie erystyki według Schopenhauera.
Termin jako samodzielne pojęcie został do nowożytnej myśli filozoficznej (i socjologicznej) wprowadzony, a właściwie przypomniany, przez A. Schopenhauera w napisanej ok. 1830 krótkiej rozprawce "Die eristische Dialektik," wydanej dopiero w spuściźnie pośmiertnej (1864) – w języku polskim w przekładzie J. Lorentowicza po raz pierwszy w 1893 jako "Sztuka prowadzenia sporów" i w kolejnym przekładzie B. i Ł. Konorskich, wydanym po raz pierwszy w 1973 r., jako "Erystyka, czyli sztuka prowadzenia sporów" (podane są tu wszystkie – do roku 1970 – wydania niemieckie rozprawki).
Schopenhauer w swoim tekście używa terminu "dialektyka erystyczna" jako pojęcia podstawowego"," wywodzonego z filozofii antycznej, a dokładnie wyłącznie z pism Arystotelesa. Przeciwstawia i starannie rozgranicza w swoim rozumowaniu dwa pojęcia – logikę i dialektykę. To ostatnie przedstawia jako sztukę rozmawiania, a ściślej – dyskutowania lub wspólnego rozumowania rozmówców, czyli rozważania kwestii w drodze rozmowy, ale tak, aby zachować pozory racji – "per fas et nefas" (wszelkimi dozwolonymi i niedozwolonymi środkami). Wyjaśniając przyczyny takiego postępowania, Schopenhauer przytacza swoje znane pesymistyczne argumenty co do natury ludzkiej – ludzie są z natury źli, nieuczciwi, próżni i gadatliwi. W zasadniczej części rozprawy autor względem sformułowanej przez przeciwnika tezy definiuje dwie drogi i dwa sposoby jej zwalczania, co nazywa osteologią każdej dyskusji. Następnie podaje 38 (37 numerowanych i jeden oznaczony jako "ostatni") sposobów lub chwytów erystycznych. Niektóre sposoby mają nazwy (często łacińskie), jak np. sposób 1 "uogólnienie", 2 "homonimia", 25 "exemplum in contrarium (przykład przeciwieństwa)", 26 "retorsio argumenti (odwrócenie kierunku argumentu)", 29 "dywersja".
Według zgodnej opinii odbiorców tej pracy Schopenhauera, pokrywającej się zresztą z wielokrotnie przez niego podkreślanym stanowiskiem, nie należy traktować "Erystyki" jako elementarza czy przewodnika do stosowania oszukańczych (szalbierczych według Kotarbińskiego) reguł w sporze niezależnie od tego, po której stronie jest słuszność, prawda. Wręcz przeciwnie, intencją autora osteologii erystyki było podanie znającym jego pracę możliwości uprzytomnienia sobie różnych potencjalnych przyrodzonych lub wyćwiczonych wykrętnych forteli, używanych w sporach przez ludzi nierzetelnych.
Rozumienie erystyki według Kotarbińskiego.
Tadeusz Kotarbiński w artykule "L’éristique – cas particulier de la théorie de la lutte", „Logique et Analyse”, 21-22, 1963 twierdzi, że erystyka, będąc kunsztem prowadzenia sporu, stanowi zarówno element ogólniejszej biegłości w argumentacji, jak i szczególny przypadek sztuki walki nazwanej przez niego agonistyką.
Jednocześnie Kotarbiński w napisanej w 1968 przedmowie do tłumaczenia Konorskich uznał podejście Schopenhauera za ujęcie tylko fragmentu szeroko rozumianego pojęcia. Argumentuje, że autorowi chodzi tylko o takie chwyty używane przez adwersarzy, którzy za cenę poprawności wywodu, słuszności, prawdy wreszcie, a więc za wszelką cenę chcą bezwzględnie postawić na swoim – doprowadzić do uznania, że mają rację.
W "Logice dla prawników" Kotarbiński napisał, iż erystyka to "sztuka prowadzenia sporów tak, aby wygrać spór w obliczu osób rozstrzygających, np. sędziego lub grona stanowiącego", a dalej wskazuje, że "trzeba wiedzieć, jak można pomóc sobie lojalnie w obronie słusznej sprawy i na co się może zdobyć nielojalny sprytny przeciwnik".
Tadeusz Kotarbiński przedstawił główne fortele erystyczne, za pomocą których możemy wygrać spór, bądź obronić swoje racje.
Pierwszym z nich jest „"onus probandi", czyli ciężar dowodu”. W toczącym się sporze jedna ze stron jest zazwyczaj w lepszej sytuacji, a druga w gorszej. Zakładając, że jedna strona jest na przykład w posiadaniu dobra materialnego, a druga rości sobie pretensje do tego dobra, to na osobie inicjującej spór spoczywa „ciężar dowodu”. W sprawie ważne jest, aby „ciężar dowodu” od początku ciążył na przeciwniku, który obarczony jest uzasadnieniem swoich roszczeń.
Innym chwytem jest metoda „zabierania głosu w dyskusji na ostatnim miejscu”. Po zapoznaniu się z argumentami stron sporu, osoba zabierająca głos jako ostatnia uniemożliwia drugiej stronie wypowiedzenie się.
Kotarbiński wspomina również o „ogólnych metodach walki skutecznej”. Zarówno w walce, jak i w sporze trzeba przejąć inicjatywę na początku swego działania, pokierować sprawę według swego toku myślenia. Należy także atakować, a nie tylko bronić. Na atak odpowiadać atakiem.
Proponuje się „koncentrację działań” aby przedstawione argumenty były wystarczające, by uzasadnić swój pogląd w sprawie.
Inną techniką jest „zwalczanie przeciwnika jego własną bronią”.
Stosowanie „zasady zaskoczenia”, gdy na przykład stronę przeciwną przekonaliśmy do przedstawionych prawd, a na koniec dyskusji przedstawimy wniosek końcowy, którego się nie spodziewał przeciwnik, bądź przekażemy nieznaną, a zarazem istotną informację w sprawie.
Kotarbiński analizuje zasady erystyczne mało moralne, do których należy między innymi „wprowadzanie przeciwnika w błąd” oraz „wieloznaczność wyrazów”, mające na celu osiągnięcie sukcesu, wygrania sprawy poprzez „zohydzenie przeciwnika”. Stosuje się „"argumentum ad hominem" i "argumentum ad personam"”. Pierwszy argument (łac. „argument do człowieka”) polega na tym, że osoba w sporze powołuje się na to, co oponent wcześniej powiedział lub zrobił, aby w oparciu o to, dowieść słuszności swojego wniosku lub wykazać mu sprzeczności zmuszając do zmiany zdania (wiele opracowań, a nawet podręczników do logiki, znosi rozróżnienie na argumenty "ad hominem" i "ad personam", którego Kotarbiński bronił).
Drugi argument (łac. „argument wymierzony w osobę”) - osoba prowadząca spór przedstawia cechy, poczynania przeciwnika, gdy brak możliwości wygrania sprawy na właściwe argumenty.
W erystyce zauważamy połączenie sprytu z mądrym użyciem danej techniki. Jednakże wszystko, co jest oparte na fałszywych stwierdzeniach, skutkuje krótkotrwałym sukcesem, a osobie tym się posługującej odbiera zaufanie.  
Zdecydowanie „inaczej wyglądają normy dyskusji rzeczowej”, które mają na celu ukazanie prawdy w sposób rzetelny. Strony konfliktu nie koncentrują się na niekorzystnych argumentach przeciwnika, co uczyniłby erysta, lecz starają się usłyszeć od drugiej strony sporu jak najwięcej informacji służących do ustalenia prawdy. „Ty będziesz próbował bronić swojej hipotezy, a ja swojej i zobaczymy, co z tego wyniknie. Ja będę próbował obalać twoje twierdzenia, a ty – moje. Próbujmy podważać w dociekaniu wszystko, gdyż w ten tylko sposób można wykryć to, co się podważyć nie da. To, co się ostoi, będzie prawdą wspólnie uznaną i niechaj ona się okaże jedynym w sporze zwycięzcą”.
Wcześniejsze dociekania.
Schopenhauer twierdził, że problem erystyki do czasu jego rozmyślań był polem prawie dziewiczym, gdyż po usilnych poszukiwaniach mógł przytaczać jedynie Arystotelesa, a wspomniał jeszcze za Diogenesem Laertiosem Teofrasta z jego wszystkimi zaginionymi dziełami (nie jest jasne, o kim tak wypowiada się Schopenhauer, gdyż zachowały się pewne dzieła znanego Teofrasta z Eresos).
Kotarbiński wymienia w przedmowie dodatkowo traktat Maksymosa "O zarzutach trudnych do odparcia (Peri ton alyton antitheseon)".
Metody erystyczne (według Schopenhauera).
Oto skrót sposobów nieuczciwej dyskusji (dialektyki erystycznej):

</doc>
<doc id="91116" url="https://pl.wikipedia.org/wiki?curid=91116" title="Ergonomia">
Ergonomia

Ergonomia (gr. "εργον" – 'praca' i "νομος" – 'prawo') – nauka o pracy, czyli dyscyplina naukowa zajmująca się przystosowaniem narzędzi, maszyn, środowiska oraz warunków pracy do anatomicznych i psychofizycznych możliwości człowieka. Ma na celu humanizowanie pracy poprzez taką organizację układu: człowiek - maszyna - warunki otoczenia, aby wykonywana ona była jak najefektywniej i przy możliwie niskim koszcie biologicznym, co uzyskuje się m.in. poprzez eliminację źródeł chorób zawodowych. Ergonomia jest nauką interdyscyplinarną. Korzysta z dorobku takich nauk lub dziedzin naukowych jak: psychologia pracy, socjologia pracy, fizjologia pracy, higiena, medycyna pracy, organizacja pracy, antropometria oraz nauk technicznych, np. budowy maszyn.
Twórcą terminu "ergonomia" (z gr. "ergon" - praca, "nomos" - zasada, prawo) jest Wojciech Jastrzębowski, który zdefiniował ergonomię jako naukę o używaniu nadanych człowiekowi od Stwórcy sił i zdolności. Jej celem głównym jest polepszanie warunków pracy człowieka, które obejmuje dostosowanie ich do możliwości pracownika oraz właściwy dobór pracownika do danej pracy i jego edukację, obejmującą specyfikę stanowiska. 
Wyróżnia się ergonomię koncepcyjną (wprowadzanie zasad ergonomii podczas opracowania koncepcji oraz projektowania) i ergonomię korekcyjną (korektę warunków pracy na drodze modernizacji już funkcjonujących stanowisk pracy z użyciem maszyn, urządzeń).
Ergonomiczne stanowisko pracy.
Organizacja stanowiska pracy zgodnie z wymogami ergonomii zwiększa produktywność i wydajność pracowników. Prawo nakłada na pracodawcę obowiązek zaprojektowania i dostosowania miejsca pracy zarówno dla nowych pracowników, jak i tych już zatrudnionych. Podczas projektowania stanowiska pracy w pozycji wymuszonej m.in. przed monitorem, należy zadbać o odpowiedni dobór środków pracy i przerw w jej trakcie. Fotel ergonomiczny powinien posiadać regulowaną wysokość w górę i w dół, regulowaną głębokość siedziska oraz podłokietników, a jeśli zachodzi taka potrzeba zapewniony powinien być podnóżek.

</doc>
<doc id="91117" url="https://pl.wikipedia.org/wiki?curid=91117" title="Stefan Moskwa">
Stefan Moskwa

Stefan Moskwa (ur. 27 września 1935 w Woli Małej, zm. 18 października 2004 w Przemyślu) – polski duchowny rzymskokatolicki, doktor teologii, rektor Wyższego Seminarium Duchownego w Przemyślu w latach 1976–1986, biskup pomocniczy przemyski w latach 1984–2004.
Życiorys.
Urodził się 27 września 1935 w Woli Małej. W latach 1949–1953 kształcił się w Szkole Ogólnokształcącej stopnia licealnego im. H. Sienkiewicza w Łańcucie, w 1953 złożył egzamin dojrzałości. W latach 1953–1959 odbył studia filozoficzno-teologiczne w Wyższym Seminarium Duchownym w Przemyślu. Święceń prezbiteratu udzielił mu 7 czerwca 1959 w katedrze Wniebowzięcia Najświętszej Maryi Panny i św. Jana Chrzciciela w Przemyślu Franciszek Barda, miejscowy biskup diecezjalny. Dalszych studiów na Papieskim Uniwersytecie Gregoriańskim w Rzymie nie mógł podjąć ze względu na odmowę wydania paszportu przez władze państwowe. W latach 1959–1966 studiował więc na Wydziale Teologicznym Katolickiego Uniwersytetu Lubelskiego, gdzie w 1966 uzyskał doktorat z teologii na podstawie dysertacji "Personalistyczna koncepcja sakramentów we współczesnej teologii (po Encyklice «Mediator Dei»)". W latach 1971–1972 uzupełniał studia w Instytucie Katolickim w Paryżu.
W 1966 był rektorem kaplicy niepokalanek w Jarosławiu, następnie w latach 1966–1969 pracował jako wikariusz w parafii Bożego Ciała w Jarosławiu i jednocześnie katecheta w miejscowych szkołach średnich. W latach 1969–1971 wykładał teologię fundamentalną w Instytucie Teologicznym w Przemyślu, a w latach 1972–1991 teologię dogmatyczną w Wyższym Seminarium Duchownym w Przemyślu, gdzie ponadto piastował stanowiska prefekta (1969–1971), wicerektora (1972–1976) i rektora (1976–1986). W 1978 został kanonikiem honorowym, a w 1983 kanonikiem gremialnym przemyskiej kapituły katedralnej.
30 listopada 1983 został mianowany biskupem pomocniczym diecezji przemyskiej (od 1992 archidiecezji) ze stolicą tytularną Giru Mons. Święcenia biskupie otrzymał 8 stycznia 1984 w bazylice katedralnej Wniebowzięcia Najświętszej Maryi Panny i św. Jana Chrzciciela w Przemyślu. Konsekrował go Ignacy Tokarczuk, biskup diecezjalny przemyski, w asyście biskupów pomocniczych przemyskich: Bolesława Taborskiego i Tadeusza Błaszkiewicza. Jako zawołanie biskupie przyjął słowa „"Redemptori"” ("Odkupicielowi"). Od 1983 piastował urząd wikariusza generalnego diecezji. W latach 1986–1993 pełnił funkcję moderatora kurii. W latach 80. był odpowiedzialny za kontakty z władzami komunistycznymi w celu uzyskiwania pozwoleń na budowę obiektów sakralnych na terenie diecezji, a do 2001 przygotowywał coroczne propozycje zmian w obsadzie wikariuszy. Należał do komisji egzaminacyjnej, kolegium konsultorów, rady kapłańskiej i rady duszpasterskiej. Był przewodniczącym archidiecezjalnej komisji podczas II polskiego synodu plenarnego oraz przewodniczącym komisji głównej podczas synodu archidiecezji przemyskiej. Od 1998 zajmował stanowisko prepozyta przemyskiej kapituły archikatedralnej.
W pracach Episkopatu Polski był wiceprzewodniczącym Komisji ds. Trzeźwości, należał także do Komisji „Iustitia et Pax”, Komisji ds. Seminariów Duchownych, Komisji ds. Dialogu z Niewierzącymi, Komisji Mieszanej: Biskupi – Wyżsi Przełożeni Zakonni i Rady ds. Polonii i Polaków za granicą. Był współkonsekratorem podczas sakr biskupów pomocniczych przemyskich: Edwarda Frankowskiego (1989) i Adama Szala (2000).
Zmarł 18 października 2004 w Przemyślu. 23 października 2004 został pochowany w grobowcu kapitulnym na miejscowym Cmentarzu Głównym.

</doc>
<doc id="91118" url="https://pl.wikipedia.org/wiki?curid=91118" title="Villach">
Villach

Villach (słoweń. "Beljak"; wł. "Villaco"; dawniej czes. "Bělák") – miasto statutarne w południowo-wschodniej Austrii, w kraju związkowym Karyntia, siedziba powiatu Villach-Land, do którego jednak miasto nie należy. Leży w pobliżu granicy ze Słowenią i Włochami, w dolinie Drawy, w Alpach Karnickich.
Współpraca.
Miejscowości partnerskie:

</doc>
<doc id="91121" url="https://pl.wikipedia.org/wiki?curid=91121" title="Turysta (ujednoznacznienie)">
Turysta (ujednoznacznienie)



</doc>
<doc id="91127" url="https://pl.wikipedia.org/wiki?curid=91127" title="Podział turystyki">
Podział turystyki



</doc>
<doc id="91128" url="https://pl.wikipedia.org/wiki?curid=91128" title="Prokurent">
Prokurent



</doc>
<doc id="91133" url="https://pl.wikipedia.org/wiki?curid=91133" title="Tomasz Arciszewski">
Tomasz Arciszewski

Tomasz Stefan Arciszewski, pseudonim "Antoni", "Ludwik", "Marcin", "Siłacz", "Stanisław", "Szymon" (ur. 4 listopada 1877 w Sierzchowach, zm. 20 listopada 1955 w Londynie) – polski polityk Polskiej Partii Socjalistycznej. Jeden z przywódców Organizacji Bojowej PPS. Minister poczt i telegrafów w Tymczasowym Rządzie Ludowym Republiki Polskiej oraz rządzie Jędrzeja Moraczewskiego. Poseł na Sejm Ustawodawczy, I, II i III kadencji. Lider podziemnej PPS–WRN. Prezes Rady Ministrów w latach 1944–1947, kierowany przez niego rząd 5 lipca 1945 utracił uznanie międzynarodowe.
Przed I wojną światową.
Był synem (powstańca styczniowego) Mikołaja Arciszewskiego oraz Heleny z Młynarskich. W wyniku wczesnej śmierci ojca spędził dzieciństwo pod opieką matki i dziadka.
Ukończył szkołę elementarną, rozpoczynając naukę w Lubani i kontynuując w Radomiu. Jako 10-letni chłopiec pracował w garbarni, zaś w 1890 rozpoczął praktykę w warsztatach mechanicznych w Radomiu. Brał tam udział w strajku przeciw 14-godzinnemu dniowi pracy.
W 1894 pracował jako ślusarz w fabryce „W. Fitzner i K. Gamper” w Sosnowcu, skąd w końcu tego roku został wydalony jako organizator strajku. Podjął pracę w hucie „Katarzyna” w Sosnowcu, gdzie pracował trzy lata przy piecach w walcowni, a następnie w warsztatach mechanicznych, utrzymując matkę, brata i siostrę.
W 1896 wstąpił do Polskiej Partii Socjalistycznej. Początkowo działał w Zagłębiu Dąbrowskim. Współorganizował wraz ze Zbigniewem Woszczyńskim pierwszą demonstrację 1-majową w Zagłębiu w 1898. Na jesieni tego roku organizował obchody Mickiewiczowskie. Na skutek donosu prowokatora Błacha, aresztowano Woszczyńskiego, zaś Arciszewskiego wzywano na śledztwo. Zagrożony aresztowaniem zaraz po pierwszym przesłuchaniu, z inicjatywy komitetu PPS, wyjechał do Londynu, a stamtąd po trzech miesiącach do Bremy. Pracował w fabrykach, działając jednocześnie w strukturach Związku Zagranicznego Socjalistów Polskich.
Na początku 1900 r. zwrócił się do Komitetu Zagranicznego PPS o możliwość nielegalnego powrotu do kraju. Po porozumieniu ze Stanisławem Wojciechowskim „Zygmuntem” otrzymał zgodę na wyjazd z poleceniem odbudowy – rozbitej aresztowaniami – organizacji zagłębiowskiej. Po przybyciu do Sosnowca podjął pracę w fabryce maszyn w Niwce, podejmując wraz z Józefem Mireckim odtworzenie organizacji PPS w Zagłębiu.
W sierpniu 1900 po wydaniu odezwy z powodu strajku został aresztowany i był więziony ponad 3,5 miesiąca w więzieniu w Piotrkowie. W końcu 1900 został zwolniony i wysłany do wsi Radzanów, gdzie pracował pod nadzorem policyjnym u pisarza gminnego. Pozbawiony tego zajęcia przez policję, zwrócił się do władz o możliwość wyjazdu do Radomia. Przed otrzymaniem formalnej zgody wyjechał w styczniu 1901 do Zagłębia po „bibułę”. Osaczony przez policję zbiegł, jednak po powrocie do Radomia został aresztowany i skazany decyzją departamentu policji na 8 miesięcy więzienia i dwa lata nadzoru policyjnego.
Po odsiedzeniu wyroku, został przewieziony do więzienia w Kielcach. Tam uczestniczył w dwóch strajkach głodowych przeciwko nieludzkiemu traktowaniu więźniów. W trakcie drugiego strajku uderzył w twarz naczelnika żandarmerii Krzyżanowskiego. Podczas dochodzenia sprawę jednak zatuszowano.
W kwietniu 1903 wyszedł z więzienia podlegając nadzorowi policyjnemu. Wznowił działalność w PPS, w Sosnowcu w fabryce maszyn w Niwce. W 1904 dostał anonimowy list ostrzegający go o grożącym aresztowaniu i zesłaniu na 3 lata do Archangielska. Zbiegł do Częstochowy, gdzie od tej pory działał nielegalnie. Z Częstochowy został skierowany jako emisariusz do Łodzi, gdzie odbudowywał rozbitą organizację PPS. Od jesieni 1904 był współorganizatorem manifestacji antywojennych PPS. Gdy 15 stycznia 1905 w trakcie demonstracji zginął chorąży sztandaru PPS Tomasz Księżczyk, Arciszewski zorganizował udany zamach bombowy na zabójcę Księżczyka – komisarza Szatałowicza.
Aby przeciwdziałać mobilizacji organizował zamachy na mosty kolejowe. Był współorganizatorem powstania chłopów w okolicach Łęczycy wiosną 1905. Rozkonspirowany po demonstracji 1 maja 1905, w czerwcu został przeniesiony do Siedlec, a jesienią do Białegostoku.
Od 1904 był członkiem Organizacji Bojowej PPS, którą zorganizował także w Warszawie. Był współorganizatorem zamachów na oficerów i urzędników rosyjskich, m.in. udanego zamachu na generała-majora Markgrafskiego (w wyniku którego został zastrzelony również 10-letni syn generała). W 1906 wstąpił do niepodległościowego skrzydła ruchu socjalistycznego PPS – Frakcja Rewolucyjna, jako członek jej Wydziału Bojowego. Razem z Józefem Piłsudskim był organizatorem i uczestnikiem akcji pod Bezdanami na Wileńszczyźnie z 26 września 1908, której celem było zdobycie 200 tysięcy rubli przewożonych rosyjskim pociągiem z Wilna do Petersburga. W latach 1908–1911 działał we Lwowie w tajnym Związku Walki Czynnej, a następnie wystąpił z PPS – Frakcji Rewolucyjnej i przeszedł do PPS Opozycji (1912–1914).
W okresie 1911–1912 pracował w fabrykach we Lwowie, Borysławiu, Stanisławowie i Zaleszczykach.
W latach 1914–1939.
Od sierpnia 1914 wstąpił w randze podporucznika do Legionów, gdzie organizował wywiadowczy „Oddział Beków”, a następnie służył w 1 pułku piechoty i I Brygadzie Legionów Polskich. Od 1915 prowadził działalność polityczną na terenie Królestwa Polskiego, tworząc struktury Polskiej Organizacji Wojskowej. Jako radny miasta Warszawy w 1916 zorganizował Komisję Centralną Związków Zawodowych. Był pracownikiem Rady Departamentu Pracy Tymczasowej Rady Stanu. W latach 1916–1918 redagował pisma „Związkowiec” i „Jedność Robotnicza”. Od 1917 kierował z ramienia Centralnego Komitetu Robotniczego Pogotowiem Bojowym PPS.
W powstałym 7 listopada 1918 Tymczasowym Rządzie Ludowym Republiki Polskiej Ignacego Daszyńskiego objął tekę ministra pracy i opieki społecznej, zaś w rządzie Jędrzeja Moraczewskiego (istniejącym do 16 stycznia 1919) był ministrem poczt i telegrafów. W czasie wojny polsko-bolszewickiej był organizatorem Robotniczego Komitetu Obrony Niepodległości i dokonywał dywersji na tyłach Armii Czerwonej.
W latach 1919–1922 był posłem na Sejm Ustawodawczy z okręgu wyborczego nr 29 (Sosnowiec). Pracował wówczas w komisjach aprowizacyjnej (jako referent), miejskiej, skarbowo-budżetowej (pełnił funkcję sekretarza i referenta). Wchodził również w skład specjalnej komisji dla zbadania krwawych zajść w Zagłębiu Dąbrowskim. W wyborach parlamentarnych w 1922 został wybrany z listy nr 2, w okręgu wyborczym nr 19 (Radom), z którego wszedł, równocześnie został wybrany z listy państwowej w okręgu wyborczym nr 21 (Będzin). W Sejmie I kadencji był członkiem komisji opieki społecznej, oraz przewodniczył komisji do walki z drożyzną. W wyborach parlamentarnych w 1928 został wybrany z listy nr 2, w okręgu wyborczym nr 19 (Radom). Kandydował również z listy państwowej. W Sejmie II kadencji, był członkiem komisji opieki społecznej i inwalidzkiej. Pełnił również funkcję wiceprzewodniczącego komisji do walki z drożyzną. W wyborach parlamentarnych w 1930 wybrany został z listy nr 7 (Centrolew), listy państwowej z której wszedł, wybrany został również w okręgu wyborczym nr 1 (Warszawa). W Sejmie III kadencji, był członkiem komisji wojskowej.
Z kolei w latach 1919–1934 i 1938–1939 był radnym miasta Warszawy. Od 1928 do 1939 był przewodniczącym Warszawskiego Okręgowego Komitetu Robotniczego. W 1939 klub radnych PPS demonstracyjnie wysunął jego kandydaturę na prezydenta Warszawy. W głosowaniu uzyskał 42 głosy, a dotychczasowy komisaryczny prezydent Stefan Starzyński 40 głosów w 100-osobowej Radzie Miasta.
Od 1931 pełnił funkcję przewodniczącego Centralnego Komitetu Wykonawczego PPS. Od 1920 aż do 1939 pełnił funkcję przewodniczącego Robotniczego Towarzystwa Przyjaciół Dzieci. Od 1921 był członkiem Rady Nadzorczej Związku Robotniczych Stowarzyszeń Spożywczych.
W okresie międzywojennym mieszkał na Grochowie w Kolonii Praussa przy ul. Płowce 8. Przez cały okres II Rzeczypospolitej należał do Rady Naczelnej PPS. Od 1930 z ramienia PPS współorganizował Centrolew. W 1920 założył Robotnicze Towarzystwo Przyjaciół Dzieci i kierował jego działalnością do 1939.
W czasie II wojny światowej (do połowy 1944 roku).
Po wybuchu II wojny światowej był współorganizatorem Robotniczych Brygad Obrony Warszawy. Po przejściu PPS do konspiracji i powstaniu 16 października 1939 Ruchu Mas Pracujących Polski (PPS–WRN) i razem z Kazimierzem Pużakiem kierował jej działalnością do lipca 1944. Z ramienia PPS–WRN został członkiem powołanej przez Jana Stanisława Jankowskiego Rady Jedności Narodowej. Był współautorem deklaracji RJN "O co walczy Naród Polski" z 15 marca 1944. Przez cały okres działalności RJN stał na stanowisku nieustępliwości wobec ZSRR. Był także współinicjatorem "Oświadczenia", wydanego 3 kwietnia 1944 przez RJN i Delegata Rządu na Kraj Jankowskiego, określającego stanowisko wobec wejścia Armii Czerwonej na terytorium Rzeczypospolitej z 1939, które nastąpiło bez porozumienia z rządem polskim. Zwracał w nim uwagę na fakt, że "wojska te walczą ze wspólnym wrogiem – Niemcami. Należy do wojsk tych zachować poprawny stosunek dopóki działania te będą zgodne z prawami międzynarodowymi".
Trudne lata 1944–1945.
W związku z planowanym objęciem funkcji następcy prezydenta RP na uchodźstwie, w nocy 25/26 lipca 1944 w ramach operacji „Most III” został przerzucony drogą powietrzną przez Kair, gdzie odbył rozmowy z premierem Stanisławem Mikołajczykiem, do Londynu. 7 sierpnia 1944 zarządzeniem prezydenta RP Władysława Raczkiewicza został mianowany jego następcą. W połowie sierpnia 1944 kilkakrotnie zabiegał osobiście u premiera Winstona Churchilla o pomoc lotniczą dla powstania warszawskiego. Krytycznie oceniał ugodowe koncepcje Mikołajczyka i wynik jego rozmów w Moskwie na temat utworzenia w czasie pobytu Armii Czerwonej na terenach polskich rządu, składającego się w równych proporcjach z legalnych władz RP, jak i PKWN, czemu dał wyraz w depeszy z Londynu do Kazimierza Pużaka z 22 sierpnia 1944. 29 listopada 1944 po dymisji Mikołajczyka został mianowany premierem rządu RP i ministrem pracy i opieki społecznej. W skład rządu Arciszewskiego weszli przedstawiciele PPS, Stronnictwa Narodowego, Stronnictwa Pracy oraz jeden członek bezpartyjny. Nie było przedstawicieli Stronnictwa Ludowego.
1 grudnia 1944 na pierwszym posiedzeniu rządu podkreślał, że "nowy rząd opiera się o zasadę jedności narodowej, stojąc mocno na gruncie wierności i obowiązku sojuszom i dążenia do przyjaznego ułożenia stosunków ze Związkiem Sowieckim". W wywiadzie dla „Sunday Times” z 17 grudnia 1944 podkreślał, że warunkiem wstępnym jakichkolwiek rozmów z ZSRR musi być nawiązanie stosunków dyplomatycznych, a wszelkie sprawy sporne mogą być rozwiązane, o ile "Rosja zechce załatwić je bezpośrednio z nami, jak rząd z drugim rządem". W sprawie granic zachodnich stwierdził: "żądamy naszych etnicznych i historycznych terytoriów, które znalazły się pod władzą niemiecką". Dodał jednak:
Ta niefortunna wypowiedź stała się pożywką dla propagandy głoszonej przez powołany dwa tygodnie później w Lublinie Rząd Tymczasowy Rzeczypospolitej Polskiej (powstały w wyniku przekształcenia PKWN). Wypowiedź Arciszewskiego skrytykował także Arkadiusz (vel Arka) Bożek – ówczesny przedstawiciel Śląska Opolskiego w Radzie Narodowej RP w Londynie:
Wielka Brytania odnosiła się do jego rządu bardzo nieufnie, co widać w liście Winstona Churchilla z 3 stycznia 1945 do Józefa Stalina, w którym deklarował chłodny stosunek do nowego rządu polskiego i przekonanie, że nie zdoła długo się utrzymać, z czego Arciszewski zdawał sobie doskonale sprawę, podkreślając negatywne opinie prasy angielskiej. Jednocześnie stwierdził on, że miarą polityki polskiej jest interes Polski, wobec czego nakazywał przeczekanie tego kryzysu do momentu, aż "świat pogodzi się niejako z faktem, że istnieje kres ustępliwości i że rząd potrafi się oprzeć żądaniom godzącym w niepodległość Polski". W związku z rozmowami prowadzonymi pomiędzy Stanami Zjednoczonymi, Wielką Brytanią i Związkiem Radzieckim wraz z ministrem spraw wewnętrznych Zygmuntem Berezowskim złożył rządom USA i Wielkiej Brytanii memorandum, w którym podkreślał, że sprawy polskie powinny być rozpatrzone dopiero po zakończeniu działań wojennych, natomiast sfinalizowanie sporu polsko-radzieckiego o wschodnie ziemie Rzeczypospolitej jest możliwe tylko według metod ustalonych prawem międzynarodowym. Podkreślał też, aby w razie uchylania się rządu radzieckiego od porozumienia, została utworzona wojskowa komisja międzysojusznicza, pod której kontrolą administracja polska mogłaby pełnić swoje czynności oraz że oczekuje, iż rządy amerykański i brytyjski nie wezmą udziału w żadnych decyzjach, powziętych bez udziału i zgody rządu polskiego. Memorandum to, całkowicie ignorujące wewnątrzaliancki podział na strefy operacyjne oraz stanowisko Wielkiej Brytanii, USA i ZSRR w sprawie nowej granicy wschodniej Polski, Wielka Brytania natychmiast odrzuciła.
13 lutego 1945 po poinformowaniu go przez ambasadora Edwarda Raczyńskiego o postanowieniach konferencji jałtańskiej, w imieniu rządu wydał "Oświadczenie", w którym stwierdził, że "decyzje Konferencji Trzech zostały przygotowane i powzięte nie tylko bez udziału i upoważnienia rządu polskiego, ale i bez jego wiedzy". Oprócz tego oświadczył, że rząd polski nie przyjmuje tych postanowień, że narzucenie tzw. Linii Curzona jako granicy polsko-sowieckiej jest dla narodu polskiego nowym rozbiorem Polski dokonanym przez sojuszników Polski oraz że zamiar utworzenia tymczasowego rządu polskiego jedności narodowej za pomocą narzuconego Komitetu Lubelskiego jest próbą legalizacji mieszania się Sowietów w wewnętrzne sprawy Polski.
Po aresztowaniu przez NKWD 16 przywódców Polskiego Państwa Podziemnego w marcu 1945 Arciszewski interweniował w tej sprawie u premiera Wielkiej Brytanii i przewodniczącego Konferencji Narodów Zjednoczonych w San Francisco. W tym okresie propaganda komunistyczna określała go jako: "jednego z najbardziej skompromitowanych bankrutów politycznych", "rzekomego socjalistę – faktycznego starego agenta sanacji w PPS", a także "premiera operetkowego rządu, w skład którego wchodzą jawni faszyści z obozu endecji i sanacji".
W związku z powstaniem 28 czerwca 1945 w Moskwie Tymczasowego Rządu Jedności Narodowej, składającego się z przedstawicieli PPR, PPS, SL i SD, w imieniu rządu wydał komunikat, w którym oświadczył, że "samozwańczy twór polityczny złożony z komunistów i agentów obcych ma stać się rządem Polski. (...) Los Polaków nie będzie jednakowy. Jedni borykać się będą w kraju z okrutną rzeczywistością państwa policyjnego, inni zostaną w wolnym świecie, by stać się ustami niemych. Droga nasza jest trudna, lecz u jej kresu spełni się Polska naszych żarliwych pragnień: wolna i niepodległa". 5 lipca 1945 rządy USA i Wielkiej Brytanii wycofały poparcie dla rządu RP na uchodźstwie, przekazując Arciszewskiemu noty z informacją, że wita się "utworzenie Tymczasowego Rządu Jedności Narodowej jako spełnienie postanowień krymskich".
Osobistym sekretarzem premiera Arciszewskiego był Jerzy Lerski, najbardziej znany (obok Jana Karskiego, Jana Nowaka-Jeziorańskiego i Marka Celta) kurier Polskiego Państwa Podziemnego.
W okresie powojennym.
26 kwietnia 1947 Arciszewski został odwołany z funkcji następcy prezydenta RP, co wywołało protest PPS. 6 czerwca zmarł prezydent Raczkiewicz, a trzy dni później zaprzysiężony został jego następca August Zaleski. Już 2 lipca nowy prezydent zdymisjonował Arciszewskiego, mianując w jego miejsce generała Tadeusza Bór-Komorowskiego. Były premier pozostał mimo sędziwego wieku postacią aktywną. 20 grudnia 1949 stanął na czele utworzonej w Londynie Rady Politycznej. W 1954 wszedł w skład Tymczasowej Rady Jedności Narodowej oraz wspólnie z Edwardem Raczyńskim i gen. Władysławem Andersem współtworzył Radę Trzech, stanowiącą przeciwwagę dla prezydenta Zaleskiego, przedłużającego, jego zdaniem wbrew konstytucji, swoją 7-letnią kadencję. W okresie emigracji pełnił funkcję przewodniczącego Centralnego Komitetu Zagranicznego PPS. Zmarł 20 listopada 1955 w Londynie. Pochowany jest na Brompton Cemetery w Londynie wraz ze swoją drugą żoną Melanią (nr grobu O/106.9/32.3 B.R. 22016).
Rodzina.
Pierwszą żoną była Aleksandra Halina Sidorowicz, która zginęła w wypadku kolejowym. Z tego małżeństwa Arciszewscy mieli dwóch synów: Tadeusza (ur. 1909) i Jana (ur. 1911). Drugą żoną była działaczka emigracyjna Melania Ziętek.
Arciszewski jako patron.
Imię Arciszewskiego od 1991 nosi ulica w Krakowie i od 2017 w Warszawie. W 80. rocznicę funkcjonowania ośrodka dla dzieci w Helenowie w 2003 nadano głównej ulicy Ośrodka nazwę – Aleja Tomasza Arciszewskiego (jako założyciela RTPD).
Od 1928 Arciszewski jest honorowym obywatelem Sosnowca. Imię Arciszewskiego nosiło także Towarzystwo Przyjaciół Dzieci i Młodzieży w Londynie.

</doc>
<doc id="91148" url="https://pl.wikipedia.org/wiki?curid=91148" title="Szamszir">
Szamszir

Szamszir (شمشیر) – szabla pochodzenia perskiego o charakterystycznej bardzo mocno zakrzywionej głowni (z racji swego kształtu zwanej "ogonem lwa", per. szamszir).
Budowa.
Charakteryzowała się wąską głownią, na ogół niewyposażoną w pióro, silnie wygiętą od połowy długości. Wykonana zazwyczaj z wysokiej jakości stali damasceńskiej. Jelec z miękkiej stali lub żelaza, rękojeść otwarta, z okładzinami z rogu lub cenniejszych materiałów, jak kość słoniowa, zazwyczaj stosunkowo krótka, dostosowana do drobnej ręki.
Historia.
Szabla rozpowszechniła się w Persji po najeździe mongolskim w XIII wieku. Od szabel tureckich i indyjskich różni się skromnymi zdobieniami, zazwyczaj nie była zdobiona złotem, srebrem i kamieniami szlachetnymi; dość częste były inskrypcje, nierzadko specjalnie dostosowane do konkretnej broni. Jelce były także niedekorowane lub wycinane w proste, geometryczne wzory, z rzadka zdobione szlachetnymi metalami lub emalią. Do szabel tych używano pochew z drewnianych listewek, obłożonych skórą, z ryfkami do rapci i trzewikiem.
W XVI i XVII wieku broń ta była także spotykana na terenach Rzeczypospolitej, zwłaszcza na kresach wschodnich, gdzie docierała za pośrednictwem tureckim.
W Polsce szamszir o nietypowym, rozwidlonym sztychu, wzorowanym na legendarnym mieczu Mahometa, Zulfikarze, posiada w swojej kolekcji Muzeum Narodowe w Krakowie.

</doc>
<doc id="91149" url="https://pl.wikipedia.org/wiki?curid=91149" title="Szereg homologiczny">
Szereg homologiczny

Szereg homologiczny – zbiór związków chemicznych o zbliżonej budowie chemicznej i własnościach, które daje się zapisać wspólnym wzorem sumarycznym. Przykładem szeregu homologicznego są liniowe alkany, które różnią się między sobą tylko liczbą grup -CH2- i które można zapisać ogólnym wzorem sumarycznym: CnH2n+2.
Poszczególne związki z tego zbioru są nazywane homologami. Wzory sumaryczne wszystkich związków tworzących jeden szereg homologiczny daje się zapisać w formie ogólnej, w której występuje zmienna określająca liczbę grup metylenowych.
Często w szeregach homologicznych węglowodorów nierozgałęzionych kilka pierwszych związków w szeregu ma nazwy zwyczajowe np. w przypadku alkanów, alkenów i alkinów cztery pierwsze. W następnych rdzeń nazwy pochodzi od liczebników greckich lub łacińskich oznaczających liczbę atomów węgla w cząsteczce.
Szeregi homologiczne istnieją także dla innych klas prostych związków organicznych, np. alkoholi, aldehydów i kwasów karboksylowych.
Przykłady.
Klasy związków tworzące szeregi homologiczne.
n – liczba naturalna, wzory dotyczą związków monofunkcyjnych
i in.
Początkowe elementy przykładowych szeregów homologicznych.
Alkany (CnH2n+2)
Alkohole jednowodorotlenowe (alkanole; CnH2n+1OH)

</doc>
<doc id="91153" url="https://pl.wikipedia.org/wiki?curid=91153" title="Lewak">
Lewak

Lewak – duży sztylet używany wespół z bronią główną, trzymany w ręce niewiodącej (u osób praworęcznych w lewej - stąd nazwa). Jego funkcją jako broni drugorzędnej było zarówno parowanie i blokowanie ciosów przeciwnika jak i wykonywanie ataków (w sprzyjających okolicznościach). Najczęściej używany wespół z rapierem lub szpadą, niekiedy docelowo wytwarzany jako komplet z bronią główną.
Historia.
Lewak wykształcił się w Europie Zachodniej w połowie XVII wieku. W latach 30 XVII wieku ich użycie zaczęło zanikać, z wyjątkiem Włoch i Hiszpanii gdzie cieszyły się dużą popularnością. Lewaki wyszły z użycia do XVIII w. W Polsce zasadniczo nie były stosowane. 
Budowa.
Typowy lewak miał duży jelec, którego końce były często wygięte w kierunku sztychu, co ułatwiało blokowanie i kontrolowanie głowni przeciwnika. Formy głowicy i zdobienia były zróżnicowane, zazwyczaj dopasowane do broni głównej (bądź identyczne, jeśli obie bronie były wykonane jako komplet).
We Włoszech i Hiszpanii wykształciła się ich charakterystyczna regionalna stylistyka, korespondująca z popularnymi tam rapierami o koszu dzwonowym. Posiadały one kosz w postaci wyprofilowanej trójkątnej blachy (często zdobionej perforowaniem lub grawerowaniem).
Łamacz mieczy.
Specyficzną formą lewaka był tzw. łamacz mieczy, o grubej, mocnej głowni, wyposażonej w symetryczne rozwidlenia (wychodzące od jej nasady). Służyły one do uchwycenia głowni broni przeciwnika i jej wytrącenia lub złamania. Jego technologicznie zaawansowaną formą był sztylet sprężynowy posiadający głownię, której boczne części rozchylały się po zwolnieniu blokady. Powstałe w ten sposób rozwidlenie pełniło analogiczną funkcję jak w pierwowzorze umożliwiając uchwycenie broni przeciwnika.

</doc>
<doc id="91154" url="https://pl.wikipedia.org/wiki?curid=91154" title="Mahabharata">
Mahabharata

Mahabharata (sanskryt: "Mahābhārata", महाभारत) – jeden z dwóch głównych hinduistycznych poematów epickich (obok Ramajany), znajdujący się w kategorii smryti i należący do głównych dzieł literatury indyjskiej. W hinduizmie nazywany jest "piątą Wedą". Utwór jest często uznawany za najdłuższy epos na świecie. Zawiera 100 tys. ślok (200 tys. wersów), tak więc jest dziesięć razy dłuższy od "Odysei" i "Iliady" razem wziętych. Epos opowiada o historii starożytnych Indii. W jego skład wchodzi jedno z najważniejszych dzieł hinduizmu – Bhagawadgita.
Datowanie utworu.
Według tradycji hinduistycznej i samej Mahabharaty, utwór ten stworzył Wjasa, zawierając w nim esencję Wed, Wedang i Upaniszadów. Ponadto w eposie można znaleźć nauki z zakresu dziedzin wiedzy takich jak logika, edukacja, medycyna, astronomia, sztuka wojenna, joga, ekonomia, architektura, sztuka miłosna, etyka.
W rzeczywistości Wjasa jest postacią legendarną, dzieło powstawało stopniowo przez wiele wieków w postaci wyłącznie ustnej, prawdopodobnie już od okresu wedyjskiego, wchłaniając lokalne opowieści i podania. Pierwotnie liczyło zaledwie 8800 ślok, nazywało się „Dźaja” (Zwycięstwo), później dodano kolejne 24 tys. ślok i zmieniono nazwę utworu na „Bhārata” (Potomkowie Bharaty), natomiast w dzisiejszej formie zostało zredagowane pomiędzy II a VII w. n.e. Wielka bitwa opisywana w utworze według ostatnich badań mogła mieć miejsce około IX w. p.n.e.
Początek.
Mahabharata zaczyna się następującym cytatem:
(„Pokłon Narajanie, człowiekowi, zaprawdę też największemu z ludzi / Bogini Saraswati zaprawdę również zwycięstwo...”). Chociaż zdaniem niektórych naukowców Adi-parwa Mahabharaty zaczyna się od zwrotu „नारायणं नमस्कृत्य”, to według niektórych szkół teistycznych i innych naukowców zaczyna się od historii o niezwykłej światłości Brahmana.
Różne nazwy.
Dosłownie "mahabharatakhajana" – „wielka opowieść o walce Bharatów”. Epos znany jest pod trzema nazwami: "Dźaja", "Bharata" i "Mahabharata". Według niektórych podań, Wjasa ułożył pierwsze 8800 ślok, które z powodu występowania w obydwu poematach motywu zwycięstwa prawości nad nieprawością, zostały zatytułowane "Dźaja". Późniejsi mędrcy, władcy, poeci dodali do utworu własne fragmenty. Następnie Wjasa stworzył liczące 24 000 ślok dzieło bez innych anegdot o ryszich królach dynastii Surja i Ćandra, skoncentrowane tylko na dynastii Bharaty, zatytułowane "Bharata". W "Mahabharacie" znajduje się legenda o tym jak bóstwa położyły na jednym ramieniu szalki cztery Wedy, a na drugim dzieło Wjasy, po czym poemat okazał się cięższy od razem wziętych Wed, toteż widząc wielkość tego dzieła, bóstwa i mędrcy zatytułowali je "Mahabharata", po czym stało się ono najsłynniejsze.
Opowieść o spisaniu dzieła.
W "Mahabharacie" znajduje się opowieść o tym, jak Wjasa podczas odbywania ascezy i medytacji w Himalajach ułożył cały poemat w myślach. Jednak z powodu stopnia skomplikowania i długości utworu, prości ludzie nie byliby w stanie go bezbłędnie spisać. Toteż Brahma powiedział Ganeśie, aby poszedł do Wjasy. Ganeśa przygotował się do pisania, jednak postawił warunek, że nie będzie żadnych przerw od momentu podniesienia przez niego pióra, aż do ukończenia dzieła. Wjasa wiedział, że będzie bardzo trudno spełnić ten warunek, toteż sam też postawił warunek, że przed napisaniem wersetu Ganeśa będzie musiał go zrozumieć. Ganeśa przyjął propozycję. Wjasa w międzyczasie skomponował trudne śloki, tak aby mieć czas układać nowe, kiedy Ganeśa będzie próbował je zrozumieć. W ten sposób "Mahabharata" została spisana w ciągu trzech lat. Wjasa zbierając opowieści pierwszych świętych ludzi, stworzył pierwowzór eposu. Później porzucając część historii 24 tysiące ślok stworzyło dzieło „Bharata”. Później Wjasa stworzył nowe dzieło, które miało 3 miliony ślok w dewaloce, półtora miliona ślok w pitryloce i 1 400 000 w gandharwaloce. W świecie ludzi dzieło ma tylko 100 000 ślok. Aby uzupełnić nauczanie Mahabharaty, Wjasa przekazał je swojemu synowi Śukdewowi oraz innym mędrcom, takim jak Wajśampajan, Paila, Dźajmini, Asita-dewala itp. Śukdew nauczył tego jakszów, gandharwów i rakszasów. Ryszi Narada wyłożył to Bogom, Asita-dewala przodkom, a Wajśampajan ludziom. Za sprawą Wajśampajana Mahabharata została opowiedziana na zebraniu podczas Dźanamedźaja-jadźni.
Treść Mahabharaty.
Geneza dynastii Kuru i królewski abhiszek dynastii Pandu.
Według Puran, Brahma był ojcem Atriego, Atri ojcem Ćandry, Ćandra Budhy, a Budha był ojcem Nandy. Nandy synem był Aju, synem Aju król Nahusza, a Nahuszy Jajati. Synem Jajati był Puru. Z klanu Puru pochodził Bharata, zaś dynastia Kuru wywodziła się z klanu Bharatów. Z rodu Kuru pochodził Śantanu. Z rodu Śantanu pochodził Bhiszma. Córka Śantanu Satjawati urodziła Ćitrangadę i Wićitrawirję. Ćitrangada został zabity przez Gandharwę o tym samym imieniu, a Wićitrawirja umarł na suchoty. Wtedy, na polecenie Satjawati, Wjasa wedle zwyczaju spłodził z Ambiką Dhrytarasztrę i Pandu z Ambaliką. Dhrytarasztra spłodził stu synów z Gandhari, spośród których największym był Durjodhana, a pięcioma synami Pandu byli Ardźuna, Judhisztira, Bhima, Nakula, Sahadewa. Dhrytarasztra był ślepy od urodzenia, toteż na jego miejsce Pandu został ustanowiony królem. Pewnego razu Pandu, polując w lesie, zabił z łuku rysziego w postaci kopulującego jelenia. Ryszi rzucił na Pandu klątwę, że ten też umrze podczas seksu, co bardzo zmartwiło Pandu, więc udał się do swoich małżonek i razem porzucili dotychczasowe życie, aby udać się do leśnej pustelni, a Dhrytarasztrę uczynili tymczasowym rządcą.
Narodziny Pandawów i spisek domu Lakszy.
Na polecenie króla Pandu Kunti zaprosiła rysziego Durwasę, aby począć z nim Judhisztirę, Waju, aby począć z nim Bhimę, i Indrę, by począć z nim Ardźunę. Kunti nauczyła Madri tej mantry i ta poczęła z Aświnakumarami Nakulę i Sahadewę. Pewnego razu, gdy Pandu przechadzał się w lesie z Madri koło brzegu jeziora, zawładnęła nim namiętność i gdy rozpoczął stosunek z Madri, umarł na skutek klątwy rysziego. Madri dopełniła obrzędu sati, a Kunti udała się do Hastinapury celem zapewnienia synom wychowania i rozwoju. Przed ślubem Kunti porodziła Karnę z promieni słonecznych, ale pozostawiła go w obawie przed publicznym ośmieszeniem. Rydwanista Dhrytarasztry Adhirath uratował go, aby zapewnić mu wychowanie. Zainteresowania Karny dotyczyły przeważnie spraw wojskowych, toteż Drona zapewnił mu naukę u Paraśuramy. Wiarołomość Śakuniego pomogła kilka razy w dzieciństwie Durjodhanie próbować zabić Pandawów, a w ich młodości, kiedy Judhisztira został księciem, wysyłając Pandawów do domu Lakszy, próbował ich podpalić, jednak dzięki pomocy Widury wydostali się z podpalonego pałacu.
Swajamwara Draupadi.
Pandawowie odjechali stamtąd do miasta Ekćakra i przybrawszy ubrania munich osiedlili się w domach braminów. Później z polecenia Wjasy pojechali do Pańćali na swajamwarę Draupadi. Tam jeden król po drugim próbował trafić w rybę służącą jako cel, jednak bezskutecznie. Pomimo trudności Ardźunie udało się trafić w cel. Zgodnie ze słowami matki Kunti Draupadi została wydana za żonę pięciu Pandawom. Podczas swajamwary Draupadi pojawiła się myśli nie tylko u Durjodhany, ale także u Drupady, Dhrytarasztry i innych, czy ta piątka braminów to bracia Pandawowie. Toteż, aby to sprawdzić, Drupada wezwał ich do pałacu królewskiego. W królewskim pałacu Dhrysztadjumna i Drupada najpierw rozłożyli skarby, to Pandawowie w żaden sposób nie okazali nimi zainteresowania. Jednak kiedy weszli do zbrojowni, okazali duże zainteresowanie bronią i wzięli ze sobą te, które im się najbardziej podobały. Widząc to, Drupada przekonał się, że to na pewno pięciu Pandawów.
Ustanowienie Indraprasthy.
Przed swajamwarą Draupadi Pandawowie opuścili Widurę i zostali uznani za zmarłych, toteż Dhrytarasztra uczynił Durjodhanę królem. Zaniepokojony oznakami nadchodzącej wojny domowej ustalono, aby Judhiszthira otrzymał od Dhrytarasztry pół królestwa. Ardźuna dostał od Agniego boski łuk Gandiwę i najdoskonalszy rydwan, a Kryszna uzyskał Sudarśana-ćakrę. Indra był zadowolony, widząc waleczność Ardźuny. Później usunęli lasy Khandawaprasthy. Później za sprawą Pandawów i pomocy Kryszny miasto zostało uczynione pięknym. To miasto stało się jakby drugim niebem. Na polecenie Indry bóstwa Śilpi, Wiśwakarman i Maja Danawa wybudowali tam prawdziwe miasto, które nazwano Indraprastha.
Poniżenie Draupadi i osiedlenie się Pandawów w lesie.
Pandawowie ze wszystkich stron okazują się zwycięscy, wykorzystując obfite bogactwa, wykonują rytuał Radźasuja-jadźni. W związku z tym, że Durjodhana nie mógł znieść osiągnięć Pandawów, Śakuni, Karna, Durjodhana i inni Kaurawowie wpadli na plan podstępnego pokonania Judhiszthiry, zrealizowawszy go, wygrali od Pandawów całe królestwo, bogactwa oraz ich żonę Draupadi, która nawet próbowali publicznie poniżyć poprzez rozebranie jej. Jednak, ulegając namowom Durjodhany, Dhrytarasztra ponownie rozkazał swym synom zagrać w kości. Postanowiono, że jeżeli Pandawowie przegrają, to przez dwanaście lat będą musieli wieść życie ascetów w lesie, a przez rok mieszkać in cognito. Gdyby ich ktoś rozpoznał podczas tego roku, musieliby znowu dwanaście lat mieszkać w lesie. Toteż Pandawowie zamieszkali na dwanaście lat w lesie. Po upływie dwunastu lat udali się do miasta Wiraty, aby tam mieszkać in cognito. Kiedy Kaurawowie udali się do Wirat, aby kraść krowy, zostali pokonani przez Ardźunę. Wówczas Kaurawowie rozpoznali Ardźunę, jednak stało się to tuż po upłynięciu tego jednego roku. Po tym jak ten czas minął, Kaurawowie nie byli chętni oddać Pandawom ich należnej ziemi.
Kryszna – pokojowy emisariusz, początek wojny, nauczanie Gity.
Judhisztira, będąc przywódcą siedmiu akszauhini, przygotował się na wojnę przeciwko Kaurawom. Wcześniej Kryszna udał się do Durjodhany w charakterze posłańca. Powiedział Durjodhanie, przywódcy jedenastu akszauhini, że Judhiszthira odstąpi od walki, jeżeli Durjodhana odda mu nawet pół należącego mu się królestwa albo chociaż pięć wiosek.
Wysłuchawszy Kryszny, Durjodhana odmówił oddania Pandawom ziemi i przygotował się na wojnę. Przygotował się do uwięzienia Kryszny. Kiedy jednak próbowano schwytać Krysznę, ukazał wszystkim zebranym w królewskiej sali swoją wiśwarupę, co ich przeraziło i spowodowało, że bali się go skrzywdzić. Potem uciekł do Judhiszthiry i kazał mu walczyć przeciwko Durjodhanie. Wojska Durjodhany i Judhiszthiry zebrały się na polu Kurukszetra. Jednak tuż przed bitwą, gdy Ardźuna zobaczył po przeciwnej stronie niektórych swych nauczycieli i krewnych takich jak Drona czy Bhiszma, przeszedł mentalny kryzys i postanowił zaniechać walki.
Wtedy Kryszna powiedział do niego: „Partho! Bhiszma i inni nauczyciela nie są godni rozpaczy. Ciało człowieka jest zniszczalne, jednak nie da się zniszczyć atmy. Ta atma jest parabrahmane. 'Ja jestem Brahmanem'- w ten sposób rozum istnienie atmy. Zarówno w czynności, jak i bezczynności pozostań w swojej atmie i wypełnił swój obowiązek na polu bitwy”. W ten sposób Kryszna opowiedział w szczególe o dźńanajodze, karmajodze i bhaktijodze, a pod koniec Ardźuna już bez wątpliwości ruszył do walki.
Najpierwszym generałem w armii Durjodhany był Bhiszma. Śikhandin był generałem Pandawów. Między tymi dwoma odbyła się wielka wojna. Bhiszma zaczął zabijać wojowników po stronie Pandawów, a Śikhandi uderzał strzałami w Kaurawów. Wojna Kaurawów i Pandawów przypominała wielką wojnę dewów z asurami. Obecnym na nieboskłonie bóstwom oglądanie wojny sprawiało wielką radość. Do dziesiątego dnia Bhiszma wybił większość armii Pandawów za pomocą swojego łuku.
Zabicie Bhiszmy i Drony.
Śmierć Bhiszmy była zależna od jego życzenia. Na polecenie Kryszny Pandawowie spytali się Bhiszmy co mają czynić po jego śmierci. Bhiszma odpowiedział, że Pandawowie powinni walczyć z Śikhandim. Bhiszma uważał go za kobietę, dlatego nie użył przeciwko niemu broni . Dziesiątego dnia bitwy Ardźuna ustawił przed Śikhandim swój rydwan, a Bhiszma widząc to porzucił swój łuk i Ardźuna ułożył go na łożu strzał. Wtedy Drona przejął dowodzenie nad armią. Potem między dwoma armiami rozszalał się wściekła walka. Jednak kiedy Pandawowie powiedzieli (niezgodnie z prawdą) Dronie, że jego syn Aśwatthama zginął, wtedy Drona pełny goryczy porzucił swoją broń oraz opuścił swoje ciało, osiągając samadhi. Wtedy Dhrysztadjumna odciął głowę pogrążonemu w medytacji Dronie.
Zabicie Karny i Śalji.
Po śmierci Drony Karna został przywódcą armii Kaurawów. Pomiędzy Karną a Ardźuną wybuchła straszliwa walka, w której używano „broni astralnej”, które zakończyły się tak jak walki dewów i asurów. W walce Karny z Ardźuną Karnie udało się zabić wielu wojowników swymi strzałami. Chociaż przez pewien czas wojna znajdowała się mniej więcej w stanie równowagi, to kiedy Karna się zaangażował, jedno koło jego rydwanu ugrzęzło w ziemi. Z powodu klątwy Paraśuramy nie był w stanie ani podnieść rydwanu, ani użyć broni astralnej, więc został zmuszony stanąć do walki jako piechur. Wtedy Kryszna przypomniał Ardźunie zabicie Abhimanju przez Karnę, próbę poniżenia Draupadi przez Kaurawów oraz jego przysięgę i Ardźuna boską strzałą odciął Karnie głowę. Potem Śalja został przywódcą armii Kaurawów, jednak ten żył tylko do połowy dnia, gdyż około południa Judhiszthira go zabił.
Zabicie Durjodhany i koniec wojny Mahabharaty.
Po tym jak zabita została cała armia Durjodhany, odbył się pojedynek na maczugi między nim a Bhimą. Bhima, łamiąc zasady, uderzył jego udo maczugą, zabijając go. Aśwatthama w akcie zemsty wkradł się nocą do obozu Pandawów, zabijając większość wojska z wyjątkiem nielicznych osób takich jak sami bracia Pandawowie albo Kryszna. Potem Aśwatthama użył Brahmastry przeciwko dziecku w łonie Uttary. Dziecko zostało spalone, jednak Kryszna dał mu życie na nowo. Dziecko Uttary zostało później znane jako maharadźa Parikszit. Na Aśwatthamie natomiast rzucono klątwę wiecznego tułania się po ziemi. Po stronie Kaurawów żywi pozostali Krpa, Aśwatthama i Krytawarma, a po stronie Pandawów, pięciu braci, Kryszna i Sarjaki. Później Judhiszthira został ustanowiony królem.
Upadek rodu Jadawów i odejście Pandawów.
Z powodu klątwy braminów i Gandhari ród Jadawów uległ zniszczeniu. Balarama przy pomocy jogi opuścił swoje ciało i w postaci Śeszanagi udał się do oceanu. Widząc to, Kryszna oddał się medytacji pod drzewem i tam został przypadkiem zastrzelony przez pewnego myśliwego. Później zalana została cała Dwaraka. Udało się uciec nielicznym – m.in. Ardźunie i pozostałym Pandawom oraz ich żonie Draupadi. Ci udali się w kierunku Himalajów. Podczas przemierzania górskich ścieżek po kolei pospadali, zabijając się. Po śmierci wstąpili wszyscy do swargi (wyższych światów duchowych).
Wyjątkowy charakter dzieła poetyckiego.
Rozmaite elementy.
Niektóre części Mahabharaty można traktować zarówno jako osobne utwory, jak i części jednego dzieła. Zasadniczo do takich części należą:
W południowej i centralnej Azji występuje kilka redakcji Mahabharaty – Indonezja, Sri Lanka, Jawa, Tybet, Birma wszystkie mają swoje wersje Mahabharaty. W południowych Indiach spotyka się najczęściej Mahabharatę składającą się z 140 000 ślok, natomiast północnoindyjskie redakcje Mahabharaty mają zwykle 110 000 ślok.
Liczba 18.
W pierwotnej kompozycji Mahabharaty liczba 18 odgrywa szczególną rolę. Wojna między Pandawami i Kaurawami trwała 18 dni. Liczebność wojsk po obydwu stronach również wynosiła 18 akszauhini. Było też 18 głównych dowódców tej wojny. Plan redakcyjny Mahabharaty dzieli ją na 18 części i zawarta w Bhiszmaparwie Bhagawadgita, opisująca nauczanie Kryszny składa się z osiemnastu części.

</doc>
<doc id="91155" url="https://pl.wikipedia.org/wiki?curid=91155" title="Marcin Łukaszewski (muzyk)">
Marcin Łukaszewski (muzyk)

Marcin Tadeusz Łukaszewski (ur. 20 listopada 1972 w Częstochowie) – polski pianista, teoretyk muzyki, kompozytor. Brat kompozytora Pawła Łukaszewskiego, syn kompozytora Wojciecha Łukaszewskiego.
Doktor nauk humanistycznych (dyscyplina: nauki o sztuce), doktor habilitowany sztuki muzycznej (dyscyplina: kompozycja i teoria muzyki).
Wykształcenie.
Jest absolwentem Państwowego Liceum Muzycznego w Częstochowie w klasie fortepianu Zofii Miller i fletu Bogumiły Tęczy. Pobierał także lekcje kompozycji u Bolesława Ociasa. W latach 1991–1996 odbył studia pianistyczne w Akademii Muzycznej im. F. Chopina w Warszawie w klasie prof. Bronisławy Kawalli (dyplom z wynikiem celującym 1996), prof. Jana Ekiera i prof. UMFC Edwarda Wolanina. W roku akademickim 1996/1997 był słuchaczem studium doktoranckiego w Akademii Teologii Katolickiej (obecnie UKSW) w Warszawie (muzykologia). Wiedzę doskonalił na studiach podyplomowych w Akademii Muzycznej Fryderyka Chopina i Uniwersytecie Muzycznym Fryderyka Chopina w Warszawie: Podyplomowych Studiach Wykonawstwa Muzyki Współczesnej w klasie fortepianu prof. Szabolcsa Esztényiego (1996–1998), Podyplomowych Studiach Teorii Muzyki (1998–2000), Podyplomowych Studiach Kompozycji pod kierunkiem prof. Mariana Borkowskiego (2012–2014).
W 2005 uzyskał w AMFC stopień doktora nauk humanistycznych w dyscyplinie nauki o sztuce (promotor: prof. dr hab. Marek Podhajski), a w 2014 na UMFC stopień doktora habilitowanego sztuki muzycznej w dyscyplinie kompozycja i teoria muzyki.    
Praca zawodowa.
Jako pedagog pracuje od 2011 na Uniwersytecie Muzycznym Fryderyka Chopina w Warszawie na stanowisku adiunkta. W latach 1996–2013 pracował w specjalności Muzykologia Kościelna (później Muzykologia Teoretyczna i Stosowana) na Uniwersytecie Kardynała Stefana Wyszyńskiego w Warszawie. W latach 2006–2011 wykładał także w Wyższym Seminarium Duchownym Diecezji Warszawsko-Praskiej, a w latach 1999-2001 w Prywatnej Szkole Muzycznej im. I.J. Paderewskiego w Sulejówku. Prowadzi warsztaty i kursy interpretacji, w tym m.in. warsztaty interpretacji muzyki organowej, fortepianowej i klawesynowej Mariana Sawy (Częstochowa 2010, 2012, 2014), warsztaty poświęcone muzyce tego kompozytora, przeprowadzone dla studentów Wydziału Instrumentalno-Pedagogicznego UMFC w Białymstoku (2013) oraz warsztaty dla uczniów klas fortepianu i klawesynu w OSM I i II st. im. F. Chopina w Bytomiu (2014).     
Działalność naukowa i publicystyczna.
Specjalizuje się w muzyce polskiej XX i XXI wieku, szczególnie w muzyce fortepianowej, chóralnej a cappella o tematyce religijnej. Bada również życie i twórczość wybranych kompozytorów polskich, m.in. Mariana Borkowskiego, Mariana Sawy, Piotra Perkowskiego, Wojciecha Łukaszewskiego.
Jest autorem pięciu książek. Ponadto ma na koncie szereg książek pod swoją redakcją, kilkadziesiąt opublikowanych artykułów naukowych. 
Jest autorem ponad stu haseł biograficznych pisanych do słownika "Kompozytorzy polscy 1918–2000" pod red. prof. dra hab. M. Podhajskiego), "Almanachu Kompozytorów AMFC" (pod red. prof. UMFC dr hab. A. Gronau-Osińskiej), "Encyklopedii Religii PWN", "Słownika Biograficznego Ziemi Częstochowskiej", a także szeregu obszernych komentarzy do płyt CD (dla różnych wydawnictw, m.in. DUX, Musica Sacra Edition i Acte Préalable) oraz wydań krytyczno-źródłowych dzieł Mariana Sawy, Piotra Perkowskiego i Wojciecha Łukaszewskiego. 
Był także redaktorem kilkudziesięciu książek programowych festiwali – "Laboratorium Muzyki Współczesnej "(Warszawa, Białystok) i "Gaude Mater" (Częstochowa).
Jest autorem ponad 300 artykułów popularnonaukowych publikowanych m.in. na łamach Muzyka21, Twojej Muzy, Niedzieli, Opcji, a także na łamach różnych czasopism i gazet.  
Jako teoretyk muzyki aktywnie uczestniczy w konferencjach naukowych (udział czynny, współorganizator). Jego zainteresowania naukowe obejmują przede wszystkim zagadnienia polskiej muzyki fortepianowej, pianistyki, polskiej muzyki chóralnej oraz muzyki o tematyce religijnej. 
Działalność pianistyczna.
Jako pianista koncertuje występując jako solista i kameralista. Brał udział w takich festiwalach i cyklach koncertowych, jak m.in.: Międzynarodowy Festiwal Muzyki Współczesnej „Warszawska Jesień” (2004), Warszawskie Spotkania Muzyczne (1999, 2005), Międzynarodowy Festiwal „Laboratorium Muzyki Współczesnej” w Warszawie (2004, 2006, 2009), XIII Śląskie Dni Muzyki Współczesnej w Katowicach (2008), Festiwal „Musica Moderna” w Łodzi (2006, 2007), Conversatorium Organowe w Legnicy (2000, 2008), Festiwal Muzyki Pasyjnej i Paschalnej w Poznaniu (2008, 2009), Sympozjum Kompozytorskie Akademii Muzycznej im. F. Chopina w Warszawie (1999, 2003), wielokrotnie w Koncertach Katedry Kompozycji i koncertach kompozytorskich różnych twórców w AMFC.  
Specjalizuje się w wykonawstwie muzyki fortepianowej twórców polskich XX i XXI wieku. Na koncie ma szereg prawykonań. Dokonał rekonstrukcji, uporządkowania, premierowego nagrania, wydania drukiem i podjął refleksję analityczną nad twórczością fortepianową Mariana Sawy, którą stale propaguje podczas koncertów, konferencji naukowych i warsztatów interpretacji.
Nagrał szereg płyt kompaktowych z muzyką polską. Należą do nich przede wszystkim albumy autorskie, w większości zawierające premierowe nagrania.
Działalność kompozytorska.
Kompozycje Marcina Tadeusza
Łukaszewskiego były wykonywane na wielu festiwalach muzycanych w kraju oraz za granicą, m.in. w Belgii, Francji, Holandii,
Kanadzie, Niemczech, Rosji, Słowacji, Stanach Zjednoczonych, Włoszech.
Utwory M.T. Łukaszewskiego zostały zarejestrowane przez Polskie Radio oraz na płytach CD takich wytwórni, jak m.in.: Acte Préalable i DUX.
Utwory chóralne były wykonywane m.in. przez takie zespoły, jak:  Chór Akademicki Akademii Techniczno-Rolniczej im. J.J. Śniadeckich w Bydgoszczy, Chór Akademicki Uniwersytetu Mikołaja Kopernika w Toruniu, Chór ATK (UKSW) w Warszawie, Chór Instytutu Muzykologii KUL, Chór Kameralny Akademii Medycznej we Wrocławiu, Chór Kameralny Akademii Muzycznej w Bydgoszczy, Chór Polskiego Radia w Krakowie, Chór Polsko-Niemieckiej Akademii Chóralnej „In Terra Pax”, Polski Chór Kameralny „Schola Cantorum Gedanensis”, Slovak Philharmonic Choir, Zespół Śpiewaków Miasta Katowice „Camerata Silesia”.
Jest członkiem: Stowarzyszenia Autorów ZAiKS, Stowarzyszenia STOART, Stowarzyszenia Musica Sacra, Towarzystwa Naukowego Franciszka Salezego, Mazowieckiego Towarzystwa Naukowego, Towarzystwa im. Mariana Sawy (współzałożyciel, wiceprezes) oraz Akademii Fonograficznej.  
Marcin Tadeusz Łukaszewski jest laureatem szeregu nagród, w tym m.in.: 
Był stypendystą: Stowarzyszenia Musica Sacra (1996), Prezydenta Miasta Częstochowy (1996), Fundacji Kultury w Warszawie (1997), UKSW w Warszawie (1999) oraz wielokrotnie Stowarzyszenia Autorów ZAiKS.

</doc>
<doc id="91158" url="https://pl.wikipedia.org/wiki?curid=91158" title="Zacisk główkowy">
Zacisk główkowy

Zacisk główkowy – rodzaj zacisku przykręcanego śrubą, np. zacisk umożliwiający dołączenie do akumulatora kabli zasilających (popularne klemy akumulatorowe), lub zacisk mocujący szynę do torowiska.
Konstrukcja klem akumulatorowych unormowana była w Polsce normą branżową BN-77/3687-01 – "Końcówki przewodów do akumulatorów samochodowych".

</doc>
<doc id="91160" url="https://pl.wikipedia.org/wiki?curid=91160" title="Grzegorz Miecugow">
Grzegorz Miecugow

Grzegorz Marek Miecugow (ur. 22 listopada 1955 w Krakowie, zm. 26 sierpnia 2017 w Warszawie) – polski dziennikarz, redaktor radiowej Trójki, wydawca i prezenter "Wiadomości" w TVP1, współtwórca i prezenter "Faktów" w TVN, prowadzący program "Szkło kontaktowe" w TVN24.
Życiorys.
Był synem Heleny i Brunona Miecugowa, krakowskiego dziennikarza i publicysty. Jego dziadek od strony ojca miał pochodzenie ormiańsko-gruzińskie, prababka była szlachcianką z Iwonicza-Zdroju. Bratem babki od strony ojca był malarz Stanisław Studencki.
Ukończył II Liceum Ogólnokształcące im. Króla Jana III Sobieskiego w Krakowie oraz studia na Wydziale Filozofii Uniwersytetu Warszawskiego. W 1978 jako student wyjechał do Paryża, gdzie przez dwa miesiące pracował, zajmując się domem i opiekując się dzieckiem znajomej jego rodziców.
Pracował w Teatrze na Rozdrożu. Od 1980 do czasu wprowadzenia stanu wojennego był dziennikarzem redakcji informacyjnej lokalnego warszawskiego radia, pracował też w telewizji. W marcu 1982 w ramach protestu odszedł z zawodu, po czym zaczął wykonywać różne prace zarobkowe, m.in. kleił błystki i produkował torby do farb w proszku. Przez dwa miesiące pracował fizycznie w Wiedniu. Po trzyletniej przerwie powrócił do pracy w radiu, zostając redaktorem programów dla dzieci. Pracował w w Programie III Polskiego Radia, w 1987 dołączył do zespołu "Zapraszamy do Trójki", którym później kierował. W latach 1989–2001 jako „druh zastępowy” poprowadził dziewięć wydań "Listy przebojów Programu Trzeciego". W 1989 przeszedł do Telewizji Polskiej. W TVP1 był prezenterem i wydawcą "Wiadomości".
W 1997 razem z Tomaszem Lisem współtworzył w TVN program informacyjny "Fakty", którego był także prezenterem. Odszedł z redakcji na skutek konfliktu z Tomaszem Lisem, został doradcą marszałka Sejmu Macieja Płażyńskiego ds. medialnych. Do TVN wrócił w 2001. Prowadził pierwszą polską edycję reality show "Big Brother", a także współtworzył kanał informacyjny TVN24. Objął funkcję szefa wydawców tej stacji. Od stycznia 2005 współprowadził "Szkło kontaktowe". Został również prowadzącym programy "Inny punkt widzenia", "Gość poranny" oraz "Cały ten świat".
W 2007 po sukcesie programu "Szkło kontaktowe" wraz z Tomaszem Sianeckim napisał książkę "Kontaktowi, czyli szklarze bez kitu". Był autorem felietonów z serii „Swoje wiem” w „Dzienniku Polskim”. Został również współpracownikiem „Przekroju”. Od 1992 prowadził zajęcia dla studentów dziennikarstwa. Był pracownikiem Katedry Dziennikarstwa Collegium Civitas.
Wystąpił w filmach "Pułapka" (1997) jako dziennikarz "Wiadomości" i "Ryś" (2007) jako policjant oraz w teledysku do utworu „Świr” Grupy Operacyjnej jako dziennikarz.
Życie prywatne.
Był żonaty z Joanną, z którą miał syna Krzysztofa.
W 2011 zdiagnozowano u niego raka płuca. Zmarł 26 sierpnia 2017. Sześć dni później został pochowany na Cmentarzu Wojskowym na Powązkach w Warszawie (kwatera E–19–4); ceremonia miała charakter świecki.

</doc>
<doc id="91162" url="https://pl.wikipedia.org/wiki?curid=91162" title="Krucjata dziecięca">
Krucjata dziecięca

Krucjata dziecięca – łączna nazwa nadana dwóm wyprawom krzyżowym, które miały miejsce w roku 1212. Ich uczestnikami były głównie dzieci francuskie i niemieckie, które zgodnie z planem organizatorów, przez samą czystość serca miały oswobodzić Ziemię Świętą z rąk muzułmanów. Wyprawy te zakończyły się klęską: żadna z nich nie dotarła do Ziemi Świętej, a ich uczestnicy w większości zginęli lub stali się niewolnikami.
Krucjata dzieci francuskich.
Wystąpienie Stefana z Cloyes.
W maju 1212 roku król Francji Filip II August odprawiał sądy w Saint-Denis. Wtedy to zjawił się przed nim dwunastoletni pastuszek Stefan z Cloyes. Poinformował on króla, że Jezus Chrystus objawił się mu i wręczył mu list, w którym upoważnił go do zorganizowania krucjaty do Ziemi Świętej. Król nie potraktował chłopca poważnie i kazał mu wracać do domu. Jednak Stefan niezrażony, zaczął wygłaszać kazania przed opactwem Saint-Denis. Głosił w nich, że na czele gromady niewinnych dzieci wyruszy do Jerozolimy i wyzwoli ją z rąk muzułmanów. Stefan okazał się dobrym mówcą, a tłumy dzieci zaczęły ściągać na jego wezwanie. Ośmielony tym sukcesem, rozpoczął wędrówkę po Francji, apelując do dzieci o udział w wyprawie. Wyznaczył miejscowość Vendôme, jako miejsce zbiórki i termin wyruszenia. Zapowiadał, że morza będą rozstępowały się przed nimi, tak że suchą nogą dojdą do Palestyny. Dzięki rzekomym cudom i objawieniom pozyskał szybko wielu słuchaczy.
Przebieg krucjaty.
Pod koniec czerwca 1212 roku, w wyznaczonym przez niego terminie, gromady dzieci zebrały się w Vendôme, skąd miała wyruszyć krucjata. Było ich około trzydziestu tysięcy (niektóre współczesne źródła mówią, że pół miliona). Niektórzy obozowali na okolicznych polach, gdyż miasto nie mogło ich pomieścić. Ich średnia wieku – 12 lat. Dzieci przybyły z różnych regionów Francji. Większość z nich stanowili chłopcy z rodzin chłopskich, trafiali się też z rodów rycerskich. Niektórzy uciekli z domu, inni wyruszali z błogosławieństwem rodziców. Oprócz chłopców stawiła się też grupa dziewczynek i pewna liczba młodych księży oraz dorosłych pielgrzymów. Stefan przyjął za godło krucjaty Oriflamme – bojowe godło królów francuskich.
Po udzieleniu błogosławieństwa przez garstkę przychylnych krucjacie księży, gromady dzieci wyruszyły na południe. Sam Stefan, jako przywódca, zażądał dla siebie wozu krytego baldachimem, bogato zdobionego. W nim odbywał podróż. U jego boków jechała garstka chłopców z rodów rycerskich, których stać było na konia. Reszta dzieci szła pieszo. Uczestnicy krucjaty traktowali Stefana jak świętego proroka, a pukle jego włosów i strzępy jego ubrania jak relikwie. Podczas marszu krzyżowcy żywili się tym, co dostarczała im miejscowa ludność. Jeśli jedzenia brakowało – głodowali. Wiele dzieci zmarło po drodze wskutek głodu oraz dużych o tej porze roku upałów. Kiedy doszli do Marsylii, zostali tam przyjęci serdecznie. Marsylczycy nakarmili ich i dali im noclegi – część dostała kwatery pod dachem, reszta nocowała na ulicach.
Następnego dnia morze jednak „nie chciało się” rozstąpić, jak obiecywał Stefan na początku krucjaty. W tej sytuacji część dzieci oskarżyła go o oszustwo, opuściła krucjatę i wróciła do domów. Reszta zdecydowała się czekać, aż morze się rozstąpi. Po kilku dniach dwóch marsylskich kupców Hugon Ferrus (Żelazny) i Wilhelm Porcus (Świnia) zaoferowali, że przewiozą dzieci za darmo do Palestyny. Stefan przyjął tę propozycję. Dzieci wsiadły na siedem wynajętych przez kupców okrętów i wyruszyły w morze.
Epilog krucjaty.
W 1230 przybył ze Wschodu do Francji duchowny, który twierdził, że był jednym z tych księży, którzy towarzyszyli dzieciom i razem z nimi wsiedli na statki. Według jego relacji kilka dni po wypłynięciu dwa z siedmiu okrętów zatonęły podczas burzy w okolicach wyspy San Pietro, zaś pasażerowie pozostałych pięciu zostali sprzedani Saracenom jako niewolnicy zgodnie z umową, jaką zawarli wcześniej dwaj marsylscy kupcy z odbiorcami egipskimi. Część dzieci trafiła do Egiptu, reszta została sprzedana na rynku niewolników w Bagdadzie. Ten, który powrócił, zawdzięczał swoje ocalenie umiejętności pisania i znajomości łaciny. Dzięki temu dostał pracę w kancelarii al-Kamila zarządcy Egiptu, syna al-Adila, a z czasem został wyzwolony.
Krucjata dzieci niemieckich.
Wystąpienie Mikołaja z Kolonii.
Z chwilą, kiedy Stefan z Cloyes głosił swoje kazania we Francji, ich echa dotarły na ziemie niemieckie. W Kolonii inny samozwańczy prorok – Mikołaj – zaczął głosić, że dzieci lepiej niż dorośli spełnią dzieło Boże. W przeciwieństwie do Stefana nie głosił, że Ziemię Świętą trzeba zająć siłą, lecz chciał ją zdobyć, nawracając muzułmanów. Mikołaj oraz jego uczniowie głosili kazania po całej Nadrenii. W kilka tygodni zgromadzili całą armię dzieci gotowych wyruszać do Ziemi Świętej. Ich średnia wieku była wyższa niż w armii Stefana, więcej też było dziewczynek oraz dorosłych, wśród których zdarzali się jednak podejrzani włóczędzy i prostytutki.
Armia podzieliła się na dwie grupy: pierwsza, dowodzona przez Mikołaja, ruszyła do Italii przez zachodnią Szwajcarię; druga grupa – przez Szwajcarię środkową.
Grupa Mikołaja.
Grupa dowodzona przez Mikołaja liczyła około 12 tysięcy młodych krzyżowców. Udała się ona przez Bazyleę, następnie w Szwajcarii przez Genewę i Alpy, które przekroczyła przełęczą Mont-Cenis. Wiele dzieci zmarło po drodze z głodu i zmęczenia. Kiedy doszły do Genui, okazało się, że morze nie chce się rozstąpić. Część dzieci w tych warunkach opuściła szeregi krucjaty i osiedliła się w Genui, korzystając z zaproszenia władz tego miasta. Reszta dowodzona przez Mikołaja ruszyła w dalszą drogę, licząc że morze rozstąpi się gdzie indziej. W Pizie część dzieci wsiadła na dwa statki płynące do Palestyny i słuch po nich zaginął. Współczesny historyk Gary Dickson uznał opowieść o wypłynięciu do Palestyny za fałszywą. W swojej monografii „Krucjata dziecięca. Mroczna tajemnica średniowiecza” wskazuje, że relacje o wypłynięciu w morze pojawiają się stosunkowo późno. Najciekawszym przykładem takiej konfabulacji jest kronika „Chronica Alberici Monachi Trium Fontium” Alberyka z Trois Fontaines, w której opowieść o wypłynięciu dwóch okrętów została dopisana podczas redakcji dzieła. Być może zmyślanie tragicznego końca wyprawy było próbą powstrzymania kolejnych tego rodzaju wypraw (jak chociażby pierwszej krucjaty pasterzy).
Reszta grupy Mikołaja wyruszyła do Rzymu, gdzie przyjął ich papież Innocenty III – nakazał im wracać do domu. Nie zachowały się wieści o ich drodze powrotnej. Wiadomo, że do domu dotarli tylko nieliczni, reszta zmarła lub osiedliła się w jednym z miast lub wiosek włoskich. Prawdopodobnie drogi nie przeżył też Mikołaj. Jego ojciec – na żądanie rodziców zmarłych dzieci, którzy obwiniali go, że namówił syna do tej wyprawy – został uwięziony i powieszony.
Druga grupa.
Druga grupa dzieci, która szła do Italii przez środkową Szwajcarię, przekroczyła Alpy przez przełęcz Świętego Gotarda. Doszła do Ankony, gdzie morze również „nie chciało” się przed nimi rozstąpić. Dzieci szły więc wzdłuż wybrzeża, licząc na to, że morze rozstąpi się gdzie indziej. Niewielka część została zabrana przez statki płynące do Palestyny, reszta zdecydowała się na powrót. Trudną drogę przetrwali tylko nieliczni.

</doc>
<doc id="91163" url="https://pl.wikipedia.org/wiki?curid=91163" title="Marian Zyndram-Kościałkowski">
Marian Zyndram-Kościałkowski

Marian Zyndram-Kościałkowski, ps. "Jerzy Orwid", "M. Rogiński" (ur. 16 marca 1892 w Ponedelach, zm. 12 kwietnia 1946 w Brookwood, w Wielkiej Brytanii) – polski polityk z dwudziestolecia międzywojennego, związany z obozem piłsudczykowskim, premier, podpułkownik piechoty Wojska Polskiego.
W młodości członek Związku Walki Czynnej i Polskiej Organizacji Wojskowej, żołnierz Legionów Polskich, polityk PSL „Wyzwolenie”, Partii Pracy, Zjednoczenia Pracy Wsi i Miast oraz BBWR, poseł w latach 1922–1939, wojewoda białostocki (1930–1934), komisaryczny prezydent Warszawy (od marca do lipca 1934), minister spraw wewnętrznych (1934–1935), premier Polski od 13 października 1935 do 15 maja 1936, minister pracy i opieki społecznej (1936–1939), wolnomularz.
Młodość.
Marian Zyndram-Kościałkowski urodził się w majątku Ponedel na północnej Kowieńszczyźnie. Pochodził z rodziny szlacheckiej, pieczętującej się herbem Syrokomla, był synem Karola i Marii z Budrewiczów. Od 1903 uczęszczał do szkoły średniej w Sankt Petersburgu (z wykładowym językiem niemieckim). Ukończył ją w 1910. Tam też kontynuował naukę, studiując w Instytucie Psycho-Neurologicznym przez 4 semestry. Był również studentem na Wydziale Rolnictwa politechniki ryskiej, a później także w Instytucie Gospodarstwa Wiejskiego i Leśnictwa w Warszawie.
Działalność niepodległościowa.
Już podczas studiów rozpoczął działalność niepodległościową – w 1911 był jednym ze współzałożycieli (wraz z m.in. Walerym Sławkiem) struktur Związku Walki Czynnej w północno-zachodnich guberniach Imperium Rosyjskiego. Rok później został komendantem nadbałtyckiego okręgu ZWC. W 1914, po wybuchu I wojny światowej pojechał do Królestwa Kongresowego, gdzie chciał wstąpić do Legionów Polskich. Otrzymał jednak rozkaz pozostania w Warszawie. Od 1915 w Polskiej Organizacji Wojskowej, dowodził oddziałami lotnymi (dywersyjnymi) POW. Używał wówczas pseudonimu "Jerzy Orwid". 7 lutego 1915 awansowany przez Piłsudskiego do stopnia podporucznika. Został wówczas komendantem warszawskiego oddziału lotnego POW, a od 23 lipca 1915 kierował całością oddziałów lotnych pod okupacją rosyjską. W tym samym roku poślubił Annę Krysińską.
Był pracownikiem Biura Komisji Wojskowej Tymczasowej Rady Stanu.
Tuż przed odzyskaniem niepodległości prowadził aktywną działalność społeczną. Był m.in. założycielem i szefem Towarzystwa Przyjaciół Żołnierza i Towarzystwa Opieki nad Inwalidami. Był także członkiem zarządu Stronnictwa Niezawisłości Narodowej.
Gdy w sierpniu 1915 armia niemiecka zajęła Warszawę, Kościałkowski udał się na front, będąc dowódcą plutonu warszawskiego I Brygady Legionów. Piłsudski rozkazał mu jednak wrócić i podjąć ponownie działalność w POW jako komendant okręgu warszawskiego. Potem zajmował stanowisko adiutanta i inspektora Komendy Naczelnej Polskiej Organizacji Wojskowej. Ściśle współpracował z Piłsudskim, będąc w Komisji Wojskowej Tymczasowej Rady Stanu. Gdy w listopadzie 1918 rozpoczęło się rozbrajanie żołnierzy niemieckich w Warszawie, Kościałkowski kierował tą akcją jako szef wydziału działań czynnych Komendy Naczelnej POW oraz komendant oddziałów lotnych.
Służba w Wojsku Polskim.
Od 1918 roku pełnił służbę w Wojsku Polskim. 2 grudnia 1918 został awansowany na stopień porucznika, a 1 grudnia 1919 – na kapitana, a potem na majora. W następnym roku służył jako zastępca szefa Biura Wywiadowczego Sztabu Głównego Wojska Polskiego. Utrzymywał wówczas kontakty z POW w okręgu suwalskim (organizacja próbowała m.in. wzniecić antylitewskie powstanie w Sejnach) i był zaangażowany w zajęcie Wilna w kwietniu 1919. Był wówczas szefem sekcji wywiadowczej Kwatery Głównej Naczelnego Wodza. Wydawał tam kilka periodyków, m.in. "Nasz Kraj". Na rozkaz Piłsudskiego organizował na tyłach armii bolszewickiej akcje dywersyjne. Powołał do życia Związek Obrony Ojczyzny. 1 sierpnia 1920 został komendantem głównym tej organizacji.
We wrześniu 1920 r. objął dowództwo grupy Bieniakonie, która wchodziła w skład Dywizji Ochotniczej. Na jej czele wziął udział w „buncie” Żeligowskiego, zakończonym zajęciem Wilna i utworzeniem Litwy Środkowej. Następnie został szefem Oddziału II Sztabu Wojska Litwy Środkowej, w którym służył do roku 1922.
Na początku roku 1921 ukończył w Warszawie kurs dla wyższych dowódców. Nieco później otrzymał urlop z wojska dla dokończenia studiów rolniczych w Szkole Głównej Gospodarstwa Wiejskiego.
Janusz Jędrzejewicz charakteryzował Kościałkowskiego w następujący sposób: 
Działalność polityczna.
W 1922, na polecenie Piłsudskiego, wstąpił do PSL „Wyzwolenie”. Wkrótce został wiceprezesem tego ugrupowania (pełnił tę funkcję do 1925). W tym czasie uzyskał mandat parlamentarny i został posłem na Sejm z ziemi wileńskiej. Na czas wykonywania mandatu posła przeniesiony został z wojska w stan nieczynny. Był członkiem parlamentu nieprzerwanie do 1939.
Od początku lat 20. XX wieku był członkiem loży masońskiej „Tomasz Zan”.
W kwietniu 1925 był jednym z współzałożycieli Klubu Pracy (jego najbliższymi ówczesnymi współpracownikami byli Kazimierz Bartel, Jerzy Barański, Eugeniusz Śmiarowski i Bolesław Wysłouch). Podczas przewrotu majowego nie odegrał większej roli, a także, w przeciwieństwie do wielu aktywnych działaczy piłsudczykowskich, nie objął żadnych funkcji państwowych.
W październiku 1926, podczas zjazdu założycielskiego Partii Pracy (w którą przekształcił się Klub Pracy) został wybrany na stanowisko prezesa dwunastoosobowego Zarządu Głównego. Jako szef ugrupowania opowiadał się za zdecydowanym popieraniem polityki marszałka Piłsudskiego i jego współpracowników. W maju 1927 został członkiem stołecznej Rady Miejskiej, jako główny kandydat rządowy. W tym czasie był wiceprezesem Związku Rezerwistów (), członkiem zarządu Związku Miast Polskich (od 23 października 1927, ponownie wybrany w listopadzie 1936), a także prezesem Klubu Pracy Gospodarczej (do 1930). W Sejmie natomiast był referentem budżetu Ministerstwa Spraw Wojskowych na rok 1927/1928.
W 1928 został ponownie wybrany w skład Sejmu (z okręgu wileńskiego i tzw. listy państwowej), w marcu tego roku został także wiceprezesem nowo utworzonego Bezpartyjnego Bloku Współpracy z Rządem (funkcję tę sprawował do maja 1930). W czerwcu Partia Pracy połączyła się ze Związkiem Naprawy Rzeczypospolitej, tworząc Zjednoczenie Pracy Wsi i Miast. Nowe ugrupowanie weszło w skład BBWR, zachowując jednak swój autonomiczny charakter. Kościałkowski został prezesem Zjednoczenia. Wkrótce jednak popadł w konflikt z byłymi członkami Związku Naprawy Rzeczypospolitej, którzy pragnęli większej samodzielności ugrupowania i uniezależnienia się od władzy kierownictwa BBWR. W grudniu 1929 Kościałkowski ustąpił ze stanowiska prezesa Zjednoczenia. W styczniu 1930 doszło do rozłamu – reaktywowano dawną Partię Pracy. W jej działalności Kościałkowski nie brał już jednak udziału, poświęcając się działalności w aparacie państwowym. 
Wojewoda białostocki i komisaryczny prezydent Warszawy.
Od 10 lipca 1930 do końca lutego 1934 piastował stanowisko . W tym czasie usprawniał administrację, zwiększył nadzór nad urzędnikami, stawiał na rozbudowę kanalizacji i sieci ulic w Białymstoku. Założył również Wojewódzki Komitet do Spraw Bezrobocia, jak również miał swój udział w utworzeniu Białostockiej Izby Rolniczej i zapewnieniu udziału przedsiębiorców białostockich w II Targach Wileńskich. Był również jednym ze współzałożycieli Białostockiego Klubu Sportowego Jagiellonia (którego był honorowym prezesem). W uznaniu zasług dla miasta, Kościałkowski został drugim (po Józefie Piłsudskim) honorowym obywatelem Białegostoku. Tytuł ten został mu uroczyście nadany 4 września 1935. Tego samego dnia w Białymstoku otwarto bulwary im. wojewody Mariana Zyndrama Kościałkowskiego.
W listopadzie 1930 po raz kolejny wszedł w skład Sejmu (zajmował 17. miejsce na liście państwowej BBWR).
14 grudnia 1931 został mianowany na stopień podpułkownika ze starszeństwem z 1 stycznia 1932 i 1. lokatą w korpusie oficerów piechoty. W 1932 pozostawał w dyspozycji szefa Departamentu I Piechoty Ministerstwa Spraw Wojskowych.
Przez kilka miesięcy (od 2 marca do 1 lipca) w 1934 Kościałkowski sprawował stanowisko komisarycznego prezydenta Warszawy. Trafił na to stanowisko, ponieważ rząd rozwiązał wówczas Radę i Zarząd Miejski Warszawy. Było to efektem walki politycznej z siłami opozycyjnymi. Z tego też względu Kościałkowski podczas pełnienia funkcji komisarycznego prezydenta, skupił się na usuwaniu ze stanowisk urzędniczych osób o nastawieniu opozycyjnym do rządu. Oprócz tego działał także w sferze gospodarczej stolicy. Udało mu się jednak także zrównoważyć budżet Warszawy, zmniejszył zadłużenie miasta, wpłynął także na obniżkę cen gazu i biletów tramwajowych.
Korzystając ze wsparcia rządu, Kościałkowski starał się uregulować zaległe pobory pracowników i emerytów, a także wprowadzić szeroko zakrojone oszczędności budżetowe. Rozpoczął również tzw. akcję konwersyjną, która miała zmniejszyć zadłużenie miasta. Na przedsięwzięcie to składała się: redukcja etatów urzędniczych oraz emerytur, dążenie do odmłodzenia aparatu administracyjnego, a także renegocjacje umów z dostawcami dla miasta.
Jak pisze Marian Marek Drozdowski, Kościałkowski 
Minister spraw wewnętrznych.
28 czerwca 1934, po zamordowaniu Bronisława Pierackiego przez ukraińskich nacjonalistów, objął resort spraw wewnętrznych (przedtem przez pewien czas ministerstwem kierował sam premier, Leon Kozłowski, który wykorzystał ten czas do realizacji postanowień prezydenckiego rozporządzenia o powołaniu obozu w Berezie Kartuskiej).
Pomimo okoliczności nominacji Kościałkowskiego (kojarzonego z umiarkowanym skrzydłem sanacji), została ona odebrana przez opinię publiczną jako początek liberalizacji systemu. Nowy minister postanowił usprawnić administrację lokalną (w tym celu odbył kilkanaście podróży służbowych po kraju), jak również dojść do porozumienia z umiarkowanymi grupami polityków ukraińskich. Rozpoczęto nieformalne rozmowy z przedstawicielami Ukraińskiego Zjednoczenia Narodowo-Demokratycznego (UNDO), którzy zdali sobie sprawę z nieskuteczności prowadzonej dotychczas walki z władzami polskimi. Początki nie były łatwe – Kościałkowski m.in. wygłosił w lutym 1935 w Sejmie przemówienie, które Ukraińcy uznali za obraźliwe. Jednak ugodę udało się ostatecznie zawrzeć w lecie tego roku, czego efektem był udział UNDO we wrześniowych wyborach parlamentarnych (polskie partie opozycyjne ogłosiły ich bojkot).
Był członkiem honorowym Związku Przyjaciół Litwy w Warszawie.
Premier.
Po śmierci Józefa Piłsudskiego, rozpoczął się proces dekompozycji obozu sanacyjnego. Kościałkowski znalazł się w grupie polityków skupionych wokół prezydenta Ignacego Mościckiego, pozostającej w opozycji wobec zwolenników marszałka Edwarda Śmigłego-Rydza. W sierpniu 1935 Mościcki zawarł porozumienie z Eugeniuszem Kwiatkowskim. Ustalono konieczność zmiany rządu Walerego Sławka. Kwiatkowski zgodził się wejść do nowego gabinetu (jako wicepremier odpowiedzialny za sprawy gospodarcze i minister skarbu). Kościałkowski został desygnowany na stanowisko szefa rządu (przedtem misji utworzenia gabinetu nie przyjęli Kazimierz Świtalski i Walery Sławek). 
13 października 1935 Marian Zyndram Kościałkowski odebrał z rąk Mościckiego nominację na stanowisko premiera. Rząd ten odsunął od władzy tzw. grupę pułkowników – byłych współpracowników Piłsudskiego, wywodzących się z wojska: Kościałkowski próbował pomimo tego wciągnąć do współpracy m.in. Walerego Sławka, ale bez powodzenia.
Rząd Kościałkowskiego musiał zmierzyć się przede wszystkim z trudnościami natury gospodarczej. Z tego względu pierwszoplanową rolę odgrywał w nim Kwiatkowski. Na samym początku urzędowania przygotowano projekt ustawy przyznającej prezydentowi prawo wydawania dekretów w sprawach gospodarczych i finansowych w okresie do 15 stycznia 1936. Uchwaleniu tego aktu prawnego sprzeciwili się „pułkownicy”, m.in. grupa parlamentarzystów z Leonem Kozłowskim na czele planowała postawienie wniosku o wotum nieufności dla rządu, a marszałek Sejmu Kazimierz Świtalski stwierdził, iż jest on niezgodny z konstytucją kwietniową (ostatecznie zagłosował on jednak za przyjęciem projektu). Został on uchwalony 17 października 1935, a 14 listopada Mościcki podpisał pierwsze 5 dekretów (w sumie było ich ponad 20). W sferze gospodarczej rząd opowiadał się przede wszystkim za koniecznością utrzymywania równowagi budżetowej i stymulowaniem ożywienia gospodarczego. Pragnąc osiągnąć ten pierwszy cel, postulował przede wszystkim podwyższenie podatków, sfinansowanie części inwestycji przy pomocy operacji kredytowych i wprowadzenie dużych oszczędności budżetowych oraz utrzymywanie kursu złotego na stałym poziomie. Na początku 1936 taka polityka doprowadziła do zmniejszenia deficytu budżetowego, ale także do osłabienia tempa produkcji i spadku obrotów handlowych, odpływu złota oraz obcych walut z polskich banków. W kwietniu wprowadzono kontrolę obrotu pieniężnego z zagranicą, a także obrotu zagranicznego i krajowego dewizami.
Kościałkowski deklarował chęć rozszerzenia współpracy na linii rząd – społeczeństwo. Mówił m.in.: Rząd nie podjął jednak w tym kierunku zdecydowanych działań – pracował praktycznie niezależnie od parlamentu, a pomimo uchwalenia w grudniu 1935 amnestii, nie zdecydował się na likwidację obozu w Berezie Kartuskiej.
Wiosną 1936 środowiska socjalistyczne i komunistyczne rozpoczęły szereg akcji przeciwko rządowi Kościałkowskiego. PPS i KPP urządzały strajki i protesty – m.in. w Warszawie i Łodzi. W dniach 20 marca – 25 marca w Krakowie, w zakładach Semperit, doszło do strajku okupacyjnego fabryki, stłumionego krwawo przez policję. Byli zabici i ranni. Podobne zajścia miały miejsce w Częstochowie (jedna ofiara) i Lwowie (9 osób zabitych, 200 rannych). Niepokoje społeczne miały wpływ na zachwianie pozycji Kościałkowskiego jako premiera i całego gabinetu, który nie potrafił opanować sytuacji. Ponadto, gabinet nie miał odpowiedniego oparcia nawet we własnym obozie. Z tego względu próbował prowadzić potajemne negocjacje z PPS. Miało to miejsce między grudniem 1935 a lutym 1936, jednak późniejsze krwawe zamieszki przerwały te rozmowy.
18 kwietnia 1936 w Warszawie miał miejsce zjazd Federacji Związków Obrońców Ojczyzny, w którym wzięło udział wielu polityków związanych ze Związkiem Naprawy Rzeczypospolitej. Z tą grupą kojarzeni byli także Kościałkowski i Kwiatkowski. Grupa skupiona wokół Śmigłego-Rydza odniosła wrażenie, że „lewica” sanacyjna przechodzi do ofensywy politycznej. Rozpoczęła więc kontratak – "Gazeta Polska" zamieściła artykuł Bogusława Miedzińskiego, ostro krytykujący rząd Kościałkowskiego. Premier w porozumieniu z Kwiatkowskim zarządził konfiskatę wydania czasopisma, odwołał Świtalskiego z funkcji wojewody krakowskiego, a Ignacego Matuszewskiego ze stanowiska prezesa Komisji Oszczędnościowo-Oddłużeniowej dla Samorządów. 27 kwietnia z funkcji prezesa Banku Polskiego ustąpił Adam Koc, co było reakcją na zarządzoną przez rząd kontrolę obrotu dewizami. Kontratak ze strony Rydza został załagodzony, istota rzeczy tkwiła jednak w układzie grudniowym co do losów Kościałkowskiego. Przedłużono okres jego rządów o kilka tygodni, by nie akceptować pozorów, iż to „Gazeta Polska” obala premierów. Pomimo tych działań, prezydent Mościcki doszedł do wniosku, że konieczna jest rekonstrukcja gabinetu. 15 maja 1936 nastąpiła oficjalna dymisja rządu Kościałkowskiego, którego zastąpił jeszcze tego samego dnia Felicjan Sławoj Składkowski.
Minister pracy i opieki społecznej.
Po zdymisjonowaniu go z funkcji szefa rządu, Kościałkowski zgodził się objąć stanowisko ministra pracy i opieki społecznej w gabinecie Felicjana Sławoja-Składkowskiego. Objął także funkcję przewodniczącego Naczelnego Wydziału Ogólnopolskiego Obywatelskiego Komitetu Zimowej Pomocy Bezrobotnym. W 1938 został wybrany do Sejmu z okręgu wileńskiego. Funkcję ministerialną pełnił do 30 września 1939.
Emigracja i śmierć.
Po przegranej kampanii wrześniowej znalazł się w Rumunii, później przebywał na emigracji we Francji, a od 1940 w Wielkiej Brytanii. Był internowany w obozie stworzonym dla przeciwników politycznych Władysława Sikorskiego na wyspie Bute.
W trakcie prac tzw. komisji Bohdana Winiarskiego, utworzonej przez emigracyjny rząd Władysława Sikorskiego w maju 1940 w celu zbadania poczynań władz sanacyjnych i przyczyn klęski w kampanii wrześniowej, został oskarżony o szereg nadużyć związanych ze sprawowaniem przez niego funkcji premiera (m.in. tolerowanie istnienia obozu w Berezie Kartuskiej) i ministra opieki społecznej (m.in. niezgodne z celem wydatkowanie funduszy publicznych). Był również obarczany winą za śmierć robotników podczas zamieszek, które wybuchły podczas strajku w fabryce wyrobów włókienniczych Cytrona w Supraślu w 1933.
Zmarł 12 kwietnia 1946 roku w Brookwood w Surrey pod Londynem i został pochowany na tamtejszym cmentarzu cywilnym, Brookwood Cemetery. Jego symboliczny grób znajduje się na cmentarzu Powązkowskim w Warszawie (kwatera 32-4-18).
Rodzina.
W 1915 Kościałkowski poślubił bojowniczkę POW, malarkę i pedagoga – Annę Krysińską (1888-1964). Miał z nią:
Kościałkowski rozwiódł się z Anną, która zamieszkała z dziećmi na Żoliborzu. Po wybuchu II wojny światowej i przybyciu na wyspę Bute, Kościałkowski związał się z przyjaciółką, aktorką Marią Balcerkiewiczówną, z którą potem zawarł związek małżeński.
Jego dalszymi krewnymi byli bracia Marian i Sergiusz Kościałkowskcy.

</doc>
<doc id="91164" url="https://pl.wikipedia.org/wiki?curid=91164" title="Wydrak kanadyjski">
Wydrak kanadyjski

Wydrak kanadyjski, wydra kanadyjska ("Lontra canadensis") – gatunek drapieżnego ssaka z rodziny łasicowatych.
Występowanie.
Niegdyś występowała w całej Ameryce Północnej, dziś wyginęła w wielu stanach np. Indianie, Kentucky, Nebrasce.
Pożywienie.
Żywi się najczęściej rybami. Chwyta również żaby, owady i mniejsze ssaki. W nocy pływa pod prąd przeszukując małe zatoczki. W dzień odpoczywa w trzcinach, a o zmroku ponownie rusza na obchód.
Podgatunki.
Wyróżnia się siedem podgatunków wydry kanadyjskiej:

</doc>
<doc id="91168" url="https://pl.wikipedia.org/wiki?curid=91168" title="Sorbet">
Sorbet

Sorbet – rodzaj orzeźwiającego mrożonego deseru, robionego z posłodzonej wody z przewagą zamrożonych owoców (najczęściej sokiem lub purée), ewentualnie winem lub likierem. Pochodzenie sorbetu przypisuje się napojowi z Azji (Iran) o nazwie szarbat, robionemu z posłodzonego soku owocowego i wody. Termin „sorbet” pochodzi od tureckiego şerbat lub şerbet, szarbat.
Sorbety często porównuje się do lodów włoskich (w angielskim tego określenia znaczeniu − "Italian ice") oraz lodów wodnych, jednak różnią się one doborem i proporcjami składników.

</doc>
<doc id="91170" url="https://pl.wikipedia.org/wiki?curid=91170" title="Ćajtja">
Ćajtja

Ćajtja (dewanagari चैत्य) – typ sakralnej budowli charakterystycznej dla sztuki indyjskiej - świątynia buddyjska wykuta w skale. Występuje obok drugiego rodzaju budowli skalnych, pełniących funkcję klasztoru buddyjskiego, tzw. wihary.
Plan ćajtji przypomina trójnawową bazylikę z wotywną stupą w półokrągłej apsydzie zamykającej odpowiednik nawy głównej. Wokół stupy zwykle powinno znajdować się obejście ("pradakszina"), ale często go brakuje. Jako właściwe miejsce kultu (w przeciwieństwie do "wihary") z reguły ćajtje były bardziej zdobione – głównie płaskorzeźbami (zwłaszcza budowle późniejsze; pierwsze świątynie pozostawały w swoim wystroju dość ascetyczne). Nawy oddzielały filary, często ozdobne, a strop zwykle naśladował w formie zewnętrznej znane w sztuce europejskiej sklepienie kolebkowe. W ścianie wejściowej w wielu ćajtjach pojawiało się duże, półkoliste okno ujęte w podkowiasty, charakterystyczny dla architektury indyjskiej łuk (kudu), zwany stąd często „łukiem indyjskim”. W przedsionkach ćajtji występują niekiedy formy przypominające emporę.
Skalne świątynie występują przede wszystkim w regionie Ghatów Zachodnich i Ghatów Wschodnich. Pierwsze najprawdopodobniej powstały już w I wieku p.n.e. Najstarsza zachowana ćajtja znajduje się w miejscowości Bhadża, w okolicach Bombaju i datowana jest na II wiek p.n.e. Jedna z najbardziej znanych w świecie zachowanych tego typu budowli skalnych to świątynia w Adżancie (II w. p.n.e. - VII w. n.e.).

</doc>
<doc id="91171" url="https://pl.wikipedia.org/wiki?curid=91171" title="Tollense">
Tollense

Tollense (pol. hist. "Dołęża", "Dolenica" lub "Tolęża"/"Tołęża") – rzeka w Niemczech (Meklemburgia-Pomorze Przednie). Wypływa z łańcucha jezior Mürzsee, Mittelsee i Langer See na Pojezierzu Meklemburskim. Po 15 km płynie przez polodowcowe jeziora rynnowe Tollense i Lieps (314.2-3); po ok. 96 km biegu zasila rzekę Pianę w okolicy miasta Demmin.
Jeziora:
Dopływy: 
Miasta:
Zamek:
Historia.
Na północ od Altentreptow wzdłuż rzeki znajduje się stanowisko archeologiczne na pobojowisku wielkiej bitwy stoczonej w epoce brązu około 1250 roku przed naszą erą. Tereny nad środkową i dolną Tollense zamieszkiwało słowiańskie plemię Dołężan, natomiast ziemie na południe od nich (głównie okolice jeziora "Tollensesee" z grodem Radogoszcz) należały do wojowniczych Redarów.
Słowiańska nazwa rzeki pochodzi od wyrazu "dół" bądź "dolina" lub według innych źródeł od "ług" – zbiornik wodny, kałuża (zob. Łużyce)

</doc>
<doc id="91175" url="https://pl.wikipedia.org/wiki?curid=91175" title="Demagogia">
Demagogia

Demagogia (gr. "demos" – lud, "agogos" – wiodący, prowadzący) – wpływanie na opinię publiczną poprzez działanie obliczone na łatwy efekt, poklask.
Demagogia rozwinęła się już w starożytnej Grecji, lecz pierwotnie miała nieco inne niż współcześnie znaczenie. Po grecku znaczy to „prowadzący lud”. Nazywano tak doskonałych mówców potrafiących wpływać na decyzję zgromadzenia ludowego. Izokrates przeciwstawiał demagoga tyranowi, lecz już wówczas Tukidydes zauważał, że demagog "prowadzi lud, schlebiając jego próżności".
Współcześnie oznacza to kłamanie na rzecz wygranej w wyborach lub schlebianie wyborcom, np. rozdawanie tzw. kiełbas wyborczych. Za demagogię uważane są kłamstwa, składanie popularnych i efektownych, ale niedających się spełnić obietnic, albo składanie obietnic bez intencji ich realizacji, schlebianie masom, szukanie kozła ofiarnego, stosowanie nielogicznych, ale przekonujących argumentów.

</doc>
<doc id="91176" url="https://pl.wikipedia.org/wiki?curid=91176" title="Carl Maria Splett">
Carl Maria Splett

Carl Maria Splett (ur. 17 stycznia 1898 w Sopocie, zm. 5 marca 1964 w Düsseldorfie) – niemiecki duchowny rzymskokatolicki, biskup diecezjalny gdański w latach 1938–1964, administrator apostolski "sede plena" diecezji chełmińskiej w latach 1939–1945.
Życiorys.
Ukończył seminarium duchowne w Pelplinie. 10 lipca 1921 otrzymał w Pelplinie święcenia kapłańskie. Studia w Rzymie uwieńczył uzyskaniem w 1924 doktoratu z prawa kanonicznego.
13 czerwca 1938, po rezygnacji biskupa Edwarda O’Rourke, został mianowany biskupem diecezjalnym diecezji gdańskiej. Po wybuchu II wojny światowej we wrześniu 1939 wystosował list pasterski, w którym wyraził radość z powodu ponownego zjednoczenia Gdańska z Rzeszą Niemiecką. W grudniu 1939 Splett został mianowany administratorem apostolskim diecezji chełmińskiej, co nastąpiło z pogwałceniem art. 9 konkordatu zawartego między Polską a Stolicą Apostolską i wywołało 18 grudnia 1939 sprzeciw rządu polskiego za pośrednictwem ambasadora przy Watykanie z argumentacją, że decyzja watykańska jest sprzeczna z konkordatem i wywrze fatalne wrażenie na narodzie polskim.
W czasie II wojny światowej współpracował z Niemcami. Jednoznacznie poparł włączenie Wolnego Miasta Gdańska do III Rzeszy, wydał zakaz używania języka polskiego w kościołach. Pod naciskiem gestapo, które zagroziło masowym aresztowaniem kleru, wprowadził oficjalny zakaz spowiadania po polsku, potajemnie nakazał jednak spowiadać w języku ojczystym penitenta. Splett mówił w języku polskim i polecał wszystkim niemieckim księżom posługującym w Gdańsku, aby też się go uczyli.
W marcu 1945 mimo propozycji ewakuacji pozostał w zdobytym przez Armię Czerwoną Gdańsku. 2 lutego 1946 został skazany przez władze Polski Ludowej na 8 lat więzienia, utratę praw publicznych i obywatelskich praw honorowych na okres 5 lat oraz konfiskatę mienia i osadzony w Zakładzie Karnym we Wronkach. Następnie był internowany w klasztorach w Borku Starym (od sierpnia 1953) i Dukli (od grudnia 1953), zwolniony 17 grudnia 1956. 27 grudnia 1956 wyjechał do RFN.
Zmarł 5 marca 1964 w Düsseldorfie, gdzie został pochowany w kościele św. Lamberta.
W 1961 był współkonsekratorem podczas sakry biskupa pomocniczego Akwizgranu .
Pierścień biskupa oraz należące do niego pektorały na początku sierpnia 2017 powróciły do Gdańska jako depozyt założonej przez niego Adalbert-Stiftung ("Dzieło św. Wojciecha").
30 sierpnia 2018 arcybiskup gdański Sławoj Leszek Głódź wysunął propozycję sprowadzenia zwłok Spletta do Gdańska i pochowanie ich w krypcie biskupiej archikatedry w Oliwie.

</doc>
<doc id="91178" url="https://pl.wikipedia.org/wiki?curid=91178" title="Kazimierz Zarankiewicz">
Kazimierz Zarankiewicz

Kazimierz Zarankiewicz (ur. 2 maja 1902 w Częstochowie, zm. 5 września 1959 w Londynie) – polski matematyk; profesor mechaniki teoretycznej Politechniki Warszawskiej od 1946 roku. Teoretyk lotów kosmicznych. Prace z topologii, teorii grafów, teorii funkcji zmiennej zespolonej, teorii liczb.
Życiorys.
W roku 1923 uzyskał doktorat, zaś w roku 1929 habilitację i tytuł docenta. W 1940 był wykładowcą matematyki w Prywatnej Męskiej Szkole Technicznej II st. w Warszawie. Na przełomie lat 1948-1949 na zaproszenie Uniwersytetu Harvard wygłosił w tej i sześciu innych uczelniach amerykańskich serię wykładów z matematyki i mechaniki teoretycznej. 
Znakomity dydaktyk i popularyzator. Współzałożyciel (1954) i pierwszy prezes Polskiego Towarzystwa Astronautycznego (wybrany 8 lutego 1956), od roku 1957 wiceprzewodniczący Międzynarodowej Federacji Astronautycznej. Na II walnym zebraniu w 1958 został wybrany wiceprezesem PTA. Profesor był organizatorem i kierownikiem pierwszej polskiej placówki naukowej w dziedzinie astronautyki – Pracowni Astronautycznej Instytutu Podstawowych Problemów Techniki PAN.
Był aktywnym organizatorem ogólnokrajowych Konferencji Techniki Rakietowej i Astronautyki w 1957 i 1959 roku. Uczestniczył w czterech Międzynarodowych Kongresach Astronautycznych: w 1956 w Rzymie (PTA zostało wówczas przyjęte do IAF), w 1957 w Barcelonie, w 1958 w Amsterdamie i w 1959 w Londynie, wygłaszając na tych kongresach referaty naukowe. Był także członkiem Brytyjskiego Towarzystwa Międzyplanetarnego (BIS) i członkiem honorowym Niemieckiego Towarzystwa Rakietowego (DGRR).
Był autorem nie tylko licznych prac naukowych, ale również popularyzatorem nauki. W 1958 roku ukazały się, nakładem wydawnictwa Wiedza Powszechna, jego „Kartki z dziejów mechaniki”. W sierpniu 1959, na kilka dni przed śmiercią autora, ukończono druk „Astronautyki popularnej” (PWN, Biblioteka Problemów). 
Zmarł w Londynie w czasie obrad X Kongresu IAF 5 września 1959 roku. Pochowany został na cmentarzu Powązkowskim w alei zasłużonych (grób 101).

</doc>
<doc id="91181" url="https://pl.wikipedia.org/wiki?curid=91181" title="Rząd Jędrzeja Moraczewskiego">
Rząd Jędrzeja Moraczewskiego

Rząd Jędrzeja Moraczewskiego (formalna nazwa – Tymczasowy Rząd Ludowy Republiki Polskiej) – gabinet pod kierownictwem socjalistycznego premiera Jędrzeja Moraczewskiego, utworzony 17 listopada 1918 przez Józefa Piłsudskiego. Pod względem organizacyjnym i prawnym kontynuował prace powołanego przez Radę Regencyjną prowizorium rządowego Władysława Wróblewskiego. Politycznie był częściowo kontynuacją rządu lubelskiego Ignacego Daszyńskiego, który podporządkował się Józefowi Piłsudskiemu. Gabinet ten ogłosił m.in. powszechne prawo wyborcze (obejmujące również kobiety), ustanowił ośmiogodzinny dzień pracy, zagwarantował legalność związków zawodowych i prawo do strajku, wprowadził inspekcję pracy oraz ubezpieczenia chorobowe. 20 listopada 1918 roku ogłosił swój program, zakładający przebudowę ustroju gospodarczego i społecznego wedle doktryny socjalistycznej, zapowiadając wywłaszczenie wielkiej własności ziemskiej i oddanie jej w ręce ludu pracującego pod kontrolą państwową, upaństwowienie kopalń i całego przemysłu. Jedynym posłem zagranicznym akredytowanym przez rząd Moraczewskiego był poseł niemiecki Harry Kessler. Rząd ustąpił 16 stycznia 1919 po konsultacjach z Piłsudskim, który dążył do porozumienia z prawicą oraz uspokojenia sytuacji w niepodległej Polsce. Endecja uważała bowiem gabinet Moraczewskiego za zbyt radykalny, zaś jej zwolennicy odmawiali wykonywania jego poleceń (m.in. płacenia podatków). Według Stanisława Głąbińskiego, polityka Narodowej Demokracji, rząd Moraczewskiego stanowczo sprzeciwiał się rekrutacji i tworzeniu armii polskiej, pragnąc poprzestać na "milicji ludowej", która w jego opinii była bojówką socjalistyczną, organizowaną z żywiołów niekarnych. Także w krajach Ententy niechętnie widziano rząd składający się z byłych sojuszników Niemiec.

</doc>
<doc id="91183" url="https://pl.wikipedia.org/wiki?curid=91183" title="Zawisza Bydgoszcz">
Zawisza Bydgoszcz

Cywilno-Wojskowy Związek Sportowy Zawisza Bydgoszcz – wielosekcyjny bydgoski klub sportowy, założony w 1946 roku.
Struktura.
W 2016 roku w skład CWZS Zawisza wchodziły następujące stowarzyszenia:
Poza strukturami CWZS znajduje się Stowarzyszenie Piłkarskie Zawisza Bydgoszcz, które prowadzi zespół seniorów w B-klasie oraz drużyny młodzieżowe.
Dyscypliny sportowe.
Stowarzyszenia CWZS Zawisza zajmują się następującymi dyscyplinami:
Wojskowe Centrum Szkolenia Sportowego.
W kompleksie CWZS Zawisza zlokalizowane jest jedno z 7 krajowych Wojskowych Centrów Szkolenia Sportowego. WCSS Bydgoszcz przy Batalionie Dowodzenia Inspektoratu Wsparcia Sił Zbrojnych zajmuje się szkoleniem zawodników mundurowych w dyscyplinach: lekkoatletyka, strzelectwo, kajakarstwo i podnoszenie ciężarów.
Kompleks sportowy Zawiszy.
Bazą klubu są:
Na stadionie im. Zdzisława Krzyszkowaiaka odbyło się 8 meczów polskiej reprezentacji w piłce nożnej oraz mnóstwo imprez lekkoatletycznych, np. Mistrzostwa Polski seniorów (wielokrotnie), Mistrzostwa świata kadetów (1999), I liga Pucharu Europy (2000), I Europejski Festiwal Sztafet (2001), Młodzieżowe Mistrzostwa Europy U'23 (2003), Superliga Pucharu Europy (SPAR European Cup 2004).
W dniach 8-13 lipca 2008 roku na stadionie odbyły się Mistrzostwa Świata Juniorów w Lekkoatletyce 2008 (ang. IAAF World Junior Championships in Athletics), a w dniach 19-24 lipca 2016 Mistrzostwa Świata Juniorów w Lekkoatletyce 2016 z udziałem ponad 3000 zawodników, trenerów i członków obsługi z 141 reprezentacji narodowych.
Od 2017 planowana jest budowa w kompleksie Zawiszy nowej hali lekkoatletycznej i strzelectwa sportowego. Władze miejskie sfinansowały projekt oraz uzyskały pozwolenie na budowę, jednak ze względu na brak dofinansowania władz centralnych budowy nie rozpoczęto.
Historia.
Wojskowy Klub Sportowy Zawisza powstał w marcu 1946 roku w Koszalinie, będącym wówczas siedzibą Dowództwa Okręgu Wojskowego II (od grudnia 1945 do listopada 1946, po czym dowództwo przeniesiono do Bydgoszczy). Stało się to m.in. na skutek inicjatywy żołnierzy 48. Okręgowego Warsztatu Samochodowego, zrzeszonych w drużynie piłki nożnej. Pierwszym prezesem zarządu klubu został ppłk Marian Gutaker. W dniu powstania klub składał się z 9 sekcji: piłki nożnej, siatkówki, koszykówki, tenisa ziemnego, tenisa stołowego, strzeleckiej, lekkoatletycznej, motorowej i pływackiej.
Przedmiotem długich narad była nazwa klubu. Wśród proponowanych były m.in. Pomorze, Bałtyk, Grunwald i Zawisza. Szalę na korzyść ostatniej nazwy przechylił ppłk Stanisław Żwirski, który podkreślił, że osoba Zawiszy Czarnego jest uosobieniem ideału, do którego winni dążyć zarówno tak sportowcy, jak i żołnierze. Na zebraniu ustalono także barwy klubu. Jako obowiązujący strój przyjęto czarne spodenki i koszulki w podłużne czarno-niebieskie pasy. Kolor czarny pochodził od barw rodowych Zawiszy Czarnego, a niebieski zaś od baretki Orderu Virtuti Militari.
W maju 1946 Zawisza rozegrał inauguracyjny mecz z Bałtykiem Koszalin zakończony zwycięstwem „wojskowych” 9:7. W drużynie Zawiszy grał późniejszy aktor Emil Karewicz i por. Józef Lebek, późniejszy profesor Wyższej Szkoły Teatralnej i Filmowej w Łodzi – ówcześni aktorzy zespołu artystycznego „Domu Żołnierza” z Białegostoku, którzy objeżdżali garnizony na Pomorzu.
Pod koniec 1946 WKS Zawisza, w ślad za Dowództwem Okręgu został przeniesiony do Bydgoszczy. Pierwszym prezesem na ziemi bydgoskiej został wybrany ppłk Stanisław Żwirski. Jedną z pierwszych decyzji nowego zarządu było zgłoszenie drużyny piłki nożnej do Pomorskiego Okręgowego Związku Piłki Nożnej. W pierwszym, historycznym meczu o punkty Zawisza rozgromił 6 kwietnia 1946 na Stadionie Miejskim rezerwę A-klasowej Gwiazdy Bydgoszcz 8:2. Pierwszy sezon w klasie B niebiesko-czarni zakończyli na trzecim miejscu, a w lipcu 1948 wywalczyli awans do klasy A. Jednak do 1951 roku sekcje klubu działały głównie w strukturach sportu wojskowego.
W wyniku represji stalinowskich w latach 1948-1955 prezes klubu ppłk Stanisław Żwirski otrzymał wyrok więzienia, anulowany w 1957. Do 1949 zdecydowaną większość członków zarządu Zawiszy usunięto. Po 1949 przy Dowództwach Okręgów utworzono Okręgowe Wojskowe Kluby Sportowe (OWKS), które były filiami Centralnego Wojskowego Klubu Sportowego (CWKS) w Warszawie, który mógł dowolnie dysponować wszystkimi sportowcami odbywającymi służbę wojskową. Niebiesko-czarne barwy zastąpiono przez resortowe zielono-biało-czerwone. W 1957 roku, na fali popaździernikowej odwilży, przywrócono tradycyjną nazwę bydgoskiego klubu. Od tego momentu do 1976 klub używał zmodyfikowanego herbu: tarczy w kolorze zielonym, z poprzecznymi biało-czerwonymi pasami oraz literą „Z” w wewnętrznej tarczy. W 1976 decyzją władz klubu, Zawisza wrócił do tradycyjnego herbu i barw niebiesko-czarnych.
Gwałtowny rozwój klubu rozpoczął się w połowie lat 50. XX w. Było to wynikiem rozbudowy bazy sportowej oraz pozyskiwaniu zawodników z innych klubów (Brdy, Gwardii) oraz spośród poborowych Pomorskiego Okręgu Wojskowego. Wielu z nich wiązało się z klubem na stałe. W 1955 istniało już 19 sekcji sportowych, lecz 10 z nich zlikwidowano w latach 60. lub 70. XX w. (kolarstwo, tenis, stołowy, pływanie, zapasy, siatkówka, koszykówka, piłka ręczna, sport żużlowy, hokej na lodzie). Bodźcem do powoływania nowych sekcji sportowych było ich istnienie w programie ogólnopolskich spartakiad wojskowych. Kiedy jednak zawodnicy jakiejś sekcji nie osiągali założonych wyników, odgórnie je likwidowano lub przekazywano do innych klubów.
W latach 1957-1963 i 1968-1972 wybudowano kompleks sportowy Zawiszy na powierzchni 25 ha w koszarowej dzielnicy miasta graniczącej z Lasem Gdańskim. Nadzór nad pracami powierzono czołowemu projektantowi obiektów sportowych inż. Jerzemu Hoffmanowi. W parkową zieleń wkomponowano stadion piłkarsko-lekkoatletyczny na 36 tys. miejsc siedzących (50 tys. łącznie z miejscami stojącymi), kilka hal sportowych (bokserska, podnoszenia ciężarów, gier zespołowych, gimnastyczna), krytą bieżnię lekkoatletyczną, strzelnicę, korty tenisowe, boiska treningowe, internat, hotel itp. W latach 70. stadion zyskał tartanową bieżnię i tablicę świetlną. Dysponowano również przystanią wioślarsko-kajakową na Brdzie oraz otwartą strzelnicą na Jachcicach. Budowa kompleksu sportowego przyczyniła się do wzrostu poziomu sportowego w klubie. Ośrodek Zawiszy cieszył się dużą popularnością w kraju jako doskonałe miejsce do treningów dla sportowców różnych dyscyplin. W 1962 zlokalizowano w nim Ośrodek Przygotowań Olimpijskich. Zawodnicy z sekcji: lekkoatletyki, piłki nożnej, strzelectwa, podnoszenia ciężarów, gimnastyki sportowej, boksu, kajakarstwa, wioślarstwa, a w latach 80. także spadochroniarstwa utrzymywali wysoki poziom sportowy, osiągając sukcesy na zawodach najwyższej rangi (igrzyska olimpijskie, mistrzostwa świata i Europy).
Po 1989 Wojsko Polskie stopniowo zmniejszało świadczenia na sport, co przyczyniło się do kłopotów finansowych klubu. Na początku lat 90. przejęto w zarządzanie stadion dawnej Wisły Fordon przy ul. Sielskiej. W 2002 Agencja Mienia Wojskowego przekazała kompleks sportowy Zawiszy magistratowi Bydgoszczy. W 2003 Rada Miasta nadała stadionowi za patrona Zdzisława Krzyszkowiaka oraz rozpoczęła prace modernizacyjne. W 2008 dokonano gruntowej modernizacji stadionu, połączonej z budową żelbetowych trybun, zaplecza i ośrodka odnowy biologicznej. Wizytówką stał się niestandardowy niebieski tartan oraz podgrzewana murawa piłkarska.
W 2003 zmieniono strukturę organizacyjną klubu. Osiem sekcji podpisało umowę o utworzeniu Cywilno-Wojskowego Związku Sportowego „Zawisza”, co zatwierdzono w kwietniu 2005 roku na Nadzwyczajnym Walnym Zebraniu Delegatów. Według stanu na rok 2003 bilans osiągnięć sportowców Zawiszy w zakresie złotych medali sięga 2 z igrzysk olimpijskich, 18 z mistrzostw świata i 40 z mistrzostw Europy, natomiast indywidualne tytuły mistrzów Polski można liczyć w setki i tysiące. Według danych z 2008 olimpijczykami było 124 zawodników pochodzących z województwa kujawsko-pomorskiego, z czego 85 zawodników WKS Zawisza Bydgoszcz (dwie trzecie całości).
Z dniem 31 grudnia 2019 władze miejskie wypowiedziały umowę na użytkowanie obiektów sportowych przez CWZS Zawisza, co wiązało się z przejęciem zarządzania obiektami sportowymi bezpośrednio przez miasto. 31 grudnia 2021 Cywilno-Wojskowy Klub Sportowy Zawisza Bydgoszcz przestał istnieć, a tradycje klubu przejęły wchodzące dotąd w jego skład kluby jednosekcyjne.
Sportowcy Zawiszy Bydgoszcz.
Olimpijczycy z Zawiszy Bydgoszcz.
W sumie na Igrzyskach Olimpijskich (lata 1952-2016) brało udział 93 zawodników Zawiszy, w tym 30 lekkoatletów, 23 wioślarzy, 19 kajakarzy, 10 strzelców sportowych, 5 ciężarowców, 3 gimnastyków i po 1: bokser, piłkarz i hokeista na lodzie. Wśród zawodników jest 27 osób, które w barwach Zawiszy po kilka razy brało udział w olimpiadach:
Najlepsi sportowcy Polski.
Trzej sportowcy Zawiszy wygrywali Plebiscyt „Przeglądu Sportowego” na najlepszego sportowca Polski:
Poza tym kilku zawodników/zawodniczek Zawiszy było nominowanych w Plebiscytach Przeglądu Sportowego na Najlepszego Sportowca Polski:
Sekcje aktywne.
Lekkoatletyka.
Sekcja lekkoatletyczna narodziła się wraz z powstaniem klubu. W 1953 do OWKS Bydgoszcz przeszła w całości drużyna lekkoatletów bydgoskiej Gwardii. Byli wśród nich trójskoczek Zygfryd Weinberg, sprinterka Eulalia Szwajkowska (oboje olimpijczycy z Helsinek), młociarz Bogdan Masłowski, długodystansowiec Alojzy Graj oraz trener Mieczysław Mućko. Pięciu lekkoatletów Zawiszy wystartowało w 1954 roku w reprezentacji Polski na mistrzostwach Europy (Graj, Weinberg, Żbikowski, Goździalski, Miecznikowski). W 1957 po budowie kompleksu sportowego Zawiszy nastał czas rozkwitu „królowej sportu”. Klub zaliczał się do najsilniejszych w kraju, a kilkunastu zawodników należało do polskiego wunderteamu lekkoatletycznego (1956-1966). Byli wśród nich: Józef Auksztulewicz, Alfons Niklas, Alojzy Graj, Wacław Ziółkowski, Kazimierz Zimny, Zdzisław Krzyszkowiak, Janina Słowińska, Teresa Ciepły, Eugeniusz Kwiatkowski, Marian Jochman, Zdzisław Kumiszcze, Jerzy Kowalski, Jerzy Juskowiak, Zbigniew Syka, Olgierd Ciepły, Zenon Begier, Witold Baran i inni. W 1958 Zdzisław Krzyszkowiak wygrał plebiscyt na najlepszego sportowca Europy oraz Plebiscyt „Przeglądu Sportowego” na najlepszego sportowca Polski. Ten sam tytuł uzyskała w 1962 roku Teresa Ciepły. Zdzisław Krzyszkowiak zdobył jako szósty Polak w historii złoty medal olimpijski w lekkoatletyce (bieg na 5000 m). W 1964 Teresa Ciepły zdobyła złoty medal w sztafecie 4x 100m oraz srebrny w biegu 80 m przez płotki. W latach 70. wielu zawodników Zawiszy było reprezentantami Polski i zdobywało medale, przede wszystkim w halowych mistrzostwach Europy. W kolejnych olimpiadach występowało zawsze po kilku zawodników Zawiszy, podobnie jak w lekkoatletycznych mistrzostwach Europy seniorów i juniorów, zarówno na stadionach, jak i w hali. W latach 1945-2016 około 100 zawodników Zawiszy 400-krotnie sięgało po tytuł indywidualnego mistrza Polski seniorów w różnych konkurencjach lekkoatletycznych. Drużyna Zawiszy występowała w ekstraklasie lekkoatletycznej, w latach 50. i 60. XX w. tocząc z warszawską Legią zacięte pojedynki o tytuł drużynowego mistrza Polski. W rozgrywkach ekstraklasy lekkoatletycznej w latach 1957-2014 Zawisza Bydgoszcz uzyskał 6 tytułów mistrzowskich i 14 wicemistrzowskich, co plasuje klub na 5 miejscu w tabeli medalowej wszech czasów (za Górnikiem Zabrze i klubami warszawskimi: Legią, Skrą i AZS-AWF). Zawisza jest obok Legii Warszawa jedynym klubem lekkoatletycznym, który nigdy nie opuścił ekstraklasy. Natomiast w rankingach klubowego mistrza Polski w lekkiej atletyce Zawisza uzyskał tytuły wicemistrza w latach 2010–2011, a brąz w 2013 roku.
Na igrzyskach olimpijskich reprezentowało bydgoskiego Zawiszę ponad 30 zawodników:
W latach 1957-2016 bydgoscy lekkoatleci zdobyli około 20 medali w mistrzostwach Europy (w tym 6 ), około 25 medali w mistrzostwach halowych (w tym 4 ) i kilkanaście w mistrzostwach Europy i świata juniorów. Tytuły mistrzów świata seniorów (rozgrywane od 1983) wywalczyli: Sebastian Chmara (siedmiobój, 1999 – hala) i Paweł Wojciechowski (skok o tyczce, 2011).
Bydgoscy lekkoatleci, którzy osiągali wielokrotne sukcesy rangi krajowej i międzynarodowej to m.in.:
W 2016 nadal aktualne były rekordy Polski ustanowione przez zawodników Zawiszy: Sebastiana Chmarę – dziesięciobój (8566 pkt. – 1998), Marikę Popowicz – sztafeta 4x100 m (42,68 s – 2010) i Pawła Wojciechowskiego – skok o tyczce (5,91 m – 2011).
Piłka nożna.
Sekcja piłki nożnej narodziła się wraz z powstaniem klubu. W 1952 drużyna awansowała do II ligi i odtąd z małymi wyjątkami grała i tej lub wyższych klasach rozgrywkowych, będąc wizytówką piłkarską Bydgoszczy. Klub przez 14 sezonów uczestniczył w rozgrywkach ekstraklasy piłkarskiej (1961, 1964-1967, 1977-1981, 1989-1994, 2013-2015). W 1977 mecz Zawiszy z Górnikiem Zabrze oglądało 50 tys. widzów co pozostało po dzień dzisiejszy rekordem. Największym sukcesem było 4. miejsce w sezonie 1989/1990. Zawisza słynął z osiągnięć w pracy z młodzieżą. Juniorzy byli wielokrotnymi drużynowymi medalistami Polski U-19 (złoto – 1981, 2x srebro – 1958, 1986 i 2x brąz – 1967, 1979). Natomiast juniorzy młodsi (U-17) Zawiszy osiągnęli wicemistrzostwo Polski w 2013 roku. Do rozpoznawalnych piłkarzy Zawiszy należeli m.in.: Andrzej Brończyk – długoletni bramkarz zespołu, Zbigniew Boniek – wychowanek klubu, który zrobił oszałamiającą karierę na arenie międzynarodowej, Stefan Majewski – obrońca, 40-krotny reprezentant Polski, czy Arkadiusz Onyszko – jedyny piłkarz z Kujaw i Pomorza, który wywalczył medal olimpijski.
W 1998 roku po wycofaniu zespołu z II ligi ze względów finansowych, Zawisza Bydgoszcz rozpoczął rozgrywki od IV ligi, stopniowo awansując do wyższych klas rozgrywkowych. Od 2008 grał w II lidze, a od 2011 w I lidze na zapleczu ekstraklasy. W 2012 roku właścicielem drużyny został Radosław Osuch, który doprowadził w 2013 roku do awansu drużyny do ekstraklasy. W sezonie 2013/2014 Zawisza osiągnął 8. miejsce w najwyższej klasie rozgrywkowej, a ponadto wywalczył Puchar Polski (po zwycięskim finale z Zagłębiem Lubin na Stadionie Narodowym w Warszawie) oraz Superpuchar Polski (po zwycięstwie 3:2 z mistrzem Polski Legią Warszawa). W sezonie 2014/2015 zespół spadł do I ligi. W 2016 roku po wycofaniu się Radosława Osucha z klubu, drużyna została zdegradowana do najniższej klasy rozgrywkowej K-PZPN.
W skład Cywilno-Wojskowego Związku Sportowego Zawisza Bydgoszcz wchodzi drużyna seniorów BKS Bydgoszcz występująca w klasie okręgowej oraz drużyny młodzieżowe (juniorzy starsi, juniorzy młodsi, trampkarze, młodzicy i orlicy). Niezależnie od struktur CWZS działalność w sferze rozgrywek młodzieżowych prowadzi także Stowarzyszenie Piłkarskie Zawisza. Prowadzi również drużynę seniorów (dawne WKS Zawisza Bydgoszcz S.A.) w klasie B K-PZPN.
Tabela wszech czasów.
W 2016 roku w Tabeli wszech czasów Ekstraklasy Zawisza zajmował wysoką, bo 28 pozycję (na 84 kluby) po 14 sezonach gry w tej najwyższej klasie rozgrywkowej w Polsce. Natomiast tabeli wszech czasów polskiej I ligi piłkarskiej klub zajmował pierwsze miejsce na 193 sklasyfikowane kluby.
Wioślarstwo.
Sekcję założono w 1950 roku. Rok później otrzymała ona jako swoją bazę sportową dawną przystań Yachtklubu na Wyspie Młyńskiej. Od początku sekcja wioślarska Zawiszy zaliczała się do najsilniejszych w regionie, a nawet kraju obok Bydgoskiego Towarzystwa Wioślarskiego i Kolejowego Klubu Wioślarskiego. Wioślarze Zawiszy wielokrotnie zwyciężali w konkurencji drużynowej mistrzostw Polski. W 1961 roku 12 zawodników Zawiszy zdobyło wszystkie siedem tytułów mistrzów Polski w klasycznych konkurencjach od skiff u do ósemki. Takiego wyczynu nie dokonał wcześniej nikt w historii polskiego wioślarstwa. W latach 1952-2016 w igrzyskach olimpijskich reprezentowało Polskę ok. 20 wioślarzy z Zawiszy, którzy uzyskali 2 medale:
Czwórka ze sternikiem z Wojciechem Neumanem i Ryszardem Kubiakiem z WKS Zawisza w 1986 zdobyła „Diamentowe Wiosła” w prestiżowych, królewskich regatach Henley na Tamizie. Tytuły mistrzów świata seniorów zdobywali m.in.: Robert Sycz (1997-1998), Daniel Trojanowski (2007). Tacy zawodnicy jak Grzegorz Stellak, Ryszard Kubiak, Waldemar Wojda, Jacek Streich zdobywali również srebrne i brązowe medale mistrzostw świata i Europy. Sekcja wioślarska Zawiszy ma w swoim dorobku ponad 40 medali mistrzostw świata i Europy oraz ponad 1000 medali indywidualnych i drużynowych Mistrzostw Polski juniorów i seniorów. W 2016 w klubie trenowało pięciu zawodników (Rafał Hejmej, Daniel Trojanowski Krystian Aranowski, Michał Szpakowski, Piotr Juszczak) reprezentacyjnej ósemki ze sternikiem, która w 2013 zdobyła wicemistrzostwo Europy, a w 2014 zdobyła brązowy medal mistrzostw świata.
Kajakarstwo.
Sekcję kajakarską założono w 1952 roku. W latach 60. najlepszą polską kajakarką była zawodniczka kilku klubów, w tym Zawiszy Daniela Walkowiak. Była ona trzykrotną olimpijką, medalistką z Rzymu 1960, zdobywczynią 32 tytułów mistrzyni Polski. Sekcja kajakarska Zawiszy należała do najlepszych w kraju. W latach 60. XX w. była 6-krotnie drużynowym mistrzem Polski (1961, 1963-1967), a jej zawodnicy zdobywali 37 indywidualnych tytułów mistrza kraju. W latach 1957-1986 kajakarze Zawiszy wywalczyli 91 złotych medali w mistrzostwach Polski seniorów. W latach 1956-2016 Zawisza wypromował kilkunastu olimpijczyków, którzy zdobyli 2 medale olimpijskie:
Poza tym tytuły mistrzów świata seniorów zdobywali m.in.: Daniel Wełna (1977), Arkadiusz Byliński (1989), Iwan Klementiew (1994), Maciej Freimut (1994), Marcin Kobierski (2001,2002), Piotr Siemionowski (2011) oraz Sebastian Szypuła (2013).
Strzelectwo.
Sekcja narodziła się wraz z powstaniem klubu i miała wysoki priorytet z uwagi na wykorzystanie umiejętności strzeleckich w służbie wojskowej. Sukcesy w strzelectwie wyczynowym rozpoczęły się w połowie lat 50. W 1957 strzelcy Zawiszy wywalczyli siedem tytułów mistrzów kraju w konkurencjach klubowych. Serię sukcesów międzynarodowych rozpoczęły w 1958 roku wyczyny sportowe Stefana Masztaka, Tadeusza Pawlaty, Henryka Górskiego i Jerzego Nowickiego. W kolejnych latach zdobywano niezliczone tytuły, np. w okresie 1958-1968 zdobyto 73 indywidualnych tytułów mistrzów Polski oraz ustanowiono 80 rekordów Polski. Pod koniec lat 50. na terenach dawnej strzelnicy garnizonowej na Jachcicach zbudowano nowoczesny obiekt do strzelań z broni dużego i małego kalibru z 25 stanowiskami, a w 1966 zbudowano krytą strzelnicę w kompleksie sportowym Zawiszy przy ul. Gdańskiej. Od 1960 roku 10 zawodników Zawiszy reprezentowało Polskę na Igrzyskach Olimpijskich:
W latach 1960-1986 zawodnicy Zawiszy zdobyli 10 medali mistrzostw świata (2 , 4 , 4 ) i 35 medali mistrzostw Europy (11 , 12 , 12 ). Trofea na imprezach międzynarodowych zdobywali (oprócz olimpijczyków): Tadeusz Pawlata, Elżbieta Kowalewska, Wanda Ryczko, Irena Mazurkiewicz, Tadeusz Dubaniewicz, Bogna Temlak, Bartosz Jasiecki, Jerzy Nowicki, Daniel Czerwiński, Joanna Nowakowska-Dzimińska i inni.
Zawisza jest jednym z najlepszych klubów strzeleckich w Polsce pod względem osiąganych wyników oraz wyposażenia (strzelnica pneumatyczna 10m, 25m, 50m, tarcze elektroniczne). Ćwiczenia odbywają się w konkurencjach: pistolet sportowy, pistolet pneumatyczny, karabin pneumatyczny, karabin dowolny, strzelania do rzutków (skeet, trap). W 2015 w mistrzostwach Polski juniorzy zdobyli 17, a seniorzy – 18 medali (7 , 9 , 2 ), pobijając rekordy Polski i drużynowo osiągając 1. miejsce w kraju. W 2016 do kadry narodowej powołano 13 zawodników Zawiszy (w tym 2 juniorów) oraz 10 zawodniczek (w tym 7 juniorek). Na listach rankingowych czołowe miejsca wśród seniorów zajmują: Wojciech Knapik i Klaudia Breś (pistolet pneumatyczny), Bartosz Jasiecki i Aneta Stankiewicz (karabin dowolny leżąc), Jakub Werys (skeet). Zawodnicy klubu ustanowili dużą część aktualnych rekordów Polski.
Podnoszenie ciężarów.
Sekcję podnoszenia ciężarów założono w 1952 roku, lecz dwa lata później zlikwidowano. Reaktywowano ją w 1962 za sprawą sprowadzonego do Bydgoszczy trenera, medalisty mistrzostw Europy i dwukrotnego olimpijczyka Krzysztofa Becka. Wielu szkolonych przez niego zawodników zostało mistrzami, reprezentantami i rekordzistami Polski. W 1967 zespół ciężarowców Zawiszy awansował do I ligi i odtąd startował w niej nieprzerwanie, kilkukrotnie zdobywając drużynowe mistrzostwo Polski. Jednym z nowych talentów był Jan Wojnowski, który 15-krotnie ustanawiał rekordy Polski w wadze piórkowej, był dwukrotnym olimpijczykiem (Meksyk 1968, Monachium 1972), mistrzem Europy (1971) i wicemistrzem i rekordzistą świata (1970). W latach 70. XX w. reprezentantami Polski byli m.in. Józef Meder (29 występów), Henryk Stępak (26), Zenon Kruszyna (12), Kazimierz Jarczyński (12), Stefan Sochański (12), Henryk Wierzbowski (8) i Czesław Paterka (7), który w 1971 poprawił rezultatem 177 kg w wadze półciężkiej rekord świata i Europy. W latach 80. sukcesy odnosił zawodnik Zawiszy Sławomir Zawada, początkowo jako junior, a od 1986 także w mistrzostwach Europy (3 , 1 ), mistrzostwach Świata () i w Igrzyskach Olimpijskich w Seulu (1988, ). Do grona wyróżniających się zawodników należeli również m.in. Andrzej Zbroiński, Jacek Zawadzki, Dariusz Zawadzki, Dariusz Tobolski, Piotr Banaszak, Roman Mańkowski. W 10-osobowej drużynie polskiej udającej się mistrzostwa świata w 1984 znajdowało się aż 4 wychowanków Zawiszy. W latach 90. XX w. mistrzami Polski byli Piotr Banaszak i Ireneusz Chełmowski. Rozwój dyscypliny dotyczył także kobiet, które od 1994 zaczęły uczestniczyć w mistrzostwach Polski. Mistrzynią Polski została w 1996 Monika Fiszer, a kilkukrotną wicemistrzynią – Monika Kwas. Po 2000 roku sukcesy odnosiła kolejna grupa zawodników: Arkadiusz Ratajczak, Bartosz Pindel, Krzysztof Fąfara, Damian Wiśniewski, Dominik Kozłowski (wielokrotni medaliści i mistrzowie Polski), a wśród kobiet: Aneta Rosiak i Małgorzata Wiejak. W 2010 zawodnikami Zawiszy zostali multimedaliści mistrzostw świata i Europy: Marcin Dołęga i Aleksandra Klejnowska-Krzywańska, którzy zdobywali kolejne tytuły w barwach bydgoskiego klubu.
Sekcja podnoszenia ciężarów w Zawiszy Bydgoszcz od 1967 nieprzerwanie uczestniczy w rozgrywkach ekstraklasy, uzyskując wysokie pozycje w klasyfikacji drużynowej zarówno seniorów jak i juniorów. Zawodnicy klubu w latach 1959-2013 zdobyli 24-krotnie tytuły mistrzów Polski juniorów oraz 39-krotnie młodzieżowych mistrzów Polski do lat 23. Natomiast w latach 1996-2013 sztangistki Zawiszy osiągnęły 6-krotnie tytuł mistrzyni Polski juniorów. W 2016 roku sekcję podnoszenia ciężarów w Zawiszy Bydgoszcz sklasyfikowano na pierwszym miejscu w Polsce w klasyfikacji Współzawodnictwa Dzieci i Młodzieży. Na igrzyskach olimpijskich reprezentowało bydgoskiego Zawiszę 6 ciężarowców:
Gimnastyka.
Sekcję gimnastyczną założono w 1958 roku pod kierunkiem Józefa Karniewicza. Lata 60. XX w. to pasmo sukcesów wychowanków klubu: drużynowe wicemistrzostwo juniorów (1962, 1963), indywidualne tytuły mistrzów Polski (1964 – Bernard Pochylski, Romuald Rydzyński i Edmund Zabłotny), tytuł drużynowego mistrza Polski (1965). W 1968 siedmiu wychowanków Zawiszy powołano do kadry narodowej. Pod koniec dekady pojawili się nowi zawodnicy, którzy uzyskiwali szereg medali w rozgrywkach krajowych: Karol i Waldemar Ciżmowscy, Adam i Krzysztof Kamińscy, Mariusz Zasada, Wojciech Skowroński, Janusz Kokocha, Waldemar i Krzysztof Marek, Andrzej Zdunek oraz Andrzej Szajna – najlepszy polski gimnastyk lat 70. XX w. Zawodnik ten brał udział w trzech olimpiadach, ocierając się o strefę medalową, zdobył medale MŚ (2 ) i ME (1 , 3 , 2 ) oraz około 80 medali w zawodach krajowych. Jako pierwszy i jedyny Polak został mistrzem Europy w gimnastyce sportowej (1975). Historia startów bydgoskich gimnastyków w Igrzyskach Olimpijskich przedstawia się następująco:
W roli trenera polskiej kadry występował związany z Zawiszą Roman Rydzyński. W latach 70. XX w. sukcesy odnosiły także gimnastyczki Zawiszy: drużynowe wicemistrzostwo Polski juniorek (1973), medale indywidualnych MP juniorek i mistrzostw klubowych. Ogółem w latach 1958-1988 zawodnicy Zawiszy zdobyli 334 indywidualne medale mistrzostw Polski w różnych klasach oraz 53 medale w drużynowych mistrzostwach Polski. W latach 90. XX w. kolejne tytuły mistrzów oraz medale IMP seniorów i juniorów zdobywało nowe pokolenie gimnastyków Zawiszy, m.in. Paweł Adach, Łukasz Nurczyński, Michał Kasica, Jarosław Szmelc, Krzysztof Janasek, Oskar Baumgart, Tomasz Kunde, Adam Rzepa i Bartosz Bojar. W 2016 w skład kadry narodowej wchodziło 11 zawodników Zawiszy (senior i seniorka, 5 juniorów, juniorka, 3 juniorów młodszych).
Sekcja akrobatyki sportowej powstała w 1988 na podstawie porozumienia z likwidowanego KS Pionier Szczecin. W okresie swego istnienia (do 2008) zawodnicy sekcji zdobyli 22 medale mistrzostw świata i Europy juniorów i seniorów (1 , 4 , 17 ) oraz 206 medali mistrzostw Polski juniorów i seniorów (82 , 69 , 55 ). W punktacjach drużynowo-klubowych zdobyto 42 tytuły, w tym 12 tytułów drużynowego mistrza Polski. W 2000 zawodnicy wywalczyli wszystkie trofea seniorskie i juniorskie: 9 medali na indywidualnych Mistrzostwach Polski seniorów, tytuł DMP seniorów klasy mistrzowskiej, 5 medali na indywidualnych Mistrzostwach Polski juniorów oraz tytuł DMP juniorów klasy I. W latach 1988-2008 w hali akrobatycznej Zawiszy odbywało się szereg zawodów rangi międzynarodowej oraz ogólnopolskiej (IMP, DMP, Puchary Polski).
W 2003 powstała sekcja fitness sportowego przy CWKS Zawisza na bazie zawodników sekcji akrobatyki i gimnastyki sportowej. Zawodnicy Zawiszy m.in. Patrycja Knopik, Ewelina Barej, Marcin Łopucki, Marcin Barej startowali w reprezentacji Polski na mistrzostwach Świata i Europy seniorów i juniorów zdobywając łącznie 7 medali (4 , 2 , 1 ). W indywidualnych mistrzostwach Polski seniorów i juniorów zawodnicy Zawiszy do 2008 roku zdobyli 22 medali (15 , 6 , 1 ).
Boks.
Sekcję boksu w Zawiszy założono w 1951 roku. W 1955 w kadrze narodowej znajdowało się 3 pięściarzy Zawiszy (Planutis, Kunc, Walczak). W latach 60. XX w. drużyna prowadziła rozgrywki na przemian w II i I lidze. Do wyróżniających się zawodników na arenie międzynarodowej należał Brunon Bendig – zdobywca brązowego medalu olimpijskiego w wadze koguciej (Rzym 1960) oraz Zygmunt Zawadzki i Hubert Skrzypczak – medaliści mistrzostw Europy. Zawisza utrzymywał silną drużynę bokserską w latach 70., 80. i 90. XX w. Zawodnicy wielokrotnie sięgali po tytuły mistrzów Polski, a 7 sezonów spędzili w ekstraklasie (1955/1956, 1957/58, 1960/61, 1965-1967, 1981-1983). W 1982 w Mistrzostwach Świata w Monachium uczestniczył wychowanek Zawiszy Mirosław Kuźma, a w 1983 w mistrzostwach Europy: Henryk Sakowski i Mirosław Piotrowski. Poza tym w mistrzostwach Europy wielokrotnie występowali juniorzy Zawiszy. W 1976 Krzysztof Kikowski, Krzysztof Kucharzewski i Mirosław Pabianek wywalczyli brązowe medale. W latach 90. XX w. zawodnicy Zawiszy osiągali tytuły mistrzów i wicemistrzów Polski, a w 2000 roku zespół awansował do ekstraklasy bokserskiej oraz zdobył Puchar Polski. W 2001 roku pięściarze Zawiszy zdobyli 11 medali mistrzostw kraju seniorów (2 złote, 2 srebrne i 7 brązowych). Na igrzyskach olimpijskich reprezentował Zawiszę:
Znaną postacią boksu z Zawiszy jest również Mirosław Kuźma zwany polskim „królem nokautu”, dwukrotny mistrz Polski (1977 – mistrzostwo Polski juniorów (waga lekkośrednia) w Łodzi oraz w 1981 – mistrzostwo Polski seniorów (waga lekkośrednia) w Zabrzu), pięciokrotny brązowy medalista mistrzostw Polski, uczestnik mistrzostw Świata w Monachium w 1982. W latach 2001–2003 zajmował stanowisko pierwszego trenera seniorów sekcji bokserskiej, a jego wychowankowie odnosili znaczące sukcesy. Podczas mistrzostw Polski w 1981 roku potrzebował jedynie 1 minuty i 45 sekund, by zdobyć tytuł. Przeciwnicy - Błędziński, Chamerski oraz Kapałka w starciu z „królem nokautu” wytrwali na ringu odpowiednio 5 sekund, 10 sekund, ostatni zaś 1 minutę i 30 sekund.
Sekcje nieistniejące.
Siatkówka.
Reaktywowana w 1953 drużyna męskiej siatkówki OWKS Bydgoszcz po kilkuletnim udziale w rozgrywkach klasy regionalnej, w 1960 awansowała do II ligi. Utrzymała się w niej tylko jeden rok i po spadku do klasy niższej została przez kierownictwo klubu zlikwidowana.
Tenis ziemny.
Sekcja tenisa w Zawiszy istniała do 1970 roku i utrzymywała wysoki poziom sportowy. Zlikwidowano ją, gdy nie zdołała wywalczyć awansu do ligi państwowej. W Zawiszy występował późniejszy wielokrotny mistrz Polski (w barwach Polonii Bydgoszcz) Henryk Drzymalski.
Koszykówka.
Koszykarze Zawiszy w latach 1955-1963 uczestniczyli w rozgrywkach II ligi, a przez jeden sezon (1963/1964) grali w ekstraklasie. Do 1970 drużyna grała w II lidze, a następnie została przekazana do KS Astoria.
Sporty motorowe.
Sekcję motocyklową założono już w 1946 roku pod kątem wykorzystania umiejętności zawodników w służbie wojskowej. Uprawiano wyścigi na żużlu i na ulicach. W 1955 sekcję zlikwidowano, po czym reaktywowano ją w 1961 jako wyczynową sekcję motocrossową. W 1974 kierownictwo MON zlikwidowało sekcje motocrossowe przy klubach wojskowych, także w Zawiszy Bydgoszcz.
Hokej na lodzie.
Sekcję założono w 1952 roku. Jej zawodnicy w 1955 awansowali do II ligi, a w 1956 roku grali w ekstraklasie. Po spadku zarząd klubu rozwiązał sekcję, lecz reaktywowano ją ponownie w sezonie 1961/1962. Następnie przez 5 kolejnych lat hokejowy zespół Zawiszy uczestniczył w rozgrywkach II ligi, lecz w 1967 po spadku z niej sekcja została zlikwidowana. Jeden z zawodników Zawiszy występował w kadrze Polski na igrzyskach olimpijskich:
Piłka ręczna.
W 1957 Zawisza przejął z KKS Brda ukształtowaną w pełni 11-osobową drużynę piłki ręcznej. Po rocznym pobycie w II lidze zespół awansował do ekstraklasy, gdzie przebywał do 1963 roku. Po spadku z najwyższej ligi rozgrywkowej sekcję w Zawiszy rozwiązano.
Spadochroniarstwo.
Sekcję spadochronową zainaugurowano w 1976 roku. W okresie jej istnienia (1976-2007) zawodnicy Zawiszy wywalczyli setki medali Mistrzostw Polski i Mistrzostw Wojska Polskiego. Odnosili również sukcesy na arenie międzynarodowej, zdobywając medale mistrzostw Europy, świata, Pucharu Świata i Spartakiad Armii Świata. W latach 80. w rywalizacji spadochroniarzy wprowadzono konkurencje wieloboju: (celność lądowania w dzień i w nocy, 20 strzałów z kbks z 50 m, pływanie 100 m oraz bieg przełajowy na 3 km z różnicą wzniesień 150 m) i dwuboju (celność lądowania, akrobacja indywidualna).

</doc>
<doc id="91187" url="https://pl.wikipedia.org/wiki?curid=91187" title="Alben Barkley">
Alben Barkley

Alben William Barkley (ur. 24 listopada 1877 w Lowes, Kentucky, zm. 30 kwietnia 1956 w Lexington, Wirginia) – amerykański polityk, 35. wiceprezydent Stanów Zjednoczonych.
W 1897 r. ukończył Marvin College w Clinton, Kentucky, potem uczęszczał do Emory College w Oxford, Georgia i studiował prawo w University of Virginia Law School w Charlottesville, Wirginia. W tym czasie zmienił swoje imię z „Willie Alben” na „Alben William”.
W 1901 został przyjęty do korporacji prawniczej i rozpoczął praktykę w miejscowości Paducah, w Kentucky, jako prokurator hrabstwa McCracken, a potem jako sędzia. Jako reprezentant Demokratów został w 1913 r. wybrany do Kongresu i stanowisko deputowanego utrzymał przez sześć następnych kadencji, gdy w 1926 r. został senatorem, utrzymując mandat przez cztery kolejne kadencje. W senacie pełnił też przez wiele lat funkcję przywódcy większości, a potem mniejszości senackiej.
W styczniu 1949 r. zrezygnował z mandatu po starcie w wyborach prezydenckich, w roli kandydata na wiceprezydenta. Od 20 stycznia 1949 (miał wówczas 71 lat i był najstarszym do tamtej chwili wiceprezydentem USA) do 20 stycznia 1953 pełnił tę funkcję za prezydentury Harry’ego S. Trumana. Wystartował też w wyborach prezydenckich w 1952 r., ale z racji podeszłego wieku przegrał walkę o nominację Demokratów z gubernatorem Adlaiem Stevensonem z Illinois. W 1955 ponownie zdobył mandat senatora, który piastował do chwili śmierci.
Imię Alben William Barkley nosi sztuczne jezioro Lake Barkley na Cumberland River i tama Barkley Dam na tym jeziorem.

</doc>
<doc id="91188" url="https://pl.wikipedia.org/wiki?curid=91188" title="Kuchnia austriacka">
Kuchnia austriacka

Kuchnia austriacka – niejednolita w swym charakterze kuchnia Austrii, ze względu na wciąż wielonarodowościowy charakter tego kraju, a zwłaszcza z uwagi na wielonarodową przeszłość dawnych Austro-Węgier. Często nazywana umownie „wiedeńską” ("Wiener Küche"), łączy w sobie wpływy niemieckie, węgierskie, czeskie, polskie, a także włoskie i bałkańskie.
Cechy ogólne.
Wkład Węgrów zaznacza się przede wszystkim w postaci papryki i w obecności wszelkich przyprawianych nią potraw, czeski – w postaci różnorodnych knedli, od narodów bałkańskich pochodzi zapożyczona technika prażenia mięsa na ruszcie, z kuchni polskiej – wykorzystanie śmietany, grzybów, ogórków, z włoskiej – potrawy z makaronu, ryżu oraz lody. Do najpopularniejszych rodzajów mięsa należą w tej kuchni wołowina i cielęcina, mniejsze powodzenie zyskała rozpowszechniona na Bałkanach baranina. Częste są za to w jadłospisie ryby (pstrąg, karp, szczupak, sandacz).
Charakterystyczne potrawy i dania.
Zupa jest niezbędnym daniem głównego posiłku dnia, lokalne specjalności to rosół z kostnego szpiku z kluseczkami ("Markknödelsuppe") czy bulion z wkrojonym w niego naleśnikiem ("Frittatensuppe").
Do szczególnie popularnych dań mięsnych należy sznycel wiedeński ("Wienerschnitzel") oraz nadziewany kaszanką strudel ("Blutwurststudel"), przypominający polską kaszankę zawiniętą w cieście strudlowym. Inne charakterystyczne dania tej kuchni to polędwica wołowa po wiedeńsku ("Tafelspitz"), schab po wiedeńsku ("Schweinskarrée") oraz wieprzowina z chrzanem ("Krenfleisch"), wołowe rozbratle ("Rostbraten in der Bratfanne"), a także pikantny gulasz cygański ("Zigeunergulasch") z mieszanego mięsa wołowo-wieprzowo-baraniego. Dodatkiem do wielu dań mogą być słodkie kluseczki salzburskie ("Echte Salzburgernockerl"), a specyficznym dodatkiem do zup (np. rosołu) – kluseczki wątrobiane ("Leberreis"); uzupełnieniem rosołu bywa też tłusty knedel z mielonej wątróbki z przyprawami ("Leberknödel"). W najtańszej gastronomii powszechnie dostępne są (m.in. w ulicznych kioskach – "Wurstelstand") podawane na gorąco różnorodne kiełbaski ("Knackerl"): wątrobianka, pikantna burska, surowa debreczyńska, bratwurst, käsekrainer itp.
Podobnie jak u Czechów, szczególne miejsce w tej kuchni zajmują knedle. Przyrządzane nawet na kwaśno ("Germknödel"), występujące w różnych odmianach (także regionalnych), odróżnia je głównie rodzaj nadzienia, którym może być nie tylko wątróbka ("Leberknödel"), ale nawet chleb ("Semmelknödel"). Z innych potraw mącznych charakterystyczny jest (zwłaszcza w zachodniej Austrii) smakowo podobny do knedli, drobny makaron zwany "Nockerln" albo "Spätzle". Natomiast nazwa "Nudeln" odnosi się do makaronu wstążkowego, np. w Karyntii mieszanego z serem i zwijanego w gałki ("Käsnudeln"). Poza ziemniakami gotowanymi i smażonymi ("Bratkartoffeln"), ich najczęściej spotykaną postacią są frytki, popularne są też podsmażane w plasterkach ("gerōstete").
Chlubą kuchni wiedeńskiej są jednak dania słodkie: od naleśników (np. z czarną porzeczką – "Moosbeernocken") i knedli aż po torty. Należy do nich strudel (zwłaszcza jabłkowy – "Apfelstrudel"), wiedeński sernik ("Topfenkuchen"), morelowe knedle ("Marillenknödeln aus Brandteig"), szeroko znany czekoladowy tort Sachera czy wykwintny tort ananasowy ("Ananastorte"). Do wypieków tradycyjnych należy m.in. budyń czekoladowy okładany bitą śmietaną ("Mohr im Hemd") i znana w Polsce babka z ciasta drożdżowego/biszkoptowego z rodzynkami ("Guglhupf"). Popularne są kruche rogaliki-rożki ("Kipferln"), często ze słodkim nadzieniem (waniliowym, orzechowym, maślanym itp.). Znacznie cięższe i tłustsze od polskich są niezwykle lubiane w kuchni wiedeńskiej pączki, wypiekane również na szczególne okazje (Trzech Króli, Wielkanoc, noc świętojańską itp.) – m.in. z jagodami jałowca, wśród których np. tyrolskie wyróżniają się kształtem trójkątnym. Smażone na smalcu, ale twarde i ciężkie, nadziewane są (podobnie jak polskie) owocową konfiturą i posypywane cukrem pudrem.
Napoje.
Uatrakcyjnienie oraz niezbędne dopełnienie obiadów i kolacji stanowią wina rodzimej produkcji, wprawdzie ustępujące francuskim i węgierskim, mimo to znane ze swej jakości w Europie. Ogólnie dzielone są na stołowe ("Tafelwein") oraz rzemieślnicze i winiarni prywatnych ("Landwein"). Wśród typowych dla krajowego winiarstwa win białych są riesling, veltliner i traminer. Szlachetniejsze produkty winiarskie ("Qualitätswein" i "Prädikatswein") klasyfikowane są jeszcze w podkategoriach "Auslese" (wytwarzane z wyselekcjowanych, zdrowych i dojrzałych winogron), "Spätlese" (z późnojesiennych winogron) i rzadkie "Eiswein" (z winogron zebranych po przymrozkach). Ponadto pija się moszcz ("Most") będący owocowym napojem z jabłek i gruszek, a także z soku winogron ("Traubenmost"), oraz mocniejszy od niego, sfermentowany "Sturm" (Heuriger), jak również "Obstler" powstały z fermentacji owocowej mieszaniny; najmocniejszym alkoholem jest zwykły "Schnaps" (wódka).
Do napojów charakterystycznych dla krajowców należy kawa, od czasu założenia w Wiedniu pierwszej kawiarni przez Franciszka Kulczyckiego vel Kolschitzky’ego (1683), dzięki zdobyczy przejętej z rozbitego podczas wiedeńskiej odsieczy obozu tureckiego i wprowadzenia tego napoju do zwyczajów i codziennej kultury Austriaków (przede wszystkim jako kawa z bitą śmietaną).
Wiedeńskie kawiarnie ("Wiener Kaffeehausern") i cukiernie ("Konditoreien") oferują niezwykle szeroką gamę odmian tego napoju: od zwyczajnej "Mocca" (typowa „czarna”) aż po wyrafinowaną "Wiener Eiskaffee" (na zimno z lodami waniliowymi i bitą śmietaną) czy carską ("Zarenkaffee"), czyli wzmocnione espresso z nakładką z posłodzonego żółtka w cieście. Wśród nich do najistotniejszych należą kombinacje takie jak "Mocca gespritzt" (z koniakiem), kawa "Fiaker" (wzmacniana rumem), "Mozart" (z likierem Mozart) czy "Maria Theresia" (z likierem pomarańczowym). Inne dostępne odmiany to "Brauner" (czarna z dolewką mleka), "Kapuziner" (ledwie zabielona mlekiem, ale z tartą czekoladą), "Melange" (z mlekiem i bitą śmietaną), "Einspänner" (z bitą śmietaną, w szklance) albo "Masagran" (zimna z lodem i likierem maraskino).
Innym nieodłącznym składnikiem austriackiego stołu jest piwo, najczęściej jasne ("helle"), czasem ciemne ("dunkel"), także w rodzajach takich jak koźlak, marcowe czy popularne w Kraju Salzburskim piwo pszeniczne, czyli białe ("Weizenbier, Weissbier"). Do renomowanych marek zalicza się Gösser, Schwechater, Stiegl, Zipfer, także Puntigammer czy Ottakringer; ulubione swe piwa ma Tyrol. Preferowane są podawane z beczki ("vom Fass") – w dużych półlitrowych kuflach ("Krügerl" lub "Grosse") albo jako „małe” 0,3 litrowe ("Seidel/Kleine"), względnie jako "Glas" (szklanka); najmniejsza wielkość to "Pfiff" (0,2 litra). "Radler" jest rozpowszechnionym obecnie w Europie piwem mieszanym z lemoniadą, natomiast bezalkoholowy "Almdudler" to napój o smaku pośrednim między lemoniadą a piwem imbirowym.
Pewne specjały, w Polsce ogólnie przypisywane Austriakom jako narodowe, wiążą się z nimi jedynie nazwą – np. jajko po wiedeńsku, tam zwykle uważane za jajko w szklance ("Frühstücksei ins Glas"). Sznycel wiedeński (jako nazwa zastrzeżona) to produkt wyłącznie z panierowanej cielęciny i nie może być zastępowany innym mięsem (np. wieprzowiną), gdyż wtedy jest nazywany tylko „sznyclem po wiedeńsku” ("Schnitzel Wiener Art").
Do najsłynniejszych austriackich kucharzy należał Franz Sacher, który m.in. stworzył takie dania, jak sztukę mięsa w sosie koperkowym ("Wiener Tafelspitz mit Dillsauce") czy tort czekoladowy ("Sacher Torte").

</doc>
<doc id="91189" url="https://pl.wikipedia.org/wiki?curid=91189" title="Psina">
Psina

Psina ("Cyna", dawniej również "Cynna"; niem. "Zinna", , czes. "Cina" lub "Pština") – rzeka, lewy dopływ Odry o długości 52,56 km.
Rzeka przepływa przez województwo opolskie i śląskie. Jej źródła znajdują się w okolicy Gołuszowic. Płynie przez Głubczyce, Baborów, Grobniki. Za miejscowością Bieńkowice wpływa do Odry. Jej prawymi dopływami są Troja i Biała Woda
Psina jako rzeka graniczna.
Psina stała się rzeką graniczną pomiędzy Polską a Morawami, być może już w ramach pokoju kłodzkiego w 1137, ewentualnie pomiędzy księstwem raciborskim Mieszka Plątonogiego a Morawami po roku 1180 (około 1194), przy czym wymiana ziem za mającą leżeć przy Opawie krainę "Primoravia" musi być odrzucona, gdyż jedyna o niej wzmianka była błędem kronikarza. Początkowo lewy, północny brzeg, np. ze wzmiankowaną w 1223 roku miejscowością "Lichan" na obszarze późniejszego Baborowa, znajdowała się po stronie polskiej (raciborskiej). Utracił je książę Władysław opolski w 1253 po nieudanej wyprawie przeciw późniejszemu królowi czeskiemu Przemysłowi Ottokarowi II. Po tym wydarzeniu granica przebiegała wzdłuż Psiny jedynie w jej środkowym biegu, przede wszystkim pomiędzy morawskojęzyczną diecezją ołomuniecką a tutaj polskojęzyczną diecezją wrocławską. Granica polityczna straciła na znaczeniu po shołdowaniu królowi czeskiemu księstwa raciborskiego (1327), a jeszcze bardziej po połączeniu z księstwem opawskim w 1337. Jego terytorium co najmniej od końca XV wieku uważano już za część Górnego Śląska.

</doc>
<doc id="91190" url="https://pl.wikipedia.org/wiki?curid=91190" title="Rząd Ignacego Paderewskiego">
Rząd Ignacego Paderewskiego



</doc>
<doc id="91192" url="https://pl.wikipedia.org/wiki?curid=91192" title="Gwiazda Polski">
Gwiazda Polski

Gwiazda Polski – największy na świecie tradycyjny balon stratosferyczny wielokrotnego użytku, zaprojektowany i zbudowany w Polsce w 1938 roku przez WBS w Legionowie.
Historia.
W roku 1937, z inicjatywy znanego polskiego fizyka, prof. Mieczysława Wolfkego, zrodził się pomysł zorganizowania w Polsce stratosferycznego balonowego lotu załogowego. Jego celem sportowym miała być próba pobicia rekordu wysokości ustanowionego 11 listopada 1935 r. przez amerykańskiego pilota kpt. Alberta Williama Stevensa, który wzleciał na 22 066 m ponad powierzchnię ziemi; plan Polaków przewidywał osiągnięcie nowym balonem wysokości 30 000 m. Początkowo przedsięwzięciem próbowano zainteresować profesora Augusta Piccarda, jednak bez skutku; w końcu zdecydowano się na całkowicie polską realizację projektu. Część naukową lotu miały stanowić badania rozkładu promieniowania kosmicznego. Do Rady Naukowej Lotu weszli, poza Mieczysławem Wolfke, m.in. Szczepan Szczeniowski, Mieczysław Jeżewski i Marian Mięsowicz.
Przedsięwzięciu patronował prezydent Polski prof. Ignacy Mościcki, protektorem lotu był inspektor armii, gen. broni Kazimierz Sosnkowski, a całemu przedsięwzięciu patronowała Liga Obrony Powietrznej i Przeciwgazowej (LOPP). Został powołany Komitet Organizacyjnego I Polskiego Lotu Stratosferycznego, w składzie którego zasiadł m.in. ppłk obs. bal. Julian Sielewicz, który jako dowódca 2 batalionu balonowego z Legionowa, zaakceptował cały projekt.
Lot miał być dokonany za pomocą ogromnego stratosferycznego balonu, który otrzymał nazwę „Gwiazda Polski” – wówczas był to największy stratostat na świecie. Jego budowę oficjalnie rozpoczęto 7 czerwca 1937 r.; całość projektu otrzymała nazwę "I-PLS" ("I Polski Lot Stratosferyczny"). Poczta Polska wydała z okazji przedsięwzięcia we wrześniu 1938 r. okolicznościowy znaczek z wizerunkiem stratostatu.
Głównym konstruktorem balonu został mjr pilot inż. Stanisław Mazurek, zaś kierownictwo nad laboratoryjnymi badaniami cech materiałów lotniczych przeznaczonych na budowę stratostatu powierzono inż. Janowi Zygmuntowi Karpińskiemu. Gumowanie powłoki balonowej zostało oparte na wynalazku dyrektorów fabryki gumy w Sanoku, dr. Oskara Schmidta i Władysława Kubicy.
Start balonu miał nastąpić we wrześniu 1938 r. z Doliny Chochołowskiej w Tatrach Zachodnich. Załogę stanowili: dwukrotny zdobywca pucharu Gordona Bennetta i kilkakrotny balonowy rekordzista świata kpt. pilot Zbigniew Burzyński oraz fizyk i badacz promieniowania kosmicznego, dr Konstanty Narkiewicz-Jodko. Pilotami rezerwowymi byli Franciszek Hynek i Antoni Janusz.
Nieudany start.
Ze względu na warunki meteorologiczne start kilkakrotnie odkładano. W końcu decyzję o wylocie podjęto rankiem 12 października 1938 r. – miał on odbyć się dwa dni później w godzinach porannych. Napełnianie stratostatu rozpoczęto 13 października, podczas narastającego wiatru halnego – startowisko dla balonu w Dolinie Chochołowskiej przygotował 2 Batalion Balonowy, w sile 200 żołnierzy, pod dowództwem ppłk. obs. bal. Juliana Sielewicza. Balon zaczęto napełniać przed północą, aby rano był w pełni gotów do lotu; około godziny 1:00 w nocy, w trakcie napełniania powłoki wodorem (blisko końca tego procesu) wiatr nasilił się do tego stopnia, że zapadła decyzja o wypuszczeniu gazu z aerostatu przez górną klapę. Jednak im mniej wodoru znajdowało się wewnątrz powłoki, tym bardziej była ona miotana przez wiatr; w końcu, gdy wewnątrz aerostatu pozostało już niewiele gazu nośnego, na skutek tarcia o siebie warstw jedwabiu doszło do wyładowania elektrostatycznego, które spowodowało zapłon wodoru w okolicach górnej klapy – ta z hukiem wyleciała w powietrze i wylądowała obok opróżnionej powłoki, nie czyniąc nikomu krzywdy. Sama powłoka ucierpiała (zapaliło się ok. 800 m² jedwabiu), ale jej naprawa okazała się całkowicie wykonalna. Gondola nie została uszkodzona.
Start zreperowanej „Gwiazdy Polski” zamierzano powtórzyć we wrześniu 1939 r. w Sławsku, w Gorganach, we Wschodnich Karpatach. Tym razem balon miał być napełniony niepalnym helem, sprowadzonym specjalnie ze Stanów Zjednoczonych. Wybuch II wojny światowej pokrzyżował realizację tego zamierzenia.
Dla upamiętnienia próby startu „Gwiazdy Polski” na ścianie schroniska PTTK na Polanie Chochołowskiej umieszczono pamiątkową tablicę.
Aerostat.
Powłokę balonu (wraz z olinowaniem) zaprojektował inż. Józef Paszczora; uszyto ją w Wytwórni Balonów i Spadochronów w Legionowie. Po pełnym napompowaniu miała ona kształt owoidu (podobny do wielkiego jaja) zwróconego szerszym biegunem ku górze i posiadającego rękaw na dolnym biegunie. Na czubku aerostatu zlokalizowano klapę do wypuszczania gazu nośnego (konstrukcji inż. Franciszka Stoszki, odpowiedzialnego również za technologię wykonania całości powłoki) – klapa ta była uruchamiana linką poprowadzoną przez środek balonu. Na szczycie umieszczono również tzw. rozrywacz – po wylądowaniu balonu gondola oddzielała się od aerostatu, powodując jego nagłe wznoszenie się i, przez pociągnięcie za specjalną linkę, wydarcie się dokładnie wyznaczonej szpary w górnej jego części, przez którą ulatywał gaz nośny. Opróżniony aerostat bezpiecznie kładł się na ziemi.
Gondola.
Zbudowana w 1938 r. przez inż. Jana Szala, miała kształt kuli o średnicy 2 m i pokryta była arkuszami blachy hydronalowej o grubości 2 mm; wyposażono ją w kilka okrągłych, szczelnych okienek. Szkielet kabiny wykonano z rur duralowych; miała ona bogate wyposażenie naukowe, na które składały się przyrządy nawigacyjne, urządzenia do regeneracji powietrza, butle z tlenem, spadochrony, radiostacje, aparaty fotograficzne, komorę do badania natężenia promieniowania kosmicznego (zaprojektowaną przez prof. Stanisława Ziemeckiego) i jego kierunkowości (urządzenie konstrukcji dr. Mariana Mięsowicza) oraz przyrządy do pobierania próbek powietrza. Gondola była również wyposażona w swoistą czarną skrzynkę w postaci aparatu fotograficznego wykonującego co kilka minut zdjęcia wskazań dodatkowego zestawu przyrządów nawigacyjnych i naukowych, umieszczonych w zaciemnionym pudełku. Z zewnątrz hydronalowe poszycie kabiny pomalowano w czarno-białe południkowe pasy (dla zmniejszenia nagrzewania przez pochłanianie energii promieniowania słonecznego).
Poczta.
15 września 1938 roku Poczta Polska wyemitowała znaczek w nakładzie 65 000, którego projekt przygotował Leonard Sowiński, rytownikiem był Włodzimierz Vacek. Został wydany w dwóch wersjach: nr katalogowy 308 – za 75 groszy i FS01 za 2 złote. Cieszył się bardzo dużą popularnością, sporą liczbę zamówiły zagraniczne firmy filatelistyczne. Poczta Polska zorganizowała specjalny Urząd pocztowy na terenie Doliny Chochołowskiej. Przysyłane do nie przesyłki były stemplowane specjalnym stemplem. Przyjmowano również przesyłki do przewozu balonem.

</doc>
<doc id="91198" url="https://pl.wikipedia.org/wiki?curid=91198" title="Rząd Ignacego Jana Paderewskiego">
Rząd Ignacego Jana Paderewskiego

Rząd Ignacego Jana Paderewskiego – gabinet pod kierownictwem premiera Ignacego Jana Paderewskiego, utworzony 16 stycznia 1919 roku przez Józefa Piłsudskiego po ustąpieniu rządu Jędrzeja Moraczewskiego. Rząd ustąpił 9 grudnia 1919. 

</doc>
<doc id="91199" url="https://pl.wikipedia.org/wiki?curid=91199" title="Pałac Bydgoszcz">
Pałac Bydgoszcz

Klub Sportowy Pałac Bydgoszcz to stowarzyszenie kultury fizycznej zarejestrowane w 1982 roku w Bydgoszczy. Założycielem i pierwszym prezesem klubu był Jerzy Dworski.
Prowadzi szkolenia sportowe w zakresie piłki siatkowej kobiet. Jest społeczną i samorządową organizacją sportowo-wychowawczą uczniów, nauczycieli, rodziców i działaczy sportowych. Klub sportowy "Pałac" jako jednostka samodzielna, posiada wyłączne prawo kontynuowania szkolenia zespołów objętych szkoleniem w zakresie piłki siatkowej kobiet.
W klubie funkcjonują następujące grupy szkoleniowe: seniorki, juniorki, juniorki młodsze, młodziczki:
Klub roztacza także opiekę patronacką nad klasami sportowymi o profilu siatkówki, funkcjonującymi w bydgoskim Pałacu Młodzieży a zlokalizowanymi w Sportowej Szkole Podstawowej nr 31, Gimnazjum Sportowym nr 6, Gimnazjum nr 11 i Liceum Ogólnokształcącym nr 8 w Bydgoszczy.
W klubie wychowano ponad 20 reprezentantek Polski w różnych kategoriach wiekowych. Prezesem klubu jest Edwin Warczak. Osobą odpowiedzialną za sekcje młodzieżowe jest Waldemar Sagan, menedżer zespołu seniorek, a w przeszłości trener.
Sekcje sportowe.
KS Pałac Bydgoszcz.
KS Pałac Bydgoszcz – kobieca drużyna siatkarska uczestnicząca w rozgrywkach Ligi Siatkówki Kobiet.
Pałac II WSG Bydgoszcz.
Pałac II WSG Bydgoszcz – kobieca drużyna siatkarska uczestnicząca w rozgrywkach II ligi, grająca pod egidą klubu "Pałac" i Wyższej Szkoły Gospodarki w Bydgoszczy (stąd skrót "WSG" w nazwie).

</doc>
<doc id="91200" url="https://pl.wikipedia.org/wiki?curid=91200" title="The Gathering (zespół muzyczny)">
The Gathering (zespół muzyczny)

The Gathering – holenderski zespół muzyczny, który był pionierem gothic metalu i jednym z prekursorów tego gatunku. Jako jeden z pierwszych zespołów doom-metalowych dołączył damski wokal do męskiego growlingu. Obecnie zespół tworzy muzykę w klimacie trip rocka z elementami rocka progresywnego i atmosferycznego, który ma jeszcze większe powodzenie wśród odbiorców. 
Nazwa zespołu została zaczerpnięta z filmu "Nieśmiertelny" z Christopherem Lambertem w roli głównej. "Zgromadzenie" (ang. "gathering") oznaczało zebranie się wszystkich nieśmiertelnych pozostałych przy życiu w jednym miejscu.
Zespół początkowo grał muzykę określaną jako Doom metal z wpływami Death metalu. Zespół nie radził sobie zbyt dobrze, dopiero w 1994 kiedy do zespołu dołączyła Anneke van Giersbergen, z nową wytwórnią (Century Media Records) znowu zaczął być bardziej popularny, zmienił także rodzaj granej muzyki na alternatywny i progresywny rock.
Bart Smits po odejściu z The Gathering założył zespół Wish, działający w latach 1993-2003, następnie został wokalistą w zespole Lindane. Niels Duffhuës występuje solo i wykonuje muzykę opartą głównie na brzmieniu gitary akustycznej i pianina.
5 czerwca 2007 roku Anneke van Giersbergen ogłosiła, że założyła zespół Agua De Annique i w związku z tym postanawia opuścić dotychczasową grupę. Jej ostatni planowany występ odbył się 4 sierpnia 2007 na festivalu Ankkarock w Finlandii.
Po odejściu Anneke van Giersbergen zespół rozpoczął pracę nad nowymi piosenkami oraz nad znalezieniem nowej wokalistki. Kolejną wokalistką the Gathering została pochodząca z Norwegii Silje Wergeland. Silje była wokalistką norweskiego zespołu Octavia Sperati przez 8 lat, wliczając kilka innych projektów.
17 stycznia 2014 zespół ogłosił zawieszenie działalności i odejście basistki Marjolein Kooijman. W 2018 zespół wznowił działalność.

</doc>
<doc id="91201" url="https://pl.wikipedia.org/wiki?curid=91201" title="Napięcie skuteczne">
Napięcie skuteczne

Napięcie skuteczne – wartość skuteczna napięcia elektrycznego okresowego równa stałemu napięciu przyłożonemu do danego oporu, powodującemu wydzielanie się na tym oporze takiej samej energii, jak przy napięciu zmiennym.
Dla dowolnego przebiegu okresowego:
gdzie:
Dla napięcia sinusoidalnego symetrycznego o wartości maksymalnej równej "U"0 napięcie skuteczne "Usk" wynosi:
Dla napięcia trójkątnego symetrycznego o wartości maksymalnej równej "U"0 napięcie skuteczne "Usk" wynosi:
Dla napięcia prostokątnego jednopołówkowego o wartości maksymalnej równej "U"0, zerowym napięciu minimalnym i wypełnieniu "n", napięcie skuteczne "Usk" wynosi:

</doc>
<doc id="91203" url="https://pl.wikipedia.org/wiki?curid=91203" title="Rząd Leopolda Skulskiego">
Rząd Leopolda Skulskiego

Rząd Leopolda Skulskiego – gabinet pod kierownictwem premiera Leopolda Skulskiego, utworzony 13 grudnia 1919 roku przez Józefa Piłsudskiego po ustąpieniu rządu Ignacego Jana Paderewskiego. Rząd ustąpił 9 czerwca 1920. 

</doc>
<doc id="91205" url="https://pl.wikipedia.org/wiki?curid=91205" title="The Gathering">
The Gathering



</doc>
<doc id="91207" url="https://pl.wikipedia.org/wiki?curid=91207" title="Rząd Władysława Grabskiego">
Rząd Władysława Grabskiego



</doc>
<doc id="91210" url="https://pl.wikipedia.org/wiki?curid=91210" title="Pierwszy rząd Władysława Grabskiego">
Pierwszy rząd Władysława Grabskiego

Pierwszy rząd Władysława Grabskiego – gabinet pod kierownictwem premiera Władysława Grabskiego, powołany 23 czerwca 1920 roku przez Józefa Piłsudskiego po ustąpieniu rządu Leopolda Skulskiego. Rząd ustąpił 24 lipca 1920.

</doc>
<doc id="91211" url="https://pl.wikipedia.org/wiki?curid=91211" title="Abraham Van Helsing">
Abraham Van Helsing

Abraham Van Helsing – postać literacka wywodząca się z powieści Brama Stokera "Drakula" (1897). 
Z pochodzenia Holender, z wykształcenia lekarz i prawnik. Jest poliglotą. Wbrew obiegowym opiniom, przy przypadku Draculi po raz pierwszy bezpośrednio zetknął się z wampirami, w zgodnej opinii pozostałych postaci - geniusz. 
Jest pierwowzorem m.in. postaci profesora Bulwera z filmu "Nosferatu – Symfonia Grozy". Pojawiał się też w kolejnych ekranizacjach powieści "Drakula", m.in. w filmie "Dracula" Francisa F. Coppoli, a także w wielu innych filmach opowiadających o Drakuli oraz w "Van Helsingu" Stephena Sommersa, gdzie zmieniono jego imię na Gabriel (zagrał go tu Hugh Jackman). Postać spopularyzowana została również przez komiksy firmy Marvel. Jego nazwisko pojawia się także w serii mang i anime "Hellsing", które okazuje się tajną organizacją założoną przez Abrahama Van Hellsinga, zajmującą się walką z wampirami.

</doc>
<doc id="91212" url="https://pl.wikipedia.org/wiki?curid=91212" title="Prąd zmienny">
Prąd zmienny

Prąd zmienny – prąd elektryczny, dla którego wartość natężenia zmienia się w czasie w dowolny sposób.
W zależności od charakteru tych zmian można wyróżnić następujące rodzaje prądu:
Wszystkie powyższe pozycje poza ostatnią są przypadkami szczególnymi prądu zmiennego i mają one swoje specjalne znaczenie w elektrotechnice i elektronice. Prąd zmienny nieokresowy może reprezentować prąd o dowolnej zmienności w czasie (szara krzywa na rysunku), lub też prąd zmieniający się zgodnie z określoną funkcją matematyczną lub na skutek określonego zjawiska fizycznego. Na przykład uderzenie pioruna powoduje powstanie fali udarowej o określonym kształcie, która przebiega jednorazowo, nie ma więc charakteru okresowego.
Często termin "prąd zmienny" stosowany jest do prądu okresowego przemiennego o przebiegu sinusoidalnym (ang.: "alternating current", AC).

</doc>
<doc id="91214" url="https://pl.wikipedia.org/wiki?curid=91214" title="Krzyżanowice (gmina)">
Krzyżanowice (gmina)

Krzyżanowice – gmina wiejska w Polsce położona w województwie śląskim, w powiecie raciborskim. W latach 1975–1998 gmina administracyjnie należała do województwa katowickiego.
Siedziba gminy to Krzyżanowice.
Według danych z 30 czerwca 2004 gminę zamieszkiwały 11 492 osoby.
Struktura powierzchni.
Według danych z roku 2002 gmina Krzyżanowice ma obszar 69,67 km², w tym:
Gmina stanowi 12,81% powierzchni powiatu.
Demografia.
Dane z 30 czerwca 2004:
Zagospodarowanie.
W skład gminy wchodzi 10 sołectw: Bieńkowice, Bolesław, Chałupki, Krzyżanowice (siedziba urzędu gminy), Nowa Wioska, Owsiszcze, Roszków, Rudyszwałd, Tworków, Zabełków.
Gmina zajmuje powierzchnię 6900 hektarów, co plasuje ją wśród średnich gmin województwa śląskiego. Według danych Urzędu Statystycznego w Katowicach z 2000 użytki rolne zajmują największą pod względem procentowym część jej powierzchni, tj. 78%, z czego 86% przypada na grunty orne, 13% na łąki i pastwiska, a 1% na sady. Lasów jest bardzo mało i zajmują 4%, natomiast pozostałe grunty i nieużytki 18% ogólnej powierzchni gminy. Większość gruntów klasyfikowanych jako pozostałe i nieużytki przypada na tereny eksploatacji kruszywa. Na bazie powstałych wyrobisk pożwirowych planowana jest budowa zbiornika retencyjnego.
Występujące tutaj gleby, tzw. mady nadodrzańskie o wysokiej bonitacji, przesądzają o typowo rolniczym charakterze gminy. Rolnictwo rozwinęło się w zasadzie równomiernie na całym jej obszarze, chociaż dominuje w czterech sołectwach: Bieńkowicach, Zabełkowie, Bolesławiu i Krzyżanowicach. Na terenie gminy funkcjonuje 1048 indywidualnych gospodarstw rolnych i 15 jednostek prawnych posiadających grunty rolne.
Średnia statystyczna wielkość gospodarstwa rolnego kształtuje się na poziomie 3,5 ha, ale występuje tutaj także kilkadziesiąt wysokoprodukcyjnych gospodarstw rolnych, które gospodarują na powierzchni niejednokrotnie przekraczającej 50 ha użytków rolnych. Strukturę zasiewów ukierunkowuje zarówno rynek zbytu, jak i pszeniczno-buraczany charakter gleb. Główne uprawy to: pszenica, kukurydza, buraki cukrowe, ziemniaki i rzepak. Na terenie gminy działa kilka specjalistycznych ferm drobiowych. Prowadzona jest także hodowla trzody chlewnej i bydła mlecznego.
Plan ogólny zagospodarowania przestrzennego gminy Krzyżanowice nakreśla i przewiduje adaptację, modernizację i rozbudowę istniejącej zabudowy, rozwój budownictwa jednorodzinnego wolno stojącego i infrastruktury technicznej, a także intensyfikację inwestycji w zakresie handlu i usług w miejscowościach położonych przy granicy polsko-czeskiej.
Geografia.
Gmina Krzyżanowice położona jest w zachodniej części województwa śląskiego, w górnym biegu rzeki Odry. Leży u wrót obniżenia między Sudetami a Karpatami, zwanego Bramą Morawską, na południu Kotliny Raciborskiej.
Jej obszar zamknięty jest od południowego zachodu granicą państwową z Czechami, od zachodu sąsiaduje z gminą Krzanowice, od północy z miastem Racibórz, a od wschodu jej granice stanowi rzeka Odra, oddzielająca Krzyżanowice od gmin: Lubomia i Gorzyce.
Przez obszar gminy przechodzą dwie linie kolejowe relacji Racibórz – Bogumin i Wodzisław Śląski – Bogumin oraz drogi krajowe nr 45 i 78, a także droga wojewódzka nr DW936. Dzięki temu istnieją dogodne połączenia z wszystkimi większymi miastami w regionie: Raciborzem, Wodzisławiem Śląskim, Rybnikiem, a po stronie czeskiej: Boguminem i Ostrawą.
Turystyka.
Urozmaicona rzeźba terenu, pomniki przyrody, wielowiekowa historia obecna w licznych zabytkach i istniejące baza hotelarsko-gastronomiczna powodują, że gmina ma wiele walorów turystycznych. Szczególnie warte zwiedzenia są: kościół pw. św. Piotra i Pawła w Tworkowie, w którym m.in. znajduje się krypta z trumnami z 1650 roku, kościół pw. Wszystkich Świętych w Bieńkowicach, kościół pw. św. Anny w Krzyżanowicach, pochodzący z XIX wieku zespół pałacowo-parkowy w Krzyżanowicach, w którym niegdyś gościli sławni kompozytorzy – Franciszek Liszt i Ludwig van Beethoven, otoczony parkiem zamek w Chałupkach z zarysem fosy i śladami fortyfikacji bastionowych oraz spichrze w Bolesławiu.
Gmina Krzyżanowice współpracuje aktywnie z 4 gminami partnerskimi: Píšť, Hať i Šilheřovice (Czechy), Rátka (Węgry) i do 2002 współpracowała z Seeshaupt (Niemcy).
Sąsiednie gminy.
Gorzyce, Krzanowice, Lubomia, Racibórz. Gmina sąsiaduje z Czechami.

</doc>
<doc id="91217" url="https://pl.wikipedia.org/wiki?curid=91217" title="Emil Zegadłowicz">
Emil Zegadłowicz

Emil Erwin Zegadłowicz (ur. 20 lipca 1888 w Białej Krakowskiej, zm. 24 lutego 1941 w Sosnowcu) – polski poeta, prozaik, znawca sztuki i tłumacz.
Życiorys.
Urodził się w Białej Krakowskiej, był synem nauczyciela Tytusa Zegadłowicza i Elżbiety Kaiszarówny. Dzieciństwo spędził w Gorzeniu Górnym niedaleko Wadowic, gdzie jego ojciec miał dwór letniskowy. Uczęszczał do gimnazjum w Wadowicach, ukończył je w 1906. Studiował polonistykę, germanistykę i historię sztuki na UJ, a następnie w Wiedniu i w Dreźnie.
W latach 1919–1921 pracował w Ministerstwie Kultury i Sztuki, gdzie był urzędnikiem Wydziału Literatury. W latach 1929–1931 mieszkał w Poznaniu, pracując jako kierownik literacki Teatru Polskiego, doradca Księgarni św. Wojciecha, redaktor czasopism. W 1932 wrócił do Gorzenia. Pracował wówczas w teatrze katowickim i wykładał historię sztuki w Państwowym Konserwatorium Muzycznym w Katowicach. W 1936 nawiązał współpracę z jednolitofrontowym „Dziennikiem Popularnym”.
27 lipca 1915 poślubił Marię Kurowską, ze związku tego urodziły się dwie córki Halszka (1916–1966) i Atessa (1920–2013).
Zmarł w Sosnowcu w wieku 52 lat. Pochowany jest na cmentarzu parafii św. Tomasza na pograniczu Pogoni i Małobądza (w granicach Będzina).
Kariera pisarska.
Zadebiutował w 1908. W 1921 wszedł do redakcji czasopisma „Ponowa”. W tym samym roku wraz z Edwardem Kozikowskim założył w Gorzeniu Górnym grupę poetycką „Czartak” (działała do 1929) i zainicjował wydawanie czasopisma „Czartak”. W 1928 był współzałożycielem kabaretu "Ździebko" w Poznaniu.
Pisał poezje, organizował spotkania artystów, gromadził wiele artystycznych dzieł. Dał się poznać jako znakomity (choć także mocno krytykowany) tłumacz z języka niemieckiego ("Faust" Goethego). Był odkrywcą swoistego fenomenu rzeźbiarstwa ludowego – świątkarza Jędrzeja Wowry.
W 1933 z okazji dwudziestopięciolecia twórczości otrzymał honorowe obywatelstwo Wadowic. Po wydaniu powieści pt. "Zmory", w której przedstawione zostały Wadowice w czasie sprzed I wojny światowej, na początku lutego 1936 Rada Miejska odebrała Zegadłowiczowi honorowe obywatelstwo miasta oraz przywróciła ulicy jego imienia poprzednią nazwę (Tatrzańska).
Upamiętnienia.
W Gorzeniu Górnym w dworze kupionym w 1873 przez Tytusa Zegadłowicza, późniejszej siedzibie jego syna, mieści się obecnie Muzeum Emila Zegadłowicza. W styczniu 2018 eksponaty muzeum przekazano do Muzeum Suchej Beskidzkiej.
W Bielsku-Białej, Jaworznie, Katowicach, Krakowie, Lublinie, Sosnowcu, Szczecinie, Wadowicach, Warszawie, Wrocławiu oraz Zawierciu nadano ulicom jego imię.
Adaptacje teatralne i filmowe.
Jego twórczość jest źródłem adaptacji teatralnych (w szczególności "Powsinogi beskidzkie") oraz filmowych ("Domek z kart" – film w reżyserii Erwina Axera z 1953, "Zmory" w reżyserii Wojciecha Marczewskiego z 1978).

</doc>
<doc id="91218" url="https://pl.wikipedia.org/wiki?curid=91218" title="Marek Niedźwiecki">
Marek Niedźwiecki

Marek Wojciech Niedźwiecki (ur. 24 marca 1954 w Sieradzu) – polski dziennikarz muzyczny, najbardziej znany jako redaktor w Programie III Polskiego Radia w latach 1982–2007 i 2010–2020.
Życiorys.
Urodził się 24 marca 1954, dorastał w Szadku. Jego matka była nauczycielką historii, a ojciec – rzeźnikiem i kierownikiem masarni. Ma trójkę rodzeństwa: starszą siostrę Małgorzatę i młodszych braci-bliźniaków, Piotra i Wojciecha. We wczesnej młodości grał w szkolnej orkiestrze akordeonistów i brał udział w konkursach recytatorskich i należał do drużyny harcerskiej. Był szkolnym prymusem, brał udział w olimpiadach matematycznych, poza tym grał na akordeonie i tańczył w zespole ludowym. W 1973 ukończył II Liceum Ogólnokształcące w Zduńskiej Woli, a w 1979 – Wydział Budownictwa Politechniki Łódzkiej ze specjalnością w zakresie technologii i organizacji budownictwa. Od 1976 w okresie wakacyjnym jeździł w celach zarobkowych do Holandii, gdzie pracował w fabryce dywanów.
Tuż po rozpoczęciu studiów w 1973 rozpoczął karierę radiową jako redaktor Studenckiego Radia „Żak”, w którym działał do 1981. 1 maja 1978 rozpoczął pracę jako spiker w Radiu Łódź, później został redaktorem Programu I Polskiego Radia, dla którego współprowadził "Listę przebojów Studia Gama". 5 kwietnia 1982 rozpoczął stałą pracę w Trójce. 17 kwietnia 1982 zadebiutował jako prowadzący "Listy Przebojów Programu Trzeciego". Był pomysłodawcą audycji "Top wszech czasów" oraz serii płytowej "Smooth Jazz Cafe", jak też gospodarzem audycji: "Zapraszamy do Trójki", "W tonacji Trójki", "Markomanię", "Trzeci do pary", "Pół perfekcyjnej płyty", "Frutti di Marek" i "Chillout Cafe". W 1985 i 1986 współprowadził Międzynarodowy Festiwal Piosenki w Sopocie. W 1987 występował w programie "Magazyn 102". Od 1988 do 1996 prowadził w TVP2 "Wzrockową Listę Przebojów". W 1992, 1994 i 1999 ponownie współprowadził MFP w Sopocie, a w 1995 i 1996 współprowadził galę rozdania Fryderyków. W 1998 prowadził program "Ulubione kawałki" w RTL 7. W późniejszych latach prowadził "Listę wszech czasów" w MTV Classic, "W tonacji Premium" na kanale nPremium HD i "W tonacji+" w Canal+, a także prowadził Festiwal w Jarocinie.
31 lipca 2007 odszedł z Trójki, a w styczniu 2008 rozpoczął pracę w Radiu Złote Przeboje, dla którego prowadził "Listę przebojów Marka Niedźwieckiego" oraz audycje "Złote, słodsze, najsłodsze" i "Top wszech czasów". 1 kwietnia 2010 wrócił do pracy w Trójce, ponownie podejmując się współprowadzenia "Listy przebojów Programu Trzeciego", a także audycji: "Markomania", "LP Trójka", "W tonacji Trójki", "Do południa" i "ABC Listy". W 2010 prowadził także "Muzyczną Jedynkę" w Programie I PR. 1 kwietnia 2012 z okazji 50-lecia Trójki współprowadził główne wydanie "Wiadomości". Jest jednym z bohaterów „Ballady o Baronie, Niedźwiedziu i Czarnej Helenie” nagranej przez Artura Andrusa z okazji 1500. wydania "Listy przebojów Programu Trzeciego". Po odejściu z Trójki w maju 2020 został jednym z założycieli i dziennikarzy internetowego Radia 357.
Okazjonalnie współpracuje z prasą jako autor artykułów w „Non Stop”, „Tylko Rock”, „Playboyu”, „Machinie” i innych czasopismach.
Jest członkiem Akademii Fonograficznej ZPAV i członkiem Akademii Muzycznej Trójki.
Kontrowersje.
Oskarżenia o domniemaną współpracę z SB.
Między 1979 a 1981 rokiem Niedźwiecki został wezwany na przesłuchanie prowadzone przez Służbę Bezpieczeństwa, podczas którego polecono mu zbierać informacje o pracownikach Radia Żak, grożąc, że dostanie zakaz pracy w radiu. Po podpisaniu protokołu przesłuchania został zarejestrowany jako kontakt operacyjny o kryptonimie „Bera”. Według Niedźwieckiego, po tym przesłuchaniu nikt więcej się z nim nie skontaktował.
Okoliczności odejścia z Trójki w 2020.
Do maja 2020 pracował w Polskim Radiu, z którego odszedł na znak protestu po oskarżeniach ze strony dyrekcji Trójki, że wyniki notowania nr 1998. "Listy przebojów Programu Trzeciego" z 15 maja, w którym wygrała – krytyczna wobec polityka Jarosława Kaczyńskiego – piosenka Kazika „Twój ból jest lepszy niż mój”, zostały zmanipulowane. Następnego dnia po emisji audycji ówczesny redaktor naczelny Trójki Tomasz Kowalczewski ogłosił, że redakcja unieważniła głosowanie, oświadczenie zawierało też imienne oskarżenia wobec Niedźwieckiego. Kowalczewski jednak nie podał, których piosenek to dotyczyło, nie wyjaśnił też, czy inne głosowania też zostaną zweryfikowane oraz dlaczego kontroli informatycznej i zawieszania audycji i jej strony internetowej dokonano dopiero po 15 maja. Zażądano podpisania oświadczenia od pozostałych dziennikarzy muzycznych Trójki, że wedle swej wiedzy potwierdzają wyniki powyższej kontroli informatycznej. Za odmowę podpisania takiego oświadczenia zawieszony został Bartosz Gil, prowadzący audycję „Radio Teheran”, współodpowiedzialny za liczenie głosów oddanych w "Liście przebojów", który publicznie zaprzeczył wszelkim oskarżeniom kierowanym wobec Niedźwieckiego.
W czerwcu 2020 r. pełnomocnicy Marka Niedźwieckiego poinformowali o złożeniu do sądu pozwu o ochronę dóbr osobistych w którym domagał się przeprosin od Polskiego Radia(PR), byłego już wtedy dyrektora radiowej Trójki Tomasza Kowalczewskiego, prezes PR Agnieszki Kamińskiej oraz Telewizji Polskiej. Wcześniej nowy dyrektor radiowej Trójki Kuba Strzyczkowski przeprosił na antenie Niedźwieckiego i powiedział, że jego zdaniem dobra osobiste Niedźwieckiego zostały naruszone.
W 2020 roku nabył uprawnienia emerytalne.
W czerwcu 2021 r. media przekazały informacje, że Marek Niedźwiecki wycofał pozew sądowy przeciwko Polskiemu Radiu. Obie strony zawarły ugodę pozasądową i w oświadczeniach przesłanych mediom przekazały, że spór sądowy nie będzie kontynuowany, obie strony postanowiły nie podtrzymywać wzajemnych zarzutów i uważają sprawę za zakończoną. Oświadczyły także, że nie będą jej więcej komentować.
Życie prywatne.
Jest kawalerem. Zajmuje się zbieraniem albumów muzycznych, swoją kolekcję płyt ocenia na ponad 15 tys. egzemplarzy.

</doc>
<doc id="91220" url="https://pl.wikipedia.org/wiki?curid=91220" title="HSV Hamburg">
HSV Hamburg

Handball Sport Verein Hamburg – męski, niemiecki klub piłki ręcznej z Hamburga.
Historia.
Założony został w 1999 roku jako HSV Lübeck i przejął licencję na grę w Bundeslidze od VfL Bad Schwartau, z którym tworzył do 2002 roku związek sportowy (SG VfL Bad Schwartau). W 2002 roku HSV opuścił ten związek i przeniósł się do Hamburga. Ze względów komercyjnych klub podpisał umowę z Hamburger SV, która pozwalała, aż do momentu degradacji, na używanie loga klubu piłkarskiego i skrótu "HSV". 16 grudnia 2015 roku klub złożył wniosek o upadłość. Rezerwy które w sezonie 2015/16 zdobyły mistrzostwo w Oberliga Hamburg - Schleswig-Holstein stały się pierwszym zespołem i od sezonu 2016/17 występowały w 3. Liga Nord. W sezonie 2017/18 klub awansował do 2. Bundesligi.

</doc>
<doc id="91225" url="https://pl.wikipedia.org/wiki?curid=91225" title="Zbyszko Chojnicki">
Zbyszko Chojnicki

Zbyszko Stanisław Chojnicki (ur. 8 maja 1928 w Tokarzewie, zm. 5 czerwca 2015 w Poznaniu) – polski geograf, profesor nauk przyrodniczych (1972), specjalista geografii społeczno-ekonomicznej i metodologii geografii, twórca poznańskiej szkoły geograficznej.
Życiorys.
Uczył się w Gimnazjum im. Józefa Piłsudskiego w Ostrowie Wielkopolskim. Studiował na Wydziale Prawa (ukończył w 1950) i Wydziale Filozoficzno-Historycznym (ukończył w 1952) Uniwersytetu Poznańskiego. W 1953 podjął pracę na uczelni poznańskiej (przemianowanej w 1955 na Uniwersytet Adama Mickiewicza), był kolejno asystentem, starszym asystentem, adiunktem, docentem, wreszcie profesorem. W 1960 obronił doktorat, w 1966 habilitował się. Od 1972 był profesorem nadzyczajnym nauk geograficznych, od 1978 profesorem zwyczajnym. Jest uważany za twórcę ilościowej poznańskiej szkoły geograficznej.
Pełnił szereg funkcji na UAM; był m.in. kierownikiem Zakładu Geografii Ekonomicznej, dyrektorem Instytutu Geografii, dyrektorem Instytutu Geografii Społeczno-Ekonomicznej i Planowania Przestrzennego. W latach 1981-1982 sprawował funkcję prorektora ds. nauki. Odbywał staże naukowe na uczelniach amerykańskich – na Uniwersytecie Pensylwanii w Filadelfii i Northwestern University w Evanston (Illinois); wykładał gościnnie także w Wielkiej Brytanii, ZSRR, Austrii, Francji, Kanadzie, USA, Danii i Szwecji.
Redagował wydawnictwo naukowe UAM „Concepts and Methods in Geography”; członek rad naukowych m.in. Instytutu Geografii i Przestrzennego Zagospodarowania PAN w Warszawie (od 1970) i Instytutu Geografii Społeczno-Ekonomicznej i Regionalnej Uniwersytetu Warszawskiego (przewodniczący w latach 1982-1984). Wchodzi w skład Komitetów PAN – Przestrzennego Zagospodarowania Kraju (od 1966) i Nauk Geograficznych (od 1969, przewodniczący od 1990). Organizował wiele konferencji naukowych krajowych i międzynarodowych. Członek m.in. Poznańskiego Towarzystwa Przyjaciół Nauk, należy także do innych organizacji naukowych, w tym zagranicznych.
Opublikował wiele prac z dziedziny geografii społeczno-ekonomicznej. Szczególnie interesuje się rozwojem i stosowaniem metod matematyczno-statystycznych w geografii ekonomicznej, a także metodologią geografii i nauk społecznych. Autor m.in.:
Laureat kilku nagród resortowych, został odznaczony m.in. Krzyżem Kawalerskim i Oficerskim Orderu Odrodzenia Polski i Medalem Komisji Edukacji Narodowej.
Pochowany na cmentarzu naramowickim na Jasnej Roli w Poznaniu.

</doc>
<doc id="91229" url="https://pl.wikipedia.org/wiki?curid=91229" title="Leszek Starkel">
Leszek Starkel

Leszek Marian Starkel (ur. 8 września 1931 w Wierzbniku, zm. 6 listopada 2021 w Krakowie) – polski geograf i geolog, profesor nauk przyrodniczych, członek rzeczywisty Polskiej Akademii Nauk i członek czynny Polskiej Akademii Umiejętności.
Życiorys.
Ukończył studia na Uniwersytecie Jagiellońskim. Od 1953 pracował w Instytucie Geografii i Przestrzennego Zagospodarowania PAN. Tam w 1959 obronił doktorat, a w 1964 uzyskał habilitację. W 1971 mianowany na stanowisko profesora nadzwyczajnego, a w 1979 zwyczajnego. W latach 1968–2001 był w Instytucie kierownikiem Zakładu Geomorfologii i Hydrologii Gór i Wyżyn w Krakowie.
Był członkiem Polskiej Akademii Nauk, od 1983 członkiem korespondentem, a od 1997 członkiem rzeczywistym. Był też członkiem krajowym czynnym Polskiej Akademii Umiejętności (od 1990). Był członkiem Centralnej Komisji do Spraw Stopni i Tytułów. W PAN sprawował wiele funkcji organizacyjnych, był wiceprezesem oddziału PAN w Krakowie oraz wiceprzewodniczącym i przewodniczącym Komitetu Badań Czwartorzędu PAN. Członek Polskiego Towarzystwa Geologicznego, Polskiego Towarzystwa Geograficznego, Stowarzyszenia Geomorfologów Polskich oraz Międzynarodowej Unii Badań Czwartorzędu.
Specjalizował się w zakresie geomorfologii, paleohydrologii i paleogeografii czwartorzędu.
Odznaczony Krzyżem Kawalerskim (1991) oraz Krzyżem Oficerskim (2003) Orderu Odrodzenia Polski. W 2004 roku otrzymał, jako jedyny obok Pawła Edmunda Strzeleckiego Polak, Gold Founder’s Medal – najwyższe wyróżnienie brytyjskiego Królewskiego Towarzystwa Geograficznego. 
Profesor Starkel zmarł 6 listopada 2021 w Krakowie.

</doc>
<doc id="91230" url="https://pl.wikipedia.org/wiki?curid=91230" title="Podróż apostolska Jana Pawła II do Polski (1999)">
Podróż apostolska Jana Pawła II do Polski (1999)

VII pielgrzymka Jana Pawła II do Polski przebiegała pod hasłem "Bóg jest miłością".
Pielgrzymka odbywała się w dniach od 5 do 17 czerwca 1999. W tym czasie Jan Paweł II odwiedził 23 miejscowości: Gdańsk, Sopot, Pelplin, Elbląg, Licheń, Bydgoszcz, Toruń, Ełk, Wigry, Augustów, Siedlce, Drohiczyn, Warszawa, Sandomierz, Zamość, Radzymin, Łowicz, Sosnowiec, Kraków, Stary Sącz, Wadowice, Gliwice, Częstochowa.
Była to najdłużej trwająca pielgrzymka Jana Pawła II do ojczystego kraju.
Program wizyty.
9 czerwca 1999 (środa).
dzień wypoczynku Jana Pawła II

</doc>
<doc id="91232" url="https://pl.wikipedia.org/wiki?curid=91232" title="Terytorium stowarzyszone">
Terytorium stowarzyszone

Terytorium stowarzyszone, autonomiczne terytorium stowarzyszone, państwo stowarzyszone – terytorium zależne o znacznej lub pełnej autonomii pozostające w stosunku podległości z państwem niepodległym. Według M. Sobczyńskiego można w takim przypadku używać określenia „państwo stowarzyszone”, gdyż można mówić o „państwie zależnym”, przy czym zaznacza, że według wielu badaczy pojęcie „państwo” zarezerwowane jest wyłącznie dla jednostek w pełni suwerennych, a zatem stosując termin „państwo stowarzyszone” należy rozróżnić dwa rodzaje jednostek politycznych – stowarzyszenie państw w pełni suwerennych i stowarzyszenie z państwem suwerennym państw (terytoriów) niesuwerennych. W odróżnieniu od państw pozostających w wolnym stowarzyszeniu terytoria czy „państwa” stowarzyszone nie mają międzynarodowo uznanej niepodległości "de facto" jednak posiadają pełną autonomię wewnętrzną i odrębność, co odróżnia je od terytoriów zależnych.
Terytoria stowarzyszone.
Konstytucyjne powiązanie władz może dotyczyć także obywatelstwa, a kraj stowarzyszony ma prawo prowadzić własną politykę imigracyjną, wewnętrzną. W większości przypadków terytoria stowarzyszone nie mają większych powiązań politycznych: posiadają odrębne prawodawstwa, rządy i sądownictwo. Sprawami międzynarodowymi kieruje państwo "nadrzędne", ale terytoria stowarzyszone mogą czasami prowadzić swoje niezależne misje dyplomatyczne (tak jest na przykład w przypadku Wysp Cooka, które aktywnie działają w kilku krajach sąsiedzkich, a także w samej Nowej Zelandii).
W roku 1998 Nowa Kaledonia, przyjmując status wspólnoty sui generis (fr. "collectivité sui generis"), weszła de facto w podobny związek z Francją. W 2018 roku odbyło się referendum, w którym mieszkańcy opowiedzieli się za pozostaniu w związku z Francją. Kolejne referenda w 2020 i 2021 roku również potwierdziły status specjalny jednak to ostatnie zostało zbojkotowane przez rodzimych Kanaków.
Na podobnych zasadach opierał się związek Wielkiej Brytanii z kilkoma jej koloniami na Karaibach. Od 1967 roku Brytyjczycy nadawali im autonomię tworząc wolne państwa stowarzyszone (Free Associated State), były to: Antigua i Barbuda, Dominika, Grenada, Saint Lucia, Saint Christopher-Nevis-Anguilla oraz Saint Vincent. Państwa te były związane z byłą kolonialną metropolią przez "Associated Statehood Act". Obecnie każde z nich jest w pełni suwerenne.

</doc>
<doc id="91234" url="https://pl.wikipedia.org/wiki?curid=91234" title="Mykerinos">
Mykerinos

Menkaure (egip. "Men-Kau-Re" – „Trwała-jest-moc-duszy-Re (boskiej-światłości)”; egip. "Horus Ka-Chet" – egip. „Horus-o-ciele-Byka”; gr. "Mykerinos") – władca starożytnego Egiptu z okresu IV dynastii (III tysiąclecie p.n.e.).
Rodzina.
Syn Chefrena i Chamerernebti I. Jego żoną była jego przyrodnia siostra, Chamerernebti II – córka Chefrena i Meresanch III, mieli prawdopodobnie córkę Chentkaus ("Kwiatkowski; inaczej Grimal").
Działalność.
Według Manethona panował 63 lata, Kanon turyński podaje 18 lat. Według Diodora, Mykerinos był synem Cheopsa i panował po Chefrenie. Uważany jest za władcę sprawiedliwego i pobożnego, dbającego o poddanych i świątynie. Znane są dekrety dotyczące jego kultu pośmiertnego, wydane przez Szepseskafa, Merenre I i Pepiego II.
Triady Mykerinosa.
Władca znany jest głównie z wielu posągów, odkrytych w obrębie jego zespołu grobowego, znalezionych podczas prac archeologicznych, prowadzonych w latach 1905-1925, przez Uniwersytet Harvarda i bostońskie Muzeum Sztuk Pięknych, pod kierownictwem George'a Reisnera. Szczególnie znane są tzw. "Triady Mykerinosa", w których władca przedstawiany jest w towarzystwie bogini Hathor i bogiń uosabiających jeden z nomów Górnego Egiptu. Według najnowszej hipotezy triad tych było osiem. W każdej z nich przedstawiono Mykerinosa, Hathor i bóstwo nomu, w którym Hathor cieszyła się wyjątkową czcią. Ze sposobu, w jaki przedstawiono postacie, które trzymają się za ręce, oraz ich równego wzrostu wysnuto wniosek, iż Mykerinos uważany był za równego bogom, dobrotliwego władcę, czułego na los swych poddanych.
Grobowiec.
Jego grobowcem jest najmniejsza z trzech wielkich piramid w egipskiej Gizie.
We wnętrzu piramidy Mykerinosa nie znaleziono kartuszy z imieniem władcy. Pośredniej identyfikacji dokonano na przełomie lat 1837/1838, kiedy to odkryto imię Mykerinosa w drugiej z piramid satelitarnych. Dalszych dowodów dostarczyły prace wykopaliskowe, prowadzone w latach 1905–25.
Na skutek zamieszek 29 stycznia 2011 r. władze zamknęły dla zwiedzających tutejszy kompleks piramid.

</doc>
<doc id="91235" url="https://pl.wikipedia.org/wiki?curid=91235" title="Sulawesi">
Sulawesi



</doc>
<doc id="91236" url="https://pl.wikipedia.org/wiki?curid=91236" title="Kusacz pampasowy">
Kusacz pampasowy

Kusacz pampasowy, ("Eudromia elegans") – gatunek średniego ptaka lądowego z rodziny kusaczy (Tinamidae), zamieszkujący Amerykę Południową. Nie jest zagrożony wyginięciem.
Zasięg występowania.
Kusacz pampasowy występuje w zależności od podgatunku:
Środowisko.
Otwarte, suche tereny trawiasto-krzewiaste: pampa, puna i chaco. Występują na wysokościach od poziomu morza do 2500 m n.p.m. 
Pożywienie.
Wszystkożerne. Głównie nasiona i owoce zbierane z ziemi lub niskich krzewinek, ale także pąki, liście, kwiaty, a nawet korzonki. Zjadają również owady i ich larwy oraz mięczaki. Z reguły zimą są wyłącznie roślinożerne, a latem, kiedy występuje obfitość owadów, przestawiają się bardziej na pokarm zwierzęcy. Aby ułatwić rozdrabnianie pokarmu, połykają małe kamyki.
Lęgi.
Samce żyją w poligamii, a samice w poliandrii. Wyprowadzają jeden lęg w roku (w przypadku poliandrii może być kilka zniesień), od czerwca-sierpnia aż po listopad. Większość jaj jest składana w październiku.
Status.
Międzynarodowa Unia Ochrony Przyrody (IUCN) uznaje kusacza pampasowego za gatunek najmniejszej troski (LC – "Least Concern"). Liczebność populacji nie została oszacowana; w 1996 roku ptak ten opisywany był jako dość pospolity. Jego liczebność spada ze względu na polowania i utratę siedlisk.
Naturalnymi wrogami kusaczy pampasowych są skunksy, lisy, dzikie koty oraz ptaki drapieżne, takie jak myszołów rdzawogrzbiety.

</doc>
<doc id="91237" url="https://pl.wikipedia.org/wiki?curid=91237" title="J. Edgar Hoover">
J. Edgar Hoover

J. Edgar Hoover, właśc. John Edgar Hoover (ur. 1 stycznia 1895 w Waszyngtonie, zm. 2 maja 1972 tamże) – amerykański prawnik, dyrektor FBI w latach 1924–1972.
Wczesne życie i edukacja.
John Edgar Hoover przyszedł na świat 1 stycznia 1895 roku w stolicy Stanów Zjednoczonych, Waszyngtonie. Jego rodzicami byli Anna Marie i Dickerson Naylor Hoover. Był blisko związany z matką przez całe życie, uważał ją za swojego moralnego przewodnika. Ojciec Johna Edgara cierpiał na depresję, kilka lat spędził w klinice psychiatrycznej. 
Hoover uczęszczał do Central High School, gdzie poza lekcjami m.in. brał udział w licznych debatach, a także śpiewał w chórze. W wieku 18 lat zaczął pracować w Bibliotece Kongresu. Hoover wskazywał po latach, że praca tam stała się podstawą do jego przyszłej pracy nad dowodami i informacjami w FBI. W młodości myślał nad karierą pastora, zdecydował się jednak na studia prawnicze. 
Hoover uzyskał licencjat z dziedziny prawa na George Washington University Law School w 1916 roku, a w kolejnym roku otrzymał tytuł magistra. 
Kariera.
Początki w Departamencie Sprawiedliwości.
Wkrótce po uzyskaniu tytułu magistra, 26 lipca 1917, Hoover został zatrudniony przez amerykański Departament Sprawiedliwości, dzięki czemu uniknął także poboru do wojska. Rok później został mianowany asystentem prokuratora generalnego. W 1919 roku został mianowany przez prokuratora generalnego A. Mitchella Palmera szefem nowo utworzonego General Intelligence Division, organizacji zajmującej się śledzeniem radykałów politycznych. Jesienią 1920 miały miejsce organizowane przez Palmera i Hoovera tzw. "naloty Palmera", czyli masowe obławy na anarchistów przeprowadzone jednocześnie w różnych miastach Stanów Zjednoczonych, zakończone deportacją wielu obcokrajowców o radykalnych poglądach.
Biuro Śledcze.
W 1921 wstąpił do Biura Śledczego (które w 1935 zostało przemianowane na Federalne Biuro Śledcze, FBI). Trzy lata później, w wieku 29 lat, otrzymał nominację na jego dyrektora. Gdy Hoover obejmował stanowisko, FBI zatrudniało ok. 650 pracowników, w tym 441 agentów specjalnych. Rozbudował w jego ramach skutecznie działającą agencję do walki z przestępczością kryminalną, tworząc scentralizowaną bazę danych o odciskach palców, laboratoria kryminalistyczne i szkoły policyjne. Po objęciu władzy w BI Hoover przeprowadził czystkę wśród agentów, która miała na celu zwolnienie tych skorumpowanych i oskarżonych o korupcję, w 1925 opracował kodeks postępowania dla śledczych. Zwolnił także kobiety pracujące tam jako agentki specjalne, a zakaz wykonywania tej funkcji przez kobiety utrzymywał się w FBI aż do końca kierowania nim przez Hoovera w 1972 roku. J. Edgar twierdził, że kobiety nie nadają się do pracy w charakterze agentów specjalnych, ze względu na ich "nieprzewidywalny" charakter i lepiej sprawdzają się jako pracowniczki biura.
W okresie prohibicji w Stanach Zjednoczonych miał miejsce rozkwit przestępczości zorganizowanej, konkurującej o rynek handlu nielegalnym alkoholem. Hoover postanowił stanąć w opozycji do postępującej romantyzacji i popularności niektórych gangsterów (np. Bonnie i Clyde'a). Za cel obrał stworzenie z Biura symbolu porządku i prawa. Agenci Biura, często nazywani G-Men (Government Men) przeważnie byli biali i wykształceni. Jako dyrektor dbał o rozgłos prowadzonych przez Biuro akcji i sukcesów podwładnych mu agentów w ściganiu przestępców, kierowana przez niego agencja stała się szerzej znana przez opinię publiczną na przełomie lat 20. i 30. XX wieku. Pod jego kierownictwem zarówno struktury jak i zakres obowiązków agencji rósł.
W 1934 roku prezydent Roosevelt przyznał agentom prawo do noszenia broni i dokonywania aresztowań.
Federalne Biuro Śledcze.
Lata 30. XX wieku.
Za prezydentury Franklina Delano Roosevelta agencja została podniesiona do rangi Wydziału Śledczego. Hoover zabiegał by jego organizacja miała charakterystyczną nazwę, różniącą się od pozostałych wydziałów śledczych. W 1935 miało miejsce utworzenie Federalnego Biura Śledczego.
W latach 1933-1935 Biuro prowadziło liczne, nadzorowane przez Hoovera akcje wymierzone w szeroko znanych gangsterów m.in. Johna Dillingera, Machine Guna Kelly'ego, Baby Face'a Nelsona czy Pretty Boy'a Floyda. Wraz z prowadzonymi zmaganiami miały miejsce głośne porażki m.in. nalot agentów na leśny hotel "Little Bohemia", w którym przebywał John Dillinger. Podczas akcji zginął jeden funkcjonariusz i niewinny robotnik, a Dillingerowi i pozostałym przestępcom udało się uciec. Hoover był wtedy bliski utraty stanowiska. Wkrótce jednak, po ogłoszeniu Dillingera "wrogiem publicznym numer jeden" i donosowi na niego, Dillinger został odnaleziony i zastrzelony na ulicy.
W latach 30. Hoover uporczywie zaprzeczał istnieniu przestępczości zorganizowanej w Stanach Zjednoczonych. Część badaczy uważa, że było to związane z posiadaniem przez amerykańską mafię kompromitujących materiałów dotyczących Hoovera.
W latach trzydziestych prezydent Roosevelt zlecił szefowi FBI zbadanie działania obcych wywiadów w Stanach Zjednoczonych, szczególnie aktywności komunistów i faszystów. Roosevelt przyznał pozwolenie agentom FBI do podsłuchiwania podejrzanych "podejrzanych o działalność wywrotową". Każdorazowe podsłuchiwanie miało być konsultowane przez agencję z prokuratorem generalnym.
Lata 40. i 50. XX wieku.
Wraz z wybuchem II wojny światowej FBI przejęło kontrolę nad działaniami kontrwywiadowczymi w Stanach Zjednoczonych. Prezydent Roosevelt zlecił także agencji kierowanej przez Hoovera prowadzenie wywiadu również zagranicą. Biuro zaczęło badać przeszłość pracowników rządowych pod kątem podejrzeń o szpiegostwo i infiltrację rządu.
Wraz z nadejściem okresu zimnej wojny Hoover zwiększył nacisk na zwalczanie komunizmu, który uważał za zagrożenie. Obrazuje to chociażby przykład sprawy Algera Hissa, urzędnika podejrzanego o przynależność do Partii Komunistycznej. Hiss był intensywnie inwigilowany przez agentów FBI, aż do skazującego go wyroku. Proces uznaje się za początek epoki "polowania na czarownice".
W 1956 John Edgar Hoover rozpoczął trwającą przez ok. 15 lat działalność programu COINTELPRO, która miała na celu nie tylko infiltrację, ale także rozbicie Komunistycznej Partii Stanów Zjednoczonych. Operacja jednak szybko przekroczyła założone granice, obejmując pod swoje działania różne, inne organizacje m.in. Czarne Pantery, Ku Klux Klan, Socjalistyczną Partię Robotniczą (SWP) czy Nacjonalistyczną Partię Puerto Rico. Działania agentów obejmowały nie tylko inwigilację, ale nawet nękanie i inne działania daleko wykraczające poza uprawnienia agencji.
Lata 60. i 70 XX wieku.
W latach 60. FBI pod kierownictwem J. Edgara Hoovera monitorowało znane postaci z działalności na rzecz praw obywatelskich m.in. Johna Lennona, Malcolma X i Muhammada Ali.
Hoover regularnie prowadził działania wymierzone w Martina Luthera Kinga, do tego stopnia, że niektórzy nazywali Kinga obsesją Hoovera. FBI szeroko inwigilowało Kinga m.in. podsłuchiwało, za zgodą wydaną przez prokuratora generalnego - Roberta Kennedy'ego. Agenci FBI wysłali żonie pastora anonimowy list z pogróżkami i kasetą, która zawierała dowód na zdrady Kinga.
Hoover przez lata gromadził materiały kompromitujące znanych i wpływowych ludzi. Liczne są spekulacje na temat tego, że to miało go utrzymywać przez lata na stanowisku. Część biografów uważa, że miał mieć materiały kompromitujące chociażby H. Trumana, J.F. Kennedy'ego czy R. Nixona.
Na początku lat 70. XX wieku nasiliły się głosy krytyki wobec metod kierowania FBI przez Hoovera, które były powszechnie określane jako "autorytarne".
Zmarł we śnie 2 maja 1972 r. w wieku 77 lat. Był dyrektorem FBI przez 48 lat.
Hoover służył ośmiu prezydentom, od Calvina Coolidge’a do Richarda Nixona.
Życie prywatne.
Hoover nigdy się nie ożenił, a także nigdy nie udowodniono mu jakiejkolwiek relacji romantycznej. Od lat nie ustają spekulacje co do jego orientacji seksualnej, których źródłem jest zażyła więź, jaka łączyła Hoovera z jego wieloletnim zastępcą Clydem Tolsonem. Obaj mężczyźni przez lata byli prawie nierozłączni. W testamencie Hoover zapisał Tolsonowi swój majątek.
Mieszkał z matką aż do jej śmierci gdy miał 43 lata.
Prawdopodobnie posiadał największą na świecie kolekcję materiałów pornograficznych, obejmującą celebrytów. Prawdopodobnie używał ich do szantażu. 

</doc>
<doc id="91241" url="https://pl.wikipedia.org/wiki?curid=91241" title="Sierakowice (gmina)">
Sierakowice (gmina)

Sierakowice (kaszb. "Gmina Serakòjce") – gmina wiejska w województwie pomorskim, w powiecie kartuskim. W latach 1975–1998 gmina położona była w województwie gdańskim. W 2007 w gminie wprowadzono język kaszubski jako język pomocniczy.
Siedziba gminy to Sierakowice.
Według danych z 30 czerwca 2022 gminę zamieszkiwało 20 686 osób.
Krzyżują się tu drogi wojewódzkie nr 214 (z Warlubia do Łeby) oraz nr 211 (Słupsk – Gdańsk). Przez gminę biegnie linia kolejowa Lębork – Kartuzy – Pruszcz Gdański, obecnie nie eksploatowana. Gminę .
Gmina jest gminą dwujęzyczną – według danych pochodzących ze spisu powszechnego przeprowadzonego w 2002 roku, 39,9% ludności gminy posługuje się językiem kaszubskim.
Struktura powierzchni.
Według danych z 2005 gmina Sierakowice ma obszar 182,36 km², w tym:
Użytki rolne stanowią łącznie 60% powierzchni gminy, a użytki leśne 28%.
Gmina stanowi 16,28% powierzchni powiatu.
Demografia.
Tab. 2. Dane z 31 grudzień 2019:
W ostatnich latach gmina ta notuje największy przyrost naturalny w Polsce (ponad 10 promili).
Sąsiednie gminy.
Cewice, Chmielno, Czarna Dąbrówka, Kartuzy, Linia, Parchowo, Stężyca, Sulęczyno

</doc>
<doc id="91242" url="https://pl.wikipedia.org/wiki?curid=91242" title="Sierakowice">
Sierakowice



</doc>
<doc id="91243" url="https://pl.wikipedia.org/wiki?curid=91243" title="Archiopactwo Cystersów w Jędrzejowie">
Archiopactwo Cystersów w Jędrzejowie

Archiopactwo Cystersów – ufundowany w 1140 roku klasztor cystersów w Jędrzejowie. 
Na początku XII w. w pobliżu źródeł Białej Nidy, nad Brzeźnicą (dziś tereny Jędrzejowa) został wzniesiony przez Jaksów-Gryfitów rodowy kościół św. Wojciecha wraz z rezydencją. Kościół ten konsekrował biskup krakowski Maurus, a uposażył jego następca Radost Gaudensjusz herbu Poraj. Przypuszczalnie rezydencja i kościół mogły być siedzibą kanonika krakowskiego Janika Jaksy-Gryfity, który, wraz ze swym bratem Klemensem z Klimontowa, palatynem krakowskim, ufundował pierwszy klasztor cystersów na ziemiach polskich. Miejsce to określane było w dokumencie fundacyjnym cystersów jako "Brynsich", "Bryszyn", "Brzeźnica".
W 1114 r. przybył tu z opactwa Morimond w Szampanii konwent cystersów pod przewodnictwem o. Mikołaja, sprowadzony przez późniejszego arcybiskupa gnieźnieńskiego Janika.
Klasztor w Brzeźnicy założono w 1140 r. jako 21 filię Morimondu. Otrzymał on nazwę Morimondus Minor (Morimond Mniejszy). Cystersi zorganizowali osadę dla ludności, którą później nazwano "Jędrzejowem" ("Andreovia"). Nazwa prawdopodobnie pochodzi od imienia patrona wschodu św. Andrzeja Apostoła, gdzie cystersi prowadzili misję, stąd "Andreovia", czyli Droga św. Andrzeja. Fundator, Jan Gryfita, uposażył klasztor częścią swego majątku rodowego. Klasztor jędrzejowski w roku 1149 otrzymał akt erekcji do rangi opactwa. Bolesław Kędzierzawy nadał wówczas przywilej fundacyjny, zwalniając od danin i ciężarów książęcych.
Uroczystej konsekracji nowego kościoła, poświęconego Wniebowziętej Najświętszej Maryi Pannie, patronce zakonu cysterskiego, dokonał w 1210 roku biskup krakowski Wincenty Kadłubek. Opatowi Janowi II Jędrzejów zawdzięcza, że z klasztornej osady stał się miastem. Przywilej lokacyjny na prawie średzkim otrzymał w 1271 roku od księcia Bolesława Wstydliwego.
Klasztor zachował obowiązek udzielania stacji. Pod koniec średniowiecza, w roku 1447, opatem został Mikołaj Odrowąż z Rembieszyc. Wytyczył on plan gruntownej przebudowy klasztoru oraz modernizacji kościoła klasztornego. W 1475 r. przebudował klasztor z krużgankami, wprowadził gotyk do romańskiego kościoła, zbudował odrębny budynek opatówki z hospicjum. Do prac artystycznych w opactwie zapraszał mistrzów. Pracował tu Wit Stwosz i krakowscy złotnicy: Mikołaj Kregler i Mikołaj Breimer. W miejsce zniszczonego XII-wiecznego kościółka parafialnego zbudował w 1479 nowy, gotycki kościół (dziś św. Trójcy). Centralnymi budowlami powstających opactw były bazylika bezwieżowa na planie krzyża łacińskiego i klasztor skupiony wokół wirydarza. Pozostałe budynki spełniały rolę pomocniczą, głównie gospodarczą.
Mocą zawartego ze Stolicą Apostolską konkordatu wschowskiego w 1737 roku, królowie Polski mieli prawo mianować tutaj opatów komendatoryjnych. 
W 1800 klasztor spłonął, w wyniku pożaru zniszczeniu uległa biblioteka klasztorna. Zakon cysterski skasował car Aleksander I w 1819. W 1831 w budynkach poklasztornych powstał szpital wojenny, a ostatni cysters Wilhelm Ulawski zmarł w roku 1855. Obowiązki duszpasterskie przejęli oo. reformaci. Gdy w 1870 r. Jędrzejów utracił prawa miejskie reformatów usunięto z klasztoru za poparcie powstania styczniowego. W 1872 r. władze rosyjskie umieściły w gmachu poklasztornym seminarium nauczycielskie. Cystersi wrócili do Jędrzejowa dopiero w 1945 roku. W 1953 klasztor jędrzejowski został podniesiony do rangi przeoratu, a w 1989 nadano mu ponownie rangę opactwa.
W roku 1934 w parafii bł. Wincentego Kadłubka odbył się pierwszy diecezjalny Kongres Eucharystyczny.

</doc>
<doc id="91245" url="https://pl.wikipedia.org/wiki?curid=91245" title="Mir (stacja kosmiczna)">
Mir (stacja kosmiczna)

Mir (ros. Мир, pol. pokój, świat) – zbudowana przez Związek Radziecki załogowa stacja kosmiczna, która od wystrzelenia jej pierwszego modułu w 1986 roku, do jej kontrolowanej deorbitacji w 2001 roku, okrążała Ziemię poruszając się po niskiej orbicie okołoziemskiej. W pierwszych latach swojego istnienia Mir był używany tylko przez ZSRR i współpracujące z nim państwa w ramach programu Interkosmos. Po rozpadzie ZSRR na stację zaczęli latać również astronauci innych narodowości, w tym ze Stanów Zjednoczonych. 
Mir był największą konstrukcją, jaką zdołał zbudować człowiek na orbicie do czasu powstania ISS i jest zaliczany, obok wystrzelenia Sputnika 1 w 1957 roku oraz lotu Jurija Gagarina w 1961 roku, do największych osiągnięć radzieckiej kosmonautyki.
Budowa i konstrukcja.
Mir był pierwszą stacją kosmiczną zbudowaną w celach naukowych i doświadczalnych. Związek Radziecki wystrzelił w latach 70 i 80 XX wieku w kosmos kilka stacji typu Salut, jednak, poza celami naukowymi, były one wykorzystywane również do zadań militarnych. Stacje Salut znajdowały się na orbicie przez ok. 4 lata i stworzone były z jednego modułu, natomiast Mir był zbudowany z kilku modułów wystrzelonych osobno i złożonych potem na orbicie. Prawie wszystkie moduły stacji Mir wystrzelono z kosmodromu Bajkonur za pośrednictwem rakiety Proton. Jedynie moduł dokujący dla wahadłowców został wyniesiony przez prom kosmiczny Atlantis z Kennedy Space Center.
Przez wiele lat Mir pozostawał jedynym przyczółkiem ludzkości w kosmosie. Obok wielu przeprowadzonych tu eksperymentów naukowych, zdobyto również duże doświadczenie, jeśli chodzi o długotrwały pobyt ludzi w przestrzeni kosmicznej. Kilku kosmonautów znajdowało się na stacji dłużej niż jeden rok.
Modularna budowa Mira została przejęta przy konstrukcji Międzynarodowej Stacji Kosmicznej, a moduł Zwiezda z ISS jest zmodyfikowanym modułem głównym stacji.
Moduł bazowy (DOS).
Moduł bazowy Mira (zwany też głównym) został wystrzelony 19 lutego 1986 roku. Dysponował on sześcioma węzłami, do których przytwierdzano inne moduły (5 węzłów) oraz do których dokowały pojazdy kosmiczne (1 węzeł). 
DOS służył załodze jako moduł mieszkalny i był wyposażony w urządzenia sanitarne (np. toaleta), sterujące stacją i służące do komunikacji z Ziemią. Jego masa startowa wynosiła 20,4 tony. Moduł bazowy miał 13,3 m długości i średnicę 4,2 m. Energia była pozyskiwana z baterii słonecznych. W momencie, gdy adapter cumowniczy (znajdujący się z przodu modułu) był wolny, możliwe było opuszczanie za jego pomocą stacji i wykonywanie spacerów kosmicznych.
Moduł naukowy Kwant.
Moduł Kwant został wystrzelony 31 marca 1987 roku i zadokował po opóźnieniu tego manewru 9 kwietnia do stacji, stając się tym samym pierwszym modułem Mira w jego rozbudowie. W przeciwieństwie do reszty modułów Kwant nie zadokował do adaptera cumowniczego, lecz do węzła z tyłu modułu bazowego. Dzień później kosmonauci weszli na pokład nowego modułu i rozpoczęli jego pełną aktywację.
Kwant służył do prac naukowych, głównie z dziedziny fizyki. Masa startowa modułu wyniosła 11 ton, długość 5,3 m, a średnica 4,35 m. Kwant posiadał dwa porty cumownicze, z czego jeden był wykorzystany do połączenia z głównym modułem stacji, a drugi do połączenia ze statkami Sojuz i Progress. Dzięki systemowi rur i pomp w module możliwe było przepompowywanie paliwa ze statków Progress do modułu bazowego. 
Moduł naukowy Kwant 2.
Moduł Kwant 2 został wystrzelony 26 listopada 1989 roku i dziesięć dni późnej przyłączony do bocznego węzła adaptera cumowniczego. Służył do obserwacji Ziemi i dla eksperymentów biotechnologicznych. Dodatkowo był wyposażony w systemy higieny osobistej załogi, podtrzymywania życia i udoskonaloną śluzę powietrzną. Panele baterii słonecznych zapewniały dostawy energii. Masa startowa wynosiła 19,6 t, a długość modułu 12,2 m.
Moduł naukowy Kristałł.
Moduł naukowy Kristałł (zwany również Kwant 3) został wystrzelony 31 maja 1990 roku, ze stacją połączył się 10 dni później. Zadokował do adaptera cumowniczego naprzeciwko modułu Kwant 2. Kristałł służył do eksperymentów biologicznych jak i z materiałami różnego typu. Posiadał dwa dodatkowe porty cumownicze, które planowano wykorzystać przy lotach promu kosmicznego Buran i do zamontowania specjalnego teleskopu. Plany te jednak się nie powiodły. Mimo to 27 czerwca 1995 roku wahadłowiec Atlantis zadokował do tegoż modułu przywożąc specjalny węzeł cumowniczy dla promów kosmicznych. Aby umożliwić dokowanie amerykańskich promów kosmicznych moduł został przeniesiony na dolny węzeł adaptera cumowniczego, dzięki czemu uzyskano miejsce dla modułu Spiektr. Kristałł miał taką samą masę i wymiary co Kwant 2 i podobnie jak on dysponował bateriami słonecznymi.
Moduł naukowy Spiektr.
20 maja 1995 roku wystrzelony został kolejny moduł Mira o nazwie Spiektr. Ze stacją połączył się 12 dni później do wolnego, bocznego portu adaptera cumowniczego (naprzeciwko modułu Kwant 2), który wcześniej zwolnił Kristałł. Spiektr został wyposażony w aparaturę do badań ziemskiej atmosfery, procesów geofizycznych i promieniowania kosmicznego. Po raz pierwszy był wyposażony w sprzęt naukowy NASA, który wykorzystywano przy programie Shuttle-Mir. Z panelami słonecznymi ułożonymi w kształcie litery x wyróżniał on się znacząco z pozostałych modułów stacji. Masa startowa wyniosła 20 t, a długość 14 m, co dało Spiektrowi miano najdłuższego modułu stacji. Podczas wypadku z udziałem Progressa 25 czerwca 1997 roku został on tak poważnie uszkodzony, iż możliwe było wykorzystywanie go jedynie do zasilania stacji.
Moduł dokujący dla promów kosmicznych (Shuttle Docking Module).
Moduł dokujący dla amerykańskich wahadłowców został wyniesiony w kosmos na pokładzie promu Atlantis z Kennedy Space Center 13 listopada 1995 roku. Trzy dni później połączono go z modułem Kristałł. Shuttle Docking Module miał długość 4,7 m. Ułatwiał on dokowanie wahadłowcom podobnie jak planowany moduł dla promu Buran. Został wykorzystany przez orbitery 8 razy podczas 11 misji w ramach programu Shuttle-Mir (jedna misja dokowała bezpośrednio do modułu Kristałł, a dwie tylko się zbliżyły do stacji nie dokując do niej). Do cumowania wykorzystano zmodyfikowaną wersję systemu Androgynous Peripheral Attach System (zaprojektowanego pierwotnie na potrzeby lotu Sojuz-Apollo) znaną jako APAS-89.
Moduł doświadczalny Priroda.
Moduł Priroda wystartował 23 kwietnia 1996 roku i połączył się, trzy dni później, z górnym węzłem adaptera cumowniczego, naprzeciw modułu Kristałł. Był to ostatni moduł użyty do rozbudowy stacji Mir. Priroda dysponowała oprzyrządowaniem do badań nad mikrograwitacją. Miał długość 12 metrów oraz masę 19 ton, wizualnie przypominał moduły Kwant 2 i Kristałł. Moduł zawierał systemy baterii, które miały być zapasowym systemem zasilania, jednak z powodu problemów na orbicie baterie zawiodły, przez co możliwa była tylko jedna próba zadokowania do stacji. Mimo obaw (większość dotychczasowych modułów wymagała więcej niż jednej próby dokowania), operacja przebiegła bez problemów.
Przy końcu rozbudowy Mira, stacja miała masę ponad 135 ton i miała 31 m szerokości oraz 33 m długości.
Eksploatacja.
Stację kosmiczną Mir odwiedziło w sumie 96 kosmonautów. 19 z nich gościło na niej dwa razy, a Aleksandr Wiktorienko i Anatolij Sołowjow pięć razy. Najdłużej na stacji przebywał Walerij Polakow – 679 dni. Od stycznia 1994 do maja 1995 roku ustanowił on rekord ilości spędzonego czasu w kosmosie podczas jednej misji – 438 dni. Takie długie pobyty na stacji służyły przede wszystkim do badań nad długotrwałym pobytem ludzi w kosmosie.
1986 – pierwsza załoga.
Pierwsza załoga w składzie: Leonid Kizim i Władimir Sołowjow wystartowała 13 marca 1986 roku na pokładzie Sojuza T-15. Dwa dni później weszła ona na stację w celu jej całkowitej aktywacji. Do tych zadań należało m.in. rozładowanie statków Progress 25 i Progress 26, które przywiozły wyposażenie stacji. Podczas trwania misji wykonano jedną 50-dniową wizytę na stacji Salut 7, w celu przejęcia części wyposażenia dla stacji Mir. Był to jak na razie jedyny taki przypadek, aby jedna załoga podczas lotu wizytowała dwie stacje kosmiczne. Po powrocie załogi na Ziemię 16 lipca 1986 Mir pozostał niezamieszkany przez okres pół roku.
1987 – 1989.
Wraz ze startem Sojuza TM-2 z Jurijem Romanienką i Aleksandrem Ławiejkinem na pokładzie 5 lutego 1987 roku rozpoczęty został okres nieprzerwanej pracy załóg na pokładzie stacji, który trwał do kwietnia 1989 roku (do zakończenia misji Sojuz TM-7). W tym czasie stację odwiedzili pierwsi nieradzieccy kosmonauci: Syryjczyk Muhammed Achmed Faris, Abdul Ahad z Afganistanu oraz Francuz Jean-Loup Chrétien. Na stacji znalazło się wtedy w sumie sześć misji, a moduł Kwant został przyłączony do stacji.
1989 – 1991.
Z 4-miesięczną przerwą – spowodowaną problemami technicznymi statków Sojuz – rozpoczęto ponowne loty do stacji. Sojuz TM-8 wystartował we wrześniu 1989 roku rozpoczynając tym samym drugą fazę eksploatacji, trwającą do sierpnia 1999 roku. W tym czasie stacja pozostawała cały czas zamieszkana i przeprowadzano dalszą jej rozbudowę. Wykonano również 22 loty statków Sojuz i 9 lotów amerykańskich wahadłowców.
W roku 1990 na stację poleciał japoński dziennikarz Toyohiro Akiyama, a rok później austriacki astronauta Franz Viehböck.
Astronauci misji Sojuz TM-13 Aleksandr Wołkow i Toktar Aubakirow znaleźli się na stacji jako kosmonauci sowieccy, a powrócili jako rosyjscy. W czasie ich pobytu na stacji ZSRR został rozwiązany. Z tego powodu pobyt załogi przedłużył się o pół roku. Misja zakończyła się po 311 dniach 25 marca 1992 roku.
1992 – 1999.
Po przemianach politycznych w republikach Związku Radzieckiego, coraz więcej astronautów z zachodnich krajów europejskich i Stanów Zjednoczonych odwiedzało stację, która pozostawała pod rosyjskim nadzorem. Z przybyciem misji EO-11 rozpoczął się również na stacji nowy „wiek”, tym razem rosyjskiej kosmonautyki.
W latach 1992, 1994 i 1997 stacje odwiedzili trzej niemieccy astronauci, kolejno: Klaus-Dietrich Flade, Ulf Merbold i Reinhold Ewald. W 1997 roku na stacji znalazł się też Francuz Michel Tognini.
Równocześnie do dalszej rozbudowy stacji z Bajkonuru, w roku 1995 roku, wystartował pierwszy Amerykanin na pokładzie statku Sojuz – Norman Thagard. W czerwcu tegoż roku rozpoczęła się pierwsza z 11 misji wahadłowców w ramach programu Shuttle-Mir. We wrześniu na stację przybył Thomas Reiter – niemiecki astronauta ESA, który spędził na stacji 179 dni. W roku 1996 zakończono rozbudowę stacji przyłączeniem modułu Priroda.
Ostatnie lata.
20 listopada 1998 roku wystartowała Zarja – pierwszy moduł Międzynarodowej Stacji Kosmicznej. W jej budowę zaangażowana została również Rosja, co spowodowało, iż budżet agencji nie był wystarczający do utrzymania dwóch stacji kosmicznych jednocześnie. Również zagraniczni partnerzy nie mieli odpowiedniej ilości funduszy, aby utrzymywać Mira dalej na orbicie. W 1999 roku w Holandii powstało MirCorp – przedsiębiorstwo, które chciało – dzięki prywatnym funduszom – utrzymać stację Mir na orbicie i wykorzystać ją do celów komercyjnych (turystyka kosmiczna).
W dniach 23-28 lipca 1999 roku na pokładzie stacji funkcjonował rosyjsko-gruziński eksperyment radiotechniczy Reflektor, w formie 6,5 metrowej anteny reflektorowej zamocowanej do masztu-kratownicy Sofora.
Na pokładzie statku Sojuz TM-30 4 kwietnia 2000 roku wystartowała ostatnia załoga na stację Mir, która od 7 miesięcy nie gościła żadnego astronauty. Finansowana przez MirCorp misja trwała 72 dni i był to 39 załogowy lot na stację Mir. Kosmonauci Siergiej Zalotin i Aleksandr Kaleri zajęli się pracami naprawczymi stacji. Roskosmos, podczas powrotu załogi w czerwcu 2000 roku, sądziła jeszcze, iż uda się utrzymać stację na orbicie przez minimum dwa lata, dzięki funduszom prywatnych inwestorów. Jednak koszty utrzymania stacji na orbicie okazały się zbyt duże. 23 października 2000 roku rosyjska agencja kosmiczna zdecydowała o deorbitacji stacji.
Deorbitacja.
Mir został usunięty z orbity 23 marca 2001 roku. Był tymczasowym domem dla licznych kosmonautów, astronautów i gości z innych agencji kosmicznych. Schodzenie z orbity zaczęło się 24 stycznia 2001 roku od startu bezzałogowego statku transportowego Progress M1-5, który miał na pokładzie również dodatkowe paliwo potrzebne do mającej się zacząć kilka tygodni później procedury hamowania. W oznaczonym czasie Progress trzy razy uruchomił układ odrzutowy, by spowolnić lot Mira, jednocześnie zmieniając jego orbitę z kołowej na eliptyczną o apogeum 220 km i perygeum 160 km. Kiedy dokonano korekcji orbity rozpoczęto program wejścia w atmosferę. Ostatnie takie spowolnienie zmniejszyło prędkość stacji o 17,3 m/s, co wystarczyło, by zniżyła się ona do górnych warstw atmosfery. We wczesnych godzinach porannych 23 marca 2001 roku zdeorbitowano stację Mir. Stacja weszła w górne warstwy atmosfery spalając się na skutek tarcia. Niespalone resztki spadły do Pacyfiku o 6:57 UTC niedaleko wysp Fidżi. Jedyne, co po niej pozostało to śmieci wyrzucane przez kosmonautów bezpośrednio na orbitę, stanowiące dziś część kosmicznego śmietniska.
W swojej 15-letniej historii (mimo iż żywotność planowano na 7 lat) Mir okrążył Ziemię razy lecąc na wysokości około 390 km i przebywając km. Przeprowadzono na nim 78 spacerów kosmicznych.
Na Mirze wykonano ponad doświadczeń naukowych włącznie z takimi, które przygotowywały przyszłe technologie i procedury, na przykład kosmiczną uwięź czy system komunikacji laserowej, a także testowały możliwości przyszłych stacji kosmicznych.
Loty na Mira.
Na stację Mir wykonano 39 załogowych lotów kosmicznych i dwa, które się do niej zbliżyły. Wzięło w nich udział 109 astronautów różnych narodowości (głównie rosyjskiej i amerykańskiej). Do stacji poleciało także kilkadziesiąt bezzałogowych misji transportowych. 
Sojuz.
Statki Sojuz były głównym środkiem transportu załóg na Mira. Wykonano nimi 30 misji do stacji, w których wzięło udział 56 astronautów (36 rosyjskich i 18 innych narodowości). Statki Sojuz pełniły również role „szalupy ratunkowej” dla załogi. W momencie przebywania na pokładzie Mira jakiejś załogi Sojuzy mogły w razie zagrożenia zapewnić bezpieczny powrót załogantów na Ziemię.
W misjach rosyjskich wykorzystywano głównie generację Sojuz-TM (oprócz pierwszej misji, kiedy to użyto statku Sojuz-T). Ta wersja statków miała nowy system zbliżania – Kurs, oraz nowy silnik i lepszy system lądowania.
Promy kosmiczne.
Misja STS-71 wahadłowca Atlantis, która wystartowała 27 czerwca 1995 roku była pierwszą jaka zadokowała do stacji Mir, jeśli chodzi o promy kosmiczne. Amerykańskie wahadłowce wykonały w sumie dziewięć misji do kompleksu orbitalnego i dwa które się do niego tylko zbliżyły. Oprócz pierwszej misji wszystkie dokowały do specjalnie w tym celu stworzonego modułu. Promy kosmiczne przywiozły na stację w sumie 53 osoby (44 Amerykanów, 6 Rosjan, 2 Francuzów i jednego obywatela Kanady). 
Wahadłowce wykorzystywane były głównie do wymiany członków załogi oraz przywożenia drobnych elementów wyposażenia i eksperymentów.
Prom kosmiczny Atlantis wykonał 7 misji do Mira, a Discovery i Endeavour po jednej.
Progress.
Statki transportowe Progress wykorzystywano do przywożenia na stację środków niezbędnych kosmonautom do długotrwałych pobytów w kosmosie oraz dostarczania paliwa dla stacji. Poza tym znajdowały się tam również eksperymenty, części zamienne oraz częściowo wyposażenie stacji. Ostatni statek Progress wykorzystano do deorbitacji Mira.
Usterki i wypadki.
Techniczne usterki na stacji pod koniec jej funkcjonowania zdarzały się coraz częściej, co było powodem coraz większych obaw o załogantów. Jednak doświadczenie w radzeniu sobie z zepsutym sprzętem, zdobyte przy tej okazji, może stać się bardzo cenne.
24 lutego 1997 nastąpiła poważna awaria generatora tlenu, co spowodowało zanieczyszczenie powietrza na całej stacji. Znajdujący się wtedy na Mirze kosmonauci rosyjscy i jeden niemiecki zostali zmuszeni do założenia masek tlenowych, a centrum kontroli lotu nakazało opuszczenie stacji i powrót na Ziemię. Jednak usterkę udało się naprawić, a całe powietrze oczyścić w ciągu jednego dnia, dzięki czemu załoga nie musiała powracać. Z powodu późniejszych awarii zepsuł się system kontroli lotu na stacji, w wyniku czego można nią było sterować tylko manualnie.
25 czerwca 1997 nastąpiła kolizja statku Progress M-34 ze stacją. Powodem tego zdarzenia był błąd przy dokowaniu do stacji. Uszkodzony został moduł Spiektr, który musiał zostać zamknięty, gdyż dziura w jego poszyciu powodowała spadek ciśnienia i utratę powietrza. Zniszczone zostały również panele baterii słonecznych tego modułu, przez co otrzymywano o 1/3 mniej energii. W wyniku kolizji stacja straciła sterowność i wpadła w dryf, który zatrzymano przy pomocy zadokowanego do Mira statku Sojuz TM-26. Dopiero dwa miesiące później udało się naprawić uszkodzone panele, sam moduł natomiast pozostał nieczynny do końca działania stacji.

</doc>
<doc id="91248" url="https://pl.wikipedia.org/wiki?curid=91248" title="Grzechotnik straszliwy">
Grzechotnik straszliwy

Grzechotnik straszliwy, kaskawel, g. pustynny, g. brazylijski ("Crotalus durissus") – gatunek jadowitego węża z podrodziny grzechotników w rodzinie żmijowatych.
Grzechotnik straszliwy żywi się najczęściej drobnymi ssakami, natomiast podgatunki wyspowe głównie ptakami i jaszczurkami.
Obszary od południowego Meksyku, aż po Argentynę, Paragwaj i Urugwaj
Jad tego grzechotnika uważany jest za najgroźniejszy spośród jadów grzechotników.
Podgatunki:

</doc>
<doc id="91249" url="https://pl.wikipedia.org/wiki?curid=91249" title="Örebro">
Örebro

Örebro [œrə'bruː] – miasto w regionie Örebro w środkowej Szwecji. Miasto zajmuje powierzchnię 1371,4 km². Liczba ludności wynosi 124 207, w tym 60 125 mężczyzn i 64 082 kobiet. Gęstość zaludnienia wynosi 91 osób na km². W roku 2001 było ono siódmym pod względem wielkości szwedzkim miastem.
Historia.
Örebro rozwijało się wokół mostu (ze szwedzkiego "bro") nad rzeką Svartån blisko żwirowych skarp ("örarna"). Mimo że było to miasto handlowe, Örebro pozostało małym miastem do drugiej połowy XIX wieku, kiedy to szybko wyrosło na centrum produkcji butów. Riksdag zebrał się w Örebro w 1810 roku, wybierając w nim króla Szwecji, którym został Karol XIV Jan.
Obiekty.
Zamek Örebro pochodzący z XIII wieku wraz z wybudowaną wieżą zegarową do obrony mostu od strony rzeki Svartån. Zamek został później ogólnie odrestaurowany. Jest on zlokalizowany w środku miasta. Stara część miasta - Wadköping - jest umieszczona na brzegach Svartån. Składające się z osiemnasto- i dziewiętnastowiecznych drewnianych domków Wadköping ma wiele różnych muzeów i wystaw.
Wieża ciśnień w Örebro, nazywana "Svampen" ("grzybek"), jest popularnym miejscem widokowym. Zaprojektowana została przez architekta Sune Lindströma i otwarta w maju 1958 roku, a w 2005 wpisana do rejestru zabytków. Kopia tej wieży jest zlokalizowana w Rijadzie w Arabii Saudyjskiej.

</doc>
<doc id="91250" url="https://pl.wikipedia.org/wiki?curid=91250" title="Sztokholm">
Sztokholm

Sztokholm (szw. "" []) – stolica i największe miasto ("tätort") Szwecji, główny ośrodek polityczny, ekonomiczny i kulturalny kraju. Siedziba rządu i parlamentu Szwecji oraz szwedzkiej rodziny królewskiej.
Siedziba władz ("residensstad") regionu administracyjnego ("län") Sztokholm oraz ośrodek administracyjny ("centralort") gminy Sztokholm ("Stockholms kommun" lub "Stockholms stad").
Miasto zostało założone według tradycji w 1252 roku przez jarla Birgera. Od początku XV w. Sztokholm zaczął pełnić rolę głównego ośrodka kraju. W 1436 roku zostały nadane przywileje miejskie. Status stolicy Szwecji został oficjalnie potwierdzony w akcie o formie rządu z 1634 roku ("1634 års regeringsform").
Największe pod względem zaludnienia miasto Szwecji, główny ośrodek obszaru metropolitalnego "Storstockholm" (pol. „Wielki Sztokholm”), liczącego 2 336 404 mieszkańców (30 września 2018). W skład obszaru metropolitalnego "Storstockholm" wchodzą wszystkie gminy regionu administracyjnego ("län") Sztokholm.
W 2015 roku część "tätortu" Sztokholm leżąca w granicach administracyjnych gminy Sztokholm liczyła 890 640 mieszkańców. Cały "tätort" Sztokholm liczył 1 515 017 mieszkańców. 30 września 2018 roku gmina Sztokholm ("Stockholms stad") liczyła 960 031 mieszkańców.
Historia.
Niektórzy badacze wywodzą nazwę miasta od "stock" – pień, pal, belka i "holme" – wyspa, wysepka.
Miasto po raz pierwszy pojawia się w staroskandynawskich sagach jako Agnafit (lub Agnefit) i jest łączone z mitologicznym królem szwedzkim, Agne. Pierwszy raz Sztokholm pojawia się w dokumentach w roku 1252.
Rozwój miasta rozpoczął się w XIII wieku od części zwanej dzisiaj "Gamla Stan" – Stare Miasto. Za założyciela miasta uważany jest jarl Birger Magnusson, dzięki któremu miasto bardzo szybko uzyskało duże znaczenie w handlu. Po okresie walk szwedzko-duńskich w XV i XVI wieku, w 1523 Sztokholm został zdobyty ostatecznie przez Gustawa I Wazę. Od tego czasu też siedzibą szwedzkich królów był zamek Tre Kronor. W 1697 roku pożar strawił większość budowli i od 1754 rodzina królewska zamieszkała już w Pałacu Królewskim. W 1776 roku powstała tu Akademia Szwedzka.
W połowie XIX wieku stolica Szwecji liczyła blisko 100 tysięcy mieszkańców. W Sztokholmie rozgrywane były Letnie Igrzyska Olimpijskie w 1912. Po II wojnie światowej, w 1952 uruchomiono w mieście pierwszą linię metra.
Geografia.
Położenie.
Położone w środkowej części kraju na 14 wyspach, które połączone są ze sobą 53 mostami oraz lądzie stałym nad zatoką Saltsjön (Morze Bałtyckie) i jeziorem Melar (szw. "Mälaren") wraz z łączącą je cieśniną Norrström. Cały obszar stołeczny Sztokholmu obejmuje m.in. archipelag sztokholmski, czyli 24 000 wysp, wysepek i skał przybrzeżnych. Te uwarunkowania sprawiły, że miasto bywa nazywane Wenecją Północy. Ze 188 km² powierzchni miasta jedną trzecią stanowi teren zabudowany, pozostałe woda, lasy i parki.
Klimat.
Z powodu położenia na północy, klimat Sztokholmu jest silnie zróżnicowany, w zależności od pory roku. W czasie zimy dzień trwa około sześciu godzin. Natomiast w czerwcu czas ten sięga 18 godzin i 37 minut. Z tego powodu, w Sztokholmie są ciepłe lata i mroźne zimy. Najwyższa zarejestrowana temperatura to +36, a najniższa: -32 stopnie Celsjusza.
Typowe temperatury:
Podział administracyjny Sztokholmu.
Od 1 stycznia 2007 Sztokholm dzieli się na 14 dzielnic (szw. "stadsdelsområde"):
Każda z dzielnic dzieli się na rejony (szw. "stadsdel") a te z kolei na kwatery (szw. "kvarter").
Transport.
Transport publiczny.
Sztokholm posiada dobrze rozwiniętą sieć komunikacji miejskiej. Metro (szw. "Tunnelbana"), autobusy, tramwaje, szybka kolej podmiejska (Pendeltåg) i regionalna pozwalają szybko przemieszczać się w obrębie miasta, jak i regionu sztokholmskiego.
Wszystkie formy transportu naziemnego (poza autobusami oraz pociągami z i na lotnisko) zarządzane są przez Storstockholms Lokaltrafik (SL), który powierza utrzymanie i naprawę sieci szeregowi firm – np. Connex (obsługuje Metro). Funkcjonują trzy koleje regionalne, w tym jedna wąskotorowa.
SL wprowadził wspólny bilet na wszystkie środki komunikacji poruszające się w regionie sztokholmskim. Pozwala to na łatwe przesiadanie się z metra na autobus, kolejkę podmiejską i inne środki transportu. Bilety są dostępne w formie kuponów jednoprzejazdowych oraz kart podróżnych. Karty podróżne mogą mieć różny okres ważności, od 24 godzin do jednego roku. Turystom, którzy nabędą tzw. kartę sztokholmską (szw. "stockholmskortet"), kartę abonamentową uprawniającą do jednorazowego wstępu do miejskich muzeów i galerii przez określoną liczbę dni (1-3), przysługują w tym czasie nieograniczone przejazdy komunikacją miejską (za wyłączeniem niektórych linii).
Bilety ulgowe przysługują osobom do 20. oraz powyżej 65. roku życia.
Drogi i kolej.
Kolejowe połączenia dalekobieżne obejmują m.in. linie do Göteborga czy Sundsvall, obsługiwane przez pociągi typu X2000. Znajduje się tu Dworzec Centralny. Sztokholm i przedmieścia obsługuje metro ("tunelbana") oraz dwa systemy kolei aglomeracyjnej: Pendeltåg i Roslagsbanan.
W mieście krzyżują się drogowe trasy europejskie E4, E18 oraz E20.
Lotniska.
Głównym lotniskiem Sztokholmu jest Arlanda, położona ok. 40 km na północ od Sztokholmu. Z lotniska Arlanda do centrum miasta można dostać się: pociągiem (super-szybki ekspres Arlanda Express, ok. 20 minut), autobusem (szw. "Flygbussarna") lub taksówką (40 min). Poza tym Sztokholm posiada lotnisko Bromma w centrum, obsługujące samoloty m.in. Malmö Aviation i innych lokalnych przewoźników, ruch czarterowy, jak i prywatne awionetki. Bromma jest też bazą dwóch aeroklubów. Blisko Sztokholmu (ok. 100 km na południe) znajduje się lotnisko Skavsta, na które można się dostać samolotami linii Wizz Air oraz Ryanair z kilku miast polskich. Natomiast na północ od Sztokholmu położone jest lotnisko Västerås, które także obsługiwane jest przez tanie linie lotnicze. Również na północ, ok. 30 km w kierunku Uppsali, mieści się lotnisko Gryttjom, gdzie wykonuje się m.in. skoki spadochronowe.
Promy.
Sztokholm poprzez terminal promowy ma bezpośrednie połączenia promowe z Tallinnem, Rygą, Helsinkami, Turku oraz Mariehamn na Wyspach Alandzkich. Poprzez położony 60 km dalej na południu terminal w Nynäshamn posiada połączenia promowe z Gdańskiem. Małe promy (obsługiwane przez Waxholmsbolaget) pozwalają dostać się na wiele wysp archipelagu sztokholmskiego.
Edukacja.
W Sztokholmie znajdują się liczne uczelnie wyższe, między innymi założony w 1811 Instytut Karolinska, utworzona w 1827 Królewska Politechnika w Sztokholmie (szw. "Kungliga Tekniska Högskolan") i powstały w 1878 Uniwersytet w Sztokholmie.
Węzeł Wiedzy i Innowacji EIT.
Sztokholm jest jednym z centrów Węzła Wiedzy i Innowacji (Sustainable Energy) Europejskiego Instytutu Technologicznego. W projekcie uczestniczą też uczelnie i przedsiębiorstwa z Hiszpanii, Holandii, Niemiec, Polski (polskim koordynatorem projektu jest krakowska AGH oraz Politechnika Śląska w Gliwicach) i Francji. Udział w projekcie pozwala na tworzenie zupełnie nowych technologii i ich transfer do biznesu na ogromną skalę. Na badania wykorzystywane w biznesie przypadnie 120 mln euro rocznie.
Sport.
W latach 2004–2008 rozgrywany był tutaj kobiecy turniej tenisowy Nordea Nordic Light Open.
Turystyka.
W mieście jest ok. 70 muzeów, z których najczęściej odwiedzanymi są Muzeum okrętu Vasa i Skansen, oba znajdują się na Djurgården.
Główne zabytki i atrakcje miasta:

</doc>
<doc id="91258" url="https://pl.wikipedia.org/wiki?curid=91258" title="Podział administracyjny Szwecji">
Podział administracyjny Szwecji

Szwecja administracyjnie podzielona jest na 21 regionów (szw. "län") – odpowiedników polskich województw. Na czele każdego regionu stoi rada regionu (szw. "länsstyrelse"). 
Regiony dzielą się na gminy (szw. "kommun"), których jest 290. Ostatnią gminą, która powstała w 2003 roku, jest Knivsta, wydzielona z gminy Uppsala.

</doc>
<doc id="91259" url="https://pl.wikipedia.org/wiki?curid=91259" title="Aleksandr Lapunow">
Aleksandr Lapunow

Aleksandr Michajłowicz Lapunow, ros. Александр Михайлович Ляпунов ([], ur. 6 czerwca 1857 w Jarosławiu, zm. 3 listopada 1918 w Odessie) – rosyjski matematyk, autor prac naukowych z zakresu matematyki, fizyki matematycznej i mechaniki teoretycznej.
Znany z prac z zakresu analizy matematycznej, rachunku prawdopodobieństwa, równań różniczkowych i mechaniki teoretycznej, teorii potencjału. Twórca współczesnej teorii stabilności (stateczności) ruchu układów mechanicznych (zobacz też metody Lapunowa).
Życiorys.
Młodość.
Aleksandr Lapunow urodził się w Jarosławiu, Imperium Rosyjskie. Jego ojciec Michaił Wasiliewicz Lapunow (1820–1868) był astronomem, dyrektorem carskiego liceum Demidowskiego (ówczesne licea w imperium rosyjskim były placówkami edukacyjnymi wyższego poziomu, kształcącymi młodych ludzi z „najlepszych” rodzin, którzy po ich ukończeniu obejmowali zwykle ważne funkcje w rosyjskich instytucjach). Brat Aleksandra Siergiej Lapunow był uzdolnionym kompozytorem i pianistą, a drugi brat Borys Lapunow był wybitnym slawistą i lingwistą. W 1863 roku ojciec Aleksandra Lapunow przeszedł na emeryturę, zakończył karierę naukową i przeprowadził się z rodziną do majątku rodzinnego swej żony w Bołobonowie (prowincja Simbirsk, obecnie obwód uljanowski). Po śmierci ojca w 1868 roku Aleksandr Lapunow uczył się pod okiem swego wuja R.M. Seczenowa, brata fizjologa Iwana Sieczenowa. Przebywając z rodziną wuja, uczył się razem z Natalią Rafajłowną, która później, w 1886 roku, została jego żoną. W 1870 roku matka Aleksandra przeprowadziła się ze swymi synami do Niżnego Nowogrodu, gdzie Aleksandr rozpoczął naukę w trzeciej klasie gimnazjum. W 1876 roku Aleksandr Lapunow ukończył gimnazjum z wyróżnieniem.
Studia.
W 1876 roku Aleksandr Lapunow rozpoczął studia na wydziale fizyki i matematyki Uniwersytetu Petersburskiego, ale po miesiącu przeniósł się na wydział matematyki tej uczelni.
Wśród petersburskiej kadry profesorskiej znajdowali się wówczas tacy uczeni jak Pafnutij Czebyszow i jego uczniowie: Aleksandr Korkin oraz Jegor Iwanowicz Zołotarew. Lapunow napisał swoje pierwsze samodzielne prace naukowe pod opieką profesora mechaniki D.K. Bobylewa. W 1880 roku Lapunow został wyróżniony złotym medalem za swoją pracę z zakresu hydrostatyki, która stała się podstawą dla jego pierwszych publikacji naukowych: "O równowadze ciała ciężkiego w ciężkiej cieczy zawartej w zbiorniku o stałej postaci" i "O potencjale ciśnienia hydrostatycznego". Uczęszczał także na wykłady Mendelejewa. Swoje kursy akademickie ukończył w 1880 roku, dwa lata po Andrieju Markowie, który także studiował na tym samym uniwersytecie. Lapunow utrzymywał kontakty naukowe z Andriejem Markowem przez całe swoje życie. W 1884 roku Lapunow obronił swoją pracę magisterską "O stabilności elipsoidalnych form równowagi płynów wirujących". Temat pracy podsunął mu Pafnutij Czebyszow, który wcześniej zachęcał do niego także innych swoich podopiecznych takich jak Zololarew i Sofja Kowalewska. Praca ta została opublikowana w 1885 roku w "Biuletynie Astronomicznym" i została w całości przetłumaczona na język francuski w 1904 roku przyciągając uwagę matematyków, fizyków i astronomów z Europy.
Kariera akademicka.
W 1895 roku Lapunow uzyskał status privatdozenta i zaproponowano mu objęcie katedry mechaniki na Uniwersytecie w Charkowie, gdzie przeniósł się w tym samym roku. Zaczynając w Charkowie Lapunow musiał przygotować materiały do wykładów co ograniczyło jego działalność naukową. Jeden z jego studentów i późniejszych współpracowników wspomina pierwszy wykład Lapunowa: "Przystojny młody człowiek, niewiele starszy od swoich studentów stanął przed słuchaczami, wśród których był też były dziekan, profesor Lewakowski, szanowany przez wszystkich studentów. Gdy dziekan wyszedł młody człowiek drżącym głosem zaczął swój wykład na temat dynamiki punktów materiałów, zamiast wykładu na temat układów dynamicznych. Poruszona tematyka była już znana studentom z wykładów profesora Delarue, ale to o czym uczył Lapunow było dla mnie czymś zupełnie nowym, materiałem jakiego nie widziałem nigdy w żadnym podręczniku. Od razu cała niechęć do tych wykładów znikła. Od tamtego dnia studenci traktowali Lapunowa ze szczególnym poważaniem."
W 1892 roku Lapunow obronił swoją pracę doktorską zatytułowaną "Ogólny problem stabilności ruchu". Obrona doktoratu odbyła się na Uniwersytecie Moskiewskim w dniu 12 września 1892 roku przed komisją, w której zasiadali Nikołaj Żukowski i W. B. Młodzejewski. Podobnie jak praca magisterska także i praca doktorska została przetłumaczona na język francuski. W kolejnym roku Lapunow objął stanowisko profesora na Uniwersytecie w Charkowie.
W 1902 roku Lapunow powrócił do Sankt Petersburga, był wówczas mianowanym, czynnym członkiem Akademii Nauk, jak i profesorem zwyczajnym na wydziale matematyki tego uniwersytetu. Lapunow objął wolne stanowisko, jakie pozostawił po swojej śmierci jego były opiekun naukowy Pafnutij Czebyszow. Wolny od obowiązków dydaktycznych mógł teraz skoncentrować się na swoich badaniach naukowych, w szczególności udało mu się dokończyć prace związane z problemem jaki Czebyszow zadał mu jeszcze wówczas gdy zaczynał swoją karierę naukową.
W 1908 roku wziął udział w czwartym "Międzynarodowym Kongresie Matematyków" w Rzymie. Uczestniczył także w publikacji wybranych prac Leonharda Eulera (zredagował 18. i 19. tom).
Jak wielu innych matematyków Lapunow wolał pracować w samotności utrzymując kontakty zasadniczo tylko z kilkoma kolegami i bliskimi członkami rodziny. Zwykle pracował późną porą, cztery do pięciu godzin późnym wieczorem lub przez całą noc. Raz, dwa razy w roku odwiedzał teatr lub szedł na jakiś koncert. Miał liczne grono studentów. Był honorowym członkiem wielu uczelni, honorowym członkiem Akademii w Rzymie i członkiem korespondentem Francuskiej Akademia Nauk.
Ostatnie lata życia.
W końcu czerwca 1917 roku Lapunow wyjechał ze swoją żoną do domu swojego brata w Odessie. Żona Lapunowa chorowała na gruźlicę dlatego też Lapunowie podjęli decyzję o wyjeździe kierując się zaleceniami lekarza. Żona Lapunowa zmarła 31 października 1918 roku. Tego samego dnia Lapunow postrzelił się w głowę i zmarł trzy dni później w wieku 61 lat.
Prace.
Lapunow miał swój wkład w kilka dziedzin, w tym w: teorię równań różniczkowych, teorię potencjału, teorię układów dynamicznych, teorię prawdopodobieństwa. Zajmował się szczególnie stabilnością punktów równowagi, dynamiką ruchu układów mechanicznych, modelami teoretycznymi stabilności w jednorodnych płynach zaburzonych, badaniami nad cząstkami poddanymi wpływowi grawitacji. W pracach z zakresu fizyki matematycznej zajmował się problemem granicznym równania różniczkowego Laplace’a. W zakresie teorii potencjału, w pracy z 1897 roku "O kilku zagadnieniach związanych z problemem Dirichleta", opracował kilka ważnych aspektów tej teorii. Jego pracę na tym polu łączą bliskie związki z pracami Władimira Stiekłowa. Lapunow opracował wiele ważnych metod aproksymacji. Metody, które rozwinął w 1899 roku, pozwoliły na zdefiniowanie stabilności układu równań różniczkowych zwyczajnych. Stworzył nowoczesną teorię stabilności układów dynamicznych. W zakresie teorii prawdopodobieństwa uogólnił prace Pafnutija Czebyszowa i Andrieja Markowa, podał dowód centralnego twierdzenia granicznego przy warunkach ogólniejszych niż podali jego poprzednicy. Metoda, jaką zastosował do przeprowadzenia dowodu, znalazła później szerokie zastosowanie w teorii prawdopodobieństwa.

</doc>
<doc id="91261" url="https://pl.wikipedia.org/wiki?curid=91261" title="Państwowe Gospodarstwo Leśne Lasy Państwowe">
Państwowe Gospodarstwo Leśne Lasy Państwowe

Państwowe Gospodarstwo Leśne Lasy Państwowe – państwowa jednostka organizacyjna nieposiadająca osobowości prawnej, niebędąca przedsiębiorstwem, działająca na terenie Polski. Lasy Państwowe prowadzą gospodarkę leśną, dbając przy tym o stan zarządzanych terenów, tj. o zachowanie walorów przyrodniczych i krajobrazowych.
Od 2013 siedziba LP mieści się w biurowcu przy ulicy Grójeckiej 127 w Warszawie (wcześniej należącym do firm Prokom Software i Asseco Poland). Przedtem przez kilkadziesiąt lat był to gmach Dyrekcji Naczelnej Lasów Państwowych przy ulicy Wawelskiej 52/54, a przejściowo budynek Instytutu Badawczego Leśnictwa przy ulicy Bitwy Warszawskiej 1920 roku 3.
Lasy państwowe zajmują 7,6 miliona ha i na ich terenie możliwe jest zbieranie runa leśnego – jagód, grzybów itp. Lasy Państwowe reprezentują Skarb Państwa w zakresie zarządzania mieniem. Kontrolują również pozyskiwanie drewna z lasów prywatnych, jeśli wykonanie takiej działalności zleci i opłaci właściwe starostwo powiatowe.
Historia.
Powstały w 1924 roku jako przedsiębiorstwo państwowe Polskie Lasy Państwowe (formalnie powołane Rozporządzeniem Prezydenta Rzeczypospolitej z dnia 28 czerwca 1924). Charakter przedsiębiorstwa państwowego Lasy Państwowe utraciły 1 lutego 1925 roku.
W wyniku upaństwowienia lasów po zakończeniu II wojny światowej wszystkie lasy o obszarze przekraczającym 25 hektarów znalazły się w rękach państwa. W efekcie w 2005 roku około 85% powierzchni lasów należało do państwa.
Lasy Państwowe działają na podstawie ustawy z 28 września 1991 r. o lasach, jako państwowa jednostka organizacyjna nieposiadająca osobowości prawnej.
W grudniu 1990 roku zapadła decyzja w sprawie budowy Systemu Informatycznego Lasów Państwowych. Dostawcą sprzętu zostało przedsiębiorstwo Hewlett-Packard, a oprogramowania – Schnelldatenservice-SDS Austria. Wdrażanie systemu rozpoczęto w roku 1995, a funkcjonuje od 1997 roku we wszystkich nadleśnictwach w Polsce.
W 2010 rząd zaplanował włączenie Lasów Państwowych do sektora finansów publicznych. Sprzeciw wyraziły liczne środowiska związane z leśnictwem. Rozpoczęto również zbieranie podpisów pod wnioskiem o poddanie pod referendum ogólnokrajowe sprawy przyszłości PGL „Lasy Państwowe”. W marcu 2010 dziennik „Rzeczpospolita” skrytykował Lasy Państwowe za umożliwienie wybranym pracownikom wykupu niektórych nieruchomości z 95% bonifikatą. W 2012 roku tygodnik „Polityka” poruszył temat rozbudowy nieruchomości leżących na terenie rezerwatów i należących do osób z kierownictwa LP.
Drugi koalicyjny rząd Donalda Tuska powrócił do kwestii Lasów Państwowych w 2013/2014, proponując nałożyć na Lasy Państwowe w latach 2014–2015 obowiązek odprowadzenia do budżetu państwa łącznej kwoty 1,6 mld złotych. Od roku 2016 Lasy miałyby dokonywać wpłaty w wysokości 2 proc. od wartości sprzedaży drewna. Szacowano, że byłaby to kwota 100–150 mln zł rocznie. W reakcji ruszyła kolejna akcja zbierania podpisów pod wnioskiem o referendum ogólnokrajowe.
Finanse.
Fundamentem ekonomicznym Lasów Państwowych jest zasada samofinansowania – PGL LP przeznacza wygospodarowane środki na własne potrzeby, nie płacąc właścicielowi (państwu) żadnej formy dywidendy (takie rozwiązania są powszechne w zachodniej Europie). W Polsce działalność związana z leśnictwem, a więc podstawowa działalność PGL LP, jest zwolniona z podatku dochodowego, a podlega pod podatek leśny. Stąd w roku 2012, przy przychodach 7,355 mld zł, podatek dochodowy CIT zapłacony przez Lasy Państwowe wyniósł 42 mln zł, a podatek leśny 168 mln zł. W sumie w roku 2012, podobnie jak w latach kolejnych, do skarbu państwa PGL LP odprowadziły mniej niż 3% przychodów.
Przychody Lasów Państwowych w 2018 r. mają sięgnąć 9 mld zł, z czego około 8 mld zł ma pochodzić ze sprzedaży drewna.
PGL LP posiada także unikalny instrument wyrównywania niedoborów finansowych w poszczególnych nadleśnictwach – Fundusz Leśny. Zasilają go przede wszystkim środki pochodzące z nadleśnictw, tzw. odpis podstawowy, czyli ustalany corocznie procent przychodów od sprzedanego drewna (w roku 2013 14,5%). Dysponentem funduszu jest Dyrektor Generalny Lasów Państwowych. Typowym przykładem działania tego instrumentu jest wsparcie nadleśnictw, w których drzewostany zostały dotknięte klęską żywiołową. Niemniej istnieje także opinia, że fundusz działa demotywacyjnie, gdyż brak jest kryteriów oceny rentowności poszczególnych nadleśnictw.
We wnioskach pokontrolnych z 2015 roku Najwyższa Izba Kontroli zwróciła uwagę na znaczny wzrost produkcji drewna przez LP, która przekłada się głównie na wzrost wynagrodzeń (o 29% od 2010 roku).
Struktura organizacyjna.
Jednostki Lasów Państwowych, takie jak nadleśnictwa czy dyrekcje regionalne LP, nie posiadają osobowości prawnej i nie są przedsiębiorstwami, posiadają natomiast zdolność do czynności prawnych (m.in. nadleśniczy reprezentuje Skarb Państwa, ale również wydaje decyzje administracyjne i jest osobiście odpowiedzialny za przestrzeganie prawa).
Od początku istnienia w Lasach Państwowych przyjęto trójstopniowy model organizacji. Lasami Państwowymi zarządza Dyrekcja Generalna kierowana przez powoływanego i odwoływanego przez ministra środowiska dyrektora generalnego Lasów Państwowych. 
Drugim szczeblem organizacyjnym jest 17 regionalnych dyrekcji Lasów Państwowych. Ich siedziby znajdują się w następujących miastach:
Trzecim szczeblem w hierarchii administracji leśnej są nadleśnictwa, na których czele stoją nadleśniczowie. Nadleśnictw jest 430 (2013 r.). Nadleśnictwa podzielone są na 1–5 obrębów, a obręby dzielą się na kilka-, kilkanaście leśnictw, w których gospodarują leśniczowie i pomagający im podleśniczowie.
Lasy Państwowe posiadają swoją Orkiestrę Reprezentacyjną, która mieści się od roku 1998 w Technikum Leśnym im. Adama Loreta w Tucholi.
Lasy w Polsce.
Skład gatunkowy lasów w Polsce w 2005 według gatunków panujących:
Struktura wiekowa polskich lasów w 2005:
Według wyników WISL 2009–2013 przeciętna zasobność lasów w Polsce wynosi 266 m³/ha. Wcześniej, według stanu na 1 stycznia 2008, średnia zasobność drzewostanów w LP wynosiła 240 m³/ha
Status prawny.
PGL LP jest państwową jednostką organizacyjną nieposiadającą osobowości prawnej. „Lasy Państwowe działają na kształt służby państwowej z takimi atrybutami, jak prawo do noszenia mundurów i używania godła Rzeczypospolitej Polskiej, ochrona prawna przewidziana dla funkcjonariuszy publicznych, prawo do bezpłatnego mieszkania, czy do płatnego urlopu na poratowanie zdrowia, itp.”. Jednocześnie, w odróżnieniu od innych służb mundurowych, np. policji, pracownicy PGL LP mogą być radnymi, działać w samorządach. Oznacza to, że PGL LP mogą mieć bezpośredni wpływ na lokalną politykę leśną, np. poprzez blokowanie przez samorządy zakładania nowych parków narodowych.
Działalność PGL LP podlega nadzorowi ministerstwa środowiska. „Przepisy ustawy o lasach ani inne przepisy prawne nie definiują jednak pojęcia nadzoru Ministra Środowiska nad Lasami Państwowymi i nad gospodarką leśną. Nie wskazują też wyraźnych środków kontroli oraz środków korygujących nadzorowaną działalność, co umożliwia Dyrektorowi Generalnemu Lasów Państwowych realizację dość nieskrępowanej polityki i gwarantuje dużą samodzielność w podejmowanych działaniach”.
Co więcej, ustawa o lasach uprawnia PGL LP do prowadzenia w imieniu Skarbu Państwa działalności stricte gospodarczej, sugerując dualizm organizacyjno-prawny tej jednostki. Lasy Państwowe są więc równocześnie firmą nastawioną na maksymalizację zysków. Przychód PGL LP to ok. 8 mld zł rocznie (dane na rok 2015).
Około 90 proc. sumy przychodu pochodzi ze sprzedaży drewna. W 2019 r. do budżetu państwa wpłynęło z tego tytułu 2,8 mld.
Lasy Państwowe posiadają pozycję monopolisty na rynku sprzedaży drewna w Polsce (jedynie 4% udziałów w rynku sprzedaży drewna pochodzi z lasów prywatnych). Regulacje w zakresie ustalania warunków sprzedaży drewna są wydawane jednoosobowo przez Dyrektora Generalnego w formie zarządzenia na podstawie statutu PGL LP.
Lasy Państwowe nie tylko kontrolują podaż drewna, ale także stymulują wzrost podaży na swój produkt. Zjawisko to prowadzi do konfliktu z interesem publicznym. Ma to poważne konsekwencje dla polskiego społeczeństwa, takie jak: generowanie renty monopolistycznej poprzez obniżanie podaży i podnoszenie cen drewna, zawyżanie kosztów działalności w wyniku braku realnej konkurencji rynkowej, dominujący wpływ na funkcjonowanie przedsiębiorstw w dalszej części łańcucha wartości czy obniżanie dobrobytu społecznego.
Polityka finansowa PGL LP wielokrotnie spotykała się z krytyką NIK. „Mimo spadku przychodów w latach 2011-2013 Lasy Państwowe sukcesywnie zwiększały koszty zarządu, w tym koszty wynagrodzeń, które od 2010 r. wzrosły o ponad 26 proc.”. Należy podkreślić, że były to lata zamrożenia płac w sektorze budżetowym. Przeciętne wynagrodzenie miesięczne w PGL LP „wzrosło o ponad 24 proc. – do 6 980 zł (w Dyrekcji Generalnej o blisko 29 proc. – do kwoty 11 133 zł)”. W 2014 r. płace w LP „wzrosły o kolejne 3,5 proc. (w sumie od 2010 r. – już o 29,2%). Przeciętne miesięczne wynagrodzenie w Lasach Państwowych w roku 2014 wyniosło 7 229 zł”. Joanna Solska pisze: „Nadleśniczy zarobkami przebijają premiera, mogą wyciągać nawet 18 tys. zł”.
Co więcej, NIK wielokrotnie wskazywała na rozdmuchanie wydatków majątkowych PGL LP, na przykład podkreślając wysoki standard renowacji i modernizacji zabytkowych leśniczówek oraz kwater myśliwskich. Wątpliwości budzi również zasadność zakupu siedziby Lasów Państwowych, m.in. ponieważ nie przeprowadzono rzetelnej analizy ekonomicznej różnych wariantów inwestycji.
Informacje z zakresu ochrony zasobów leśnych.
Według analiz Ministerstwa Rozwoju, koszty realizacji misji PGL LP, którą jest, między innymi, „wykorzystanie lasów jako narzędzia ochrony i kształtowania środowiska przyrodniczego”, stanowią jedynie niewielką część ich kosztów. Duża część wypracowywanej nadwyżki nie jest przekazywana na poprawę działalności podstawowej, ale jest konsumowana przez szybki wzrost płac, przedstawiony powyżej. NIK ustaliła, że „środki przeznaczane przez Lasy Państwowe na ochronę i hodowlę lasów, a więc nakłady kluczowe dla zachowania i ochrony lasów oraz ekosystemów leśnych, a także na utrzymanie i powiększanie zasobów i upraw leśnych, stanowiły w badanym okresie zaledwie 13 proc. kosztów ogółem i były ponad trzykrotnie niższe od kosztów ogólnego zarządu”.
Gospodarka finansowa PGL LP nastawiona jest na maksymalizację zysków, co „stwarza ryzyko nieosiągnięcia podstawowych celów działania Lasów Państwowych: zachowania i ochrony lasów oraz ekosystemów leśnych, a także utrzymania i powiększania upraw i zasobów leśnych”.
NIK podkreśla, że w celu ciągłego zwiększania własnego przychodu, PGL LP musi zwiększać ilość sprzedawanego drewna, co oczywiście wiąże się z wycinką coraz większej liczby drzew. Co ważne, strategia ta nie musi być skuteczna: „np. w latach 2011-2013 mimo zwiększenia ilości sprzedanego drewna o 6,5 proc., przychody ze sprzedaży spadły o 3,8 proc. W roku 2014 przychody ze sprzedaży drewna wzrosły głównie dzięki wyższej cenie za m3 oraz dzięki po raz kolejny zwiększonej wycince drzew”. Zwiększona wycinka drzew jest więc finansowo nieefektywna, budząc jednocześnie ogromne wątpliwości z punktu widzenia ekologii i ochrony środowiska.
Działalność PGL LP w zakresie wycinki lasów jest niezgodna z obowiązującą wiedzą naukową na temat zmian klimatu i sposobów radzenia sobie z nimi. Wycinki prowadzone są w całym kraju na terenach najcenniejszych i najstarszych lasów – w Puszczy Karpackiej, Puszczy Boreckiej, na Pogórzu Przemyskim, w Puszczy Bukowej itd. Jednocześnie na wielu terenach zalesionych w okresie po II wojnie światowej, które mają „nikłą wartość przyrodniczą” (np. monokulturowe uprawy sosny czy uprawy na słabych glebach, które nie wykształciły wartościowej przyrodniczo charakterystyki), wycinka prowadzona jest w stopniu niewykorzystującym potencjału tych upraw. Według analizy Ministerstwa Rozwoju, zwiększenie podaży surowca drzewnego jest możliwe bez szkód dla środowiska. Drzewostany przeszłorębne (a więc takie, które powinny już zostać wycięte, aby uniknąć ryzyka uszkodzeń drewna) mają wartość ok. 22 mld zł.
Jednocześnie PGL LP przeciwstawia się objęciu kilkunastu procent starych polskich lasów ochroną całkowitą, co postulują naukowcy i organizacje pozarządowe. Np. wg Antoniego Kostki, przewodniczącego Rady Fundacji Dziedzictwo Przyrodnicze, trzeba „stworzyć coś w rodzaju „obszarów dzikości”, co by odpowiadało amerykańskiej definicji „"wilderness areas"”, którymi dalej mogą zarządzać Lasy Państwowe, ale chodziłoby o to, żeby tam nie polować i nie wycinać drzew”. Tymczasem na trwałe „wyłączonych z pozyskania drewna i gospodarki leśnej jest zaledwie kilka procent polskich lasów. Od 20 lat nie został na terenie Polski powołany żaden nowy park narodowy, a te które są obejmują zaledwie 1% powierzchni kraju, podczas gdy na Słowacji jest to 6%, a w Norwegii – ponad 18%”.
Poza parkami narodowymi najlepszą dostępną formą ochrony lasów są w Polsce rezerwaty przyrody, „jednak tylko niewielka ich część to rezerwaty ścisłe, gdzie całkowicie wykluczona jest jakakolwiek wycinka. Rezerwatów przyrody na terenach zarządzanych przez Lasy Państwowe jest (...) bardzo niewiele, stanowią tylko 1,7% powierzchni leśnej”.
Wycinki prowadzone w najbardziej wartościowych przyrodniczo lasach, np. w Puszczy Karpackiej, oznaczają nie tylko (co oczywiste) zniszczenia samych drzew, ale również erozję gleby i zagrożenie dla wielu gatunków roślin i zwierząt będących częścią lokalnego ekosystemu. Wycinki starych lasów nie rekompensuje sadzenie nowych drzew. Nie wszystkie sadzonki przeżyją, las rosnący bardzo długo nie ma takiej samej wartości przyrodniczej, jak las w pełni wytworzony, poza tym sadzi się najczęściej drzewa jednego gatunku (w Polsce przeważa sosna), co nie sprzyja bioróżnorodności. Co więcej, wycięcie starego lasu, który przez dziesięciolecia kumulował węgiel (np. na opał lub wyrób papieru czy mebli) doprowadza do uwolnienia do atmosfery dwutlenku węgla, jaki będzie na powrót kumulować się w młodych lasach. Podczas gdy każdy las zatrzymuje wodę, lasy górskie, takie jak Puszcza Karpacka, odgrywają ważną rolę w zapobieganiu powodziom.
W podsumowaniu swego raportu na temat gospodarki finansowej PGL LP, NIK uznała, że sposób prowadzenia tej gospodarki „w sposób znaczący zwiększa ryzyko nieosiągnięcia podstawowych celów działania Gospodarstwa, jakimi są przede wszystkim zachowanie i ochrona lasów oraz ekosystemów leśnych, a także utrzymanie i powiększanie zasobów i upraw leśnych. Zdaniem NIK tak prowadzona przez PGL LP gospodarka finansowa w dłuższej perspektywie może naruszać równowagę między produkcyjną funkcją lasu a funkcjami społecznymi, ekologicznymi i kulturowymi i w konsekwencji utrudnić utrzymanie trwale zrównoważonej gospodarki leśnej”.
Linki zewnętrzne.
Informacja NIK o wynikach kontroli:

</doc>
<doc id="91263" url="https://pl.wikipedia.org/wiki?curid=91263" title="Hubert H. Humphrey">
Hubert H. Humphrey



</doc>
<doc id="91264" url="https://pl.wikipedia.org/wiki?curid=91264" title="Blekinge">
Blekinge

Blekinge (szw. "Blekinge län") – szwedzki region administracyjny ("län"). Siedzibą władz regionu ("residensstad") jest Karlskrona.
Geografia.
Region administracyjny Blekinge jest położony w południowo-wschodniej części Götalandu i obejmuje całą prowincję historyczną ("landskap") Blekinge.
Graniczy z regionami administracyjnymi Skania, Kronoberg i Kalmarem oraz Morzem Bałtyckim.
Gminy i miejscowości.
Gminy.
Region administracyjny Blekinge podzielony jest na 5 gmin:
"Uwagi: W nawiasie liczba mieszkańców; stan na 30 września 2016 roku".
Miejscowości.
10 największych miejscowości ("tätort -er") regionu administracyjnego Blekinge (2010):

</doc>
<doc id="91269" url="https://pl.wikipedia.org/wiki?curid=91269" title="Dalarna">
Dalarna

Dalarna (szw. "Dalarna län") – jeden ze szwedzkich regionów administracyjnych ("län"). Do 1997 roku region administracyjny Dalarna nosił nazwę Kopparberg ("Kopparbergs län"). Siedzibą władz regionu ("residensstad") jest Falun.
Geografia.
Region administracyjny Dalarna jest położony w północno-zachodniej części Svealand w Szwecji środkowej. Granice regionu pokrywają się w dużej części z granicami krainy historycznej ("landskap") Dalarna. Poza tym w skład regionu Dalarna wchodzą mniejsze fragmenty Härjedalen i Västmanlandu.
Graniczy z regionami administracyjnymi Jämtland, Gävleborg, Västmanland, Örebro i Värmland oraz z terytorium Norwegii (okręg Hedmark).
Aż 70% Dalarny pokryte jest lasami, wśród których znajdują się niezliczone jeziora. Z nizinnym krajobrazem wokół jeziora Siljan kontrastują góry w północnej części regionu.
Demografia.
31 grudnia 2015 roku "Dalarnas län" liczył 281 028 mieszkańców (11. pod względem zaludnienia z 21 regionów administracyjnych Szwecji), gęstość zaludnienia wynosiła 9,9 mieszkańców na km².
Gminy i miejscowości.
Gminy.
Region administracyjny Dalarna jest podzielony na 15 gmin:
"Uwagi: W nawiasie liczba mieszkańców; stan na dzień 31 grudnia 2014 r."
Miejscowości.
Lista 10 największych miejscowości ("tätort") regionu administracyjnego Dalarna (2010):

</doc>
<doc id="91270" url="https://pl.wikipedia.org/wiki?curid=91270" title="Oligopol">
Oligopol

Oligopol – forma struktury rynkowej zaliczająca się do konkurencji niedoskonałej i ze względu na siłę rynkową ulokowana między konkurencją monopolistyczną i monopolem. Rynek można nazwać oligopolistycznym, gdy tworzy go lub dominuje na nim kilku producentów, wytwarzających produkt jednorodny (cukier, chemikalia) lub zróżnicowany (samochody, papierosy). Natomiast bariery wejścia na rynek są bardzo zróżnicowane.
Współzależność i strategiczność.
We współczesnych gospodarkach konkurencja oligopolistyczna należy do najczęściej występujących, ale pomimo różnic między poszczególnymi oligopolami łączy je zasadnicza własność. Jest nią współzależność. Każdy przedsiębiorca oligopolistyczny musi podczas podejmowania własnych decyzji uwzględniać zachowanie konkurentów. Ze współzależności wynika konieczność strategicznego planowania i zarządzania. Przedsiębiorca musi konstruować strategie umożliwiające pokonanie przeciwników.
Dlatego do analizy oligopolu wykorzystywana jest teoria gier. Każda podjęta decyzja powraca do przedsiębiorcy w postaci reakcji konkurentów. Przykładowo, oligopolista nie może przewidzieć wpływu zmiany ceny produktu na wielkość jego sprzedaży bez uwzględnienia reakcji konkurentów. Ponieważ istnieje wiele oligopoli i przy podejmowaniu strategicznych decyzji można przyjmować różne założenia dotyczące reakcji konkurentów, to nie ma jednej uniwersalnej teorii oligopolu.
Konkurowanie – porozumienie – oszukiwanie.
Przedsiębiorcy na rynku oligopolistycznym konkurują ze sobą, aby osiągnąć jak największy zysk. W niektórych sytuacjach porozumienie się i wspólne działanie umożliwia zarobienie większego zysku niż przy konkurowaniu. Dlatego konkurenci zawiązują porozumienia, jak np. kartele, z których najbardziej znany jest OPEC. Jednakże w ramach porozumienia istnieje pokusa do oszukiwania, gdyż jeśli pozostali partnerzy porozumienia przestrzegają zasad umowy, to można osiągnąć większe zyski. Jeśli pozostali uczestnicy porozumienia również oszukują, to na ogół prowadzi to do wojny cenowej.
Jeśli oligopoliści zawiązują kartel, to funkcjonują jak monopol wielozakładowy i osiągają zysk monopolowy, który dzielą między siebie zgodnie z przyjętym porozumieniem. Wielkość produkcji na rynku wyznaczona jest zrównaniem przychodu krańcowego z kosztem krańcowym kartelu.
Przywództwo cenowe firmy dominującej.
Na rynku oligopolistycznym może produkować podmiot dominujący i kilka podmiotów naśladowców, którzy przyjmują cenę wyznaczoną przez lidera. Podmiot dominujący zachowuje się jak monopolista i wyznacza cenę maksymalizującą jej zysk. Naśladowcy przyjmują tę cenę i zaspokajają popyt pozostawiony dla nich przez lidera.
Załamana krzywa popytu.
W sytuacji, kiedy oligopoliści konkurują ze sobą, stabilność ceny wyjaśnia teoria załamanej krzywej popytu. Załamanie krzywej popytu spowodowane jest tym, że konkurenci różnie reagują na podniesienie ceny i na jej obniżenie przez jednego z nich. Jeśli oligopolista podwyższy cenę, to konkurenci tego nie zrobią, aby przejąć część jego klientów. Jeśli natomiast oligopolista obniży cenę, to pozostali uczestnicy rynku też obniżą ceny, aby nie utracić własnych klientów. W takiej sytuacji każdy uczestnik rynku napotyka krzywą popytu, która jest załamana na poziomie bieżącej ceny, co pokazuje rysunek obok.
Z rysunku wynika, że powyżej punktu załamania popyt jest elastyczny, gdyż wzrost ceny będzie prowadził do dużego zmniejszenia sprzedaży. Natomiast poniżej punktu załamania popyt jest nieelastyczny, gdyż obniżenie ceny prowadzi do niewielkiego wzrostu sprzedaży. Punktowi załamania krzywej popytu odpowiada nieciągłość krzywej utargu krańcowego, MR, co przedstawia odcinek CB. Dlatego zmiany kosztów produkcji wahające się w przedziale kosztów krańcowych MC1 – MC2 nie mogą spowodować ani zmiany ceny, ani zmiany wielkości produkcji. Model ten więc wyjaśnia stabilność ceny w oligopolu.
Modele duopolu.
Strategie zachowania oligopolistów przedstawia się na przykładzie duopolu, czyli rynku, na którym konkurują dwaj producenci. Historycznie pierwszym modelem był model francuskiego ekonomisty Antoine'a A. Cournota, w którym dwóch oligopolistów o jednakowej sile rynkowej konkuruje między sobą, wybierając wielkość produkcji maksymalizującą zysk dla danej wielkości produkcji konkurenta. W następnym modelu niemieckiego ekonomisty Heinricha von Stackelberga oligopoliści konkurują, przyjmując pozycję lidera i naśladowcy, uznając wielkość produkcji konkurenta za daną. Natomiast w modelu francuskiego ekonomisty Josepha Louisa F. Bertranda oligopoliści przyjmują ceny konkurentów jako stałe, dążąc do maksymalizacji zysku.

</doc>
<doc id="91272" url="https://pl.wikipedia.org/wiki?curid=91272" title="Gotland">
Gotland

Gotland – jeden ze szwedzkich regionów terytorialnych ("szw." län), obejmujący swym obszarem położoną na Morzu Bałtyckim największą wyspę szwedzką Gotlandię oraz leżące wokół niej mniejsze wyspy. Łącznie jest to razem z wyspą Gotlandią 805 wysp, z których 3 są stale zaludnione, a na 12 znajdują się zabudowania. Siedzibą władz regionu ("residensstad") jest Visby.
Terytorium regionu Gotland, zaliczanego do Götaland, jest identyczne z obszarem krainy historycznej ("landskap") Gotlandia.
Gotland składa się z jednej gminy - gminy Gotland, obejmującej całe terytorium regionu.
Lista największych miejscowości ("tätorter") regionu Gotland (2010):
Krajobraz regionu jest dość zróżnicowany - od skalistych wybrzeży na północnym wschodzie po białe, piaszczyste plaże. Bogata historia wyspy i jej walory krajobrazowe są główną przyczyną jej turystycznej popularności.

</doc>
<doc id="91273" url="https://pl.wikipedia.org/wiki?curid=91273" title="Józef Benedykt Łączyński">
Józef Benedykt Łączyński

Józef Benedykt Łączyński (ur. 21 marca 1779 w Kiernozi, zm. 7 sierpnia 1820 w Szczawnie-Zdroju) – generał brygady Księstwa Warszawskiego.
Życie rodzinne.
Urodził się jako najstarszy syn Macieja i Ewy z Zaborowskich. Po śmierci ojca odziedziczył Kiernozię, a w 1808 r. przekazał majątek bratu Teodorowi Łączyńskiemu.
Był bratem Marii Walewskiej. Przyczynił się do jej małżeństwa z trzykrotnie od niej starszym (bogatym), szambelanem królewskim Anastazym Walewskim. Siostra miała mu to za złe. W 1806 r. podejrzany o stręczenie siostry Napoleonowi Bonaparte. W maju 1812 r. świadczył przed Trybunałem Cywilnym w Warszawie w sprawie rozwodowej Walewskich, przyznając, że zmusił siostrę do małżeństwa. W 1814 r. jako pełnomocnik siostry Marii w Neapolu pertraktował w sprawie tamtejszego majoratu jej syna Aleksandra. 
Został wówczas Komandorem Orderu Obojga Sycylii.
Służba wojskowa.
W wojsku polskim od insurekcji kościuszkowskiej, w której dosłużył stopnia porucznika.
W lipcu 1797 r. w Mediolanie nominowany przez Jana Henryka Dąbrowskiego na porucznika V batalionu Legionów Polskich. Przerwał służbę z powodów majątkowych w marcu 1798 r.
Po powrocie do Włoch, wstąpił na służbę ówczesnej Republiki Rzymskiej w sztabie gen. Józefa Grabowskiego. Uczestniczył w spisku mającym obalić Dąbrowskiego na rzecz Grabowskiego. Przed upadkiem Rzeczypospolitej Rzymskiej Łączyński złożył dymisję, wracając do legionów polskich na stanowisko oficera nadliczbowego III batalionu 1 legii.
Zasłużył się pod Cortoną i w otwarciu przełęczy apenińskich. W bitwie nad rzeką Trebbią został ranny. W bitwie pod Novi został ponownie ranny. Wrzesień 1799 r. przyniósł mu awans na kapitana III batalionu. W 1801 r. brał udział przy oblężeniu Peschiery. Przerwa w służbie do listopada 1806 r. Wtedy to Łączyński zorganizował batalion piechoty w Łowiczu i został jego kapitanem.
W lutym 1807 r. został majorem a w marcu podpułkownikiem. 5 czerwca 1807 odznaczony Krzyżem Kawalerskim Legii Honorowej. Od września dowódca 3 pułku ułanów. Uczestnik bitwy pod Raszynem podczas wojny z Austriakami w 1809 r. odznaczony Krzyżem Kawalerskim Orderu Virtuti Militari. W lutym 1812 z powodu złego stanu zdrowia wystąpił o dymisję. Zdymisjonowany z awansem na generała brygady.
Przebieg kampanii rosyjskiej zmusił go w grudniu 1812 do czynnej służby w charakterze organizatora jednostek zapasowych. Wykazał się wówczas sprawnością poboru, który organizował wraz z prefektem departamentu kaliskiego Antonim Garczyńskim. Mianowany przez księcia Józefa Poniatowskiego w lutym 1813 objął dowództwo jazdy w zgrupowaniu gen. Edwarda Żółtowskiego.
Upadek Księstwa Warszawskiego sprawił, że wstąpił na służbę francuską. Ranny pod Lützen, został odznaczony Krzyżem Oficerskim Legii Honorowej (1813). 25 marca 1814 w starciu pod Fère-Champenoise został ranny i dostał się do niewoli pruskiej. Interwencja cara Aleksandra I spowodowała jego zwolnienie. Wziął dymisję ze służby francuskiej. Sto dni Napoleona spędził w Paryżu.
Gen. Antoni Paweł Sułkowski uczynił go odpowiedzialnym za powrót polskich żołnierzy do kraju. Wykonując ten rozkaz w 1816 poważnie rozchorował się na płuca i uzyskał dymisję.
Choroba, śmierć i miejsce pochówku.
Leczył się we Wrocławiu. Lekarze zalecili mu jednak wyjazd do sanatorium. Zmarł, podczas kuracji na kamicę nerkową, po godzinie 6 rano 7 sierpnia 1820 w Szczawnie-Zdroju. Spoczywa na cmentarzu przy kościele parafialnym pw. św. Anny w Wałbrzychu, gdzie został pochowany 9 sierpnia 1820 r.

</doc>
<doc id="91274" url="https://pl.wikipedia.org/wiki?curid=91274" title="Gävleborg">
Gävleborg

Gävleborg (szw. "Gävleborgs län") – jeden ze szwedzkich regionów administracyjnych ("län"). Siedzibą władz regionu ("residensstad") jest Gävle.
Geografia.
Region administracyjny Gävleborg położony jest w południowej części Norrland i obejmuje krainy historyczne ("landskap") Gästrikland i Hälsingland oraz niewielką część Dalarna. Graniczy z regionami administracyjnymi Uppsala, Dalarna, Jämtland oraz Västernorrland.
Gminy i miejscowości.
Gminy.
Region administracyjny Gävleborg podzielony jest na 10 gmin:
"Uwagi: W nawiasie liczba mieszkańców; stan na 30 września 2014 r."
Miejscowości.
Lista 10 największych miejscowości ("tätort-er") regionu administracyjnego Gävleborg (2010):

</doc>
<doc id="91276" url="https://pl.wikipedia.org/wiki?curid=91276" title="Konkurencja doskonała">
Konkurencja doskonała

Konkurencja doskonała – forma funkcjonowania rynku, na którym siły rynkowe działają w pełni efektywnie. Model konkurencji doskonałej ekonomiści budują do celów analitycznych. W świecie rzeczywistym nie istnieją rynki doskonale konkurencyjne, chociaż niektóre z rynków są bliskie spełnieniu wszystkich założeń doskonałej konkurencji.
Założenia doskonałej konkurencji.
W modelu doskonałej konkurencji przyjmuje się następujące założenia:
Oddziaływanie równowagi na rynku doskonale konkurencyjnym na przedsiębiorstwo.
Funkcjonowanie przedsiębiorstwa doskonale konkurencyjnego jest zdeterminowane przez mechanizm rynkowy, co pokazuje rysunek obok.
Na rynku punkt przecięcia krzywej podaży z krzywą popytu wyznacza punkt równowagi rynkowej, który wyznacza cenę i wielkość transakcji, a sama równowaga interpretowana jest jako stan oczyszczenia rynku, gdyż wielkość popytu równa się wielkości podaży. Na wysokości ceny rynkowej znajduje się linia pozioma, która dla przedsiębiorstwa określa poziom przychodów przeciętnych (AR) i przychodów krańcowych (MR), ale jednocześnie jest ona krzywą popytu, na jaki napotyka przedsiębiorstwo doskonale konkurencyjne.
Równowaga przedsiębiorstwa doskonale konkurencyjnego.
Przedsiębiorstwo doskonale konkurencyjne dąży do maksymalizacji zysku dzięki zrównaniu kosztu krańcowego i przychodu krańcowego, czyli MC = MR, co pokazuje rysunek obok.
Punkt przecięcia krzywej kosztu krańcowego i przychodu krańcowego, e, wyznacza wielkość produkcji maksymalizującą zysk. Dla tej wielkości produkcji krzywa kosztu przeciętnego (AC) pokazuje przeciętny koszt wyprodukowania każdej jednostki produktu. Jeśli ten koszt przeciętny zostanie pomnożony przez wielkość produkcji, to iloczyn jest kosztem całkowitym. Różnica między ceną i kosztem przeciętnym dla wielkości produkcji w równowadze równa się zyskowi jednostkowemu. Pomnożenie go przez wielkość produkcji wyznacza zysk całkowity.
Funkcjonowanie przedsiębiorstwa doskonale konkurencyjnego w czasie.
W krótkim okresie.
Funkcjonowanie przedsiębiorstwa doskonale konkurencyjnego należy rozpatrywać w krótkim i długim okresie. W krótkim okresie każde przedsiębiorstwo może znaleźć się w jednej z trzech sytuacji pokazanych na rysunek obok.
Jeśli cena jest wyższa od kosztu przeciętnego przedsiębiorstwa, to osiąga ona zysk ekonomiczny. Kiedy na rynku panuje dobra sytuacja i przedsiębiorstwa osiągają zyski ekonomiczne, jest to zachęta dla inwestorów, którzy przy braku barier wejścia będą wchodzić na intratny rynek. Jednak zwiększenie wielkości produkcji prowadzi do obniżki ceny i możliwość osiągania zysku wyczerpie się. Jeśli natomiast koszty przeciętne są wyższe od ceny, to przedsiębiorstwo ponosi stratę. Kiedy przedsiębiorstwa ponoszą straty, to przy braku barier wyjścia mogą opuścić niezyskowny rynek. Wtedy podaż rynkowa zmniejszy się i cena podniesie się. W krótkim okresie przedsiębiorstwo marginalne (krańcowe) to takie, która osiąga tylko zysk normalny. Jest to „ostatnie przedsiębiorstwo na rynku”.
W długim okresie.
W długim okresie wyczerpują się wszystkie możliwości osiągania zysku ekonomicznego, a więc wszystkie przedsiębiorstwa realizują tylko zysk naturalny. Taki stan na rynku stanowi bodziec do postępu, gdyż dzięki niemu można obniżyć koszty, a więc i zwiększyć zysk ekonomiczny.
Krzywa podaży przedsiębiorstwa doskonale konkurencyjnego.
Krzywa podaży pokazuje, jakie wielkości produkcji, dla której zysk jest maksymalizowany, odpowiadają każdemu poziomowi ceny. Krzywą podaży wyznacza część krzywej kosztu krańcowego powyżej punktu jej przecięcia z minimum kosztów przeciętnych zmiennych, a pokazuje ją rysunek obok.
Aby wyznaczyć krzywą podaży rynku doskonale konkurencyjnego, należy zsumować krzywe podaży wszystkich przedsiębiorstw z tego rynku.
Właściwości doskonałej konkurencji.
Dzięki możliwości wchodzenia na rynek, konkurowania na nim i możliwości wychodzenia z niego na rynku doskonale konkurencyjnym przywracana jest równowaga między popytem i podażą. Rynek osiąga stan równowagi określany mianem oczyszczenia rynku. W procesie konkurowania i maksymalizacji zysku dokonywana jest selekcja producentów i podmioty mniej efektywne upadają, co dla gospodarki oznacza oczyszczenie. Lepsi producenci są nagradzani większym zyskiem ekonomicznym, a to stanowi bodziec do postępu i rozwoju.
Podział korzyści z handlu między producentami i konsumentami.
Cena na rynku doskonale konkurencyjnym jest jednakowa dla wszystkich uczestników rynku. Każdy konsument, którego stać na jej zapłacenie, kupuje dobro, pomimo że część konsumentów była gotowa zapłacić więcej niż cena rynkowa. Każdy producent pokrywa koszty tą ceną. U części producentów koszty są niższe od niej. Ostatniego konsumenta, u którego cena, jaką jest gotów zapłacić równa się cenie rynkowej i ostatniego producenta, u którego koszty równają się cenie, określa się mianem krańcowego lub marginalnego. Różnica między ceną rynkową a tą, jaką konsument jest gotowy zapłacić, to nadwyżka konsumenta, a różnica między kosztami produkcji a ceną, to nadwyżka producenta. Tak właśnie rynek dzieli korzyści z handlu między kupujących i sprzedających. Pokazuje to rysunek obok.

</doc>
<doc id="91279" url="https://pl.wikipedia.org/wiki?curid=91279" title="Star (archiwizacja)">
Star (archiwizacja)

Star ("standard tar") jest bardzo szybkim, podobnym do tara, taśmowym archiwizerem plików ze zwiększoną funkcjonalnością.
Program star archiwizuje i przywraca wiele plików, z i do pojedynczego pliku, zwanego archiwum tar. Dane można zebrać na taśmie magnetycznej lub w dowolnym pliku.

</doc>
<doc id="91280" url="https://pl.wikipedia.org/wiki?curid=91280" title="Konkurencja monopolistyczna">
Konkurencja monopolistyczna

Konkurencja monopolistyczna – teoretyczna forma rynku zaproponowana i pierwotnie analizowana przez amerykańskiego ekonomistę Edwarda Chamberlina, a później rozwinięta przez angielską ekonomistkę Joan Robinson. Posiada cechy zarówno monopolu, jak i konkurencji doskonałej. Konkurencja monopolistyczna charakteryzuje się tym, że na rynku konkuruje wiele przedsiębiorstw, istnieją bariery wejścia i bariery wyjścia, jednak są one niewielkie. Z drugiej strony produkty wytwarzane przez przedsiębiorstwa są niejednorodne, dzięki czemu krzywa popytu na produkt każdego z podmiotów jest malejąca. Jest to cecha charakterystyczna dla monopolu i różni się od konkurencji doskonałej, gdzie krzywa popytu jest pozioma. Mimo że przedsiębiorstwa produkują zróżnicowane produkty, zakłada się, że struktura ich kosztów jest jednakowa.
Model konkurencji monopolistycznej jest często częścią składową bardziej skomplikowanych modeli ekonomicznych. Przykładowo wykorzystuje się go zazwyczaj przy formułowaniu endogenicznych modeli wzrostu gospodarczego.
Równowaga w krótkim okresie.
W krótkim okresie firmy nie mogą opuszczać rynku i zachowują się jak monopoliści. Oznacza to, że dla każdego producenta jego zysk jest zmaksymalizowany gdy przychód krańcowy jest równy kosztowi krańcowemu (optimum ekonomiczne). Zysk ekonomiczny każdej z firm może być dodatni, ujemny lub wynosić zero.
Równowaga w długim okresie.
W długim okresie firmy mogą opuszczać rynek lub na niego wchodzić, ponieważ nie ma barier wejścia i wyjścia. Jeżeli zyski ekonomiczne firm są dodatnie, zachęci to inne firmy do wejścia na rynek, co z kolei spowoduje spadek popytu na produkty firm będących do tej pory na rynku, a zatem także spadek ich udziałów w rynku i zysków. Jeżeli zyski ekonomiczne firm w krótkim okresie są ujemne, wówczas część firm opuści rynek, zwiększając popyt na produkty firm pozostających na rynku, a co za tym idzie ich udziały w rynku i zyski. Równowaga w długim okresie ma miejsce gdy zyski ekonomiczne wszystkich firm są równe zero, dzięki czemu żadna z firm nie ma powodów aby opuścić rynek lub na niego wejść.
Porównanie konkurencji monopolistycznej z konkurencją doskonałą.
W długim okresie zarówno w konkurencji doskonałej, jak i konkurencji monopolistycznej zysk przedsiębiorstw jest równy zero. Jednak istnieją dwie istotne różnice pomiędzy równowagami w tych dwóch formach konkurencji.
Marża ponad koszt krańcowy.
Dla firm w konkurencji doskonałej w równowadze cena jest równa kosztowi krańcowemu. W przeciwieństwie, dla konkurencji monopolistycznej w równowadze cena przewyższa koszt krańcowy. Oznacza to, że konkurencja monopolistyczna charakteryzuje się dodatnią marżą, mimo że zyski firm są równe zero.
Skala produkcji.
W konkurencji doskonałej w równowadze każda z firm wytwarza ilość produktu, która minimalizuje przeciętny koszt całkowity. Innymi słowy w konkurencji doskonałej firmy maksymalizują korzyści skali. Z drugiej strony, w konkurencji monopolistycznej firmy produkują ilość dóbr, która jest mniejsza niż optymalna ilość wynikająca z korzyści skali. Oznacza to, że każda z firm mogłaby zwiększyć swoją produkcję i w ten sposób zmniejszyć średni koszt produkcji.
Efektywność i efekty zewnętrzne.
Ponieważ w równowadze w długim okresie cena przekracza koszt krańcowy, wartość dobra jaką konsumenci przykładają dla krańcowej jednostki jest większa niż koszt produkcji. Oznacza to, że ilość produkowanych dóbr jest zbyt niska co prowadzi do powstania zbędnej straty społecznej podobnej do tej jaka powstaje w przypadku monopolu. Także liczba przedsiębiorstw działających na rynku może nie być efektywna. Za każdym razem gdy nowa firma wchodzi na rynek mają miejsce dwa efekty zewnętrzne. Po pierwsze, zwiększa się gama produktów dostępnych na rynku, dzięki czemu konsumenci mają większy wybór. Ten efekt zewnętrzny ma pozytywny wpływ na efektywność. Z drugiej jednak strony, wejście nowej firmy na rynek powoduje, że istniejące na rynku firmy tracą dotychczasowych klientów, co powoduje negatywny efekt zewnętrzny. Ponieważ, gdy firmy podejmują decyzję o wejściu na rynek nie biorą one pod uwagę tych efektów zewnętrznych liczba firm na rynku w równowadze w długim okresie może nie być efektywna. W zależności, który efekt zewnętrzny dominuje, liczba przedsiębiorstw na rynku może być zbyt duża lub zbyt mała w porównaniu z optimum społecznym.

</doc>
<doc id="91281" url="https://pl.wikipedia.org/wiki?curid=91281" title="Łączyński">
Łączyński



</doc>
<doc id="91287" url="https://pl.wikipedia.org/wiki?curid=91287" title="FC St. Pauli">
FC St. Pauli

Fußball-Club St. Pauli von 1910 e.V., skrótowo nazywany FC St. Pauli – niemiecki klub sportowy z siedzibą w dzielnicy Hamburga – St. Pauli, założony 15 maja 1910. Jest klubem wielosekcyjnym: oprócz sekcji piłki nożnej mężczyzn (obecnie występuje w rozgrywkach 2. Bundesligi), posiada również inne sekcje: baseballu, boksu (FC St. Pauli Boxen), kolarstwa, kręgli, piłki ręcznej, maratonu (organizator imprezy pt. "St.Pauli Bieg Przeciwko Prawicy" (St. Pauli Lauf Gegen Recht), będącą przeciwko odbywającemu się w tym samym czasie prawicowemu "Marszowi Przyszłości Niemiec"), roller derby (Harbour Girls Hamburg), rugby (najbardziej utytułowana), skittles, softballu, szachów i tenisa stołowego. Do 2013 roku istniała również sekcja futbolu amerykańskiego, jednak z powodu braku młodzieżowej, wymaganej do utrzymania męskiej drużyny, została rozwiązana. Klub od listopada 2018 roku ma 27 000 członków.
Męska drużyna piłkarska w sezonie 2002/2003 spadła do Regionalligi, która wówczas była 3. poziomem rozgrywek ligowych w Niemczech i do 2. Bundesligi awansowała dopiero w sezonie 2006/2007, a w sezonie 2009/2010 awansowała do Bundesligi, jednak w sezonie 2010/2011 zajęła ostatnie – 18. miejsce, tym samym spadając do 2. Bundesligi, w której gra do chwili obecnej. Odwiecznymi rywalami klubu są: Hamburger SV (ich mecze nazywane są tzw. "Hamburger Stadtderby" lub po prostu "Derby") oraz Hansa Rostock.
Chociaż nie odnieśli wielkich sukcesów sportowych, klub jest powszechnie rozpoznawany ze względu na swoją charakterystyczną kulturę społeczną i cieszy się dużą popularnością jako jeden z krajowych klubów „Kult”, który obecnie rozwinął się poza Niemcy. Zwolennicy FC St. Pauli są silnie utożsamiani z ich poparciem dla lewicowej polityki.
Historia.
Wczesne lata.
Klub rozpoczął swoją działalność w 1899 roku jako nieformalna grupa entuzjastów piłki nożnej w ramach klubu "Hamburg-St.Pauli Turn-Verein 1862", która swój pierwszy mecz rozegrała dopiero w 1907 roku z zawodnikami z lokalnego klubu pływackiego – "Aegir". Oficjalnie drużyna piłkarska została założona 15 maja 1910 roku i od tego momentu występowała w rozgrywkach Kreisligi w okręgu Hamburg. W 1924 roku klub zaczął istnieć jako samodzielny klub sportowy. Klub nie wyróżniał się specjalnymi osiągnięciami w rozgrywkach ligowych, dopiero w sezonie 1934/1935 roku zadebiutowała w rozgrywkach Gauligi w okręgu Nordmark (Marchia Północna) – jednej z 16 dywizji na najwyższym poziomie utworzonych w ramach reorganizacji rozgrywek ligowych w III Rzeszy. Już po pierwszym sezonie klub został zdegradowany z rozgrywek, jednak w sezonie 1935/1936 wrócił do najwyższej klasy rozgrywkowej, z której został zdegradowany w sezonie 1939/1940. Klub ponownie zaczął w najwyższej klasie rozgrywkowej w sezonie 1942/1943, tym razem w rozgrywkach Gauligi w okręgu Hamburg, w której występował do zakończenia II wojny światowej, a po jej zakończeniu klub wznowił udział w rozgrywkach ligowych w 1947 roku w Oberlidze północnej oraz w tym samym roku zdobył mistrzostwo Hamburga. Zajęcie 2. miejsca w sezonie 1947/1948 zagwarantowało "Piratom Ligi" udział w rundzie finałowej mistrzostwa Niemiec, w których dotarli do półfinału, w którym 25 lipca 1948 roku na stadionie w Mannheim przegrali po 3:2 dogrywce z późniejszym mistrzem Niemiec – FC Nürnberg. Potem klub nadal dobrze prezentował się w rozgrywkach ligowych, jednak nie był stanie wygrać z największymi lokalnymi rywalami – Hamburgerem SV, a w następnych latach pojawily się następne kluby, z którymi klub toczył zaciętą rywalizację: Werder Brema i VfL Osnabrück.
Awans do Bundesligi.
W 1963 roku została utworzona Bundesliga – nowa liga zawodowa, będąca od tego momentu najwyższą klasą rozgrywkową w RFN, będącą oficjalnymi mistrzostwami Niemiec. Z Oberligi północnej do Bundesligi zostały dołączone trzy najlepsze kluby w sezonie 1962/1963: Hamburger SV, Werder Brema i Eintracht Brunszwik, natomiast FC St. Pauli zajmując 6. miejsce została dołączona do Regionalligi północnej. W tym samym roku zawodnikiem klubu został togijski napastnik – Guy Acolatse, który został pierwszym czarnoskórym zawodowym piłkarzem w RFN. Pomimo triumfów w rozgrywkach ligowych w sezonach 1963/1964, 1965/1966 oraz 1972/1973 klubowi nie udało się awansować do Bundesligi, gdyż klub przegrywał w decydujących meczach rundy barażowej.
Do historycznego awansu doszło dopiero w sezonie 1976/1977 po triumfie w Grupie Północnej w utworzonej w 1974 roku 2. Bundesligi, jednak w sezonie 1977/1978 klub zakończył rozgrywki ligowe na ostatnim – 18. miejscu i tym samym spadł z Bundesligi, jednak po sezonie 1978/1979 mimo 6. miejsca w Grupie Północnej, z powodu problemów finansowych odmówiono klubowi przyznania licencji na występy w sezonie 1979/1980, w związku z czym klub został zdegradowany do Oberligi północnej. Klub mimo triumfów w rozgrywkach w sezonach 1980/1981 oraz 1982/1983 z powodu słabej kondycji finansowej nie przystąpił do rozgrywek 2. Bundesligi, co udało się w sezonie 1983/1984 po zajęciu 2. miejsca w rozgrywkach oraz ustabilizowaniu sytuacji finansowej (zwycięzca rozgrywek – amatorska Werder Brema nie przystąpiła do rozgrywek 2. Bundesligi w sezonie 1984/1985). Jednak klub po zajęciu 17. miejsca w rozgrywkach 2. Bundesligi w sezonie 1984/1985 ponownie spadł do Oberligi północnej, jednak po roku jednym sezonie gry na tym szczeblu rozgrywek, ponownie awansowała do 2. Bundesligi, a w sezonie 1986/1987 po zajęciu 3. miejsca przystąpił do baraży o awans do Bundesligi, w których przegrał rywalizację z FC Homburg (1:3, 2:1). Klub do Bundesligi awansował w sezonie 1987/1988 po zajęciu 2. miejsca w rozgrywkach ligowych.
W sezonie 1988/1989 klub zajął najwyższe miejsce w historii swoich występów w Bundeslidze – 10. miejsce. W sezonie 1989/1990 klub zakończył rozgrywki ligowe na 13. miejscu, a w sezonie 1990/1991 zajął 16. miejsce, w związku z czym przystąpił do baraży o utrzymanie, w których przegrał rywalizację w trzech meczach ze Stuttgarter Kickers (1:1, 1:1, 1:3) i tym samym spadł do 2. Bundesligi. Ponownie do Bundesligi awansował w sezonie 1994/1995. Sezon 1995/1996 zakończył na 15. miejscu, natomiast w sezonie 1996/1997 po zajęciu ostatniego – 18. miejsca, spadł z Bundesligi.
Od 2000 roku.
W sezonie 2000/2001 po zajęciu 3. miejsca w 2. Bundeslidze, klub awansował do Bundesligi. 6 lutego 2002 roku "Piraci Ligi" sensacyjnie wygrali 2:1 u siebie z obecnym zdobywcą Ligi Mistrzów oraz Pucharu Interkontynentalnego – Bayernem Monachium, w wyniku czego zaczęto produkować koszulki "„Weltpokalsiegerbesieger”". Mimo tego klub zakończył rozgrywki ligowe na ostatnim – 18. miejscu i tym samym spadł do 2. Bundesligi, pewnie dlatego, że działacze nie zaufali drużynie która wywalczyła do Bundesligi w sezonie 2000/2001, lecz wydała pieniądze z kontraktów i reklam Bundesligi na drogich, jednak rozczarowujących zawodników. W sezonie 2002/2003 drużyna "Piratów Ligi" już nie przypominała drużyny z sezonu 2000/2001, w efekcie czego spadła do Regionalligi, zajmując 17. miejsce w tabeli ligowej.
W obliczu ponownego bankructwa i zbliżających się rozgrywek Regionalligi północnej, władze klubu rozpoczęły akcję zbierania funduszy pt. "„Retteraktion”". Wydrukowały koszulki z herbem klubowym ze słowami "Retter" (pol. Ratownik/Zbawca) – sprzedano 140 000 koszulek w ciągu 6 tygodni. Władze klubu zorganizowało mecz benefisowy z Bayernem Monachium w celu zebrania funduszy na ratowanie klubu.
W sezonie 2005/2006 "Piraci Ligi" sensacyjnie awansowali do półfinału Pucharu Niemiec, wygrywając w drodze do niego z Wackerem Burghausen (3:2 p.d.), z VfL Bochum (4:0), z Herthą Berlin (4:3 p.d.) oraz w ćwierćfinale, rozegranym 25 stycznia 2006 roku u siebie z Werderem Brema (3:1). W półfinale rozegranym 12 kwietnia 2006 roku, "Piraci Ligi" przegrali u siebie 3:0 z Bayernem Monachium po golu Owena Hargreavesa (15') oraz po dwóch golach Claudio Pizarro (84', 89'). Taki wynik w tych rozgrywkach przyniosło klubowi 1 000 000 euro przychodów ze sponsorów oraz transmisji telewizyjnych, co uratowało klub przed ruiną finansową. "Bawarczycy" byli również przeciwnikami "Piratów Ligi" w pierwszej rundzie Pucharu Niemiec 2006/2007, w której 9 września 2006 roku, "Piraci Ligi" przegrali u siebie 2:1 po dogrywce z "Bawarczykami". W sezonie 2006/2007 awansowali do 2. Bundesligi, natomiast w sezonie 2009/2010, a 2 maja 2010 roku po wygranej 4:1 meczu wyjazdowym z Greuther Fürth, na 1 kolejkę przed zakończeniem rozgrywek ligowych, zapewnili sobie awans do Bundesligi, zajmując ostatecznie 2. miejsce w tabeli ligowej.
16 lutego 2011 roku "Piraci Ligi" po raz pierwszy od 1977 roku wygrali na wyjeździe z lokalnym przeciwnikiem – Hamburgerem SV, 1:0 po golu Geralda Asamoaha w 59. minucie. Mimo tego drużyna zakończyła rozgrywki ligowe w sezonie 2010/2011 na ostatnim – 18. miejscu, w efekcie czego spadła do 2. Bundesligi, w której gra do chwili obecnej.
Stroje.
Historyczne barwy klubu to brązowo-białe oraz w mniejszym stopniu czerwone.
W XXI wieku powstała koszulka z kolorami LGBT.
Kibice.
Klub cieszy się sławą z powodu lewicowych poglądów swoich kibiców, którzy są przeciwko rasizmowi, faszyzmowi, homofobii i seksizmowi, co zostało przyjęte w konstytucji klubu, a także prowadziło do wielu konfliktów z chuliganami-neonazistami podczas meczów wyjazdowych. Postawa ta uwidoczniła się w latach 80. w związku z skrajnymi prawicowymi poglądami kibiców lokalnego rywala FC St. Pauli – Hamburgera SV. Kibice obu drużyn tradycyjnie biorą udział w demonstracjach w dzielnicy St. Pauli, w tym w tych nad skłotowanymi lub niskodochodowymi mieszkaniami, takimi jak Hafenstraße i Bambule. Udział w takich protestach bierze grupa kibiców FC St. Pauli – "Fanladen St. Pauli".
Z powodu swoich poglądów, kibice "Piratów Ligi" mają silne relacje z kibicami klubów z innych europejskich państw, takich jak: greckie AEK Ateny ("Original 21"), szkockie Celtic Glasgow, izraelskie Hapoel Tel Awiw, hiszpańskie Rayo Vallecano, niemieckie SV Babelsberg, włoskie Ternana Calcio, a w przeszłości przyjaźnili się z kibicami czeskiego Bohemians 1905 oraz białoruskiego Partyzana Mińsk. Grupa pseudokibiców klubu – "Ultrá" przyjaźni się z grupą pseudokibiców Bayernu Monachium – "Schickeria München", której sztandar czasem jest wywieszany na Millerntor-Stadion, natomiast na Allianz Arena w Monachium – flaga pseudokibiców FC St. Pauli – "Ultrá" z wizerunkiem Che Guevary. Obie grupy kibiców są członkami "Alerty Network" – międzynarodowej antyfaszystowskiej sieci grup kibiców.
Klub szczyci się także posiadaniem największej liczby fanek w niemieckiej piłce nożnej. W 2002 roku reklamy męskiego czasopisma "Maxim" zostały usunięte z Millerntor-Stadion w odpowiedzi na protesty fanów dotyczące seksistowskiego traktowania kobiet w reklamach. W 2011 roku klub po skargach fanów, zabronił tancerkom występów na kolanach podczas meczu w apartamencie firmowym, który należał do lokalnego klubu tańca erotycznego "Susies Show Bar".
Klub jest także symbolem punka oraz pokrewnych subkultur. Logo klubu z czaszką ze skrzyżowanymi piszczelami oraz brązowo-białe koszulki piłkarskie klubu były noszone przez międzynarodowych artystów, takich jak m.in.: Asian Dub Foundation, Panteón Rococó i The Gaslight Anthem. Muzyk z zespołu KMFDM – pochodzący z Hamburga Sascha Konietzko jest jednym z najpopularniejszych kibiców klubu, który kiedyś na stronie głównej zespołu umieścił ogromne zdjęcie przedstawiające pięść rozbijającą swastykę, z podpisem "„St. Pauli Fans gegen Rechts!”" („Fani St. Pauli przeciwko prawicy”). Amerykański zespół – punkowy Anti-Flag w koszulkach klubu nagrał kilka teledysków do albumu pt. "American Fall". Innym kibicem oraz sponsorem klubu jest Andrew Eldritch – wokalista zespołu The Sisters of Mercy, który podczas trasy koncertowej pn. "„Sisters Bite The Silver Bullet”" w 2006 roku, miał na sobie słynną koszulkę z czaszką ze skrzyżowanymi piszczelami, w której na kilku festiwalach występoił basista islandzkiego zespołu postrockowego Sigur Rós – Georg Hólm. Alex Rosamilia – gitarzysta The Gaslight Anthem, często nosi czapkę i bluzę z kapturem klubu oraz wyświetla flagę z logo klubu przed głośnikami swojego wzmacniacza gitarowego. Były gitarzysta zespołu Editors – Chris Urbanowicz często nosi koszulkę z czaszką i piszczelami. Dave Doughman – wokalista zespołu Swearing at Motorists z Dayton ze stanu Ohio, został zauważony na koncercie z czaszką i piszczelami na swojej gitarze i wzmacniaczu gitarowym, przeniósł się do dzielnicy Hamburga – St. Pauli w 2010 roku. W 2000 roku zespół punkrockowy – Bad Religion zagrał mecz charytatywny z trzecią drużyną klubu. Pozostali muzycy, będącymi kibicami klubu to: Bela B. – wokalista, perkusista, autor tekstów zespołu rockowego Die Ärzte, zespół hip-hopowy Fettes Brot, zespoły indie rocka: Kettcar, Tomte oraz wiele innych zespołów, w tym podziemnych.
Kilka zespołów stworzyło również muzykę bezpośrednio związaną z klubem: norweski zespół punkrockowy – Turbonegro nagrał specjalną wersję swojej piosenki pt. "„I Got Erection”" z przerobionymi niemieckimi tekstami dla FC St. Pauli. W 2009 roku włoski zespół ska-folkowo-folkowy Talco z Marghery z Wenecji napisał piosenkę pt. "St Pauli". Od tego momentu zespół wykorzystał piosenkę jako hymn klubu oraz wiele koncertów na Millerntor-Stadion. Pochodzący z Glasgow zespół "The Wakes", który również występował na Millerntor-Stadion, skomponował piosenkę pt. "„The Pirates of the League”", do której napisał także piosenkę. Brytyjski zespół – Art Brut nagrał piosenkę pt. "„St Pauli”", która ukazała się w ich albumie "It's a Bit Complicated". W 2010 roku, z okazji 100-lecia istnienia klubu, fanklub "18auf12" nagrał piosenkę pt. "Happy Birthday St.Pauli, One Hundred Beers for You", ze słowami Henninga Knorra oraz muzyką Christopha Brüxa.
W 2014 roku kanadyjski zespół punkrockowy – "The Pagans of Northumberland" nagrał piosenkę pt. "„St Pauli”" na swoim 7-calowym kawałku, opisującą miłość do klubu i jego kibiców na świecie.
W styczniu 2017 roku FC St. Pauli ogłosił szeroką współpracę z irlandzko-amerykańskim zespołem celtycko-punkowym – Dropkick Murphys, obejmującą ściśle limitowaną, 7-calową płytę z piosenką pt. "„You'll Never Walk Alone”", nagraną przez zespół oraz gadżety klubowe zatytułowane tą piosenką, dotyczące zarówno klubu, jak i zespołu.
Podczas domowych meczów klubu w 2. Bundeslidze, średnia frekwencja była największą w całych rozgrywkach ligowych. W sezonie 2011/2012 "Piraci Ligi" była jedyną drużyną w 2. Bundeslidze, której średnia frekwencja była bliska 100%. W 2006 roku klub miał więcej posiadaczy karnetów na sezon 2006/2007 od wielu klubów Bundesligi. Według badań, klub ma ok. 11 000 000 kibiców w całych Niemczech, co czyni go jednym z najbardziej rozpoznawalnych klubów piłkarskich. W 2011 roku liczba oficjalnych fanklubów przekroczyła 500 (wzrost o 300 w ciągu 3 lat).
W styczniu 2020 roku słynna flaga klubu z czaszką ze skrzyżowanymi piszczelami została wymieniona przez brytyjską policję antyterrorystyczną w przewodniku wysłanym do pracowników sektora publicznego, w celu zauważenia potencjalnego ekstremizmu, wywołując reakcję obrońcy klubu – Jamesa Lawrence'a.
Zjawisko „Kultu”.
W połowie lat 80. rozpoczęło się w klubie zjawisko "„Kultu”". Klub zmienił położenie stadionu w portowej dzielnicy miasta, w pobliżu słynnej ulicy w mieście – Reeperbahn, centrum nocnego życia oraz dzielnicy czerwonych latarnii. Wktótce wyłoniła się alternatywna scena kibiców, zbudowana wokół lewicowej polityki, aktywizmu społecznego oraz imprezowej atmosfery meczów. Zwolennicy stworzyli flagę z czaszką ze skrzyżowanymi piszczelami w czarnym tle (z Hamburga pochodził słynny pirat – Klaus Störtebeker). Symbol ten był używany w latach 80. na Hafenstraße. Jednak tym, któremu należy przypisać ten symbol na tarasy, jest prawdopodobnie Doc Mabuse – wokalista hamburskiego zespołu punkowego. Według legendy, najpierw chwycił flagę ze straganu, przechodząc pod wpływem alhoholu przez Hamburger Dom do Millerntor-Stadion.
FC St. Pauli zostało pierwszym klubem piłkarskim w Niemczech, który oficjalnie zabronił prawicowych nacjonalistycznych działań i pokazów na swoim stadionie w epoce, kiedy chuligańska część kibiców, inspirowana poglądami faszystowskimi, zagrażała rozwojowi tej dyscypliny sportu w całej Europie. W 1981 roku na mecze klubu przychodziło średnio zaledwie 1600 widzów, jednak pod koniec lat 90. średnia frekwencja na meczach klubu wynosiła 20 000 widzów.
Na początku lat 90. niemieckie media zaczęły rozpoznawać kultowy wizerunek klubu, skupiając się podczas transmisji telewizyjnych meczów klubu na punkowej części kibiców. W tym czasie media zaczęły również tworzyć pseudonimy, takie jak m.in.: "„Freibeuter der Liga”" („Bukanierzy Ligi”), a także satyryczne "„das Freudenhaus der Liga”" („Dom Radości Ligi”).
Podstawowe zasady.
FC St. Pauli zostało pierwszym niemieckim klubem, który wprowadził tzw. "Podstawowe Zasady" (Leitlinien) w celu odpowiedniego zarządzania klubem. Zostały one uchwalone podczas kongresu klubu w 2009 roku i dotyczą tylko sekcji piłki nożnej.
Pierwsze 5 zasad:
Stadion.
FC St. Pauli swoje domowe mecze rozgrywa na Millerntor-Stadion, którego budowę rozpoczęto już w 1961 roku, jednak jego ukończenie zostało opóźnione do 1963 roku, gdyż nie było systemu odwadniającego, co uniemożliwiało grę po deszczu. Pierwotnie plan zakładał 32 000 miejsc, jednak ze względów bezpieczeństwa pojemność została zmniejszona.
W 1970 roku obiekt zmienił nazwę na "Wilhelm-Koch-Stadion" na cześć Wilhelma Kocha – byłego prezesa klubu. Jednak nazwa stadionu stała się bardzo kontrowersyjna, po odkryciu przynależności Wilhelma Kocha do NSDAP w czasie II wojny światowej, tym samym w 1999 roku po protestach kibiców klubu, powrócono do poprzedniej nazwy: "Millerntor-Stadion".
W 2006 roku rozpoczęto całkowitą przebudowę stadionu, w której ostatnia faza zakończyła się wraz z ukończeniem trybuny północnej w lipcu 2015 roku. Od tego momentu obiekt może pomieścić 29 546 widzów (16 940 stojących, 12 606 siedzących). Znajduje się on niedaleko dzielnicy Hamburga – Heiligengeistfeld, gdzie na północy znajduje się Flakturm IV, a od południa budynek Deutsche Telekom. Na obiekt można łatwo dojechać metrem linii U3 w Hamburgu (stacje St. Pauli i Feldstraße).
Zawodnicy.
Obecny skład.
"Stan na 31 sierpnia 2021 r."
Znani piłkarze.
Drużyna wszech czasów.
W 2010 roku, z okazji 100-lecia istnienia klubu, kibice głosowali najlepszą drużynę tego okresu:
Rekordy.
Najwięcej meczów.
BL = Bundesliga, 2.BL = 2. Bundesliga, OLN = Oberliga północna (1947–1963), RLN = Regionalliga północna (1963–1974)
IL = Inne ligi: Oberliga północna (1974–1994), Regionalliga północna (od 1994)
Puchar = Puchar Niemiec, IR = Inne rozgrywki: Mistrzostwa Niemiec (1947–1951), Baraże, Puchar Hamburga
Najwięcej występów Bundeslidze i 2. Bundeslidze.
"Stan po sezonie 2020/2021".
Najwięcej goli w Bundeslidze i 2. Bundeslidze.
"Numery w nawiasach oznaczają liczbę występów w rozgrywkach""."
Inne sekcje.
Sekcja rugby klubu ma kilka drużyn w rozgrywkach męskich i żeńskich.
Męska drużyna tylko raz zdobyła wicemistrzostwo Niemiec (1964). Natomiast w latach 2008–2009 dwukrotnie kończyła rozgrywki 2. Bundesligi na 4. miejscu.
Natomiast żeńska drużyna siedmiokrotnie zdobyła mistrzostwo Niemiec w rugby union (1995, 2000–2001, 2003, 2005–2008) oraz trzykrotne mistrzostwo Niemiec w rugby 7 (2000–2002). Kilka zawodniczek grało w żeńskiej reprezentacji Niemiec.
Klub ma także drużynę piłkarską niewidomych, która występuje w Blindenfussball Bundesliga.

</doc>
<doc id="91289" url="https://pl.wikipedia.org/wiki?curid=91289" title="Isser Be’eri">
Isser Be’eri

Isser Be’eri (ur. 30 stycznia 1901 w Będzinie, zm. 1 stycznia 1958 w Tyberiadzie) – izraelski dowódca wojskowy w stopniu podpułkownika ("segan alluf"), oficer dyplomowany Sił Obronnych Izraela. Twórca i dyrektor Agencji Wywiadu Wojskowego Aman. W styczniu 1949 został osądzony i skazany za przestępstwa wojskowe, w wyniku czego został zdegradowany.
Młodość.
Urodził się w Będzinie, wówczas w Imperium Rosyjskim (obecnie Polska).
Po ukończeniu liceum, w 1921 roku wyemigrował do Mandatu Palestyny. W Jerozolimie wstąpił do batalionu pracy związanego z lewicową partią polityczną Poalej Syjon. Należał do grupy „sześciu z Będzina”, którzy założyli kolonię Migdal. W 1925 roku rozpoczął pracę na budowach w Hajfie.
Kariera wojskowa.
W 1921 roku Be’eri wstąpił do żydowskiej organizacji paramilitarnej Hagana. W 1938 roku został dowódcą obrony kibucu Kefar Giladi. W marcu 1944 roku został dyrektorem wywiadu wojskowego Hagany ("Szai"), który później przekształcił się w Agencję Wywiadu Wojskowego Aman. Funkcję dyrektora Agencji pełnił do 1949 roku.
W dniu 30 czerwca 1948 roku Be’eri oskarżył o zdradę i postawił przed sądem oficera armii izraelskiej, kapitana Meira Tobianskiego, którego rozkazał rozstrzelać po uzyskaniu wyroku skazującego. Tego samego dnia podwładni Be’eriego poddali torturom (bicie, polewanie wodą, wyrywanie zębów, przypiekanie ogniem, podawanie narkotyków) uwięzionego 14 maja Jehudę Amstera, asystenta arabskiego burmistrza Hajfy. W kilka tygodni później ludzie Be’eriego uprowadzili i rozstrzelali w trybie doraźnym podwójnego agenta izraelskiego, pracującego rzekomo dla Arabów. Śledztwo wszczęte w tej sprawie przez premiera, a zarazem ministra obrony, Dawida Ben Guriona, ujawniło opisany przypadek stosowania tortur. W grudniu 1948 roku sąd wojskowy uznał Be’eriego winnym zabójstwa M. Tobianskiego. Zdegradowano go do stopnia szeregowego, usunięto ze stanowiska szefa wywiadu wojskowego i wykluczono ze służby wojskowej. 19 lipca 1949 roku został aresztowany ponownie i oskarżony o egzekucję Tobianskiego. 15 października 1949 roku sąd orzekł jego winę, lecz zważywszy na lojalną służbę dla Izraela, skazał go na symboliczną karę jednego dnia więzienia. Ułaskawił go pierwszy prezydent Izraela, Chaim Weizman.
Be’eri zmarł w 1958 roku na zawał serca.

</doc>
<doc id="91290" url="https://pl.wikipedia.org/wiki?curid=91290" title="Hamburg Blue Devils">
Hamburg Blue Devils

Hamburg Blue Devils (w skrócie HBD) – niemiecki klub futbolu amerykańskiego założony w 1992 roku, grający w German Football League.
Historia.
W 1991 po fuzji dwóch hamburskich klubów Hamburg Dolphins i Harburg Rubberducks powstała drużyna Hamburg Hornets. W 1992 klub zmienił nazwę na Hamburg Blue Devils. Do 1993 Blue Devils grali jako "Independent Team (klub bez ligi)" w meczach sparingowych przeciwko innym klubom europejskim, tak zwanych „Schweppes Cool Masters”.
Pod koniec 1993 roku, prezydent klubu Axel Gernert założył Football League of Europe, półzawodową ligę futbolu amerykańskiego, w której grało osiem drużyn europejskich. Po przegranej w pierwszym finale FLE, Blue Devils wycofali się z ligi i wstąpili do Niemieckiego Związku Futbolu Amerykańskiego AFVD. W pierwszym sezonie w GFL, Blue Devils przegrali w German Bowl z Düsseldorf Panther. W drugiej połowie lat 1990. klub był najsilniejszym finansowo, europejskim klubem futbolu amerykańskiego.
W marcu 2009 klub ogłosił upadłość finansową i został zdegradowany do 3. ligi. W sezonie 2009 Blue Devils wygrali wszystkie mecze w zasadniczym sezonie 3. ligi, jednak w barażach przegrali dwukrotnie z Mönchengladbach Mavericks i nie awansowali do GFL 2. Awans zapewnili sobie w sezonie 2010. 1 stycznia 2011 Blue Devils zostali sekcją klubu sportowego Hamburger SV.
W 2011 roku drużyna awansowała do GFL. W 2013 roku rozwiązano umowę z HSV. W 2014 z powodów finansowych drużyna męska została rozwiązana. W 2015 powołano nową drużynę seniorów, która wystąpi w 5. lidze.
Charity Bowls.
W latach 1990. drużyna rozgrywała mecze na cele charytatywne z drużynami amerykańskich uniwersytetów. Zwycięstwo w 1995 było pierwszym w historii zwycięstwem drużyny europejskiej z drużyną amerykańskiego college’u.
German Bowls.
Drużyna osiem razy grała w German Bowl:

</doc>
<doc id="91291" url="https://pl.wikipedia.org/wiki?curid=91291" title="Hamburg Freezers">
Hamburg Freezers

Hamburg Freezers ("ang. freezer - pol. zamrażarka", oficjalny skrót HHF) - nieistniejący niemiecki klub hokejowy z siedzibą w Hamburgu.
Zespół został bezpośrednim następcą klubu München Barons, który po sezonie 2001/02 przeniósł się do Hamburga. Po sezonie 2015/2016 władze klubu z Hamburga wycofały zespół rozgrywek DEL.
Linki zewnętrzne.
 

</doc>
<doc id="91293" url="https://pl.wikipedia.org/wiki?curid=91293" title="Chaim Herzog">
Chaim Herzog

Chaim Herzog, Chajiim Herzog (hebr. חיים הרצוג; ur. 17 września 1918 w Belfaście, zm. 17 kwietnia 1997 w Tel Awiwie) – izraelski polityk i wojskowy, poseł do Knesetu, w latach 1983–1993 szósty prezydent państwa Izrael.
Życiorys.
Dzieciństwo i młodość.
Urodził się 17 września 1918 w Belfaście w Irlandii Północnej. Był synem, urodzonego w Łomży, naczelnego rabina Irlandii Isaaca Haleviego Herzoga, który został później drugim z kolei naczelnym rabinem aszkenazyjskim Izraela. Ukończył liceum w Dublinie.
W 1935 roku wyemigrował do Palestyny, gdzie uczył się w jesziwie oraz rozpoczął studia prawnicze. Podczas arabskiej rewolty w latach 1936–1939 wstąpił do żydowskiej podziemnej organizacji wojskowej Hagany.
W 1942 roku wyjechał do Wielkiej Brytanii, aby ukończyć tam studia prawnicze na uniwersytetach w Cambridge oraz Londynie. Jednakże przerwał studia i zaciągnął się do armii brytyjskiej.
Kariera wojskowa.
Podczas II wojny światowej służył jako oficer wywiadu, uczestniczył w kampanii w Normandii i w okupowanych Niemczech. Awansował do rangi podpułkownika. Brał udział w wyzwalaniu niektórych obozów koncentracyjnych. Jako oficer brytyjskiego wywiadu MI6 brał udział w przesłuchiwaniu niemieckich zbrodniarzy wojennych.
W 1945 roku powrócił do Palestyny i został szefem wywiadu Hagany. W maju 1948 roku został mianowany zastępcą szefa wywiadu wojskowego (Aman), Issera Be’eriego. Po zdjęciu Be’eriego z tego stanowiska w styczniu 1949 roku zajął jego stanowisko.
W latach 1950–1954 był attaché wojskowym Izraela w Waszyngtonie, od 1954 do 1957 roku dowódcą Brygady Jerozolimskiej. W 1959 ponownie objął stanowisko szefa izraelskiego wywiadu wojskowego, którą pełnił do 1962.
W 1962 roku awansował do rangi generała majora.
Po odejściu z wojska.
Po odejściu z czynnej służby wojskowej w 1962 roku stanął na czele konsorcjum przemysłowego. Podczas wojny sześciodniowej i wojny Jom Kipur był szefem wojskowych komentatorów Radia Izrael. Podając wiadomości z linii frontu umiał jednocześnie podnosić morale całego narodu.
W 1967 roku został mianowany pierwszym gubernatorem wojskowym Judei, Samarii i Wschodniej Jerozolimy. Od 1968 do 1983 był prezesem izraelskiego oddziału organizacji edukacyjnej ORT. Od 1972 do 1983 prowadził działalność prawniczą.
W latach 1975–1978 był ambasadorem Izraela przy Organizacji Narodów Zjednoczonych. W listopadzie 1975 roku Zgromadzenie Ogólne ONZ przyjęło rezolucję uznającą syjonizm za odmianę rasizmu. Od 1980 do 1983 był prezesem ORT.
Kariera polityczna.
W 1981 roku został wybrany do izraelskiego parlamentu Knesetu, z listy Partii Pracy. Zasiadał w dwóch komisjach: spraw zagranicznych i obrony oraz konstytucyjnej, prawa i sprawiedliwości.
6. Prezydent Izraela.
5 maja 1983 roku został wybrany szóstym prezydentem państwa Izrael. Zasłynął z licznych podróży, w których odwiedził ponad 30 krajów. Złożył pierwszą oficjalną wizytę w Niemczech i Chinach. Odwiedził 15 parlamentów. Prowadził wielką kampanię na rzecz poprawy wizerunku Izraela na świecie. W 1988 roku ponownie wybrano go na prezydenta.
W maju 1993 roku zakończył swoją prezydenturę. Jego następcą został wybrany Ezer Weizman.
Ostatnie lata.
Aktywnie uczestniczył w utworzeniu Centrum Studiów Bliskiego Wschodu i Dyplomacji na Uniwersytecie Ben Guriona w Beer Szewie. Centrum obecnie nosi jego imię.
Zmarł 17 kwietnia 1997 roku w Tel Awiwie.
Jego młodszy syn, Jicchak, także został wybrany na urząd prezydenta Izraela w 2021 roku, a starszy Micha’el został w tym samym roku ambasadorem w Stanach Zjednoczonych
Upamiętnienie.
Jego imieniem nazwano wiele instytucji edukacyjnych w Izraelu, między innymi instytut Jad Chaim Herzog.
Publikacje.
Chaim Herzog jest autorem kilku prac o tematyce wojskowej, wśród nich klasycznych dziś pozycji:

</doc>
<doc id="91302" url="https://pl.wikipedia.org/wiki?curid=91302" title="Stanisław Mikołajczyk">
Stanisław Mikołajczyk

Stanisław Mikołajczyk (ur. 18 lipca 1901 w Holsterhausen, zm. 13 grudnia 1966 w Waszyngtonie) – polski polityk, przywódca Polskiego Stronnictwa Ludowego, poseł na Sejm II RP (III kadencji), w latach 1943–1944 premier rządu Rzeczypospolitej Polskiej na uchodźstwie, członek Komitetu dla Spraw Kraju od stycznia 1940 roku, po II wojnie światowej poseł do Krajowej Rady Narodowej i na Sejm Ustawodawczy, wicepremier i minister rolnictwa w Tymczasowym Rządzie Jedności Narodowej, członek Centralnej Komisji Porozumiewawczej Stronnictw Demokratycznych w 1946 roku.
Życiorys.
Młodość.
Urodził się 1901 w Holsterhausen w ówczesnym powiecie Gelsenkirchen, obecnie dzielnicy miasta Herne, w rodzinie emigrantów z powiatu pleszewskiego, górnika Stanisława i Zofii z domu Parysek. Ukończył cztery klasy szkoły powszechnej w Niemczech, kurs Szkoły Rolniczej w Swarzędzu oraz kurs Uniwersytetu Ludowego w Dalkach koło Gniezna. W latach 1918–1920 jako ochotnik walczył w powstaniu wielkopolskim i wojnie polsko-bolszewickiej. Był absolwentem Uniwersytetu Ludowego w Dalkach.
Międzywojenna działalność polityczna.
W latach 1920–1931 działał w PSL „Piast”, a od 1931 w Stronnictwie Ludowym. W 1927 był współzałożycielem Związku Młodzieży Wiejskiej w Poznaniu, którego został wiceprezesem, od 1928 do 1930 był prezesem, a następnie został prezesem honorowym. W latach 1930–1935 poseł na Sejm RP. W latach 1936–1939 pełnił funkcję prezesa Wielkopolskiego Towarzystwa Kółek Rolniczych. W sierpniu 1937 kierował strajkiem chłopskim. Zabicie podczas strajku 41 chłopów wywołało w nim nienawiść do sanacji. Skazany na cztery miesiące więzienia.
II wojna światowa.
Uczestnik wojny obronnej we wrześniu 1939, po agresji ZSRR na Polskę na uchodźstwie we Francji i Wielkiej Brytanii. Od 1939 wiceprzewodniczący Rady Narodowej Rzeczypospolitej Polskiej (substytutu Sejmu na uchodźstwie). Zdecydowany przeciwnik wejścia do rządu w Londynie przedstawicieli ugrupowań sanacyjnych („Nas dzieli krew rozstrzelanych chłopów”). Z tego powodu domagał się też od gen. Sikorskiego usunięcia ze stanowiska dowódcy AK gen. „Grota” Roweckiego jako przedwojennego oficera. Wicepremier (1941–1943) oraz minister spraw wewnętrznych (jako ten ostatni próbował podporządkować sobie działający w kraju ZWZ co spotkało się ze sprzeciwem gen. Sikorskiego).
Od lipca 1943 (po śmierci gen. Władysława Sikorskiego) do listopada 1944 premier rządu RP na uchodźstwie. Bezskutecznie usiłował uzyskać porozumienie z ZSRR, dotyczące polskiej granicy wschodniej i z PKWN odnośnie do politycznej przyszłości kraju (nie zdając sobie sprawy, że decyzje ws. granicy wschodniej i tzw. rekompensaty terytorialnej zapadły już na spotkaniu tzw. wielkiej trójki podczas konferencji teherańskiej w 1943, bez wiedzy rządu polskiego).
Pod koniec lipca 1944 r. Mikołajczyk udał się z wizytą do Moskwy, gdzie dowiedział się o wybuchu powstania warszawskiego. Przedstawiciele PKWN zaproponowali mu wówczas stanowisko premiera w przyszłym rządzie i 4 ministerstwa dla przedstawicieli rządu emigracyjnego, przy czym warunkiem było odrzucenie Konstytucji kwietniowej.
Mikołajczyk był skłonny udać się do Warszawy po jej wyzwoleniu i utworzyć rząd, w skład którego obok przedstawicieli czterech stronnictw emigracyjnych weszliby także komuniści z PPR. Ten wspólny rząd miałby przygotować wybory do Sejmu. Pomysł premiera spotkał się ze sprzeciwem PPS, prezydenta Raczkiewicza, dowództwa AK i Naczelnego Wodza, generała Sosnkowskiego – ten ostatni groził nawet wypowiedzeniem posłuszeństwa rządowi Mikołajczyka, w razie gdyby premier udał się do Polski w porozumieniu z komunistami. Żądania dymisji Mikołajczyka zostały jednak odrzucone przez Winstona Churchilla. Pod naciskiem polskiego premiera dymisję otrzymał natomiast Sosnkowski, a nowym Naczelnym Wodzem został generał Komorowski, który po upadku powstania znalazł się w niewoli niemieckiej.
O porozumieniu teherańskim dowiedział się podczas konferencji w Moskwie w październiku 1944 z ust Mołotowa w obecności nie tylko Józefa Stalina, ale także, również wtedy przebywającego w Moskwie, brytyjskiego premiera Winstona Churchilla. Wobec odmowy przyjęcia przez rząd ultymatywnych warunków sowieckich, co do oparcia granicy polsko-radzieckiej na linii Curzona, których przyjęcie uważał za konieczne oraz dymisji Naczelnego Wodza Kazimierza Sosnkowskiego, 24 listopada 1944 złożył dymisję z funkcji premiera. Do dymisji podali się również ministrowie Stronnictwa Ludowego.
Tymczasowy Rząd Jedności Narodowej.
W czerwcu 1945 uczestnik konferencji moskiewskiej w sprawie utworzenia Tymczasowego Rządu Jedności Narodowej, powrócił do Polski. Po konferencji jałtańskiej przystąpił do TRJN jako wicepremier i minister rolnictwa, stając się wkrótce ośrodkiem opozycji wobec komunistów i lewego skrzydła socjalistów. W latach 1945–1947 przywódca Polskiego Stronnictwa Ludowego w kraju i poseł do KRN.
W listopadzie 1945 w czasie zjazdu Polskiego Stronnictwa Ludowego Stanisław Mikołajczyk potępił bratobójcze mordy dokonywane przez Narodowe Siły Zbrojne i nieprzejednaną postawę emigracji.
W sfałszowanych wyborach do Sejmu Ustawodawczego (1947) Polskie Stronnictwo Ludowe otrzymało ułamek mandatów, w porównaniu do faktycznej liczby głosów oddanych na swoją listę. Sam Stanisław Mikołajczyk został wybrany na posła na Sejm Ustawodawczy z okręgu warszawskiego. Został prezesem klubu PSL.
Emigracja.
Po politycznym pokazowym procesie Zygmunta Augustyńskiego, red. nacz. „Gazety Ludowej”, organu prasowego PSL, zakończonym skazaniem go na 15 lat więzienia, Mikołajczyk zagrożony aresztowaniem i ostrzeżony przez Bolesława Drobnera o oczekującym uchyleniu immunitetu parlamentarnego, aresztowaniu i grożącej karze śmierci, 17 października 1947 zwrócił się do ambasady Stanów Zjednoczonych o pomoc w ewakuacji za granicę. 20 października 1947 za pośrednictwem urzędników ambasady został dowieziony do Gdyni i przemycony na pokład statku "Baltavia", na którego pokładzie opuścił polskie wody terytorialne, udając się następnie do USA.
Po ucieczce na Zachód Stanisław Mikołajczyk został uchwałą Rady Ministrów z dnia 21 listopada 1947 pozbawiony obywatelstwa polskiego. Przywrócono mu je pośmiertnie 15 marca 1989, zaś 15 sierpnia 2012 w życie weszła nowa ustawa o obywatelstwie polskim, która uznała uchwałę Rady Ministrów z dnia 21 listopada 1947 za nieważną.
Istnieją też spekulacje, iż UB, nie chcąc „likwidować” Stanisława Mikołajczyka, celowo stworzył wokół niego atmosferę, która spowodować miała w nim przekonanie o zagrożeniu życia i konieczności ucieczki. UB w ten sposób „w białych rękawiczkach” pozbył się niewygodnego polityka i mógł go przedstawiać jako zdrajcę i tchórza.
Mikołajczyk nie został przywódcą emigracji, a w kilka lat po przybyciu na Zachód rozszedł się nawet z dotychczasowymi współpracownikami, pozostając w izolacji politycznej.
Upamiętnienie.
W 2000 jego prochy zostały sprowadzone do Polski. Został pochowany na Cmentarzu Zasłużonych Wielkopolan w Poznaniu. Przed Wielkopolskim Urzędem Wojewódzkim w Poznaniu znajduje się pomnik Stanisława Mikołajczyka, a na jego willi przy ulicy Promienistej 6 na poznańskim Ostrorogu Południe znajduje się tablica pamiątkowa.
Postanowieniem prezydenta RP Aleksandra Kwaśniewskiego z 1 czerwca 2000 „w uznaniu wybitnych zasług dla niepodległości i suwerenności Rzeczypospolitej Polskiej” został pośmiertnie odznaczony Krzyżem Wielkim Orderu Odrodzenia Polski.
Spektakl telewizyjny z 2008 "O prawo głosu" w reżyserii Janusza Petelskiego opowiada historię Stanisława Mikołajczyka.
29 czerwca 1989 w Warszawie na terenie obecnej dzielnicy Praga-Południe jednej z ulic na terenie osiedla Gocław zostało nadanie imię Stanisława Mikołajczyka.
12 listopada 2022 roku odbyła się uroczystość nadania imienia Premiera Stanisława Mikołajczyka rondu na skrzyżowaniu dróg wojewódzkich 434 i 432 w Zbrudzewie pod Śremem.
Życie prywatne.
Żonaty z Cecylią z domu Ignasiak (1900–1951), miał syna Mariana (zm. 2003). Ojciec chrzestny dziennikarki Wandy Nadobnik, córki Kazimierza Nadobnika (1913–1981).

</doc>
<doc id="91305" url="https://pl.wikipedia.org/wiki?curid=91305" title="Uniwersytet Stanforda">
Uniwersytet Stanforda

Uniwersytet Stanforda, The Leland Stanford Junior University (ang. "Stanford University") – prywatna uczelnia w Stanfordzie, w Dolinie Krzemowej, w Stanach Zjednoczonych, jeden z najbardziej prestiżowych uniwersytetów świata.
Stanford jest sklasyfikowany na drugim miejscu w ogólnym rankingu wszystkich uniwersytetów na świecie opracowanym przez Akademicki Ranking Uniwersytetów Świata i zajmuje czwarte miejsce w Stanach Zjednoczonych w rankingu programów studiów licencjackich "U.S. News &amp; World Report".
W skład majątku uczelni wchodzi m.in. fundusz uniwersytecki w wysokości 16,2 mld dolarów, trzeci co do wysokości fundusz akademicki na świecie.
Historia.
Stanford University został założony przez byłego gubernatora Kalifornii, senatora Lelanda Stanforda i jego żonę Jane Lathrop Stanford w 1891 na cześć zmarłego w 1884 na dur brzuszny dwa miesiące przed swymi szesnastymi urodzinami syna, Lelanda Stanforda juniora. Stanfordowie twierdząc, że nic więcej nie mogą dla niego zrobić, postanowili uczynić Stanford juniora patronem uniwersytetu, „aby dzieci Kalifornii były naszymi dziećmi” (ang. „the children of California shall be our children”).
Akt założenia został napisany 11 listopada i zaakceptowany 14 listopada 1885. Kamień węgielny został położony 14 maja 1887 i po sześciu latach, 1 października 1891 uniwersytet został otwarty. Naukę rozpoczęło 559 studentów i 15 wykładowców. Absolwenci tej uczelni stworzyli firmy takie jak Hewlett-Packard, Electronic Arts, Sun Microsystems, Nvidia, Yahoo!, Cisco Systems, Silicon Graphics, Google, Nike, czy Gap.
Działalność.
Każdego roku Stanford przyjmuje około 6800 studentów studiów licencjackich oraz około 8300 studentów studiów magisterskich i doktoranckich ze Stanów Zjednoczonych i całego świata. Uniwersytet jest podzielony na szkoły, do których należą: Stanford Graduate School of Business, Stanford Law School, Stanford University School of Medicine oraz Stanford University School of Engineering.
Od roku 2011, na Stanford wysyłane są regularnie 40-osobowe grupy polskich naukowców w ramach ministerialnego programu TOP 500 Innovators.
Stanford zwyciężał w programie sportowym Pucharu Dyrektorów NACDA w ostatnich piętnastu latach. Jest jednym z dwóch prywatnych uniwersytetów rywalizujących w ramach Pacific-12 Conference, a jego głównym rywalem w sportowych zmaganiach jest Uniwersytet Kalifornijski w Berkeley.
Uczelnia posiada największy kampus w USA.

</doc>
<doc id="91307" url="https://pl.wikipedia.org/wiki?curid=91307" title="Plan Schlieffena">
Plan Schlieffena

Plan Schlieffena – nazwa używana w historiografii na określenie planu wojny na dwa fronty przeciwko Francji i Rosji opracowanego przed I wojną światową, w 1905 roku przez feldmarszałka Alfreda von Schlieffena (szefa sztabu armii pruskiej w latach 1891–1905). Od jego nazwiska pochodzi nazwa operacji. Określenie rozpowszechniło się już po wojnie i nie było używane w czasie samej kampanii.
Plan ten miał umożliwić osiągnięcie celów politycznych, które polegały na zdominowaniu przez Niemcy Europy Środkowej (koncepcja Mitteleuropa). W przypadku Polski zakładano marginalizację kraju i zmianę jej w państwo marionetkowe oraz włączenie do Niemiec tzw. polskiego pasa granicznego.
Plan wojny.
Plan niemiecki zakładał pokonanie Francji w ciągu 6 tygodni od mobilizacji armii niemieckiej. Cel ten miał być osiągnięty dzięki prawie całkowitemu wycofaniu sił z frontu wschodniego i rzucenia prawie całej armii przeciwko Francji. Przewidywano umieścić 7/8 sił na prawym skrzydle i tylko 1/8 na lewym, licząc się z wtargnięciem wojsk francuskich do Alzacji i Badenii. Pierwotnie plan w ogóle nie przewidywał obecności brytyjskich sił lądowych na północnym skrzydle francuskiej obrony.
Atak na Francję zakładał szeroki manewr oskrzydlający przez neutralną Belgię. Prawie cała armia miała przejść tym szlakiem, zostawiając tylko małe siły osłonowe na granicy z Francją naprzeciwko głównych sił francuskich. Po przejściu przez Belgię armie niemieckie miały obejść Paryż od zachodu i zaatakować od tyłu armie francuskie skoncentrowane na ufortyfikowanej granicy francusko-niemieckiej. Ten manewr miał okrążyć prawie całą armię francuską i doprowadzić do jej łatwego zniszczenia. Po zwycięstwie nad silniejszym zachodnim sąsiadem Niemcy planowały przerzucić większość swoich sił na front wschodni i skoncentrować się na wojnie z Rosją.
Niemcy nieustannie uaktualniali swoje bardzo szczegółowe plany z biegiem lat. Zbadano m.in. rozkład jazdy 11 tys. pociągów. Początkowy plan, stworzony pod bezpośrednim kierunkiem Schlieffena, był niezwykle radykalny i ryzykowny. Zakładał prawie całkowite ogołocenie sił ze wszystkich innych kierunków działań w celu całkowitej koncentracji na natarciu przez Belgię. W latach późniejszych, po odejściu Schlieffena, którego zastąpił nowy szef sztabu Helmuth Johannes Ludwig von Moltke, przyjęto mniej ryzykowny i bardziej praktyczny wariant, który zakładał pozostawienie jednej z armii w Prusach Wschodnich i osłabienie prawego skrzydła atakującego przez Belgię.
Analiza historyczna.
Po I wojnie światowej niektórzy historycy wylansowali ideę, że plan Schlieffena w swojej wcześniejszej, radykalnej formie precyzyjnie przewidywał sytuację wojenną i gdyby dowództwo niemieckie skrupulatnie trzymało się jego założeń, państwa centralne uzyskałyby przewagę w Europie pokonując Francję, co doprowadziłoby do ich zwycięstwa w I wojnie światowej. Według tego rozumowania sztab niemiecki popełnił błąd przez przyjęcie bardziej konserwatywnego wariantu. Dziś historycy twierdzą, że plan niemiecki w jakiejkolwiek formie miał małe szanse powodzenia, gdyż powoli poruszające się armie tego okresu nie były w stanie wykonać tak ambitnych manewrów bez utraty swojej siły uderzeniowej.
Właśnie wycieńczenie świeżo zmobilizowanych rekrutów armii niemieckich przez długie marsze i trudności zaopatrzeniowe dały Francuzom czas na zatrzymanie niemieckiej ofensywy. Ponadto plan zakładał, że Belgowie nie będą stawiać oporu i przejście przez terytorium Belgii zajmie najwyżej 48 godzin. Jednak pod Liège Niemcy zostali zatrzymani aż na 8 dni. Wojskowi niemieccy, którzy nie mogli zrealizować wyznaczonych celów, chcąc spacyfikować opór dopuścili się zbrodni wojennych na jeńcach i cywilach. Spowodowało to oburzenie międzynarodowej opinii publicznej, zwłaszcza w Stanach Zjednoczonych. Naruszenie przez Cesarstwo Niemieckie międzynarodowego traktatu o neutralności Belgii było bezpośrednim powodem przystąpienia 4 sierpnia 1914 Wielkiej Brytanii do wojny przeciwko Niemcom.
Dodatkowo Niemcy wycofali w sierpniu 1914 dwa korpusy z frontu zachodniego (z Belgii – Namur, skąd miały podążyć dla wzmocnienia prawego skrzydła ofensywy armii niemieckiej we Francji), by powstrzymać nadspodziewanie energiczną rosyjską ofensywę w lecie 1914 roku skierowaną na Prusy Wschodnie. Był to błąd strategiczny, gdyż Rosjanie zostali pokonani w bitwie pod Tannenbergiem jeszcze przed przybyciem tych posiłków.
Po niepowodzeniu niemieckiego planu fronty ustabilizowały się. Gospodarka Niemiec nie była przygotowana na długie zmagania wojenne i nie mogła zapewnić takiej ilości zaopatrzenia jak gospodarka państw Ententy. Już od roku 1916 państwa centralne zaczęły odczuwać braki surowców oraz rezerw ludzkich. Przystąpienie do wojny USA w 1917 zagwarantowało ostateczne zwycięstwo Ententy. Konsekwencją przyjęcia planu Schlieffena, w miejsce obronnego planu Helmutha von Moltke, było przystąpienie Wielkiej Brytanii do wojny przeciwko Niemcom, do czego formalnym powodem było naruszenie traktatowej neutralności Belgii. Opowiedzenie się Brytyjczyków (wraz z zasobami demograficznymi i gospodarczymi imperium brytyjskiego) po stronie przeciwników Niemiec oznaczało uwikłanie się Niemiec w wojnę długotrwałą, wbrew pierwotnym niemieckim założeniom strategicznym. Wojna miała stać się wojną potencjałów gospodarczo-militarnych mocarstw. Ze strony Ententy była wsparta brytyjską blokadą morską państw centralnych, odcinającą je od wymiany handlowej z resztą świata i od dostępu do żywności i surowców strategicznych. W dalszej perspektywie przystąpienie Wielkiej Brytanii do wojny w sierpniu 1914 pośrednio wpłynęło na przystąpienie do niej w kwietniu 1917 Stanów Zjednoczonych po stronie Ententy, a przeciwko Niemcom. Inwazja niemiecka na neutralną Belgię wywołała katastrofalne skutki dla międzynarodowego wizerunku Cesarstwa Niemieckiego i osobiście cesarza.
W ocenie dzisiejszych historyków mit, że radykalny wariant planu Schlieffena dałby Niemcom zwycięstwo został stworzony po wojnie „ku pokrzepieniu serc”. Według tego mitu doskonała niemiecka armia była o krok od zwycięstwa w lecie 1914, lecz nieudolność kilku osób, głównie szefa sztabu von Moltke, zaprzepaściła to zwycięstwo. Podobny sposób myślenia pojawił się po II wojnie światowej, kiedy wielu historyków i oficerów piszących swoje wspomnienia ponownie próbowało zrzucić główną odpowiedzialność za porażki armii niemieckiej na barki jednej osoby, w tym przypadku Hitlera.

</doc>
<doc id="91308" url="https://pl.wikipedia.org/wiki?curid=91308" title="Lichenologia">
Lichenologia

Lichenologia (gr. "leichēn" – porost) – nauka obejmująca badania nad porostami ("Lichenes"). Jest uznawana za gałąź mykologii.
Za ojca lichenologii uznaje się Erika Achariusa. Lichenologia (i lichenoindykacja) jest przedmiotem nauczanym między innymi na Uniwersytecie Jagiellońskim. Lichenolodzy spotykają się na zjazdach takich jak zorganizowany 5–9 września 2011 roku na terenie Nadleśnictwa Wichrowo XXV Zjazd Lichenologów Polskich „Porosty w przestrzeni geograficznej, przyrodniczej i kulturowej” organizowany przez Katedrę Mikologii oraz Katedrę Botaniki i Ochrony Przyrody Uniwersytetu Warmińsko-Mazurskiego w Olsztynie oraz Nadleśnictwo Wichrowo.

</doc>
<doc id="91311" url="https://pl.wikipedia.org/wiki?curid=91311" title="Pterydologia">
Pterydologia

Pterydologia – gałąź botaniki zajmująca się badaniami nad paprotnikami. Ponieważ dawniej włączano do tej grupy nie tylko paprocie, skrzypy i psylotowe, ale też i widłaki – tak szeroki jest też przedmiot badań współczesnej pterydologii. Przyczyną wyodrębniania tego działu botaniki jest odrębność ewolucyjna paprotników skutkująca swoistą biologią i ekologią tych roślin. Badania pterydologiczne obejmują systematykę tej grupy roślin, morfologię i anatomię, biologię rozmnażania, fitochemię, ochronę bioróżnorodności i aspekty etnobotaniczne. Badania koncentrują się głównie w obszarach, gdzie zróżnicowanie flory paprotników jest znaczne, tj. w strefie międzyzwrotnikowej. 
W Stanach Zjednoczonych działa od 1893 r. międzynarodowe towarzystwo naukowe zajmujące się pterydologią – "American Fern Society", wydające od 1910 r. kwartalnik naukowy pt. "American Fern Journal".

</doc>
<doc id="91314" url="https://pl.wikipedia.org/wiki?curid=91314" title="Prawda materialna">
Prawda materialna

Prawda materialna (obiektywna) – w języku prawniczym wiedza zgodna ze stanem faktycznym. Przeciwstawiana jest prawdzie formalnej (proceduralnej), czyli wiedzy opartej na domniemaniach, fikcjach prawnych lub zgodzie stron.
Prawda materialna w polskim prawie.
Polski kodeks postępowania karnego w art. 2 § 2 formułuje zasadę prawdy materialnej:
W kodeksie postępowania administracyjnego zasada ta nosi nazwę "zasady prawdy obiektywnej":

</doc>
<doc id="91317" url="https://pl.wikipedia.org/wiki?curid=91317" title="Niemiecki plan wojny">
Niemiecki plan wojny



</doc>
<doc id="91319" url="https://pl.wikipedia.org/wiki?curid=91319" title="Wielbłąd dwugarbny">
Wielbłąd dwugarbny

Wielbłąd dwugarbny ("Camelus ferus") – gatunek ssaka z rodziny wielbłądowatych (Camelidae), występujący w stanie dzikim na stepach centralnej Azji (Mongolia i Chiny). Największa znana dzika populacja tych zwierząt – żyjąca na pustyni Gobi – liczy około 1000 osobników.&lt;br&gt;Innym dwugarbnym gatunkiem wielbłąda jest udomowiony wielbłąd domowy ("C. bactrianus").
Wielbłądy są silnymi zwierzętami przystosowanymi do życia na piaszczystym terenie: mają grubą skórę na kolanach i szerokie kopyta; ich nozdrza mogą się otwierać i zamykać, chroniąc przed wdychaniem piasku. Grube futro pozwala zwierzęciu zachować temperaturę ciała podczas zimnych pustynnych nocy oraz izoluje przed upałem za dnia. Znane są także ze swojej gospodarki wodnej: zwierzę może jednorazowo wypić nawet 120 litrów wody, by przez następnych kilka dni nie pić w ogóle.
Wielbłądy dwugarbne mają około 2 metrów w kłębie (razem z garbami) i ważą nawet ponad 800 kg. Samce są większe od samic. Są roślinożerne, ich zasadnicza dieta składa się z traw, liści i zbóż.

</doc>
<doc id="91322" url="https://pl.wikipedia.org/wiki?curid=91322" title="Punta">
Punta

Punta – tępe zakończenie głowni treningowej broni białej. 
Współcześnie w broni używanej w szermierce sportowej (floret, szabla, szpada) metalowy przycisk nakręcany na gwint znajdujący się na końcu głowni, łączący się miedzianym przewodem (naciągiem) z gniazdkiem znajdującym się przy rękojeści. Do gniazdka podłączony jest przewód elektryczny łączący broń z aparatem naliczającym punkty.
Budowa i działanie.
Pierwotnie punta była jedynie tępym zakończeniem głowni (stanowiąc z nią monolit), redukującym ryzyko penetracji ciała oponenta podczas treningu. Współczesna punta stosowana w szermierce sportowej składa się z grzybka, tulejki (prowadnicy grzybka) i sprężyny oporowej wymuszającej odpowiednią siłę wymaganą do przesunięcia grzybka. Odległość, jaką musi pokonać grzybek, żeby zamknąć obwód elektryczny, nazywana jest szczeliną punty i według regulaminu Międzynarodowej Federacji Szermierczej wynosi 2 mm zarówno dla szpady, jak i dla floretu. Siłę potrzebną do zamknięcia obwodu elektrycznego definiuje się jako równowartość obciążnika położonego na grzybku pionowo ustawionej punty. Dla szpady wynosi ona 750 g.
Sposób rejestrowania trafień.
Zasada rejestrowania punktów jest odmienna w szpadzie i florecie. W szpadzie, przed osadzeniem punty na ważnym polu trafienia, obwód elektryczny jest otwarty i jego zamknięcie jest rejestrowane jako trafienie. Uziemiony kosz szpadowy nie zamyka obwodu elektrycznego, w związku z czym rejestrator ignoruje zadane w niego trafienia. W przypadku floretu rejestrator rozróżnia trafienie w uziemioną kamizelkę i kołnierz maski jako trafienia w ważne pole, co sygnalizowane jest kolorowym światłem na wyświetlaczu. Trafienie w nieważne pole trafienia jest sygnalizowane światłem białym.

</doc>
<doc id="91323" url="https://pl.wikipedia.org/wiki?curid=91323" title="Wolne i otwarte oprogramowanie">
Wolne i otwarte oprogramowanie

Wolne i otwarte oprogramowanie, WiOO (ang. "free and open-source software", FOSS lub "free/libre open-source software", FLOSS) – nazwa oprogramowania, obejmująca zarówno wolne oprogramowanie (ang. "free software") jak i otwarte oprogramowanie (ang. "open-source software"), używana najczęściej w dokumentach urzędowych i oficjalnych analizach.
W praktyce każdy program na licencji zgodnej z definicją Free Software Foundation jest jednocześnie zgodny z bardziej liberalną definicją Open Source Initiative ("definicja otwartego źródła"). Jednak różnice w założeniach obu definicji powodują, że nurt związany z FSF i projektem GNU obstaje przy odróżnianiu wolnego oprogramowania (aspekt prawny/ideowy) od otwartego oprogramowania (aspekt techniczny).
W zależności od kontekstu skrót WiOO może dotyczyć zarówno obu nurtów ruchu (społeczność), obu typów definicji licencji na oprogramowanie (prawo, filozofia), zbioru oprogramowania na tych licencjach (informatyka) lub kombinacji tych składników.
Wolne oprogramowanie.
Definicja wolnego oprogramowania stworzona przez Richarda Stallmana i przyjęta przez Free Software Foundation (Fundacja Wolnego Oprogramowania) obecnie definiuje wolne oprogramowanie na podstawie czterech wolności, które muszą zostać udzielone odbiorcom:
Termin „wolne oprogramowanie” w angielskim tłumaczeniu jest problematyczny, ponieważ słowo „wolne” (ang. "free") oznacza zarówno „wolny”, jak i „bezpłatny”. Kwestię tę rozwiązuje słynny cytat Stallmana, wykorzystywany często przez Free Software Foundation "„free” as in „free speech” not as in „free beer”" (wolne jak wolność wypowiedzi, nie jak darmowe piwo).
Otwarte oprogramowanie.
Definicja otwartego źródła używana jest przez organizację Open Source Initiative w celu określenia, czy licencja danego programu może zostać uznana za otwarte oprogramowanie. Została stworzona na podstawie Wytycznych Debiana dotyczących wolnego oprogramowania napisanych i dostosowanych przez Bruce'a Perensa.

</doc>
<doc id="91324" url="https://pl.wikipedia.org/wiki?curid=91324" title="Logique et Analyse">
Logique et Analyse

Logique et Analyse – kwartalnik publikowany od 1958 r. przez "National Centre for Logical Investigation" jako kontynuacja wewnętrznego periodyku naukowego "Bulletin Intérieur" utworzonego w 1954 r. Zgodnie z deklaracją misji nie jest związany z jakąkolwiek poszczególną filozoficzną lub logiczną doktryną i jest otwarty na publikacje wszystkich punktów widzenia mieszczących się w nazwanej tematyce pisma.

</doc>
<doc id="91326" url="https://pl.wikipedia.org/wiki?curid=91326" title="Siergiej Bortkiewicz">
Siergiej Bortkiewicz

Siergiej Bortkiewicz (ur. 28 lutego 1877 w Charkowie, zm. 25 października 1952 w Wiedniu) – kompozytor muzyki poważnej.
Życiorys.
Urodził się 28 lutego 1877 w Charkowie, w szlacheckiej rodzinie polskiego pochodzenia. Ojciec Siergieja – Edward Bortkiewicz był ziemianinem, właścicielem dóbr ziemskich w m. Artiomówka niedaleko Charkowa. Według Jacka Szulskiego, Edward Bortkiewicz z Gasperyszek był uczestnikiem Powstania Styczniowego, za co go aresztowano, osądzono i skazano na zesłanie w guberni tomskiej, z pozbawieniem praw i konfiskatą majątku. Matka Siergieja – Zofia Bortkiewicz z d. Uszyńska była znaną pianistką i współzałożycielką Szkoły Muzycznej w Charkowie. Była członkiem rosyjskiego Towarzystwa Muzycznego. W tej właśnie szkole stawiał swe pierwsze muzyczne kroki Siergiej Bortkiewicz.
W 1896 Siergiej został studentem petersburskiego konserwatorium. Podobnie jak wcześniej w Charkowie, tak i tu studia swoje skoncentrował na fortepianie, studiując z pupilem Leszetyckiego – Karlem van Arkiem, a rozszerzając zakres swoich studiów, wstąpił ponadto do klasy teorii muzyki Anatolija Ladowa. Spełniając prośbę ojca równolegle zapisał się też na studia prawnicze na Uniwersytecie Petersburskim. Zamieszki w 1899 spowodowały czasowe zamknięcie uniwersytetu, co dla Siergieja było równoznaczne z przedłużeniem niechcianych studiów prawniczych o dodatkowy rok. W tej sytuacji zrezygnował z tytułu doktora praw; w konsekwencji tej decyzji trafił do przymusowej służby wojskowej w Regimencie Aleksandra Newskiego. Miał tam możliwość kontynuowania studiów muzycznych w systemie wieczorowym. Służba wojskowa Siergieja nie trwała zbyt długo, bo już w 1900 z przyczyn zdrowotnych został z niej zwolniony i wrócił do rodzinnej posiadłości w Artiomówce. Tam podjął decyzję o kontynuowaniu studiów muzycznych w Niemczech.
Jesienią 1900 został studentem konserwatorium w Lipsku. Studiował tam komponowanie muzyki u Salomona Jadassohna i muzykę fortepianową u ucznia Liszta – Alfreda Reisenauera. Muzyką Liszta Bortkiewicz był urzeczony jeszcze w czasie nauki w Szkole Muzycznej w Charkowie, w Lipsku z równym zachwytem podchodził do jego ucznia.
Studia w lipskim konserwatorium Siergiej Bortkiewicz zakończył w lipcu 1902 i na wezwanie rodziców wrócił do Rosji, do swego rodzinnego majątku. Czekały go tam zaręczyny ze szkolną koleżanką jego siostry Elżbietą Heraklitówną. Dwa lata po zaręczynach, w lipcu 1904, wziął z nią ślub (jak wynika z treści jego pamiętnika, traktuje ten życiowy akt bardzo poważnie).
Małżeństwo wpłynęło też na bardziej poważne traktowanie przez niego pracy kompozytorskiej. Komponowanie stało się już pracą, a nie intelektualną rozrywką bogatego młodzieńca. Mimo pierwszych niepowodzeń (jego koncert fortepianowy - Opus 1 został zniszczony a Opus 2 - zbiór pieśni opublikowany tylko częściowo) w 1906 w wydawnictwie Daniela Rahtera ukazał się w całości jego Opus 3, życzliwie przyjęty przez krytyków i środowisko muzyczne.
Lato 1904 spędził jeszcze wraz z żoną w Rosji, ale już jesienią wyjechał do Berlina, gdzie pozostał aż do wybuchu I wojny światowej. W tym czasie uczył w konserwatorium Klindwortha–Scharwenki i dużo koncertował, nie tylko w Niemczech, ale prawie w całej Europie: w Wiedniu, Budapeszcie, Paryżu, we Włoszech, a także w Rosji. W czasie koncertów prezentował głównie swoje kompozycje. Zaraz po wybuchu wojny przeżył wielkie rozczarowanie – kiedy on, zdecydowany germanofil, został wstępnie osadzony w areszcie domowym, a następnie deportowany do Rosji. Okres wojny nie wywarł na Siergieju większego piętna, bowiem nawet gdy wojska niemieckie zajęły Charków, to mając wielu przyjaciół wśród niemieckich oficerów mógł się w tej sytuacji czuć w miarę bezpiecznie.
Prawdziwym nieszczęściem dla rodziny Bortkiewiczów stała się dopiero rewolucja i wojna domowa w Rosji. W wyniku „przemian rewolucyjnych” rodzinna posiadłość w Artiomówce została doszczętnie splądrowana i Bortkiewiczom nie pozostało nic innego, jak opuścić na zawsze rodzinne strony. Siergiej z żoną uciekli do Sewastopola na Krymie, aby stamtąd uciec z Rosji drogą morską.
Udało się im dostać na statek, którym dotarli do Konstantynopola. Tam początkowo było im bardzo ciężko i dopomógł szczęśliwy przypadek, kiedy udało się im pozyskać sympatię sułtana - któremu spodobały się kompozycje Bortkiewicza zaprezentowane podczas koncertu na dworze sułtańskim przez tureckiego pianistę Ilena Ilegeya. Sympatia ta nabrała wymiaru materialnego przez zarekomendowanie Siergieja znanym osobistościom Konstantynopola. Rekomendacja dała Siergiejowi możliwość udzielania lekcji muzyki córce ambasadora Belgii oraz córce i żonie ambasadora Jugosławii. Wykorzystując te kontakty i znajomości, Siergiej Bortkiewicz wraz z małżonką wyjechali do Wiednia, gdzie – począwszy od 22 lipca 1922 – pozostali na stałe.
W 1926 Siergiej Bortkiewicz uzyskał obywatelstwo austriackie. W Wiedniu był nauczycielem w tamtejszym konserwatorium. W siedemdziesiąta rocznicę urodzin kompozytora i muzyka w Wiedniu zostało powołane Towarzystwo Muzyczne jego imienia.
Siergiej Bortkiewicz zmarł w Wiedniu 25 października 1952 i został pochowany w grobie honorowym na Cmentarzu Centralnym. Wiele jego prac, szczególnie nie opublikowanych, zostało zniszczonych podczas II wojny światowej, tym niemniej zachowane dzieła świadczą niezbicie o wybitnym talencie muzycznym ich autora.
Ważniejsze dzieła.
W dorobku Siergieja Bortkiewicza znajdują się m.in.: 

</doc>
<doc id="91328" url="https://pl.wikipedia.org/wiki?curid=91328" title="Inkscape">
Inkscape

Inkscape – darmowy program do tworzenia grafiki wektorowej, stworzony w ramach projektu GNU.
Pozwala na tworzenie przede wszystkim symboli, znaków towarowych i logotypów produktów/firm/stowarzyszeń oraz tworzenie ikon czy postaci komiksowych. Jest odpowiednikiem popularnego, płatnego programu CorelDRAW.
Pracuje w systemach Linux, Mac OS, Windows, a rozpowszechniany jest na licencji GNU GPL.
Umożliwia tworzenie kształtów, linii i strzałek, tworzenie krzywych Béziera, wyginanie napisów wzdłuż krzywych, malowanie obiektów – także gradientem, nadawanie im przezroczystości, zmianę kształtów dowolnych obiektów za pomocą rozbudowanej edycji węzłów, sumowanie i odejmowanie ścieżek, grupowanie i rozgrupowywanie obiektów, kaligrafię. Udostępnia narzędzie do wyrównywania obiektów względem siebie.
Pozwala na bezpośrednie dołączanie do projektu rysunków grafiki rastrowej lub ich wektoryzację (trasowanie), za pomocą zintegrowanej wtyczki wykorzystującej program potrace. Program ten zawiera również prosty edytor kodu XML, co umożliwia dostęp m.in. do zablokowanych obiektów.
Zaletą programu jest wbudowany zbiór polskich lekcji, dostępnych w menu pomocy, zawierających praktyczne ćwiczenia od podstawowych "kształtów" do zaawansowanych jak "kaligrafia" czy "elementy kompozycji".
Macierzystym formatem zapisu plików w Inkscape jest SVG. Program umożliwia jednak eksport do innych formatów – EPS, PS, AI, zwykły SVG, POV (POV-Ray, tylko spline’y), SVGZ (skompresowany SVG).
Inkscape wykorzystuje bibliotekę GTK+ oraz gtkmm, która docelowo ma być w programie jedynym sposobem na komunikację z interfejsem graficznym. Program jest odpowiedzią na niezadowolenie części programistów z kierunku i postępu prac nad innym podobnym programem – SodiPodi.

</doc>
<doc id="91329" url="https://pl.wikipedia.org/wiki?curid=91329" title="Nowa Marchia">
Nowa Marchia

Nowa Marchia (, , ) – prowincja Marchii Brandenburskiej, powstała w wyniku ekspansji margrabiów z domu askańskiego w XIII i XIV w. na ziemię lubuską oraz pogranicze Pomorza Zachodniego i Wielkopolski. W tym okresie jej granicę na południu określała linia dolnej Warty i Noteci, na zachodzie Odra do okolic Widuchowej, na wschodzie bieg rzeki Drawy, na północy zaś wbijała się klinem w ziemie środkowego Pomorza obejmując ziemię świdwińską. Nazwa „Nowa Marchia” ukształtowała się dopiero pod koniec XIV w., wcześniej tereny pogranicza pomorsko-wielkopolskiego określane były jako "terra trans Oderam", czy "marchia transoderana".
W latach 1402–1454/55 przejściowo znajdowała się pod rządami krzyżaków. W 1482 r. przyłączono do niej ziemię krośnieńską, lubską i bobrowicką. Za rządów Jana kostrzyńskiego (1535-1571) Nowa Marchia była niezależnym państwem w ramach Świętego Cesarstwa Rzymskiego Narodu Niemieckiego; w jej skład wchodziła wówczas ziemia chociebuska i torzymska. Po 1571 r. powróciła do Elektoratu Brandenburgii, dzieląc jego dalsze losy. Od 1701 r. stanowiła część Królestwa Prus, od 1871 – Cesarstwa Niemieckiego, po I wojnie światowej w granicach Republiki Weimarskiej i III Rzeszy. Po II wojnie światowej większość obszaru Nowej Marchii znalazła się na terytorium Polski (obecne województwa lubuskie oraz zachodniopomorskie), natomiast Chociebuż pozostał w Niemczech.
Pojęcie, nazwa.
Obszar, który na przełomie XIV/XV w. zaczęto nazywać Nową Marchią, nie tworzył początkowo odrębnej jednostki geograficzno-osadniczej czy kulturowo-etnicznej, był bowiem wyznaczany przez kolejne zdobycze terytorialne władztwa brandenburskiego w strefie pogranicza wielkopolsko-zachodniopomorskiego. Nabytki brandenburskie w XIII i XIV w. na wschód od Odry określano terminem "terra trans Oderam" (1266), "ultra Oderam" (1278), "nova terra ultra Oderam" (1290, 1291). W księdze ziemskiej margrabiego Ludwika Starszego z 1337 występuje nazwa "terra transoderana", zaś w księdze ziemskiej cesarza Karola IV z 1375 – "marchia transoderana" (Marchia Zaodrzańska). Zauważyć należy, że określeń tych nie stosowano do ziemi torzymskiej ("terra Sternbergensis", "territorium Sternberg"), rozciągającej się na południe od dolnej Warty, czy posiadanych przejściowo zdobyczy terytorialnych na Pomorzu. Niektórzy historycy (np. Edward Rymar) wykluczają również traktowanie Marchii Zaodrzańskiej jako sumy Nowej Marchii i ziemi torzymskiej.
Nazwa "Nuwen Marke", "nuwe Marke ober Oder" (1394), "Nuwenmarke" (1396), "Neimark", pojawiała się w końcu XIV w. w okresie starań Luksemburgów o zastawienie kraju zakonowi krzyżackiemu i to najpierw (1394-5) w kancelarii krzyżackiej, gdy Zygmunt Luksemburski nadal zwał ją "die marke uff diesseit der Oder" (1392), "Lande in der Marke obir Oder" (1397), ale już w 1402 r., przyjmując widocznie krzyżacki punkt widzenia, określał ją jako swoją "Nuwemarke obir Oder". Nazwa ta utrwaliła się w ramach państwowości krzyżackiej i następnie brandenburskiej, już bez dodatku "obir Oder".
Określenie „Nowa Marchia” nie było nomenklaturą nową, gdyż jeszcze na przełomie XIV/XV w. podobną nazwę („Nyen” 1394) nosiły ziemie na wschód od Łaby, czyli późniejsza Marchia Środkowa (Mittelmark), w odróżnieniu od Starej Marchii. Podział na Starą, Środkową i Nową Marchię interpretować należny w sensie starszeństwa poszczególnych terytoriów określanych „marchiami”, które drogą podbojów kolejno opanowywali margrabiowie brandenburscy.
Po roku 1949 rewizjonistyczny nurt historiografii niemieckiej stworzył pojęcie Wschodniej Brandenburgii ("Ostbrandenburg") na określenie dawnych historycznych ziem Nowej Marchii i ziemi lubuskiej; używane są również pojęcia „Die deutschen Ostgebiete”, „Ostdeutschland”, „Ostbrandenburg unter polonischer Verwaltung”. Wcześniej nomenklatura ta nie była znana.
Zmiany terytorialne.
Terytorium Nowej Marchii ukształtowane w wyniku ekspansji brandenburskiej w XIII i XIV w. (tzw. właściwa Nowa Marchia) obejmowało ziemie ograniczone na południu przez dolną Noteć i dolną Wartę, na zachodzie przez odcinek Odry od ujścia Warty ku północy do okolic Widuchowej, na północy granica biegła od Odry w okolicach Schwedt na wschód w kierunku równoleżnikowym pozostawiając na południu Chojnę, Trzcińsko-Zdrój, Myślibórz, Lipiany i Barlinek; w okolicach Pełczyc skręcała ku północy i biegła w kierunku północno-wschodnim nieco na zachód od Choszczna, Recza i Drawska Pomorskiego. Najbardziej na północ wysuniętą częścią Nowej Marchii były okolice Świdwina, skąd granica schodziła łukiem ku południowemu wschodowi w okolicach Okonka osiągając Gwdę i dalej na południe biegła ku Noteci. Należy zauważyć, że granice północna i wschodnia ulegały historycznie różnym odchyleniom. Pod względem rozległości i zasięgu swych granic średniowieczna Nowa Marchia nie pokrywała się w całości z jednostką terytorialną określaną tym mianem w czasach późniejszych.
Obszar ten został powiększony w 1482 r. o ziemię krośnieńską z ziemią lubską i bobrowicką, czyli za Odrę w kierunku południowym, początkowo jako lenno, a od 1538 r. jako własność Hohenzollernów.
Za rządów Jana kostrzyńskiego (1535-1571) Nowa Marchia była niezależnym państwem w ramach Świętego Cesarstwa Rzymskiego Narodu Niemieckiego. Włączono wówczas ziemię chociebuską, która od 1445 r. była w posiadaniu Brandenburgii. W skład państwa Jana kostrzyńskiego wchodziła również ziemia torzymska. Aczkolwiek historycznie blisko związana i stąd częstokroć uwzględniana w publikacjach na temat Nowej Marchii, została ona formalnie przyłączona do Nowej Marchii dopiero w 1817 r., w ramach rejencji frankfurckiej. Po 1571 r. Nowa Marchia powróciła do elektoratu Brandenburgii.
Pod koniec XVII w., w okresie największego rozkwitu terytorialnego, Nowa Marchia obejmowała ziemię chojeńską, myśliborską, gorzowską, strzelecką, choszczeńską, drawską, świdwińską, torzymską, krośnieńską i chociebuską. Od 1701 r. stanowiła część Królestwa Prus (podział administracyjny w latach 1815–1818 pomiędzy Prowincję Brandenburską, Prowincję Pomorską i Prusy Zachodnie), od 1871 Cesarstwa Niemieckiego, po I wojnie światowej w granicach Republiki Weimarskiej i III Rzeszy. Po II wojnie światowej większość jej obszaru znalazła się na terytorium Polski (obecne województwa lubuskie oraz zachodniopomorskie), natomiast Chociebuż pozostał w Niemczech.
Współcześni historycy niemieccy rozpatrują Nową Marchię jako powiaty chojeński, myśliborski, gorzowski, strzelecki, rozszerzone o Sulęcin, Sulechów, Krosno Odrzańskie, Gubin i Żary.
Warunki naturalne.
Terytorium właściwej Nowej Marchii odnosi się do następujących makroregionów fizycznogeograficznych:
Historia do poł. XIII w..
Terytorium na którym ukształtowała się Nowa Marchia było we wczesnym średniowieczu zamieszkiwane przez plemiona słowiańskie, identyfikowane jako Pyrzyczanie na terenie Pomorza Zachodniego oraz Lubuszanie w rejonie środkowego Nadodrza. Od końca X w. znajdowało się pod rządami Polski, przy czym ustalenie zasięgu terytorialnego zdobyczy w strefie pogranicza wielkopolsko–pomorsko-lubuskiego napotyka nadal na znaczne trudności. Przyjmuje się, że Mieszko I w latach 960–972 opanował niewielki obszar na północ od ujścia Warty do Odry, niewykraczający poza obręb późniejszej kasztelani cedyńskiej, ziemi kinieckiej, ziemi kostrzyńskiej oraz regionu Santoka. Prawdopodobnie w 1005 r. (lub 1007 r.) Polska utraciła zwierzchność nad Pomorzem, w tym również nad omawianym terytorium.
Osadnictwo słowiańskie przybrało na sile od VIII w. Oprócz osad otwartych pojawiły się grody, głównie w okolicach jezior. Od IX do XI w. nastąpił rozwój osadnictwa grodowego, jednakże wskutek prowadzonych wojen pomiędzy książętami pomorskimi, wielkopolskimi i śląskimi, od XII w. na omawianym obszarze następował zanik wielu grodów i osad.
Do początku XIII w. obszar na północ od linii Noteci-dolnej Warty i zachód od Gwdy w dorzeczu Myśli, Drawy, środkowej Iny, stanowił część składową księstwa pomorskiego (w wyniku wyprawy Bolesława Krzywoustego w latach 1112–1116, Pomorze Zachodnie uznawało zwierzchność lenną Polski), kiedy to w niewyjaśnionych okolicznościach został przejęty przez księcia wielkopolskiego Władysława Laskonogiego. Od 1233 r. ziemie te objął jego bratanek, Władysław Odonic. Książęta pomorscy nie pogodzili się z ich utratą i w rywalizacji z książętami wielkopolskimi, a na odcinku przyodrzańskim jakiś czas również śląskimi, dążyli do odtworzenia dawnej granicy na Noteci. W czwartym dziesięcioleciu XIII w. Pomorzanom udało się odebrać władcom piastowskim kasztelanię cedyńską oraz okręgi Chojny i Myśliborza.
Ponowne zaludnienie tych terenów oraz wzmocnienie struktury wewnętrznej odbywało się poprzez prowadzenie akcji kolonizacyjnej za pośrednictwem instytucji kościelnych, obdarzanych rozległymi dobrami i immunitetami. W 1 poł. XIII w. pojawili się tutaj templariusze, cystersi, nadania dotyczyły również klasztorów oraz biskupów lubuskich, kamieńskich i brandenburskich.
W tej sytuacji, poczynając od połowy XIII w., doszło do frontalnego ataku Marchii Brandenburskiej w kierunku Wisły.
Ekspansja brandenburska na wschód.
Metody przejmowania terytoriów.
W nowszej literaturze historycznej, zwłaszcza polskiej, dominuje przekonanie o brutalnej agresji militarnej na obszary na wschód od Odry. Niewielka jednakże część późniejszej Nowej Marchii została pozyskana poprzez zabór (ziemia choszczeńska 1269, drawska, wałecka 1296), pozostałe terytoria weszły jej w skład także w drodze układów z książętami wielkopolskimi (terytorium posagowe Konstancji wielkopolskiej w postaci prawobrzeżnej części kasztelani santockiej, 1255/60), wymianę na inne ziemie z zastanymi tu posiadaczami (ziemia chojeńska 1270, ziemia golenicka 1276), zakup (ziemia lipiańska 1276) czy nabycie przez koncesje natury prawnej (ziemia myśliborska 1262, świdwińska, pełczycka 1280). Z tego względu stosowniejsze jest używanie określenia „ekspansja” dla poczynań margrabiów brandenburskich, konstatując, iż swe zdolności dyplomatyczne wspierali siłą zbrojną. Wykazywani oni przy tym dbałość o ubieranie zdobyczy w szaty „lepszego prawa”, co dostarczało w XIV-XV w. ich spadkobiercom solidnej podstawy prawnej w procesach z Polską, obracając zwykle wniwecz wysiłki dyplomacji polskiej.
Przyczyny ekspansji.
W literaturze historycznej przedstawianych jest kilka koncepcji dotyczących przyczyn brandenburskiej ekspansji na wschód od Odry:
Podstawy prawne.
Ekspansja Brandenburgii na Pomorzu usankcjonowana została przez przywilej raweński cesarza Fryderyka II wystawiony w imieniu Rzeszy w grudniu 1231 r. Nadał on margrabiom Janowi I i Ottonowi III w lenno Marchię wraz z księstwem pomorskim ("ducatus Pomeranie") w takiej postaci, w jakiej ich ojciec Albrecht II i jego poprzednicy od poprzedników cesarza posiadali. Odwołanie się do poprzedników budzi wśród historyków spór; niektórzy badacze dostrzegają sprzeczność aktu raweńskiego z inwestyturą Fryderyka I z 1181 r. na rzecz Bogusława I oraz dokumentem Fryderyka II z 1214 r. na rzecz Waldemara II duńskiego, w którym uznał dominację Danii nad Słowiańszczyzną nadbałtycką od Zatoki Lubeckiej po Estonię. Akt raweński miałby zatem być wyjednaniem u cesarza i uzurpacją praw dla ekspansji margrabiów, szczególnie po załamaniu się w latach 1223–1227 przewagi duńskiej nad Bałtykiem.
Część historyków (np. Edward Rymar) podkreśla natomiast legalność przywileju, który ich zdaniem wprost przeniósł na margrabiów prawa zwierzchnictwa nad Pomorzem – polskie ok. 963-1180 (każdy władca Polski sprawujący zwierzchnictwo nad Pomorzem płacił trybut do Niemiec lub uznawał się lennikiem króla Niemiec z tego tylko terytorium), duńskie od 1185 r. – z których król duński musiał zrezygnować ostatecznie w 1227 r. – i które przeszły w 1231 r. na margrabiów brandenburskich. Prawa owe wynikały z sukcesji cesarstwa niemieckiego po państwie wschodniofrankońskim Karola Wielkiego; w wyniku wyprawy z 789 r. obłożył on trybutem Związek Wielecki po dolną Wisłę (twierdzenie oparte na przekazie Einharda z dzieła "Vita Karoli Magni").
Nabytki terytorialne.
Okolice Odry osiągnęli margrabiowie już w latach 1210–1213, zakładając naprzeciw Cedyni twierdzę Oderberg (Odrzycko). Nie ma zgody wśród historyków co do okoliczności i czasu przekroczenia Odry. Według jednej hipotezy przyczółki brandenburskie w ziemi cedyńskiej istniały już w latach 40. XIII w., zaś inna mówi, że margrabiowie przekroczyli rzekę w okolicach Kostrzyna i Cedyni w 1250 r., po odstąpieniu im swojej części ziemi lubuskiej przez Bolesława Rogatkę. Do obszarów przejętych od księcia należały również ziemie kostrzyńska i kiniecka (bez posiadłości chwarszczańskich templariuszy), co stało się wkrótce podstawą do wypierania z nich Wielkopolan i Pomorzan. W latach 1252–1253 rycerstwo marchijskie opanowało także należącą do Barnima I dawną kasztelanię cedyńską, jako że wchodziła ona wcześniej w krąg polityczny ziemi lubuskiej.
Dla zabezpieczenia nabytków przed ewentualnymi roszczeniami ze strony książąt wielkopolskich i pomorskich, podjęli w latach 1254–1255 układy małżeńskie "pro pace reformanda", których wynikiem było małżeństwo margrabiego Konrada z Konstancją, córką Przemysła I. Na margrabiów przeszły wówczas prawa do prawobrzeżnej (północnej) części kasztelani santockiej, z wyłączeniem samego grodu, czyli do wielkopolskich obszarów na północ od Warty-Noteci i na zachód od Drawy – ziemi kostrzyńskiej, późniejszych gorzowskiej, myśliborskiej, pełczyckiej, choszczeńskiej oraz strzeleckiej. Choć ślub odbył się w 1260 r., Brandenburczycy rozpoczęli zajmować terytorium posagowe najpóźniej w 1257 r., o czym świadczy lokacja Gorzowa w tym roku. W 1262 r. templariusze zmuszeni byli zrzec się na rzecz margrabiów brandenburskich kilku wsi leżących przy drodze z Kostrzyna do Gorzowa oraz dóbr komandorii myśliborskiej. W 1263 r. klasztor z Lehnin za rekompensatę na zachód od Odry zrezygnował z dóbr w ziemi cedyńskiej.
Pierwszy podział Marchii Brandenburskiej został dokonany w latach 1258–1260, przy czym nie dotyczył terytoriów na wschód od Odry, które nadal były rządzone wspólnie przez Jana I i jego brata Ottona III. Dopiero podział dokonany po śmierci Jana (1266) oraz Ottona (1267), a wprowadzony w życie w 1268 r., dotyczył również Nowej Marchii. Młodsza linia objęła ziemię torzymską (Otto V i Otto VI) oraz zachodnią część Nowej Marchii (okolice Myśliborza, Gorzowa, Mieszkowic), z której w 1284 r. utworzono osobną dzielnicę Albrechta III. Pozostałym terytorium władała linia starsza (potomkowie Jana I – Jan II, Otton IV, Konrad I), przy czym wymieniony podział ziem nie był klarowny przynajmniej w początkowym okresie, kiedy to margrabiowie obu linii wystawiali dokumenty w każdej z dzielnic. W latach 1268–1287 margrabiowie linii młodszej popadli w konflikt zbrojny z Wielkopolską, skutkiem czego ich ekspansja w tym kierunku została powstrzymana. W 1269 r. po wmieszaniu się w spór Barnima I z joannitami stargardzkimi i korytowskimi margrabiowie przejęli dobra tychże pomiędzy Drawą koło Drawna a Reczem oraz rozciągnęli panowanie w widłach Iny i Małej Iny między Choszcznem i Stargardem. W 1270 r. w posiadanie margrabiów linii starszej dostała się część ziemi chojeńskiej z Chojną, drogą wymiany z biskupem Henrykiem z Brandenburga za ziemię Löwenberg w Marchii Środkowej. W 1276 r. margrabiowie linii starszej uzyskali Lipiany drogą kupna za 3000 grzywien od biskupa kamieńskiego, w tym też roku dokonali z Dietrichem von Kerkow zamiany zamku i miasta Golenice na gród Boitzenberg w Marchii Wkrzańskiej. W 1280 r. ziemia pełczycka z pomocą biskupa kamieńskiego Hermana przeszła na margrabiów brandenburskich linii młodszej Askańczyków, również w latach 80. XIII w. Nowa Marchia została powiększona o okolice Świdwina. W tym czasie penetracja brandenburska sięgała okolic Drawska Pomorskiego. Po zamordowaniu Przemysła II w 1296 r. odebrano Wielkopolsce Santok i Drezdenko oraz wkrótce tereny pomiędzy Drawą a Gwdą. W 1297 r. margrabiowie zatwierdzali lenna w okolicach Wałcza, a w 1303 r. dokonali lokacji tego miasta oraz Kalisza Pomorskiego.
Za panowania Waldemara (1308-19) władztwo askańskie na wschód od Odry osiągnęło największą rozległość, obejmując ziemię sławieńską i słupską, a nawet przejściowo Gdańsk. Jednocześnie zaczęło wykazywać oznaki osłabienia i cofania się. Margrabia Waldemar sprzedał niektóre ziemie okolicznym władcom i własnemu rycerstwu. W 1309 r. pozbył się domniemanych praw do ziemi gdańskiej na rzecz zakonu krzyżackiego, w 1315 r. sprzedał Pełczyce Ottonowi I szczecińskiemu, 2 lutego 1317 r. przekazał von Ostenowi Drezdenko umarzając swe wielkie zadłużenie, zaś Warcisławowi IV terytoria sławieńsko-słupskie, a w 1319 r. ziemię złocieniecką i świdwińską odsprzedał szlachcie Wedel, z jedynie zastrzeżeniem zwierzchności lennej margrabiego.
W 1316 r. miała miejsce bliżej nieznana wyprawa zbrojna Władysława Łokietka na Nową Marchię, podczas której doszło do odzyskania Santoka, lecz jeszcze w tym samym roku margrabia Waldemar dokonał kontruderzenia dochodząc do Wronek.
Ugruntowanie władztwa askańskiego.
Zdobyczom terytorialnym margrabiów towarzyszyła intensywna praca organizacyjna, mająca na celu wewnętrzne umocnienie ich władztwa. Po roku 1250 systematycznie, w różny sposób, niwelowali oni zastane struktury polityczne, administracyjne i kościelne, tworząc na zajmowanych ziemiach na wschodzie przybudówkę Brandenburgii. Podstawowe znaczenie dla dalszego rozwoju terytoriów miała prowadzona na szeroką skalę akcja osadnicza oraz związana z nią ściśle przebudowa stosunków społeczno-gospodarczych miast i wsi.
Askańczycy jako punkty oparcia dla swojej władzy traktowali miasta, przejmujące funkcje wcześniej spełniane przez twierdze. Po opanowaniu nowego terytorium lokowali oni miasta na prawie brandenburskim (np. Gorzów w 1257 r., Barlinek w 1278 r., Drawsko Pomorskie w 1297 r., Wałcz i Kalisz Pomorski w 1303 r.), dbając następnie o ich rozwój ekonomiczny i ufortyfikowanie. Od poł. XIII w. do poł. XIV w. wykształciła się sieć miejska obejmująca ponad 20 miast, wśród których poważniejszą rolę odgrywały Chojna, Myślibórz (w 1281 r. stał się ośrodkiem nadrzędnym wobec innych miast Nowej Marchii, które miały się wzorować na nim pod względem prawa miejskiego; po fundacji kapituły kolegiackiej pw. Świętych Apostołów Piotra i Pawła w 1298 r. i przeniesieniu tutaj archidiakonatu z Santoka, stał się centrum politycznym Nowej Marchii, gdzie margrabiowie często rezydowali), Gorzów i Choszczno. Posiadały one znaczne dobra ziemskie, w skład których wchodziły całe wsie. Miasta wraz z zamkami tworzyły linie obrony przed najazdami z zewnątrz. Pierwsza linia obejmowała zamki od Odrzycka (Oderberg) na zachodnim brzegu Odry przez Moryń, Golenice, Pełczyce, Recz, Drawno, Kalisz, Złocieniec do Świdwina. Druga linia przebiegała na południu przy granicy z Polską i składała się z zamków w Wałczu, Tucznie, Człopie i Drezdenku.
Wobec feudałów stosowali Askańczycy politykę ograniczania samodzielności i przywilejów, a nawet dóbr. Najbardziej dotknięci zostali templariusze, cystersi, także biskup lubuski. Posiadłości kościoła w tym czasie obejmowały w Nowej Marchii siódmą-ósmą część całości gruntów. Działalność gospodarcza zakonów uległa ograniczeniu, a inicjatywa osadnicza i kolonizacyjna przeszła w ręce margrabiów brandenburskich, którzy rozpoczęli lokowanie wsi na prawie niemieckim, osadzając kolonistów niemieckich i flamandzkich. Kolonizacja odbywała się przede wszystkim z udziałem rycerstwa służebnego (ministeriałów) i objęła głównie południowo-zachodnie tereny Nowej Marchii: ziemię cedyńsko-chojeńską, myśliborską, okolice Boleszkowic-Dębna. Im dalej na wschód, tym częściej rola kierownicza w osadnictwie stawała się udziałem potężnych rodów rycerskich, obdarowywanych przez margrabiów licznymi nadaniami. Najbardziej uprzywilejowany został ród von Wedel, poza tym m.in. rody Güntersbergów, Kirchbergów, Goltzów, von Ost, von dem Wolde. Prowadzone osadnictwo niemieckie przyczyniło się do dość szybkiego rozwoju Nowej Marchii.
Nowa Marchia otrzymała w okresie askańskim jednolitą administrację z podziałem na okręgi – landwójtostwa (4 lub 5), które z kolei dzieliły się na "terrae" (ziemia, dystrykt) na czele z wójtami ("advocati"), stanowiące regionalny okręg administracyjny na poziomie władzy prawodawczej, wykonawczej i sądowniczej. Niższą instancją władzy byli sołtysi, bezpośrednio zarządzający miastami i wsiami.
Pod koniec panowania askańskiego Nowa Marchia była już trwałą strukturą polityczną, gospodarczą i społeczną, która mimo peryferyjnego położenia i ponawianych prób rewindykacji ziem przez jej sąsiadów, pozostała prowincją Brandenburgii.
Administracja kościelna.
Pod względem administracji kościelnej obszar Nowej Marchii znajdował się w trzech diecezjach: kamieńskiej, podległej bezpośrednio Rzymowi, oraz lubuskiej i poznańskiej, podległych metropolii w Gnieźnie.
Na skutek akcji kolonizacyjnej prowadzonej przez margrabiów, powiększała się istniejąca sieć parafii. Niemal każda wieś posiadała swojego plebana, któremu przydzielano 4 włóki gruntu – tzw. „dos”.
Większe miasta stały się siedzibami konwentów zakonów żebraczych – dominikanów w Myśliborzu (1275), augustianów w Lipianach (rok fundacji nieznany), Chojnie i Strzelcach Krajeńskich (1290) oraz franciszkanów w Choszcznie (1313) i Drawsku Pomorskim (1346?). Ożywioną działalność prowadzili cystersi, posiadający klasztory w Bierzwniku (1286) i Mironicach (1300), a żeńska gałąź zakonu w „Sconebecke” koło Trzcińska (1248; zanikł jeszcze w ciągu XIII w.), Cedyni (1278), Pełczycach (1290) i Reczu (przed 1296). Joannici i templariusze utrzymywali swoje posiadłości w Korytowie i Chwarszczanach, otrzymane od poprzednich panów tych ziem.
Dynastia Wittelsbachów.
Śmierć margrabiego Waldemara w 1319 r. zapoczątkowała długi okres zamętu. W okresie 1319-23 uznanie miast i rycerstwa Nowej Marchii uzyskał książę wołogojski Warcisław IV (spokrewniony po kądzieli z margrabią Waldemarem), któremu prawdopodobnie udało się zawładnąć osobą małoletniego margrabiego Henryka II i jego matki. Warcisław IV objął rządy w Nowej Marchii na podstawie elekcji dokonanej przez stany nowomarchijskie 4 października 1319 r., która usankcjonowała jedynie stan faktyczny. Wkrótce jednak Henryk zmarł (1320), a na prawa do sukcesji swych synów spokrewnionych przez matkę z Askańczykami powołał się książę saski Rudolf. Walki toczone w latach 1319–1323 w Marchii Brandenburskiej ominęły jednak większą część Nowej Marchii, gdzie rządy księcia Warcisław IV nie zostały silniej zagrożone. Sprawa sukcesji po Henryk II wyklarowała się dopiero w 1323 r., kiedy to na sejmie Rzeszy w Norymberdze król Ludwik Bawarski nadał całą Marchię Brandenburską swojemu 7-letniemu wówczas synowi Ludwikowi, który w 1324 r. pojawił się w Nowej Marchii wraz z regentem Bertoldem, hrabią Hennebergu, przyjmując hołd miast i rycerstwa. W tym czasie, wykorzystując konflikt Wittelsbachów z papieżem Janem XXII, Władysław Łokietek zawarł w Nakle 18 czerwca 1325 r. przymierze z książętami pomorskimi mające na celu likwidację i rozbiór Nowej Marchii – ziemie na zachód od Drawy miały przypaść Pomorzu, na wschód od tej rzeki zaś Polsce. Z poparciem wielkiego księcia litewskiego Giedymina, wiosną 1326 r. nastąpiło polsko-litewskie uderzenie, które w efekcie okazało się jedynie niszczącym napadem rabunkowym. Proces wypierania książąt zachodniopomorskich i odbudowy Nowej Marchii w dawnych granicach trwał do ok. 1330 r., przy czym układ pokojowy pomiędzy nimi a margrabią Ludwikiem I Starszym został zawarty 28 czerwca 1333 r. Decydujące znaczenie miało przejście na stronę Wittelsbachów głównego ośrodka miejskiego – Chojny, oraz rodu Wedlów, pełniących czołową rolą w Nowej Marchii.
W roku 1348 rozpętała się wojna domowa w związku z pojawieniem się oszusta, podającego się za cudownie ocalałego margrabiego Waldemara (Fałszywy Waldemar). Rycerstwo Nowej Marchii oraz tamtejsi joannici pozostali wierni margrabiemu Ludwikowi Starszemu, ale Chojna, Myślibórz, Trzcińsko i Lipiany początkowo przeszły na stronę rzekomego Waldemara. Ustawiczne walki doprowadziły do zahamowania rozwoju gospodarczego, a nawet regresu, spotęgowanego jeszcze szalejącą w całej Marchii epidemią dżumy w latach 1349–1350. W tym też okresie doszło do pojednania się margrabiego Ludwika z Karolem IV. Ogromne wydatki wojenne i potrzeba uzupełnienia skarbu państwa doprowadziły do ograniczenia władzy Wittlesbachów na rzecz rycerstwa i miast. W Nowej Marchii szczytowym wyrazem tego było powołanie 7 października 1354 r. stałej instytucji doradców, bez zgody których margrabia nie mógł podjąć żadnej ważniejszej decyzji, zwłaszcza w sprawach finansowych i majątkowych. W skład tej rady weszli: Henning von Wedel, Betekin von der Ost, Hennig von Uchtenchagen, Otto Mörner oraz czterech rajców reprezentujących miasta Choszczno, Chojnę, Gorzów i Strzelce Krajeńskie. Za cenę tego uzależnienia rycerstwo i miasta wzięły na siebie obowiązek wykupu rozmaitych zastawów i spłaty długów panującego. Wojna z pseudo-Waldemarem ciągnęła się do marca 1355 r. i zakończyła się zwycięstwem Wittelsbachów.
W kwietniu 1364 na zjeździe w Pirnie nastąpił narzucony przez Karola IV podział Marchii Brandenburskiej na dwie części, przy czym obszary leżące na lewym brzegu Odry otrzymał Ludwik Rzymski, zaś na wschód od rzeki przypadły Ottonowi V. Stan ten utrzymał się do 1365 r., do śmierci Ludwika Rzymskiego, kiedy to Otto V zasiadł na tronie brandenburskim. Od 1368 r. margrabia Otto V wszedł w konflikt z cesarzem Karolem IV oraz książętami szczecińskimi, wobec których wystąpił zbrojnie w 1369 r. Zabiegi Ottona V o poparcie Kazimierza Wielkiego i sprzymierzonych z nim książąt wołogoskich skutkowały dobrowolnym odstąpieniem Polsce Drahimia i Czaplinka (13 lutego 1368 r.); Polacy przy tej okazji – również zdaje się z przyzwoleniem margrabiego – zajęli okręg Wałcza (najpóźniej 10 maja 1368 r.). W ostatniej fazie zmagań margrabiego Ottona V z cesarzem Karolem IV w latach 1371–1373 Nowa Marchia była przedmiotem uderzeń rycerstwa pomorskiego. Po początkowych sukcesach (opanowanie Lipian i Ińska), książę szczeciński Kazimierz III oblegał Chojnę, ale nie zdobył miasta. W 1373 r. Karol IV ostatecznie pokonał margrabiego i przejął całą Marchię Brandenburską, po czym jako cesarz rzymski nadał ją w Pradze 2 października 1373 r. swoim synom w lenno (sam Karol IV jako cesarz i król niemiecki nie mógł być margrabią). Przypieczętowaniem tego była zawarta na zjeździe przedstawicieli stanów czeskich i brandenburskich w Gubinie unia Marchii Brandenburskiej z Czechami.
Panowanie Luksemburgów.
W 1373 r. panami Marchii stali się nieletni synowie Karola IV: Wacław, Zygmunt i Jan, przy czym regencję i faktyczne rządy sprawował sam cesarz do swojej śmierci w 1378 r. W układach rodzinnych Luksemburgów Jan w 1376 r. otrzymał część Dolnych Łużyc ze Zgorzelcem, być może w 1377 r. Nową Marchię. W imieniu Jana Nową Marchią zarządzał wójt (lub starosta – "Hauptmann") Kaspar von Donyn z Dohna, przedstawiciel wielkiego rodu łużyckiego i śląskiego. W 1381 r. władcą kraju był już Zygmunt, co przypuszczalnie było następstwem zabiegów króla węgierskiego Ludwika, aby Zygmunt jako przyszły król węgierski i polski posiadał całą Marchię. 27 października 1381 r. ustanowił on starostą i namiestnikiem Nowej Marchii Jana von Wedel ze Świdwina, z takim zakresem władzy, jaki sam posiada. Po 31 sierpnia 1382 r. kolejnym wójtem Nowej Marchii został Arnold von der Osten.
W tym okresie rozkład wewnętrzny stosunków politycznych i anarchia w Nowej Marchii doszły do szczytu (zbrojne zatargi zamożnych rodów, rozbój rycerski, najazdy z terenów sąsiednich państw), pogłębił się kryzys gospodarczy (liczne odłogi, braki inwentarza żywego, zahamowanie handlu). Zygmunt Luksemburski nie interesował się krajem, będąc zaabsorbowanym sprawami Czech, Węgier i Bałkanów. Nowa Marchia stanowiła dla niego wyłącznie obiekt przetargów o politycznym i finansowym znaczeniu. 31 maja 1388 r. przekazał on Nową Marchię Janowi Zgorzeleckiemu, powiadamiając o tym stany krajowe i polecając im złożyć hołd. Jan zaproponował początkowo kupno tych ziem kuzynowi Jobstowi morawskiemu, który wraz z bratem Prokopem już przyjął w zastaw na 5 lat pozostałą część Marchii, ale Jobst odrzucił propozycję. Jan nadal starał się wyzbyć Nowej Marchii i od 1389 r. przedkładał kolejne oferty sprzedaży zakonowi krzyżackiemu (początkowo za milion florenów, następnie obniżając cenę do 300 000). Po śmierci Jana w 1396 r. były one kontynuowane przez poważnie zadłużonego króla Zygmunta, jednakże ze względu na zagmatwane stosunki wewnętrzne w Nowej Marchii wielcy mistrzowie powstrzymywali się od podjęcia decyzji o zakupie. W sierpniu 1400 r. Zygmunt w końcu zdołał sprzedać Krzyżakom ziemię drawską. W tym czasie zrozumienie znalazła koncepcja nabycia Nowej Marchii przez Polskę. Ze strony polskiej przygotowaniem transakcji zajmowali się Sędziwój z Szubina, Mościcz ze Stęszewa i Maciej z Łabiszyna, ze strony Zygmunta Luksemburczyka zaś wojewoda siedmiogrodzki Ścibor ze Ściborzyc, również Polak. Polska nabyła w zastaw Nową Marchię 14 lutego 1402 r. w układzie zawartym w Krakowie za sumę 10 000 grzywien polskich szerokich groszy płatnych w dwu ratach. Zanim strona polska wypłaciła umówioną sumę, zakon krzyżacki zdecydował się nie dopuścić do realizacji umowy i uruchomił swoje wpływy i powiązania ze społeczeństwem nowomarchijskim, które w większości przeciwstawiło się włączeniu do Polski. Aby nie dopuścić do zbrojnego wystąpienia poddanych, Zygmunt ponowił ofertę dla Zakonu, który ją ostatecznie przyjął. Pełnomocnik Zygmunta Ścibor ze Ściborzyc sfinalizował z zakonem 25 lipca 1402 r. układ w sprawie zastawu Nowej Marchii, za cenę 63 200 florenów (guldenów węgierskich), czyli 21 000 kop groszy praskich, z prawem wykupu przez Zygmunta i jego braci.
Rządy zakonu krzyżackiego.
Zastawienie Nowej Marchii poprzedzone było zakupem przez Zakon ziemi świdwińskiej od rodu Wedlów (14 maja 1384 r.), wsi Nętno od Borków (1388) oraz ziemi drawskiej (sierpień 1400 r.) od Zygmunta Luksemburskiego.
Jeszcze przed zatwierdzeniem transakcji zakupu przez Zygmunta, wystawił on 9 marca 1402 r. stanom nowomarchijskim dokument gwarantujący ich przywileje. Przysięgę lenną złożyły stany Zakonowi 9 sierpnia 1402 r. Przejmowany obszar Nowej Marchii z Drezdenkiem i Świdwinem wynosił 150,40 mil², czyli 8281,46 km². Nowa Marchia, położona na szlaku komunikacyjnym łączącym Prusy z Rzeszą, stanowiła dla Zakonu cenny nabytek, zabezpieczając stałą łączność z zachodem. Miała również znaczenie strategiczno-militarne oraz polityczne szczególnie ważne w obliczu wojny z Polską, gdyż w ten sposób Krzyżacy oskrzydlali państwo polskie również od północnego zachodu.
Zakon krzyżacki od początku starał się odbudować materialne podstawy władzy państwowej oraz ukrócić anarchię. Już przy zastawie w 1402 r. zastrzegł on sobie prawo wykupu dawnych dominialnych (czyli stanowiących własność margrabiów) młynów, przez Wittelsbachów i Luksemburgów pozastawianych miastom. W ciągu kilku lat władze skupiły w swym ręku wszystkie prawie młyny (z wyjątkiem Chojny). Własnością zakonu stawały się resztki dominialnej własności ziemskiej, którą poszerzano przez wykup z rąk mieszczaństwa i rycerstwa. Tworzono dlatego dwory zakonne (Chomętowo 1402, Choszczno 1403, Gorzów, Drawsko, Myślibórz, Chojna 1445, Ługi koło Dobiegniewa 1450) z włodarzami ("Hofmeister") na czele, którzy wraz z zamkami w Drezdenku (faktycznie od 1408 r., gdy wykupione zostały dobra von Ostenów) i Świdwinie były oparciem dla wójta (naczelnego zarządy Nowej Marchii, podległego bezpośrednio wielkiemu mistrzowi), rezydującego w tym drugim mieście. Od 1443 r. rolę siedziby wójta pełnił raczej Gorzów, gdzie przystąpiono do wznoszenia zamku. W 1441 r. z Nowej Marchii wydzielono wójtostwo świdwińskie jako dożywotnie uposażenie zasłużonego dostojnika Waltera Kirschkorba, potem Hansa Dobenecka. Oprócz okręgów zamkowych zorganizowanych przez władze zakonne zachował się pochodzący z czasów askańskich podział na ziemskie okręgi podatkowe, tzw. rajtarie ("Landreiterei").
Próby okiełznania anarchii nie powiodły się na dłuższą metę. Zatarg z joannitami o komandorię chwarszczańską, po długoletnim procesie przed najwyższymi władzami kościelnymi, zakończył się zwróceniem im posiadłości. Obok wojen prywatnych między poszczególnymi rodami rycerskimi, Nowa Marchia przeżywała najazdy rycerzy z krajów ościennych, np. panów von Quitzow z Brandenburgii. W okresie zmagań polsko-krzyżackich na tereny Nowej Marchii raz po raz wkraczały polskie i pomorskie wojska. Ciągłe zatargi i wojny z Polską spowodowały przeniesienie siedziby wójta do Chomętowa od 1413 r., w pobliże granicy. Szczególnie wielkie spustoszenia wywołała polsko-czeska wyprawa pod wodzą Jana Czapka z Sán i wojewody poznańskiego Sędziwoja Ostroroga, która w 1433 r. przez Nową Marchię dotarła do Bałtyku.
Nowa Marchia stawała się trwale zjednoczona z resztą ziem Zakonu. Zygmunt Luksemburski zrzekł się wszelkich praw do niej 7 września 1429 r. Opozycja antykrzyżacka w Nowej Marchii wzmagała się jednak z czasem, orientując się bądź na przyłączenie jej do Polski bądź, szczególnie wśród mieszczaństwa, na integrację z Brandenburgią (np. spisek miast na czele z Choszcznem w 1443 r.; wspierający opozycję elektor brandenburski Fryderyk II – roszczący sobie prawa do Nowej Marchii w wyniku podziału Marchii Brandenburskiej z 1437 r. dokonanego przez Fryderyka I – został zaspokojony przez zakon sumą 30 000 florenów w układzie zawartym we Frankfurcie nad Odrą 16 października 1443 r. i godził się zrezygnować z nowomarchijskiej części dziedzictwa po Askańczykach). Polska próbowała uzyskać Nową Marchię m.in. po wygranej Wielkiej Wojnie z Zakonem w 1412 r., potem jeszcze w 1454 r., tuż przed przejęciem jej przez brandenburskich Hohenzollernów – jednak bezskutecznie.
W chwili wybuchu wojny Zakonu z Polską, aby uzyskać pieniądze na zaciąg wojska, 22 lutego 1454 r. doszło do tajnego porozumienia pomiędzy elektorem Fryderykiem II a wielkim mistrzem krzyżackim co do zastawu Nowej Marchii, pierwotnie za bardzo niską sumę 40 000 złotych reńskich. Stany nowomarchijskie złożyły hołd elektorowi Fryderykowi II w kwietniu 1454 r. w Gorzowie, zaś sam traktat zawarto w Gniewie 19 września 1455 r., przy czym elektor przyznał Zakonowi prawo wykupu Nowej Marchii za 100 000 złotych reńskich, ale dopiero po swojej śmierci. Ostateczna rezygnacja zakonu z praw do wykupu Nowej Marchii nastąpiła dopiero w 1517 r. za rządów elektora Joachima I Nestora.
Dynastia Hohenzollernów.
Odnowa kraju.
Elektor Fryderyk II przywiązywał dużą wagę do ugruntowania swojego panowania w Nowej Marchii. Zdołał skupić przy sobie większość rodów rycerskich czyniąc na ich rzecz liczne nadania i dając stanowiska na swoim dworze. Kolejni elektorzy, Albrecht III Achilles (1470-1486) i Jan Cicero (1486-1499) również wzmacniali swoją władzę oraz znaczenie szlachty, ograniczając samodzielność miast i pogarszając położenie chłopów. Siedzibą wójta krajowego stał się Kostrzyn.
Od czasu objęcia władzy przez Hohenzollernów, w kraju przez kilkanaście lat panował względny spokój. Po śmierci księcia szczecińskiego Ottona III (1464) elektor Fryderyk II wywołał „wojnę o sukcesję szczecińską” i powołując się na stare przywileje zwierzchnictwa margrabiów nad Pomorzem, rywalizował z książętami wołogoskimi o spadek po Gryficie. W 1467 r. armia elektorska wkroczyła na Pomorze, zaś w latach 1468 i 1469 książę Eryk II najechał na Nową Marchię. Wojna odnowiła się w 1478 r.; Pomorze wyszło z niej częściowo pokonane, a Bogusław X uznał się w 1479 r. lennikiem elektora Albrechta.
Na mocy traktatu z księciem żagańsko-głogowskim Janem III (1435-1504), kończącego tzw. sukcesyjną wojnę głogowską, przyłączono w 1482 r. do Nowej Marchii jako zastaw ziemię krośnieńską, sulechowską, lubską i bobrowicką, o łącznej powierzchni 33,52 mil², czyli 1845,71 km².
Państwo Jana Kostrzyńskiego.
W 1535 r. Joachim I Nestor umierając zastrzegł w testamencie (1534), że dwaj jego synowie, Joachim i Jan będą równocześnie sprawowali władzę w Marchii. Akt ten, choć niezgodny z poleceniem elektora Albrechta Achillesa ("Depositio Achilea", 1473) oraz postanowieniami "Złotej bulii" cesarza Karola IV Luksemburskiego (1356), które zawarowały niepodzielność terytorium elektorskiego – wprowadzono jednak w życie. Doszło w ten sposób do podziału Brandenburgii na dwa państwa – rządy w Marchii Starej, Środkowej i Wkrzańskiej, hrabstwie Ruppin i Prignitz objął Joachim II, zaś w Nowej Marchii, ziemi torzymskiej wraz z Księstwem Krośnieńskim, Sulechowem, Lubskiem z ziemią bobrowiecką oraz majątkami Chociebuż i Peitz (w sumie ok. 12 500 km²) rozpoczął Jan, który 20 stycznia 1536 r. przyjął hołd stanów nowomarchijskich w Chojnie. Choć formalnie godność elektorska należała się tylko Joachimowi, Jan posiadał odrębny głos na sejmie Rzeszy, prowadząc politykę niezależną, czasem wręcz sprzeczną z wolą brata.
W 1536 r. przeniósł on siedzibę centralnej administracji z Myśliborza do Kostrzyna, gdzie rozbudował zamek i założył twierdzę. Przystąpił do zorganizowania scentralizowanego aparatu władzy, obejmującego wszystkie dziedziny życia kraju, a zwłaszcza sprawy wymiaru sprawiedliwości – powstał Sąd Nadworny ("Hofgericht") ok. 1540 r., Sąd Kamery w 1548 r. ("Kammergericht") – stosunków lennych, poboru podatków (kataster z 1562 r.) i wojskowości. Urząd namiestnika został zastąpiony rządem niezależnym od berlińskiego, składającym się z kanclerza oraz jego doradców i sekretarzy. Rządowi margrafa podlegali bezpośrednio urzędnicy wykonawczy, tzw. ziemscy urzędnicy konni. Do administrowania dobrami powołano Urząd Kamery ("Amtskammer"), którym kierował podskarbi. Podporządkowano mu 9 domen ("Amt") w Cartzig, Cottbus, Krośnie Odrzańskim, Drezdenku, Kostrzynie, Peitz, Świdwinie, Lubsku i w Sulechowie. Ograniczeniu uległa samodzielność miast, a szlachta skupiona wokół panującego stała się w większości uległym instrumentem jego władzy. Słaba pozycja stanów nowomarchijskich widoczna była w rzadszym zwoływaniu sejmów, które w okresie 35-letniego panowania Jana z Kostrzyna zebrały się tylko około 10 razy. Pomimo absolutystycznych tendencji margrabiego Jana, za jego czasów zaznaczył się dalszy rozwój instytucjonalnych form życia stanowego. Wykrystalizowało się pojęcie powiatu ("Kreis"), jednocześnie zanikły podziały na tzw. ziemie ("terrae" – "Landschaften"). Podział na powiaty został po raz pierwszy wspomniany w dokumencie z 6 lipca 1548 r., który wymieniał powiaty gorzowski, drawski, torzymski i choszczeński. Prawdopodobnie powstały niewiele wcześniej, gdyż jeszcze w 1546 r. istniały na tym obszarze ziemie ("Land"). Powiaty podzielono były wówczas na przednie (chojeński, myśliborski i gorzowski), tylne (choszczeński, strzelecki, drawski i świdwiński) i wcielone (torzymski, krośnieński i sulechowski oraz położone na Dolnych Łużycach Cottbus i Peitz).
Lata rządów Jana to również okres rozwoju gospodarczego Nowej Marchii i przełamania kryzysu demograficznego. Prowadził on aktywną politykę celną, zwłaszcza dotyczącą ruchu handlowego między Wielkopolską a Szczecinem przez terytorium Nowej Marchii. Oprócz podwyższenia cła ściąganego w Kostrzynie, wprowadził tam w 1547 r. nowe cło odrzańskie oraz pobierał cło od bydła pędzonego przez jego władztwo. W Nowej Marchii obowiązywały także brandenburskie cła od wina, cła od towarów przewożonych w beczkach, a po śmierci margrabiego Jan – również nowe cła zbożowe. W momencie jego śmierci w kasie państwa znajdowało się 50 000 talarów (ok. 65 000 guldenów) gotówki.
W 1535 r. Jan z Kostrzyna odmówił potwierdzenia zawartego w Halle układu w sprawie obrony wiary katolickiej, a w 1538 r. oficjalnie uznał luteranizm za religię obowiązującą na terytorium Nowej Marchii, rok wcześniej niż margrabia Joachim. Wiara luterańska, dotąd pozostająca w Nowej Marchii niemal w swoistym podziemiu, zaczęła szybko rozprzestrzeniać się, w zasadzie bez sprzeciwów ze strony Kościoła katolickiego. Względnie silny opór stawiali joannici, posiadający rozległe dobra w Nowej Marchii i autonomiczną pozycję w samej Brandenburgii. Pod naciskiem margrabiego przyjęli oni w 1538 r. luteranizm, a w 1540 r. Jan pod groźbą użycia siły przeniósł komturię z Chwarszczan do Świdwina. W 1539 r. zlikwidowany został klasztor cystersów w Mironicach, ok. 1540 Krosno opuścili franciszkanie i dominikanie, upadł także gorzowski klasztor kartuzów. Sekularyzacja dóbr kościelnych spowodowała wzrost liczby domen z 9 do 18 (1539 Mironice, Bierzwnik i Sarniak, 1540 Chwarszczany i subdomena Dębno, 1543 Myślibórz, 1552 Recz, 1555 Beeskow i Storkow, 1556 Lietzen).
W 1558 r. Nowa Marchia (wraz z ziemią torzymską) została formalnie nadana Janowi w lenno przez cesarza, przez co utrwalił się podział na marchię elektoralną i Nową Marchię – nazwa ta obejmowała całe władztwo Jana Kostrzyńskiego.
Po niemal jednoczesnej śmierci elektora Joachima II i margrabiego Jana (bez męskiego potomka) – 3 i 10 stycznia 1571 r. – Nowa Marchia powróciła oficjalnie do elektoratu Brandenburgii, pod rządami najstarszego i jedynego pozostałego przy życiu syna elektora Joachima II – Jana Jerzego. Stanom nowomarchijskim udało się jednak utrzymać samodzielność kosztem przejęcia 1/3 długów państwowych (500 000 talarów), choć uchwalone przez nie na sejmie w Myśliborzu w 1572 r. specjalne świadczenia podatkowe na ten cel wpływały nadal bezpośrednio do kasy państwowej. Kostrzyn pozostał siedzibą rządu i innych urzędów krajowych, utracił jednak funkcję stałej rezydencji władcy.
Brandenburgia-Prusy.
Czasy panowania Jana kostrzyńskiego i następne lata aż do wybuchu wojny trzydziestoletniej (1618-1648) to okres stabilizacji i względnego dobrobytu Nowej Marchii. Korzystała ona z ogólnoeuropejskiej koniunktury na zboże i produkty leśne, co bezpośrednio stało się czynnikiem powstawania wielkich majątków junkierskich. Próby ponownego podziału państwa podejmowane przez elektora Jana Jerzego, posiadającego liczne potomstwo, nie zakończyły się pomyślnie. Ostatecznie sprawę dziedziczenia rozwiązano układem w Gera (1599), uznając całość ziem brandenburskich za niepodzielną.
W okresie wojny trzydziestoletniej kolejni elektorzy brandenburscy próbowali lawirować pomiędzy obozem cesarskim a Szwedami, gdyż szybko okazało się, że koncepcja neutralności Elektoratu nie odpowiada żadnej z walczących stron. Nowa Marchia pozostawała poza działaniami wojennymi do 1626 r. Zimą 1626/1627 kraj dotknął niszczący najazd Kozaków (lisowczyków) idących z Polski, zwerbowanych przez Inflantczyka Aleksandra Reckwitza, a nie przyjętych na służbę przez cesarza. W 1629 r. wkroczyły wojska cesarskie pod dowództwem Wallensteina, które stacjonowały w Nowej Marchii do 1631 r., kiedy to Szwedzi opanowali prawie całe jej terytorium. Po śmierci króla szwedzkiego Gustawa Adolfa w bitwie pod Lützen, armia cesarska wyparła Szwedów z części terytorium, obsadzając swoimi załogami m.in. Gorzów i Frankfurt. Po zamordowaniu Wallensteina (16 lutego 1634 r.) sytuacja uległa zmianie. Na nowo rozgorzały walki w Nowej Marchii i Szwedzi ponownie opanowali kraj w 1635 r., przy czym wojskom cesarskim udało się utrzymać przyczółki m.in. w Myśliborzu, Chojnie i Gorzowie. W 1637 r. do penetrujących Nową Marchię wojsk cesarskich i szwedzkich doszły jeszcze saskie. Dopiero od 1641 r. nastąpiło uspokojenie wojennej zawieruchy, gdy nowy elektor brandenburski Fryderyk Wilhelm zawarł ze Szwedami układ rozejmowy na zasadach "uti possidetis". Ostatnie garnizony szwedzkie ewakuowano z Nowej Marchii po zawarciu pokojowego traktatu westfalskiego w 1648 r., ale dopiero w 1650 r. przekazali oni Brandenburczykom Gorzów i Chojnę.
Kraj został znacznie wyniszczony i wyludniony, co jeszcze spotęgowały epidemie dżumy w latach 1625–1626, 1630-1631 i 1638-1639 oraz susza w latach 1635–1636. Zaludnienie miast Nowej Marchii spadło średnio o ok. 50%, co było odsetkiem i tak mniejszym niż w innych regionach Marchii Brandenburskiej (w Marchii Wkrzańskiej ok. 88%, w Starej Marchii ok. 82%, w okręgu Ruppin i Prignitz ok. 78%, w Marchii Środkowej ok. 60%). Przykładowo Ośno, Drossen i Mieszkowice utraciły prawie 100% przedwojennego zaludnienia, Chojna 87% mieszkańców, Kostrzyn 53%, Choszczno i Świdwin ok. 20%.
Nowa Marchia była w owym czasie najmniej dochodową częścią władztwa elektora Fryderyka Wilhelma – w 1640 r. na ok. 440 000 talarów dochodu brutto, tylko 50 000 pochodziło z Nowej Marchii; dla porównania, 200 000 talarów dostarczały Prusy, 90 000 Kleve-Mark i 100 000 Marchia Elektoralna. Po zakończeniu wojny elektor przystąpił do odbudowy Brandenburgii, posiłkując się zasobami gospodarczymi Prus Książęcych. Wyrazem prób mających na celu uporządkowanie stosunków gospodarczych był edykt elektora brandenburskiego z 1643 r., nakazujący kupcom przejazd szlakiem handlowym z Frankfurtu do Polski wyłącznie terenem Nowej Marchii. Dla zwiększenia dochodowości państwa wprowadzane zostały nowe cła wodne i lądowe dla miast Nowej Marchii w 1660 r. Z drugiej strony odbudowę militarną państwa brandenburskiego po wojnie trzydziestoletniej Wielki Elektor przerzucił na stany – miasta pokrywały 2/3 wydatków, a pozostałą 1/3 szlachta, przy czym zamiast pieniędzy można było oddawać zboże.
W okresie wojny trzydziestoletniej i w kolejnych dziesięcioleciach nastąpiły dalsze zmiany w dziedzinie życia stanowego. Wykształcił się ostatecznie urząd tzw. dyrektora powiatu (Kreisdirector, 1655 r.), rozwinęła się funkcja generalnego poborcy podatków (Einnehmer des Kreises). W 2 poł. XVII w. obok instytucji przedstawicielstwa szlachty działał konwent miast złożony z trzech wybieralnych „directores” reprezentujący trzy największe miasta Nowej marchii: Myślibórz, Chojnę i Gorzów. Szczególne sprawy spoczywały w rękach syndyka miast Nowej Marchii.
Ponownemu zaludnianiu Nowej Marchii sprzyjała m.in. wojna polsko-szwedzka (1655-1660), powodująca migrację mieszczan i chłopów z sąsiedniej Wielkopolski, jak również Śląska. Po roku 1668 przybyło tutaj również wielu arian, wypędzonych z Polski. W latach 1674–1680 skutkiem nowej wojny brandenbursko-szwedzkiej Nowa Marchia przeżyła ponowny najazd Szwedów.
Od lat 70. XVI w. na tereny Nowej Marchii zaczęły przenikać idee kalwinizmu. W 1613 r. elektor brandenburski Jan Zygmunt przeszedł na to wyznanie. Akt ten rozpoczął jednocześnie okres starć religijnych, który został tylko czasowo wstrzymany działaniami wojny trzydziestoletniej. Postanowienia pokoju westfalskiego, które równouprawniły luteran i kalwinów, stały się zarzewiem konfliktów między wyznawcami obu religii. Kalwinizmowi sprzyjał kolejny elektor – Fryderyk Wilhelm, który wobec prześladowań kalwinów przez luteran wydał w 1656 r. szereg ustaw kościelnych wymierzonych przeciw luteranom, następnie w 1662 r. i 1664 r. ogłosił edykty tolerancyjne.
Królestwo Prus i Cesarstwo Niemieckie.
Wraz z powstaniem Królestwa Prus w 1701 r., sytuacja zaczęła się poprawiać. Już król Fryderyk I rozpoczął nowa falę kolonizacji, sprowadzając (na mocy wydanego edyktu poczdamskiego) m.in. uchodźców religijnych z Francji. Dalszemu umacnianiu się mocarstwowego stanowiska Hohenzollernów sprzyjały klęski Szwedów w okresie III wojny północnej (1701-1721), a zwłaszcza utrata na rzecz Brandenburgii Szczecina wraz z całym obszarem ujściowym Odry. Zagarnięcie Śląska przez Fryderyka II w latach 40. XVIII w. (w 1742 r. dołączono do Nowej Marchii pozyskaną na Austrii śląską ziemię świebodzińską) uwikłało Prusy w wojny z koalicją austriacko-rosyjsko-francuską, z których szczególne znaczenie dla dziejów Nowej Marchii miała wojna siedmioletnia (1756-1763). Trzy wielkie bitwy owej wojny rozegrały się właśnie na jej terytorium: pod Sarbinowem (Zorndorf, 25 sierpnia 1758 r.) pomiędzy wojskami pruskimi a rosyjskimi, Kijami lub Sulechowem (Kay/Züllichau, 23 lipca 1759 r.) i Kunowicami (Kunersdorf, 12 sierpnia 1759 r.). W kolejnych latach wojska rosyjskie niejednokrotnie plądrowały kraj. Rosjanie wycofali się dopiero w 1762 r., na skutek zmiany polityki wraz ze śmiercią carowej Elżbiety. Po wojnie przystąpiono do odbudowy Brandenburgii ze zniszczeń, dla której kluczowe znaczenie miała tzw. kolonizacja fryderycjańska, obejmująca swym zasięgiem również Nową Marchię. Pierwszorzędnym zadaniem była odbudowa zrujnowanych i zakładanie nowych miast i wsi, a celem – zwiększenie liczby ludności na wyniszczonych wojną obszarach. Wraz z akcją osadniczą przeprowadzono zakrojone na szeroką skalę prace melioracyjne i regulacyjne rzek.
Już przed wybuchem wojny siedmioletniej rozpoczęto osuszanie łęgów nadodrzańskich, zwłaszcza w rejonie przełomu Odry. W 1747 r. rozpoczęto budowę kanału głównego, który miał odprowadzić wody Odry najkrótszą drogą (skróconą z 45 do 19 km) od Gozdowic do Hohensaathen. Drugą fazę robót stanowiły prace odwadniające dolinę Odry przez budowę rowów melioracyjnych, mostów i śluz. Regulowanie Warty w latach 1767–1785 i osuszanie łęgów nadwarciańskich kosztowało 1,028 mln talarów, a nad brzegami Warty i Noteci do 1790 r. osiedlono ok. 15 000 ludzi, przy czym ok. 70% pochodziło z Polski (głównie sąsiedniej Wielkopolski). Kolonizacja fryderycjańska stanowiła na tym terenie największy skok w rozwoju osadnictwa rolniczego od czasów kolonizacji średniowiecznej.
Po rozbiorach Polski i zajęciu przez Prusy Wielkopolski i części Mazowsza z Warszawą, obszar Nowej Marchii stał się pomostem gospodarczym łączącym centrum państwa z zagarniętymi terytoriami. Pomimo to na początku XIX w., wraz z rozwojem przemysłu i nowych środków transportu Nowa Marchia przegrywała gospodarczo w konkurencji z Nadrenią czy Śląskiem.
Długotrwały pokój przerwany został w 1806 po klęsce Prusaków pod Jeną. Wojska francuskie w pościgu za armią pruską w dniu 1 listopada 1806 r. opanowały Kostrzyn, a następnie całą Nową Marchię. Po klęsce Napoleona pod Moskwą w 1812 r. nastąpił odwrót wojsk francuskich, ale przykładowo garnizon w Kostrzynie opierał się siłom prusko-rosyjskim do marca 1814 r.
W okresie okupacji napoleońskiej w 1808 roku siedzibę Rejencji Nowej Marchii przeniesiono z Kostrzyna do Myśliborza, a Kamery Nowomarchijskiej do Chojny. W 1813 r. oba urzędy przeniesiono do Frankfurtu nad Odrą. Reformy administracyjne Prus z lat 1815–1818 (po kongresie wiedeńskim) zmieniły również strukturę Nowej Marchii. W prowincji brandenburskiej, w rejencji frankfurckiej, pod starą nazwą Neumark znalazły się: Choszczno, Strzelce Krajeńskie, Gorzów, Myślibórz (z Pełczycami i Lipianami), Chojna (w latach 1816–1839 istniał także powiat kostrzyński, włączony następnie do chojeńskiego), a także od 1817 r. wschodnia połać ziemi lubuskiej (ziemia torzymska) jako powiat z ośrodkiem w Sulęcinie (potem od 1852 r. w Ośnie), od 1873 r. jako wydzielone powiaty Ost- i Weststernbers w Sulęcinie i Ośnie (od 1904 r. w Rzepinie). Część północną krainy (Świdwin, Drawsko) wcielono natomiast do prowincji Pomorze (rejencja koszalińska). Dawny powiat wałecki znalazł się natomiast w granicach prowincji Prus Zachodnich (do 1919 r., następnie w latach 1922–1938 wchodził w skład Marchii Granicznej Poznań-Prusy Zachodnie). Powierzchnia właściwej Nowej Marchii wynosiła 8440 km², zaś wraz z ziemią torzymską, Krosnem, Sulęcinem i Chociebużem 13 750 km²; liczba ludności w 2 poł. XIX w. wynosiła około 330 000 mieszkańców.
Prusy po upadku Napoleona (1815) przechodziły szybki etap rozwoju, który wywarł znaczny wpływ na rozwój społeczno-gospodarczy miast i wsi w XIX w. Zdecydowano się bowiem na przeprowadzenie wielu reform gospodarczych, które w znaczny sposób zmieniły zarówno strukturę społeczną społeczeństwa, jak i sytuację prawną obywateli. Istotne znaczenie miały reformy Steina i Hardenberga, likwidowały bowiem pozostałości praw feudalnych. Uwłaszczenie chłopów stworzyło im możliwości poszukiwania zajęcia i zamieszkania w środowiskach miejskich, a przez to stymulowało lepsze warunki rozwoju społeczno-gospodarczego miast. Wydarzenia Wiosny Ludów nie zmieniły oblicza Nowej Marchii, która pozostała krainą wielkich latyfundiów.
Początki kapitalizmu w Nowej Marchii sięgają XVIII w. W miastach pojawiły się pierwsze manufaktury, które w kolejnym wieku przekształcały się już w fabryki. Główne ośrodki przemysłowe stanowiły większe miasta, jak Gorzów, Choszczno, Kostrzyn, Dębno, Kalisz Pomorski, Złocieniec, Drawsko. Mniejsze miasta nie odgrywały poważniejszej roli gospodarczej, ograniczając się do roli ośrodków administracyjnych oraz usługowych wobec rolnictwa (drobny przemysł, rzemiosło i handel). Od połowy XIX w. zaczęła się rozwijać również sieć linii kolejowych.
Republika Weimarska 1919−1933.
W wyniku traktatu wersalskiego i zmiany granic Niemiec, nastąpiło masowe przemieszczanie się ludności niemieckiej oraz przenoszenie instytucji z terytoriów przyznanych Polsce do wschodnich prowincji Niemiec. Wybuch rewolucji listopadowej 1918 r. nie był tutaj tak intensywny jak w innych regionach. Wynikało to z przeważającego rolniczego charakteru tych obszarów, zaś klasa robotnicza w miastach nie decydowała o ich obliczu. Znaczny wpływ miały natomiast siły konserwatywne „starego układu politycznego”. W 1923 r. zapanowała w Niemczech ogromna inflacja, zaś w 1926 r. kryzys rolny objął wszystkie prowincje wschodniej Rzeszy, czego skutkiem była kolejna fala migracja ludności ze wsi.
Od połowy lat 20. XX w. nasilał się ruch faszystowski i nacjonalistyczny, działały aktywnie NSDAP oraz Związek Wszechniemiecki czy „Der Patriotische Wehrverband”, organizacja nawiązująca do Związku Obrony Kresów Wschodnich, organizacje Tannenbergbund, starające się oczyścić żołnierzy niemieckich z winy klęski poniesionej w I wojnie światowej.
III Rzesza 1933−1945.
W wyniku zmian administracyjnych z 1938 r. zlikwidowano Marchię Graniczną Poznań – Prusy Zachodnie. Powiaty wałecki, drawski, strzelecki, choszczeński, trzcianecki (notecki) i inne obszary z miastem Piłą wcielono jako rejencje pod nazwą Marchia Graniczna Prusy Zachodnie do prowincji Pomorze. W ramach Nowej Marchii, w prowincji brandenburskiej, w rejencji frankfurckiej, pozostały powiaty chojeński, myśliborski i gorzowski, wraz z Sulęcinem, Sulechowem, Krosnem, Gubinem i Żarami.
W okresie II wojny światowej do miast nowomarchijskich napływały rzesze przymusowych robotników najpierw z okupowanej Polski, potem również Francuzi, Holendrzy, Rosjanie, Ukraińcy. W części miast utworzono obozy jenieckie oraz filie obozów koncentracyjnych:
Wraz z klęskami Niemiec na froncie wschodnim, wśród ludności zaczęły powoli narastać nastroje niepewności i strachu. Skutki wojny stawały się coraz bardziej uciążliwe w każdej sferze życia. Od końca 1944 r. na tereny Nowej Marchii zaczęła napływać ludność z terenów zajętych przez wojska radzieckie (Prusy Wschodnie) oraz z zachodnich Niemiec, narażonych na częste naloty alianckie. Druga fala ucieczek miała miejsce po ruszeniu radzieckiej ofensywy zza Wisły w styczniu 1945 r. Odsetek ludności objętej ewakuacją i ucieczką jest trudny do oszacowania; dla terenów Wschodniej Brandenburgii do czasu kapitulacji Niemiec podaje się, że było to ok. 50% ludności, czyli ok. 330 000 osób.
Zniszczenia zabudowy miast i wsi w wyniku działań wojennych były znaczne. Przykładowo Drawsko Pomorskie utraciło ok. 80% zabudowy, Choszczno ok. 85%, Kalisz Pomorski i Kostrzyn ok. 90%, Dębno ok. 30%. Niektóre miasta ulegały niszczeniu już po zakończeniu działań wojennych (np. Myślibórz).
Po II wojnie światowej.
W pierwszych tygodniach po kapitulacji Niemiec miał miejsce masowy powrót ludności niemieckiej do stałych miejsc zamieszkania. Oprócz naturalnej potrzeby powrotu, stymulatorem była też administracja radzieckiej strefy okupacyjnej, gdyż duże nagromadzenie uciekinierów stwarzało tam poważne problemy kwaterunkowe i aprowizacyjne. Kolejne fale migracji to prowadzona w okresie ok. 20 czerwca – 20 lipca 1945 r. akcja wysiedleń wojskowych głównie z powiatów nadgranicznych (ogólnie nieudana), „dobrowolne” wyjazdy na jesieni 1945 r., masowe przesiedlenia w 1946 r. do brytyjskiej i w 1947 r. do radzieckiej strefy okupacyjnej. W latach 1948–1959 były to już o wiele mniejsze liczebnie migracje, początkowo w ramach transferu siły roboczej do stref okupacyjnych, rozwiązywania obozów pracy i przesiedlania jeńców wojennych, a następnie akcji łączenia rodzin.
W tym też czasie uruchomiono zasiedlanie kraju ludnością napływową, głównie z terenów polskich wcielonych do ZSRR, czyli przymusowych polskich wysiedleńców z województw kresowych, następnie z centralnej Polski (poznańskie, łódzkie, warszawskie) oraz reemigrantami powracającymi z Niemiec. Największy ruch osadników trwał w połowie 1946 podczas fali przymusowych wysiedleń ludności polskiej z Kresów Wschodnich. Główny etap osadnictwa polskiego kończyła akcja „Wisła”, czyli przymusowe przesiedlenie ludności ukraińskiej z południowo-wschodniej Polski w 1947 r. Swą działalność PUR-y zakończyły w zasadzie do 1949 r. Rozpoczął się proces powolnego zagospodarowywania dawnej Nowej Marchii.
W wyniku ustalenia granicy na Odrze większość obszaru Nowej Marchii znalazła się w granicach Polski, zaś jej część po stronie zachodniej rzeki (Chociebuż) w późniejszej NRD. W 1945 r. powiaty południowo-wschodnie połączono z Wielkopolską, z jej ekspozyturą w Gorzowie, zaś choszczeński, chojeński i myśliborski (wydzielono z niego część z Lipianami i dołączono do powiatu pyrzyckiego) podporządkowano władzom wojewódzkim w Szczecinie. W 1950 r. powiaty gorzowski i strzelecki wcielono do nowego województwa zielonogórskiego, zaś świdwiński, drawski i wałecki do utworzonego województwa koszalińskiego.
W wyniku podziału administracyjnego z 1975 r. likwidowane powiaty choszczeński, strzelecki, gorzowski, myśliborski, znalazły się w nowym województwie gorzowskim, natomiast wałecki w województwie pilskim, chojeński w szczecińskim, drawski i świdwiński pozostały w koszalińskim.
W ramach podziału administracyjnego z 1999 r. część dawnego powiatu chojeńskiego złączono z zachodniopomorskim powiatem gryfińskim, do województwa zachodniopomorskiego włączono poza tym powiaty: wałecki, myśliborski wraz z pozostałą częścią powiatu chojeńskiego (Dębno), choszczeński z częścią myśliborskiego (Pełczyce). Powiaty gorzowski i strzelecki weszły w skład województwa lubuskiego.
Gospodarka i stosunki społeczne.
Wieś, rolnictwo.
W okresie średniowiecza źródłem zamożności Nowej Marchii była eksploatacja potężnych terenów leśnych, których produkty spławiano w dół Warty i Odry, oraz intensywna uprawa zbóż na dość urodzajnych, gliniastych terenach między dolną Wartą a Odrą. Na pozostałym obszarze przeważają gleby bielicowe, nie sprzyjające gospodarce rolnej i hodowlanej. Na polach, uprawianych na zasadach gospodarki trójpolowej, siano żyto, pszenicę, jęczmień, owies, grykę i proso (uprawa ziemniaków rozpowszechniła się dopiero za rządów Fryderyka Wielkiego). Hodowla była słabo rozwinięta i obejmowała m.in. konie, krowy, woły, świnie i owce. Jedną z głównych gałęzi gospodarczych było browarnictwo, później ograniczone przez wprowadzenie tzw. prawa do warzenia piwa.
Mimo licznych wojen i najazdów z zewnątrz gospodarka rolna w XIII i XIV w. musiała być dość aktywna i wydajna, wnioskując z faktu znacznego postępu urbanizacji, który byłby niemożliwy bez wytwarzania nadwyżek płodów rolnych przez miejscowe rolnictwo. Rolnictwo owego czasu wiele zyskało wskutek pojawienia się zakonów. Nastąpił wzrost kultury rolnej, pozyskiwane były dla rolnictwa nieużytki, karczowane lasy, osuszane mokradła i budowane kanały, mosty czy młyny. Zakony trudniły się również handlem, czego świadectwem są uzyskane np. przez templariuszy przywileje targowe oraz zwolnienia od ceł na obszarze całego Pomorza Zachodniego otrzymane od księcia Barnima I w 1236 r. Uzyskane dochody pozwoliły na wznoszenie kościołów i domów zakonnych.
Zasadniczym przełomem w kształtowaniu osadnictwa wiejskiego było upowszechnienie gospodarki czynszowej na początku XIII w. w wyniku akcji kolonizacyjnej prowadzonej przez margrabiów brandenburskich oraz możne rody rycerskie. Towarzyszyło temu scalanie rozproszonych osad i nadawanie im racjonalnych planów. Przeobrażone lub nowo założone wsie otrzymywały układy w postaci owalnic czy ulicówek. Umiejscawiane były przy ważniejszych drogach i przy wodzie (jezioro, rzeka). W ok. 70% były to nowe osady najczęściej w formie owalnicy, nie posiadające swej bezpośredniej słowiańskiej poprzedniczki, które w korzystnych warunkach rozwijały się szybciej i powodowały zahamowanie miejscowej gospodarki słowiańskiej. Część miejscowej ludności ulegać zaczęła germanizacji (choć w o wiele mniejszym stopniu niż na innych obszarach Brandenburgii; element słowiański trwał długo nawet w zachodniej części Nowej Marchii, zaś na pograniczu z Wielkopolską Niemcy byli w mniejszości), część natomiast, zachowując swoją odrębność plemienną, ulegała pauperyzacji.
Wsie lokowane na prawie niemieckim posiadały instytucję sołtysa, oczynszowanie, wymierzone w łanach role, wprowadzony trójpolowy system upraw oraz autonomię sądowniczą. Normą w Nowej Marchii były wioski o średniej wielkości 64 łanów (przyjmuje się, że łan obejmował 17-20 ha ziemi); na 279 wsi wymienionych w katastrze Ludwika I Starszego z 1337 r., takich było 122. W osadach kościół parafialny otrzymywał nadział 4 łanów ziemi, nadział chłopski liczył zazwyczaj 2 łany, a pola młynarzy czy karczmarzy 1 łan. Średnia wielkość lenna giermków wynosiła 4, a rycerzy 6 łanów. Ziemia rycerska o takiej wielkości była zwolniona od podatków na rzecz margrabiego w zamian za obowiązek służby wojskowej. Dane z 1337 r. odnotowują 203 lenna rycerskie: 28 w ziemi chojeńskiej, 27 w gorzowskiej, 23 w lipiańskiej, po 21 w mieszkowickiej i strzeleckiej, 16 w golenickiej, 12 w świdwińskiej, 11 w myśliborskiej, 9 w choszczeńskiej oraz po 5 w ziemiach pełczyckiej, kaliskiej i złocienieckiej. Przy dworach rycerskich funkcjonowały folwarki, których podstawą była ziemia orna i inne pożytki (sady i ogrody, lasy, jeziora, stawy i rzeki). Przy ciekach wodnych budowano młyny wodne, pełniące również funkcje tartaków, kuźni i garbarni.
Czynsz gruntowy wynosił 1 lub 2 solidy z łana. Oprócz tego chłopi składali pakt ("pactus, pactus universus"; pierwotnie oznaczał dziesięcinę kościelna, następnie został połączony z czynszem i stanowił roczną opłatę) pobierany w zbożu lub pieniądzach (w zachodniej Nowej Marchii przeliczany na solidy, we wschodniej – na marki lub talenty), uiszczali czynsz od domostw i łodzi rybackich, niekiedy opłaty za wypas trzody i inne niewielkie daniny w naturze. Postępujący wzrost gospodarki towarowo-pieniężnej prowadził do handlu rentami pieniężnymi ze wsi lub ich części, w których to transakcjach uczestniczyli zarówno rycerze, jak i mieszczanie i przedstawiciele instytucji kościelnych.
W poł. XIV w. gospodarka rolna uległa szybkiemu załamaniu. Kataster Nowej Marchii z 1337 r. zanotował ok. 95 opuszczonych wsi, co było wynikiem z jednej strony spustoszeń dokonanych przez najazd polsko-litewski z 1326 r., z drugiej niedogodnych warunków glebowych (na co wskazuje największa liczba pustek w okolicach Choszczna – 31, Złocieńca – 28 i Gorzowa – 11) oraz zamętu politycznego po wygaśnięciu dynastii askańskiej. Księga ziemska cesarza Karola IV z 1375 r. odnotowała, iż 40% gruntów ornych stanowiły pustki.
Rozkład wewnętrzny stosunków politycznych i anarchia w Nowej Marchii doszły do szczytu w okresie rządów Luksemburgów (zbrojne zatargi zamożnych rodów, rozbój rycerski, najazdy z terenów sąsiednich państw), pogłębił się kryzys gospodarczy (liczne odłogi, braki inwentarza żywego, zahamowanie handlu). Nowa Marchia stanowiła dla margrabiów wyłącznie obiekt przetargów o politycznym i finansowym znaczeniu. Próby okiełznania anarchii za rządów krzyżackich nie powiodły się na dłuższą metę. Dla państwa krzyżackiego Nową Marchia stanowiła jedynie swoistą „spiżarnię”. Kolejni elektorzy z dynastii Hohenzollernów wzmacniali swoją władzę oraz znaczenie szlachty, ograniczając samodzielność miast i pogarszając położenie chłopów.
W XVI i XVII w. zaznaczył się rozwój gospodarki folwarczno-pańszczyźnianej, wskutek otwarcia się w Europie zachodniej chłonnych rynków zbytu na zboże. Spowodowało to ponowny ruch osadniczy; przy folwarkach (lokalizowanych również z dala od wsi) powstawały nieduże osady na planie rzędówki. Zaczęto poszerzać areał gruntów, często odbierając ją chłopom i zwiększając ilość pracy na gospodarstwie szlacheckim. Sytuacja chłopów w Nowej Marchii była najgorsza w całej Marchii Brandenburskiej. Uważani ono byli już tylko za bezterminowych dzierżawców, nie posiadali prawa własności do budynków i sprzętu gospodarskiego, obowiązywała ich wysoka pańszczyzna. Podlegali rugom, a tamtejsze sądy zaprzestały przyjmowania skarg chłopskich na panów. Koncentracja posiadłości ziemskich w ręku elektora oraz bogatych rodzin szlacheckich (jak von Sydow, von der Osten) była zdecydowanie najwyższa spośród ziem Marchii Brandenburskiej. Według rejestru włók podatkowych z 1588 r. wskaźnik włók rycerskich i włók chłopskich wahał się od 27% w okręgu Choszczno oraz 33% na ziemi drawskiej i 37% na ziemi chojeńskiej do 41% w okręgu gorzowskim i ponad 50% w okręgach Strzelce Krajeńskie i Myślibórz. Dla porównania na terenie Marchii Wkrzańskiej włóki rycerskie stanowiły w 1560 r. około 24.5% ogólnego obszaru, a w 1620 – 32.2%. Wyższy był w Nowej Marchii również udział w areale folwarcznym ziemi odebranej chłopom. Podczas gdy w Marchii Wkrzańskiej ok. 1560 r. włóki chłopskie stanowiły 8.5%, a w 1620 r. 23.6%, to w okręgu myśliborskim już w 1588 r. wskaźnik ten wynosił ok. 36%, a w wykazującym najniższy w Nowej Marchii stopień ufolwarcznienia okręgu Choszczno blisko 40%. Na terenie Nowej Marchii w dobrach szlacheckich w 2 poł. XVI w. wielkość folwarków wahała się od 6 do 10 włók, ale były i folwarki 3- i 20-włókowe, co przy wielkości włóki nowomarchijskiej ok. 22 ha daje areał gospodarstw rzędu 66 do 400 ha. Gęstość sieci wsi w Nowej Marchii była w tym okresie mniejsza niż w Marchii Elektoralnej i wynosiła ok. roku 1618 jedną wieś na 12.2 km² wobec 8.8 km².
W czasie wojny trzydziestoletniej (1618-1648) kraj został znacznie wyniszczony i wyludniony. Rolnictwo całkowicie podupadło, co spotęgowane zostało jeszcze przez suszę w latach 1635–1636. W 2 poł. XVII w. miał miejsce dalszy raptowny wzrost gospodarki folwarczno-pańszczyźnianej, spowodowany wyludnieniem wsi wskutek wojny, włączaniem do obszarów dworskich opuszczonych gospodarstw chłopskich, a także wzrostem zapotrzebowania na zboże. Dalsza intensyfikacja gospodarki rolnej oraz rozwój eksploatacji lasów, a zarazem koncentracja dóbr ziemskich w ręku panującego, nastąpiły w okresie panowania Fryderyka Wilhelma I. Wydał on szereg zarządzeń w celu podniesienia oraz stabilizacji dochodów skarbu królewskiego z tytułu posiadania ziemi, m.in. w latach 1718–1719 sporządzono wykaz i specyfikację wszystkich łanów, na których ciążył obowiązek płacenia podatków w dobrach rycerskich.
W 2 poł. XVIII w. zaznaczyło się początkowo pewne uwstecznienie w gospodarce wiejskiej wskutek zniszczeń powstałych w czasie wojny siedmioletniej. Do odbudowy przystąpiono jednak jeszcze w trakcie wojny.
Na rozwój rolnictwa i osadnictwa wiejskiego duży wpływ miała tzw. kolonizacja fryderycjańska, związana z osuszaniem oraz melioracją Odry, Warty i Noteci. Rozpoczęto ją jeszcze przed wybuchem wojny siedmioletniej (1746) i kontynuowano po jej zakończeniu. W latach 1767–1785 nad brzegami Warty i Noteci osiedlono 15 000 ludzi. W wyniku prac regulacyjnych Odry powstały tzw. Żuławy Cedyńskie, na których uprawiano m.in. tytoń.
Rozwój gospodarczy uległ ponownemu zahamowaniu w okresie wojen napoleońskich, zwłaszcza kiedy Prusy po klęsce pod Jeną znalazły się pod okupacją francuską. Odbudowa gospodarki i życia społecznego odbywała się już w zmienionych warunkach, pod wpływem narastania elementów kapitalizmu. Klęska Prus stała się główną przyczyną wyzwalającą odgórne reformy wiejskich stosunków społecznych. Zapoczątkowana edyktem z 8 września 1807 r. znoszącym poddaństwo chłopów w dobrach prywatnych tzw. „pruska droga do kapitalizmu” trwała do lat 50. XIX w. W wyniku reform uwłaszczeniowych własność chłopska została pozbawiona przez obszarnictwo jednej trzeciej części uprawianej przez siebie ziemi. Przykładowo w powiecie chojeńskim w rękach junkierstwa znalazło się 43% ogółu użytków rolnych. Sytuacja wielkich majątków, z uwagi na prowadzoną przez władze Rzeszy politykę protekcji agrarnej kształtowała się – mimo okresowych załamań – aż do czasów I wojny światowej korzystnie.
Wiek XIX zaznaczył się masowym odpływem ludności ze wschodnich prowincji państwa pruskiego, zwanej „ucieczką ze wschodu” ("Ostflucht"). Najbardziej dotknięta została tym zjawiskiem rejencja frankfurcka. U podstaw migracji leżał ogólny niedorozwój ekonomiczny tych ziem w stosunku do reszty Niemiec. Ludność głównie zajmująca się rolnictwem, wskutek procesu uwłaszczeniowego zakończonego w latach 50. XIX w., zmuszona została do opuszczania wsi i szukania pracy w zawodach pozarolniczych, której jednak na miejscu nie było. W ten sposób doszło do zlania się dwóch procesów demograficznych: „ucieczki ze wschodu” z „ucieczką ze wsi” ("Landflucht"). Początkowo głównym kierunkiem migracji była Ameryka Północna, zaś po 1871 r. zachodnie i centralne Niemcy, gdzie szybko rozwijał się przemysł dzięki m.in. zdobyczom Prus w wojnie z Francją. Skutki migracji odczuwało najbardziej rolnictwo, zwłaszcza wielkie majątki, które zaczęły cierpieć na chroniczny brak rąk do pracy. Wobec tego właściciele ziemscy ściągali do pracy robotników sezonowych, w tym Polaków z zaborów rosyjskiego i austriackiego, którzy po części pozostali później na tych terenach, zwiększając grono dość licznej mniejszości polskiej. Pewne zahamowanie migracji nastąpiło w latach 1910–1925, czego powodem były trudności emigracyjne spowodowane I wojną światową, a następnie powojenny kryzys gospodarczy również w centralnych i zachodnich Niemczech. Ponowna fala migracji miała miejsce po 1926 r., kiedy to kryzys rolny objął wszystkie prowincje wschodniej Rzeszy. Z drugiej strony, wskutek utraty po I wojnie światowej dużej części terytoriów wschodnich Niemiec – Pomorza Gdańskiego i Księstwa Poznańskiego – następował przypływ ludności niemieckiej z tych terenów na obszary Nowej Marchii.
Rezygnacja Rzeszy z polityki protekcji agrarnej po I wojnie światowej wywołała częściową parcelację majątków i tworzenie ich kosztem średnich gospodarstw chłopskich. Rolnictwo niemieckie w ogóle przeżywało głęboką recesję, spowodowaną wzrostem konkurencyjności rolnictwa światowego. Dotkliwiej odczuwały ją wschodnie tereny Rzeszy, gdzie główny strumień produkcji towarowej miejscowego rolnictwa kierowany był na tereny centralnych i zachodnich Niemiec, tymczasem taryfy za przewozy kolejowe wzrosły o prawie 100%, podnosząc niesłychanie koszty produkcji rolnej. Dekapitalizacja rolnictwa, wzrost zadłużenia i spadek wydajności prowadziły do obniżania nakładów inwestycyjnych i spadku płac roboczych, a w konsekwencji – do odpływu ludności ze wsi. W 1931 r. władze Rzeszy przystąpiły do realizacji programu „pomocy dla wschodu” ("Osthilfe"). Większa część miliardowych sum łożonych na oddłużenie miejscowego rolnictwa przypadła w udziale wielkiej własności. Pewna poprawa nastąpiła w okresie hitlerowskim w związku z programem stworzenia w Niemczech samowystarczalności żywnościowej.
Do 1945 r. działania wojenne nie dotknęły wsi Nowej Marchii, większość strat nastąpiła w ostatnim okresie wojny w wyniku działań frontowych oraz po zajęciu przez wojska radzieckie, w wyniku szabrownictwa i rabunkowej gospodarki radzieckiej administracji wojennej, a także polskiej.
Miasta.
W XIII i XIV w. wskutek rozwoju osadnictwa oraz wzrostu produkcji rolnej istniejące osady rolniczo-rzemieślniczo-handlowe zaczęły stopniowo przeobrażać się w ośrodki o znacznej przewadze funkcji rzemieślniczych i handlowych. Konieczne stało się wprowadzenie nowych norm prawnych określających uprawnienia i obowiązki ludności miast, co dokonywało się przez nadawanie praw miejskich w drodze tzw. lokacji, a następnie przez proces dalszego uprzywilejowania ekonomicznego i prawno-ustrojowego.
O rozwój miast, jako oparcie dla swojej władzy, szczególnie dbali władcy askańscy. Po opanowaniu nowego terytorium lokowali oni miasta na prawie brandenburskim (np. Gorzów w 1257, Barlinek w 1278, Drawsko Pomorskie w 1297, Wałcz i Kalisz Pomorski w 1303), dbając następnie o ich rozwój ekonomiczny i ufortyfikowanie. Od poł. XIII w. do poł. XIV w. wykształciła się sieć miejska obejmująca ponad 20 miast, wśród których poważniejszą role odgrywały Myślibórz, Chojna, Choszczno i Gorzów. Posiadały one znaczne dobra ziemskie, w skład których wchodziły całe wsie. Po wygaśnięciu dynastii askańskiej ruch lokacji miast w Nowej Marchii osłabł.
Z lokacjami miast związany był rozwój ustroju cechowego i powstawanie organizacji kupieckich oraz kształtowanie się stanu mieszczańskiego, w którym dominująca pozycję zajmowali niemieccy kupcy i rzemieślnicy. Wzrost uprzywilejowania miast w XIII-XVI w. znalazł wyraz w rozwoju samorządu miejskiego oraz uprawnień sądowniczych. Mieszkańcy słowiańskich suburbiów w większości zostali zepchnięci do przedmieść zwanych Wikami albo Chyżami (niem. "Kietz").
Znaczenie gospodarcze miast opierało się na ich związku z najbliższym otoczeniem rolniczo-leśnym oraz na udziale przynajmniej niektórych miast w handlu dalekosiężnym. Obok dróg lądowych handel tranzytowy korzystał z dróg wodnych – Warty, Noteci i Odry. W sensie gospodarczym ziemie Nowej Marchii stanowiły obszar przejściowy pomiędzy Wielkopolską a Pomorzem, w sensie handlowym zaś główne miasta powiązane były ze Szczecinem. Główne drogi to „Via Marchionis” (od Kostrzyna do Choszczna) i „Versus Poloniae” (od Santoka do Stargardu). Mniejsze miasta odgrywały rolę organizatorów rynków lokalnych. Poza handlem, rzemiosłem i rolnictwem miasta czerpały dochody z innych źródeł, jak bicie monety (np. Chojna 1335 r., Mieszkowice 1353 r.), ściąganie niektórych podatków czy prowadzenie na własną rękę młynów, które przeszły w ręce miast z rąk panującego w wyniku dezintegracji tzw. regaliów, która dokonała się w Nowej Marchii na wielką skalę w XIV w. W połowie XIV w. istniała już w pełni wykształcona miejska struktura osadnicza. Większość miast została otoczona murami obronnymi, zaczęły powstawać liczne trwałe, wzniesione z kamienia granitowego i cegły, budowle publiczne i prywatne – kościoły, ratusze, klasztory, kamienice mieszczańskie.
Największa świetność miast przypadała na koniec XV i początek XVI w. Objawy kryzysu gospodarki miejskiej wystąpiły już w czasach Jana kostrzyńskiego, powodowane wzrostem świadczeń na rzecz panującego. Samodzielność miast ograniczali również kolejni elektorzy z dynastii Hohenzollernów, wzmacniając swoją władzę. Przejawiało się to m.in. w wydawanych ordynacjach miejskich, regulujących szczegółowo nie tylko organizację i funkcjonowanie władz miejskich, ale i poszczególne dziedziny życia mieszkańców miast. Takie ordynacje miejskie otrzymały w 1511 r. Gorzów i Myślibórz. W źródłach tego okresu mnożą się skargi mieszczan na przeciążenie podatkami. Jednocześnie narastał kryzys wewnętrzny ukształtowanej w średniowieczu społeczności miejskiej, dochodziło do konfliktów pomiędzy poszczególnymi warstwami mieszczaństwa. Przykładowo w 1589 r. w Chojnie doszło do otwartej rewolty, doprowadzając do upadku miejscowej rady, która zbiegła do Kostrzyna oddając się pod opiekę elektora. Elektor Jan Jerzy zdobył Chojną siłą, a przywódców powstania uwięził.
Gęstość sieci miast w Nowej Marchii była w tym okresie większa niż w Marchii Elektoralnej i wynosiła około roku 1618 jedno miasto na 236 km² wobec miasto/409 km². W Nowej Marchii było wówczas 35 miast, wobec 76 w Marchii Elektoralnej.
Do ruiny doprowadziła miasta Nowej Marchii wojna trzydziestoletnia (1618-1648). Przyczyną były nie tylko same zmagania zbrojne, również kwaterowanie wojsk i płacone kontrybucje, ponadto epidemie. Przykładowo liczba mieszkańców Frankfurtu nad Odrą zmniejszyła się z 7000 do 2000, Chojna utraciła 87% mieszkańców, Kostrzyn 53%, Mieszkowice były prawie całkowicie opustoszałe. Na przełomie XVII/XVIII w. zaznaczyła się poprawa warunków panujących w miastach. W wyniku prześladowań religijnych w niektórych krajach katolickich na teren państwa pruskiego napływać zaczęły rzesze doświadczonych i wysoko wykwalifikowanych rzemieślników, z których część osiedliła się również w Nowej Marchii. Na początku XVIII w. Fryderyk Wilhelm I wydał szereg ustaw reformujących stosunki w miastach, m.in. wzmocniony został wpływ państwa na obsadzanie urzędów miejskich. Uzdrowione zostały i wzmocnione podstawy gospodarcze miast. W XVIII w. nastąpił wzrost zaludnienia i zabudowy miast. Przykładowo Chojna w 1720 r. liczyła 1613 mieszkańców, zaś w 1801 r. – 3 249. Życie gospodarcze miast zostało zahamowane przez wojnę siedmioletnią, wskutek zniszczeń, kontrybucji wojennych oraz utrzymywania uciekinierów z różnych okolic państwa pruskiego. Zagarnięcie Śląska przez Prusy w 1740 r. otworzyło nowy etap w rozwoju regionu, poczyniony został bowiem pierwszy krok do osiągnięcia na tym obszarze jednolitej struktury ekonomicznej dzięki scaleniu całego systemu Odry w ramach jednego organizmu państwowego. Poprawa kondycji ekonomicznej nastąpiła w 2 poł. XVIII w., rozpoczęła się industrializacja kraju. Rozwój gospodarczy uległ ponownemu zahamowaniu w okresie wojen napoleońskich, zwłaszcza kiedy Prusy po klęsce pod Jeną znalazły się pod okupacją francuską. Odbudowa gospodarki i życia społecznego odbywała się już w zmienionych warunkach, pod wpływem narastania elementów kapitalizmu.
O ile w głównych miastach Nowej Marchii rozwijał się przemysł, o tyle mniejsze miasta zachowywały charakter rolniczy. Przykładowo ludność Trzcińska ok. roku 1800 żyła głównie z uprawy pszenicy, lnu oraz tytoniu; podobnie było w Moryniu. W Mieszkowicach utrzymywała się w zasadzie równowaga między rolnictwem a rzemiosłem. Miasta posiadały nadal spore obszary ziemskie. Chojna w 1824 r. miała w swoim ręku 15 411 morgów przeważnie ziemi ornej i łąk; Kostrzyn w 1806 r. – 1622 morgi gruntów ornych, 807 morgów łąk, 2809 morgów lasów i 1783 morgi pastwisk. Taka sytuacja utrzymała się również w XIX i 1 poł. XX w. Większość miast nie odgrywała poważniejszej roli gospodarczej, ograniczając się do roli ośrodków administracyjnych oraz usługowych wobec rolnictwa. Z tego też okresu pochodzi praktycznie większość zachowanej historycznej substancji budowlanej w miastach.
Dążenie do ograniczonych zmian ustrojowych w Prusach zauważyć można było od przełomu XVIII i XIX w. Wywodziło się to dążenie z kręgów postępowej biurokracji, reprezentującej interesy tworzącej się burżuazji. Projekty zmian ustrojowych opracowane zostały przez ministra Steina jeszcze przed wybuchem wojny z 1806 r. Reforma zmierzała do zmian zarówno w sferze ustrojowej, jak i społecznej. Klęska Prus z Francją 1806 r. uświadomiła różnicę bezdenną, jaka dzieliła biurokratyczne Prusy od rewolucyjnej Francji. Stąd uświadomienie konieczności dokonania reform na szerszą skalę. Efektem projektów i dążeń były reformy społeczne przeprowadzone w 1807 r. i w latach następnych, dotyczące wsi. Jednocześnie przeprowadzono reformy ustrojowe i społeczne w miastach, bowiem dotychczasowy ustrój miast tkwił głęboko w systemie feudalnym, ograniczał ich rozwój, między innymi system stanowy, zamykający mieszczaństwo w obrębie murów miejskich oraz średniowieczna struktura cechowa rzemiosła. 19 listopada 1808 r. wprowadzono ordynację dla miast ("Stadteordnung"), zapewniającą m.in. nadzór nad miastami przez państwo. Zniesiono uprawnienia właścicieli nad miastami prywatnymi, zniesiono podział na miasta wolne i prywatne, odtąd miasta podlegały jednemu prawu miejskiemu. Przywrócono miastom samorząd, władze miasta nie pochodziły już z nominacji. Magistrat (zarząd miejski) wybierany był przez zgromadzenie radnych, które pochodziło z wyboru w tajnym i równym głosowaniu przez obywateli. Na czele władz miejskich stał burmistrz względnie nadburmistrz (w przypadku większych miast). Reforma pozostawiła jednak relikt feudalny w postaci podziału mieszkańców miast na obywateli ("Bürger") i nie posiadających prawa miejskiego ("Schutzverwandten"), a jedynym kryterium pozwalającym na zaliczenie do jednej z kategorii mieszkańca miasta było posiadanie własności miejskiej, albo uzyskanie odpowiedniego dochodu i płacenie określonej wysokości podatku. Zniesienie tego podziału nastąpiło edyktem z 30 maja 1853 r., ale pozostawiono uzależnienie czynnego i biernego prawa wyborczego od cenzusu majątkowego.
Kolejne edykty królewskie z 27 października 1810 r. o finansach państwa oraz 2 listopada 1811 r. o podatku od produkcji przemysłowej, miały istotne znaczenie dla rozwoju przemysłu w miastach. Między innymi znosiły wszelkie formy przymusu cechowego oraz szlacheckie monopole. Na podstawie nowego prawa każdy kto wykupił od władz świadectwo przemysłowe mógł wykonywać zawód i prowadzić zakład oraz zatrudniać czeladników i uczniów. Utraciły całkowicie znaczenie cechy, które mogły być rozwiązane większością głosów swoich członków. Wraz ze zmianą praw miejskich wprowadzono również reformę sądownictwa. Dawne sądownictwo miejskie zlikwidowano, a funkcję wymiaru sprawiedliwości przejęło państwo.
Masowa migracja ze wschodnich terenów Niemiec w XIX w. i 1 poł. XX w. – tzw. „ucieczka ze wschodu” ("Ostflucht") – objęła również miasta. W okresie tym wykazywały one stagnację demograficzną, a nawet regresję zaludnienia. Rozwój miast został przerwany przez I wojnę światową, powojenną inflację (1919–1923) oraz – przede wszystkim – przez zmianę przebiegu granicy politycznej po traktacie wersalskim. W latach 20. XX w. powstała nowa zabudowa kolonijna i odtworzone zostały miejscowości wyludnione w wyniku XIX-wiecznej emigracji. Mimo ożywienia gospodarczego, jakie nastąpiło po 1933 r., miasta nie zdołały już osiągnąć dynamiki cechującej ich gospodarkę przed I wojną światową.
Do 1945 r. działania wojenne dotknęły miasta Nowej Marchii, jednak większość strat nastąpiła w ostatnim okresie wojny w wyniku działań frontowych oraz po zajęciu przez wojska radzieckie, w wyniku szabrownictwa i rabunkowej gospodarki sowieckiej administracji wojennej.
Przemysł.
Zakłady wczesnoprzemysłowe na terenie Nowej Marchii to przede wszystkim huty szkła, huty i kuźnie żelaza oraz papiernie. Dla pozyskania potrzebnej energii zakłady te wykorzystywały zasoby drewna oraz siłę wody. Po wojnie 7-letniej nasiliła się eksploatacja lasów, zakładane były leśne kolonie i tartaki.
Rozwój gospodarczy wschodnich prowincji Prus przebiegał w XVIII-XIX w. niezwykle wolno. Wypieranie form feudalnych przez kapitalistyczne napotykało na szereg trudności wynikających głównie z rolniczego charakteru kraju, olbrzymiej przewagi wielkiej własności feudalnej w rolnictwie oraz silnej izolacji tutejszej gospodarki. Od początków lat 20. XIX w. następował strukturalny upadek rzemiosła typu średniowiecznego. Edykty królewskie z 27 października 1810 r. o finansach państwa oraz 2 listopada 1811 r. o podatku od produkcji przemysłowej, miały istotne znaczenie dla rozwoju przemysłu, między innymi znosiły wszelkie formy przymusu cechowego oraz szlacheckie monopole. Na mocy edyktu w 2 listopada 1818 r. wprowadzono w całych Prusach wolność rzemiosła, przemysłu i handlu. Prawem o cłach z 6 maja 1818 r. zniesiono również wewnętrzne granice celne. W Nowej Marchii rozwijały się wówczas gałęzie gospodarki popierane przez władze krajowe, głównie przemysł włókienniczy (skutkiem m.in. edyktu Fryderyka Wilhelma z 1719 r., zakazującego wywozu wełny; ośrodki: Dębno, Kalisz Pomorski, Złocieniec, Drawsko) i garbarski, ponadto przemysł maszynowy (Gorzów) oraz drzewny. W wielu miejscowościach istniały młyny, cegielnie, tartaki, smolarnie oraz pojedyncze fabryczki innego rodzaju. Rozwój gorzelnictwa i import win zaczął wypierać jedną z dotychczas podstawowych gałęzi przemysłu – piwowarstwo (np. browary w Lipianach, które warzyły słynne piwo zwane „Zaczynaj”). Mniejsze miasta nie odgrywały poważniejszej roli gospodarczej, ograniczając się do roli ośrodków administracyjnych oraz usługowych wobec rolnictwa (drobny przemysł, rzemiosło i handel).
Czynnikiem wstrzymującym rozwój gospodarczy była również niedostatecznie rozwinięta sieć komunikacyjna. O budowie linii kolejowej łączącej Berlin z prowincjami wschodnimi i północnymi zadecydowały głównie względy natury politycznej, wynikłe z wydarzeń roku 1848, oraz militarne. Decyzja o połączeniu kolejowym zapadła prawdopodobnie już w 1848 r., z tym, że rozpoczęto ją od odcinków Kostrzyn–Krzyż–Piła, Krzyż–Bydgoszcz, Bydgoszcz–Gdańsk (w latach 1851–1852). Linię Frankfurt–Kostrzyn–Krzyż oddano do użytku 12 października 1857 r., uzyskując przez kolej dolnośląsko-marchijską, zbudowaną w 1842 r., połączenie z Berlinem i Śląskiem. W latach 70. XIX w. powstała linia kolejowa z Wrocławia do Szczecina, przez Kostrzyn. Pod koniec XIX i na początku XX w. powstawały lokalne połączenia kolejowe pomiędzy poszczególnymi miastami. Transport kolejowy stworzył zupełnie nowe warunki dla rozwoju przemysłu. Wraz z budową korzystnych połączeń kolejowych rozpoczęto również porządkowanie dróg kołowych, których znaczną ilość zbudowano w XIX w., choć wiele traktów nadal wywodziło się z epoki średniowiecza.
Wydarzeniem politycznym stwarzającym miastom nowe warunki rozwoju, było bez wątpienia zjednoczenie Niemiec w 1871 r. Wymierną korzyścią ze zwycięstwa nad Francją były olbrzymie kontrybucje, pozwalające na śmiałe inwestowanie w przemysł. Regres gospodarczy nastąpił po I wojnie światowej, wskutek utraty wschodnich rynków zbytu oraz pojawienia się rosnącej konkurencji przemysłu Stanów Zjednoczonych i Wielkiej Brytanii oraz prężnie rozwijającej się Japonii. Na rynku wewnętrznym również panował kryzys, spotęgowany wzrostem opłat za przewozy kolejowe o prawie 100% w stosunku do przedwojennych. Pewne ożywienie gospodarcze miało miejsce po 1932 r., kiedy to władze hitlerowskie przeznaczyły ogromne środki na pomoc dla podupadających prowincji wschodniej Rzeszy.
Dopiero po II wojnie światowej władze polskie wprowadziły na terenie dawnej Nowej Marchii znaczne inwestycje przemysłowe – np. Zakłady Włókien Chemicznych Stilon w Gorzowie Wielkopolskim, które produkowały znaczącą ilość tworzyw sztucznych w Polsce, taśm magnetycznych, czy dysków komputerowych. Ponadto powstała sieć Państwowych Gospodarstw Rolnych, przyczyniających się do rozwoju wsi i zagospodarowania nieużytków.
Stan zachowania krajobrazu kulturowego.
Założenia urbanistyczne i ruralistyczne.
Na terenie dawnej Nowej Marchii (bez powiatów ziemi lubuskiej) istnieje kilka zabytkowych ośrodków miejskich o średniowiecznej metryce z częściowo zachowanymi układami urbanistycznymi, czytelnymi dzięki zarysom obwodów miejskich murów obronnych, jak Chojna, Trzcińsko, Mieszkowice, Moryń, Barlinek, Drawno, Świdwin, Drawsko, Złocieniec, Strzelce Krajeńskie. Pozostałe miasta zostały zniszczone i zachowały nieliczne obiekty zabytkowe. Zewnętrzne umocnienia ziemne (wały, fosy) w postaci pierwotnej nie zachowały się nigdzie. W kilku przypadkach czytelne są miejsca przebiegu wałów, np. w Chojnie, oraz rozpoznawalne fragmenty fos dzięki charakterystycznym obniżeniom terenu, np. w Moryniu, Chojnie i Gorzowie. Przykładem budowli świeckich z okresu średniowiecza są bogato dekorowane ratusze w Chojnie (połowa XIV w.) i Trzcińsku (koniec XIV w.). Z przełomu XIX i XX w. pochodzi względnie dużo budynków szpitalnych oraz pocztowych, również zakłady wodociągowe z wieżami ciśnień i pompowniami (Gorzów 1896, Dębno 1928-1929, Drezdenko 1907). Obiekty przemysłowe z tego okresu są tylko w części wykorzystywane (np. w gorzowskiej Silwanie, z roku 1896).
Z zabudowy mieszczańskiej przetrwały zespoły głównie z XIX w. (Moryń, Mieszkowice, Barlinek, Myślibórz, Drawno, Świdwin), z wieloma przykładami zrealizowanymi w technologii ryglowej – Lipiany, Trzcińsko, Cedynia, Mieszkowice. W rezultacie działań wojennych w 1945 r. oraz niewłaściwych realizacji budowlanych w latach powojennych ład przestrzenny, a niekiedy całą zabudowę staromiejską, utraciły tak cenne ośrodki urbanistyczne jak Dobiegniew, Gorzów Wlkp., Kostrzyn, Strzelce Krajeńskie.
Wsie o metryce średniowiecznej (XIII-XV w.) zachowały częściowo układy pierwotne (ulicówka, owalnica) z pełną wymianą zabudowy mieszkalnej i produkcyjnej (folwarcznej) w XIX i XX w. Zachowane obiekty przemysłu przetwórczego (młyny wiejskie, przemysłowe, rzeźnie, mleczarnie, cukrownie, browary, gorzelnie) to budowle z 2 poł. XIX-pocz. XX w., w zdecydowanej większości pozbawione urządzeń. Do najlepiej zachowanych młynów należą: Barlinek (młyn papiernia w konstrukcji ryglowej) i Cychry (ceglany o cechach modernistycznych). Po 1945 r. oraz w latach 90. XX w. z krajobrazu zniknęło wiele cegielni. Wytworami okresu industrialnego są elektrownie wodne, przerobione po części na początku XX w. z młynów wodnych, np. w Głusku (gm. Dobiegniew).
W 2 poł. XIX w. nowe akcenty w krajobraz kulturowy wniosły dworce kolejowe i związane z nimi obiekty. Obecnie wiele z nich jest opuszczonych i podlega degradacji. Czynny jest do dziś browar w Witnicy (1900), budynki w innych miejscowościach zmieniły funkcje (np. Gorzów 1877) lub zostały zburzone.
Mimo niekorzystnych ingerencji w założenia ruralistyczne powodowanych industrializacją oraz wprowadzaniem „nowoczesnej” zabudowy w latach 60–80. XX w. (szczególnie w miejscowościach peegerowskich), zdecydowana większość wsi zachowała ład kompozycyjny.
W krajobrazie wiejskim charakterystycznym elementem są również liczne aleje przydrożne o metryce XVIII- i XIX-wiecznej, zakładane początkowo przez właścicieli ziemskich, następnie administrację samorządową i państwową.
Architektura obronna i rezydencjonalna.
Do dziś w średniowiecznym kształcie nie przetrwał ani jeden zamek, natomiast w Starym Drawsku, Świdwinie i Dobiegniewie pozostały odcinki murów obronnych z basztami oraz pojedyncze skrzydła lub fragmenty skrzydeł mieszkalnych. Pozostałości renesansowej twierdzy z początku XVII w. istnieją w Drezdenku. W dużej części zachowały się nowożytne fortyfikacje w Kostrzynie.
Duża liczba dworów i pałaców powstała w 2 poł. XVIII w. – przykładowo pałac z ryzalitami w Zielinie, barokowy pałac w Drezdenku, dwory nawiązujące do architektury brandenburskiej w Karsku, Dobropolu (w ruinie), Golenicach, Rościnie i w Starej Dobrzycy. Pod koniec XVIII w. w architekturze rezydencjonalnej pojawiły się formy klasycystyczne, nawiązujące do sztuki antycznej. Do najwybitniejszych realizacji tego nurtu należy m.in. pałac w Krzymowie z 1 ćw. XIX w. Arkadię i antyczne motywy greckich detali można odnaleźć w pałacach w Gądnie oraz w dworze myśliwskim w Kuropatnikach. Od 2 poł. XIX w. architektura pałacowa rozwijała się w oparciu o style historyczne: gotyk, renesans, barok i klasycyzm. Budowlą neogotycką jest pałac w Dolsku (w odbudowie), powstały pod wpływem dzieł Karla Friedricha Schinkla. Formy neogotyku elżbietańskiego naśladuje pałac w Skrzynce.
Przy pałacach i dworach zakładano parki, najliczniejsze w krajobrazie wiejskim. Największa ich część pochodzi z XIX w., mniej zaś starszych ogrodów regularnych z XVII-XVIII w., później przeważnie przekształcanych w parki krajobrazowe, o charakterze swobodnym. Parki najczęściej posiadają elementy układu wodnego, rodzimy drzewostan wzbogacony roślinnością egzotyczną. W wielu przypadkach wciąż jest możliwe odtworzenie pierwotnego układu sieci dróg i ścieżek parkowych, zniszczeniu uległy w większości natomiast elementy wyposażenia ruchomego, jak np. rzeźby ogrodowe. Przykłady parków: Korytowo (park pałacowy z XVII w., przekształcony w park krajobrazowy w poł. XIX w.), Złocieniec (park zamkowy z ok. 1700 r., przebudowany 1780 r. i 1854 r., obecnie park miejski), Lubiechów Górny (park pałacowy z XVIII w., przekształcony ok. 1830 r. według projektu Petera Josepha Lenné), Dolsk (park pałacowy z 1832 r. według projektu Petera Josepha Lenne).
Architektura sakralna.
W miejskim budownictwie sakralnym dominują ceglane średniowieczne fary w systemie halowym – z reguły rozbudowane, rzadziej wzniesione od podstaw – których przykładami są kościół Mariacki w Chojnie (koniec XIV w., przed 1479 r.; architekt Hinrich Brunsberg), kościoły w Choszcznie (1 poł. XIV w., 1400), Reczu (poł. XIV, XV w.), kolegiata w Myśliborzu (XIII, przebudowa XVI w.). Wczesnogotyckimi budowlami są kamienno-ceglana fara w Moryniu i Strzelcach Krajeńskich oraz korpus fary (obecnie katedry) w Gorzowie. Średniowieczna architektura sakralna obejmuje założenia pocysterskie (Bierzwnik, Kołbacz, Cedynia, Pełczyce), podominikańskie (Myślibórz) i poaugustiańskie (Chojna).
Kościoły wiejskie to głównie pierwotne kamienne i ceglane budowle salowe z okresu średniowiecza, z których do najstarszych należą m.in.: Białęgi, Chełm Dolny, Dolsko, Goszków, Lubiechów Górny, Lubno, Marwice, Mętno, Piaseczno, Rościn, Smolnica, Stare Objezierze, Wojcieszyce, Zielin.
W okolicach Chojny i Dębna zachowały się kościoły zakonne – kaplice templariuszy w Rurce i Chwarszczanach (zachowane gotyckie malowidła ścienne). W okresie nowożytnym powstało stosunkowo niewiele murowanych obiektów sakralnych, jak barokowo-klasycystyczne kościoły w Golenicach (XVIII w.), Rościnie (2 poł. XVIII w.), Dolsku (1740-41) czy Sulimierzu (XVIII w.). Rozbudowywano wówczas też kościoły o aneksy typu kaplica oraz przekształcano wnętrza. W rejonie południowo-wschodnim występują liczne kościoły wiejskie w konstrukcji ryglowej oraz przebudowane o cechach neostylowych.
W najbliższym otoczeniu kościołów sytuowane były cmentarze, od czasów średniowiecza do początku XIX w.; później ze względów sanitarnych lokalizowano je poza terenami zabudowanymi (nakazem pruskiego dekretu z 1804 r.). Zasadnicza część cmentarzy należała do gmin luterańskich (na niektórych pomniki o dużej wartości artystycznej, np. w Gozdowicach), zachowały się również nielicznie cmentarze żydowskie (np. Gorzów, Boleszkowice, Cedynia, Moryń, Pełczyce, Świdwin). Oprócz wyznaniowych i komunalnych powstawały też cmentarze rodowe, lokalizowane w parkach dworskich czy lasach. Osobną grupę stanowią cmentarze wojenne i jenieckie. Cmentarze żołnierzy radzieckich znajdują się w Gorzowie, Kostrzynie, cmentarz alianckich jeńców wojennych w Drzewicach koło Kostrzyna.
Stosunkowo liczne są pomniki poległych żołnierzy niemieckich w I wojnie światowej, usytuowane na placach i cmentarzach przykościelnych. W części po 1945 wykorzystano z nich cokoły na rzeźby sakralne.
Zabytki ruchome.
Do dnia dzisiejszego przetrwało stosunkowo niewiele elementów wystroju i wyposażenia wnętrz świeckich, które znajdują się w budynkach użyteczności publicznej i firm prywatnych. Podobnie jest z obiektami tzw. małej architektury – zostały one zniszczone w wyniku II wojny światowej lub też jak w przypadku niektórych cokołów pomników o wartości artystyczne, zostały po 1945 r. wykorzystane wtórnie do ekspozycji współczesnych rzeźb, jak np. w przypadku pomnika Mieszka I w Mieszkowicach.
W większości pałaców i dworów nie zachowało się pierwotne wyposażenie ruchome, przetrwały częściowo takie elementy jak sztukaterie (np. pałac w Czernikowie, Dąbroszynie), drewniane okładziny stropów, czy piece kaflowe i kominki.
Na zachodnich i południowo-zachodnich terenach dawnej Nowej Marchii spotkać można w kościołach wiejskich późnorenesansowe i barokowe ołtarze ambonowe o bogatej dekoracji snycerskiej, np. w Kurzycku czy Witnicy (tu również inne cenne elementy wyposażenia, jak drewniane empory i loże, polichromowane stalle i ławy, barkowe polichromie). W katedrze gorzowskiej zachowały się gotyckie grupy pasyjne.

</doc>
<doc id="91331" url="https://pl.wikipedia.org/wiki?curid=91331" title="Władysław Bortkiewicz">
Władysław Bortkiewicz

Władysław Bortkiewicz (ros. Владислав Иосифович Борткевич, niem. "Ladislaus von Bortkiewicz" lub "Ladislaus von Bortkewitsch"; ur. 7 sierpnia 1868 w Petersburgu, zm. 15 lipca 1931 w Berlinie) – polsko-rosyjsko-niemiecki matematyk działający w Niemczech, jeden z twórców nowoczesnej statystyki matematycznej, wniósł znaczący wkład do badań nad rozkładem Poissona.
Życiorys.
Jego ojcem był Józef Bortkiewicz polski szlachcic, służący w armii rosyjskiej w stopniu pułkownika, wykładowca artylerii i matematyki na uczelni wojskowej autor podręczników matematyki, ekonomii i buchalterii, a matką Helena Bortkiewicz z Rokickich. Władysław Bortkiewicz nigdy nie założył własnej rodziny.
Bortkiewicz ukończył studia prawnicze w Petersburgu w 1890 roku, a następnie studiował statystykę i ekonomię polityczną w Strasburgu. Doktoryzował się w roku 1893 Getyndze. W 1897 wrócił do Petersburga i podjął pracę w Dyrekcji Kolei. W 1898 roku opublikował swoją pierwszą książkę "Prawo małych liczb". W latach 1899–1900 pracował dodatkowo jako nauczyciel w Liceum Aleksandrowskim. W roku 1901 został zatrudniony jako profesor nadzwyczajny statystyki i ekonomii politycznej na Uniwersytecie Berlińskim i resztę życia spędził w Berlinie.
Zajmował się głównie zastosowaniami statystyki matematycznej do badań demograficznych i nauk przyrodniczych. Jego najważniejszą pracą była publikacja "Prawo małych liczb", w której analizował liczbę śmiertelnych kopnięć żołnierzy przez konie w kawalerii pruskiej i na podstawie danych zebranych w ciągu 20 lat z 14 korpusów kawalerii wykazał, że jest ona zgodna z rozkładem Poissona.
Stosował także statystykę matematyczną do badań promieniotwórczości.
W ekonomii politycznej próbował modyfikować teorię Marksa. Był członkiem wielu towarzystw naukowych, między innymi Szwedzkiej Akademii Nauk, Królewskiego Towarzystwa Statystycznego, Zrzeszenia Statystyków Amerykańskich i Międzynarodowego Instytutu Statystycznego. Był zaprzyjaźniony z innym polskim naukowcem z berlińskiego uniwersytetu, profesorem Aleksandrem Brücknerem (autorem „Dziejów Kultury Polskiej”).

</doc>
<doc id="91332" url="https://pl.wikipedia.org/wiki?curid=91332" title="Ravioli">
Ravioli

 
Ravioli – potrawa kuchni włoskiej.
Są to nieduże pierożki. Nadziewa się je zazwyczaj serem ricotta, mięsem lub warzywami – najczęściej szpinakiem.

</doc>
<doc id="91333" url="https://pl.wikipedia.org/wiki?curid=91333" title="Siergiej (Serge) Bortkiewicz">
Siergiej (Serge) Bortkiewicz



</doc>
<doc id="91334" url="https://pl.wikipedia.org/wiki?curid=91334" title="Struktura trzeciorzędowa białka">
Struktura trzeciorzędowa białka

Struktura trzeciorzędowa białka – poziom organizacji, na którym można opisać budowę białka. Określa się tu wzajemny układ w przestrzeni elementów struktury drugorzędowej, bez uwzględniania zależności od sąsiednich cząsteczek. Kształt, wielkość i właściwości danej podjednostki decydują o aktywności biochemicznej, w tym o działaniu enzymu. Warunkują ją różne wiązania chemiczne oraz oddziaływania międzycząsteczkowe, np.:
Wiązania stabilizujące strukturę trzeciorzędową są dość słabe, dlatego znaczna większość białek to substancje wrażliwe na zmiany temperatury (termolabilne). W warunkach ustrojowych podniesienie temperatury powyżej 40-45 °C prowadzi do zniszczenia struktury trzeciorzędowej. Zachodzi wtedy proces denaturacji.
Należy jednak podkreślić, że spora część białek (od 3% do ponad 30% w zależności od organizmu) w całości lub częściowo pozbawiona jest stabilnej struktury trzeciorzędowej. W komórce występują one jako białka w sposób ciągły zmieniające strukturę, adaptując się w ten sposób do środowiska.

</doc>
<doc id="91335" url="https://pl.wikipedia.org/wiki?curid=91335" title="Giser">
Giser

Giser – dawniej rzemieślnik zajmujący się odlewaniem metalowych przedmiotów; wykwalifikowany pracownik giserni, a także jej właściciel.
Giserami byli rzemieślnicy-artyści odlewający w metalu na zlecenie artystów-projektantów ich dzieła sztuki, np. popiersia, pomniki.

</doc>
<doc id="91336" url="https://pl.wikipedia.org/wiki?curid=91336" title="Jerycho">
Jerycho

Jerycho (, ) – miasto położone w pobliżu rzeki Jordan na Zachodnim Brzegu (Judea). Jest siedzibą władz jednego z szesnastu okręgów administracji Autonomii Palestyńskiej – muhafazy Jerycho. W 2014 roku liczyło 22 006 mieszkańców. W latach 1949–1967 było okupowanie najpierw przez Jordanię, a następnie po roku 1967, po wojnie sześciodniowej przez Izrael. W 1997 roku Izrael kontrolę nad miastem przekazał Autonomii Palestyńskiej. Jerycho uważane jest za jedno z najstarszych z nieprzerwanie zamieszkałych miast na świecie.
Archeolodzy odkryli w Jerychu resztki ponad 20 osiedli datowanych na 9000 lat p.n.e. – prawie od początku epoki holocenu.
Jednym z powodów, dla których w tym miejscu osiedlili się ludzie, były liczne źródła wody, a samo Jerycho opisane jest w Biblii jako Miasto Drzew Palmowych.
Miasto jest położone około 270 m p.p.m. i jest jedną z najniżej położonych miejscowości na świecie.
Historia.
Jerycho jest jednym z najstarszych miast świata i prawdopodobnie najstarszym nieprzerwanie istniejącym siedliskiem ludzkim.
W pobliżu obecnego Jerycha już 9000 lat temu istniały trzy odrębne siedliska ludzkie. Było to spowodowane najprawdopodobniej dogodną lokalizacją – w pobliżu źródła wody i prowadzącego ze wschodu na zachód szlaku na północ od Morza Martwego.
Tell es-Sultan.
Najstarsze z siedlisk znajduje się na terenie dzisiejszego Tell es-Sultan (lub Tell Sultan) w odległości kilku kilometrów od miasta, wywodzące się z okresu neolitu preceramicznego. W języku arabskim "tell" oznacza kopiec lub wieżę – taki kopiec powstał przez swoiste „nabudowywanie” nowych części miasta na stare, co jest powszechne na Bliskim Wschodzie i w Anatolii.
Istnienie siedliska podzielono na kilka okresów:
Kultura natufijska.
Okres rewolucji neolitycznej (przedneolityczny), przed przejściem tamtejszej społeczności do osiadło-rolniczego trybu życia. Pierwsze konstrukcje kamienne w tamtym rejonie wywodzą się z ok. IX tysiąclecia p.n.e. (9000 r. p.n.e.).
NPC A.
Neolit preceramiczny A – ok. 8350 r. p.n.e. do 5850 r. p.n.e. Czterohektarowa osada otoczona murem kamiennym o wysokości około 3,5 m z dziesięciometrowej wysokości kamienną wieżą w połowie długości jednej ze ścian muru. Zabudowa – okrągłe domy z cegieł z błota suszonego na słońcu. Mieszkańcy trudnili się uprawą pszenicy, jęczmienia i roślin strączkowych, a także handlem i polowaniem na dzikie zwierzęta.
NPC B.
Neolit preceramiczny B – ok. 7220 p.n.e. do 5850 p.n.e. Mieszkańcy osady rozszerzyli zakres uprawianych roślin, prawdopodobnie udomowili owce. Odnaleziono czaszki noszące ślady wskazujące na wykorzystywanie ich w celach kultu religijnego (niektóre pomalowane na czerwono z wymodelowanymi twarzami z gipsu).
Po okresie NPC A osada znajdowała się przez pewien czas w zastoju, po którym nowe siedlisko (okres NPC B) stworzono na zerodowanej powierzchni poprzedniego. Jego zabudowę stanowiły wielokątne (głównie na planie prostokąta lub zbliżonym) budynki z zaokrąglonych cegieł z osuszonego błota stawianych na kamiennych fundamentach. Składało się na nie na ogół kilka pokoi (często dużych, o powierzchni przekraczającej 20 m kw., podzielonych na mniejsze części) z wapiennymi podłogami otaczających centralny dziedziniec wyłożony gliną.
Kathleen Kenyon zidentyfikowała jeden z budynków jako (prawdopodobnie) świątynię, jako że w jego ścianie znajdowała się nisza, do której doskonale pasował znaleziony nieopodal kawałek kolumny ze skały wulkanicznej.
Zmarli mieszkańcy osady grzebani byli pod podłogami swoich domostw. Nie wszystkie szkielety były kompletne, niektóre nosiły ślady przebywania na powietrzu. Odnaleziono też komorę zawierającą siedem czaszek pozbawionych szczęk, z częściami twarzowymi pokrytymi gipsem i muszlami ślimaków morskich umieszczonymi w oczodołach. Podobne czaszki znaleziono w leżące po drugiej stronie Jordanu osadzie Ain Ghazal.
Neolit ceramiczny.
IV tysiąclecie p.n.e. – Jerycho było w tym okresie zamieszkane i szybko się rozwijało. Typ zabudowy pozostał jednak w przeważającym stopniu tożsamy z poprzednim okresem.
Epoka brązu.
Wiele miast Kanaanu uległo zniszczeniu w XVI wieku p.n.e. podczas najazdów egipskich. Biblia w Księdze Jozuego podaje słynny opis zniszczenia murów Jerycha około XIII wieku p.n.e., jednakże przekaz ten nie został potwierdzony przez prace archeologiczne.
Tło biblijne.
Jerycho wspomniane jest w Starym Testamencie (według nazewnictwa chrześcijańskiego) ponad 70 razy:
Istnieją też wzmianki w Nowym Testamencie:
Historia współczesna.
Miasto zostało zajęte przez Izrael po wojnie sześciodniowej w 1967. Stało się pierwszym miastem oddanym Autonomii Palestyńskiej w 1994 na mocy Porozumień z Oslo. Później ponownie zajęte przez Izrael, zostało oddane Palestyńczykom 16 marca 2005.
W 1998 w mieście otwarto wielki hotel z kasynem, który przez kilka lat był największym prywatnym miejscem zatrudnienia na Zachodnim Brzegu. Obecnie zamknięty z powodu intifady Al-Aksa, pozostaje jedną z najbardziej charakterystycznych budowli Jerycha.
Prace archeologiczne.
Pierwsze wykopaliska w tym rejonie przeprowadził Charles Warren w 1868. Ernst Sellin i Carl Watzinger odkryli Tell es-Sultan i Tulul Abu el-'Alayiq – późniejsze siedlisko w pobliżu Jerycha – pomiędzy 1907 a 1911. John Garstang w latach 1930–1936. Wykopaliska kontynuowała w latach 50. wspomniana Kathleen Kenyon. Lorenzo Nigro i Nicolo Marchetti prowadzili ograniczone prace w 1997 na zlecenie Palestyńskiego Departamentu Archeologii. Ich odkrycia w tym samym roku weryfikował na miejscu dr Bryant Wood.

</doc>
<doc id="91341" url="https://pl.wikipedia.org/wiki?curid=91341" title="Jaime Sin">
Jaime Sin

Jaime Lachica Sin (ur. 31 sierpnia 1928 w New Washington (Aklan), zm. 21 czerwca 2005 w Manili) – filipiński duchowny rzymskokatolicki, arcybiskup tytularny, biskup pomocniczy Jaro w latach 1967–1970, administrator apostolski "sede plena" archidiecezji Jaro w latach 1970–1972, arcybiskup koadiutor Jaro w 1972, arcybiskup metropolita Jaro w latach 1972–1974, zastępca przewodniczącego Konferencji Episkopatu Filipin w latach 1974–1997, arcybiskup metropolita Manili i prymas Filipin w latach 1974–2003, kardynał prezbiter od 1976, od 2003 arcybiskup senior archidiecezji Manili.
Życiorys.
Studiował w seminarium Saint Vincent de Paul w Jaro. Święcenia kapłańskie przyjął 3 kwietnia 1954 w Jaro. W latach 1954–1957 pracował jako duszpasterz w diecezji Capiz, następnie był wykładowcą i rektorem seminarium Piusa X w Roxas City. 26 lutego 1960 otrzymał godność honorową papieskiego prałata domowego.
10 lutego 1967 został mianowany biskupem pomocniczym Jaro ze stolicą tytularną Obba. Sakry biskupiej udzielił mu 18 marca 1967 w Jaro miejscowy arcybiskup Jose Maria Cuenco. W czerwcu 1970 został administratorem apostolskim "sede plena" Jaro, a 15 stycznia 1972 arcybiskupem tytularnym Massa Lubrense i koadiutorem Jaro z prawem następstwa. 8 października 1972 został arcybiskupem metropolitą Jaro. 21 stycznia 1974 został przeniesiony na stolicę arcybiskupią Manila. Również w 1974 objął funkcję wiceprzewodniczącego Konferencji Episkopatu Filipin.
24 maja 1976 papież Paweł VI mianował go kardynałem z tytułem prezbitera Santa Maria ai Monti. Jako kardynał brał udział w obu konklawe w 1978, a także w I Sesji Plenarnej Św. Kolegium Kardynalskiego w Watykanie w 1979 oraz w pracach Komisji Kardynalskiej ds. Badania Organizacyjnych i Ekonomicznych Problemów Stolicy Świętej (od 1981). Uczestniczył również w sesjach Światowego Synodu Biskupów w Watykanie (1977, 1980, 1983, 1985, 1987); członek sekretariatu generalnego Synodu w latach 1977-1987. W 1979 brał udział w III Konferencji Generalnej Episkopatów Latynoamerykańskich w Puebla (Meksyk).
Znany jako działacz na rzecz praw człowieka, laureat wielu nagród oraz doktoratów "honoris causa". Był duchowym przywódcą ruchów społecznych, które doprowadziły do usunięcia prezydentów Ferdinanda Marcosa (1986) i Josepha Estrady (2001).
Po osiągnięciu wieku emerytalnego, 15 września 2003 złożył rezygnację z dalszych rządów archidiecezją Manila. Pozostał administratorem apostolskim archidiecezji do czasu przejęcia rządów przez następcę, arcybiskupa Gaudencio Rosalesa (21 listopada 2003).
Jesienią 2004 kardynał przeszedł ciężki zawał serca. Nie brał udziału w konklawe po śmierci Jana Pawła II. Zmarł dwa miesiące po konklawe.

</doc>
<doc id="91343" url="https://pl.wikipedia.org/wiki?curid=91343" title="Terminator">
Terminator



</doc>
<doc id="91344" url="https://pl.wikipedia.org/wiki?curid=91344" title="Rewitalizacja">
Rewitalizacja

Rewitalizacja ( + – dosłownie: „przywrócenie do życia, ożywienie”), – zespół działań urbanistycznych i planistycznych, koordynowanych przez lokalną administrację samorządową, których celem jest społeczne, architektoniczne, planistyczne i ekonomiczne korzystne przekształcenie wyodrębnionego obszaru gminy będącego w stanie kryzysu wynikającego z czynników ekonomicznych i społecznych. Niektóre programy rewitalizacyjne nakierowane są na ożywienie zdegradowanych obszarów miast które utraciły swoją pierwotną funkcję, np. poprzemysłowych; celem wówczas jest znalezienie dla nich nowego zastosowania i doprowadzenie do stanu, w którym obszary zmieniają swoją funkcję.
Definicja pojęcia.
Rewitalizacja stanowi proces wyprowadzania ze stanu kryzysowego obszarów zdegradowanych, prowadzony w sposób kompleksowy, poprzez zintegrowane działania na rzecz lokalnej społeczności, przestrzeni i gospodarki, skoncentrowane terytorialnie, prowadzone przez interesariuszy rewitalizacji na podstawie gminnego programu rewitalizacji.
Ustawa o rewitalizacji z dn. 9 października 2015 stanowi, że działaniom rewitalizacyjnym może zostać poddany obszar gminy znajdujący się w stanie kryzysowym z powodu koncentracji negatywnych zjawisk społecznych, w szczególności bezrobocia, ubóstwa, przestępczości, niskiego poziomu edukacji lub kapitału społecznego, a także niewystarczającego poziomu uczestnictwa w życiu publicznym i kulturalnym, w przypadku występowania na nim ponadto negatywnych zjawisk w sferze gospodarczej, środowiskowej, przestrzenno-funkcjonalnej lub technicznej.
W języku polskim pojęcie rewitalizacji nadużywane bywa jako nazwa wszelkich remontów, adaptacji, modernizacji itd. Tymczasem pojęcie to odnosi się do działań podejmowanych w dużej skali (dzielnica, część miasta) i w odniesieniu do wielu płaszczyzn funkcjonowania przestrzeni miejskiej (architektonicznej, społecznej, ekonomicznej, kulturowej itp). Dlatego błędem jest określanie mianem rewitalizacji np. przebudowy lub adaptacji pojedynczego budynku, lub remontu części miasta (placu, ulicy) mającej wyłącznie charakter budowlany, nawet jeśli przyjmowane jest założenie, że same działania budowlane mogą przynieść wielopłaszczyznowe skutki. Rewitalizacja mylona jest z pojęciami takimi jak: remont, modernizacja, rewaloryzacja, adaptacja, konserwacja, restauracja, rekultywacja. Są to działania, które mogą składać się na rewitalizację, lecz jej nie zastępują.
Pierwsze projekty rewitalizacji realizowane były w Europie i USA od II poł XIX wieku. Wśród nich można wymienić takie jak:
W warunkach amerykańskich od lat 60. pojęcie to odnosiło się głównie do działań podejmowanych przez lokalną administrację ze współpracy z prywatnymi firmami, które na celu miały ekonomiczne ożywienie miejskiej dzielnicy, i powiększenie uzyskiwanego z niej dochodu. Sztandatowym przykładem takiego projektu, który zakończył się dużym sukcesem jest rewitalizacja Pittsburgha. Jej inicjatorem był multimilioner . Przebudowa w latach 50. i 60. centrum najbrudniejszego miasta w USA jest uważana za jedną z modelowych rewitalizacji. 
W ostatnich dziesięcioleciach pojęcie rewitalizacji zaczęto rozumieć szerzej, uwzględniając działania mające na celu ochronę wartości kulturowych i materialnych zabytków. Obecnie działania rewitalizacyjne rozumiane są jako działania prowadzące do poprawy jakości życia mieszkańców obszaru rewitalizowanego, w tym walki z wykluczeniem społecznym i mające na celu odzyskania przez słabsze grupy społeczne zdolności do ich reintegracji na rynku pracy i uczestnictwa w sferze konsumpcji, kultury i rekreacji.
Istotną sprawą w trakcie realizacji programów rewitalizacji jest pozyskanie partnerów społecznych – organizacji pozarządowych realizujących działania należące do sfery społecznej procesu rewitalizacji. Partnerzy tacy poszukiwani są przez podmioty realizujące proces wśród organizacji już istniejących. W przypadku słabości takich na obszarze rewitalizowanym bądź nawet ich braku podejmowane są działania zmierzające do ich kreacji. Podejmowane środki przeznaczone na realizację działań rewitalizacyjnych nie mogą być odseparowane od użytkowników przekształcanego terenu, którzy świadomi zmian zachodzących w ich otoczeniu muszą być włączani w ciąg przemian, których celem jest nie tylko zagospodarowanie obszaru będącego polem działań, ale jak już wspomniano, aktywizacja społeczności lokalnych, dzięki której poprzez kontakt z nimi (a co za tym idzie, zdobywanie informacji nt. potrzeb) następuje poprawa jakości korzystania z przestrzeni.
Zgodnie z art. 52 Ustawy o rewitalizacji do 31 grudnia 2023 roku możliwe jest posiadanie przez gminy zarówno lokalnych programów rewitalizacji, jak i gminnych programów rewitalizacji, po tej dacie będzie można posługiwać się jedynie gminnymi programami rewitalizacji. Przyjęcie gminnego programu rewitalizacji pozwala korzystać ze specjalnych narzędzi prawnych wskazanych w ustawie, takich jak miejscowy plan rewitalizacji czy specjalna strefa rewitalizacji.
Praktyka rewitalizacji.
Rewitalizacja jest pojęciem stosowanym najczęściej w odniesieniu do części miasta lub zespołu obiektów budowlanych, które w wyniku przemian gospodarczych, społecznych, ekonomicznych i innych, utraciły częściowo swoją pierwotną funkcję i przeznaczenie. Rewitalizacja jest w tym znaczeniu zespołem działań z zakresu budownictwa, planowania przestrzennego, ekonomii i polityki społecznej, których celem jest doprowadzenie do ożywienia, poprawy funkcjonalności, estetyki, wygody użytkowania i jakości życia w rewitalizowanym zespole.
Istnieje kilka grup problemów, na których skupia się rewitalizacja miast we współczesnej Polsce:
Pierwsze większe działania rewitalizacyjne podjęto dzięki środkom Zintegrowanego Programu Operacyjnego Rozwoju Regionalnego 2004-2006. Szczegółowe rozwiązania opracowywane były kompleksowo w tzw. "„lokalnych programach rewitalizacji”", przygotowywanych przez władze lokalne w oparciu o wytyczne Narodowego Planu Rozwoju 2004-2006. W ramach tych działań podpisano łącznie 222 umowy na kwotę dofinansowania w wysokości 434,5 mln zł.
Przykładami miast w Polsce, które opracowały Lokalny Program Rewitalizacji są: Bydgoszcz, Poznań, Gdańsk, Łódź, Kraków, Żyrardów, Bielsko-Biała, Elbląg, Głogów, Słupsk, Kołobrzeg, Radom, warszawska Praga-Północ, Węgrów, Szczecin, Wolin i Zamość.
W dużo większej skali projekty rewitalizacyjne finansowane ze środków europejskich zostały uwzględnione w okresie programowania 2007-2013. W Regionalnych Programach Operacyjnych na zintegrowane projekty na rzecz rewitalizacji obszarów miejskich i wiejskich, przeznaczono prawie 4,3 mld zł (w 15 z 16 RPO zaplanowano działania ukierunkowane na rewitalizację, wyjątkiem jest RPO województwa podlaskiego). Podstawę programową dla tych projektów stanowiły Narodowe Strategiczne Ramy Odniesienia 2007-2013, w których szczególnie podkreśla się połączenie działań technicznych z rozwojem gospodarczym i społecznym, w oparciu o kompleksowe plany rozwoju miast.
Do większych projektów zrealizowanych w tym okresie należą:
W obecnym okresie programowania działania rewitalizacyjne realizowane będą przede wszystkim poprzez Regionalne Programy Operacyjne poszczególnych województw. Ewentualne źródła finansowania na poziomie krajowym wskaże Narodowy Plan Rewitalizacji, którego założenia zostały opublikowane w lutym 2014 roku.
W lipcu 2014 rozpoczął się pilotażowy program rewitalizacji realizowany na zlecenie Ministerstwa Infrastruktury i Rozwoju przez miasto Łódź, którego celem jest przygotowanie miasta do procesu rewitalizacji i wypracowanie modelowych rozwiązań możliwych do zastosowania w innych miastach. Na obszarze Nowego Centrum Łodzi poza przebudową dworca Łódź Fabryczna, w ramach projektu EC1 Łódź – Miasto Kultury, w zrewitalizowanym budynku EC1 Zachód zostanie uruchomione Centrum Nauki i Techniki EC1 (styczeń 2018), a we wschodniej części kompleksu powstało największe w Polsce Planetarium EC1 otwarte w styczniu 2016 roku.
W marcu 2016 roku rozstrzygnięto konkurs Modelowa Rewitalizacja Miast, w ramach którego 20 miast realizować będzie pilotażowe programy rewitalizacji podobne do łódzkiego.
Studia na kierunku Rewitalizacja miast.
W semestrze zimowym 2017/2018 po raz pierwszy w Polsce na dwóch uczelniach łódzkich (Uniwersytecie i Politechnice) utworzono nowy kierunek studiów II stopnia (2,5 roku) – Rewitalizacja miast.
Przewidziane specjalizacje to profil ekonomiczno-gospodarczy albo społeczno-partycypacyjny na Uniwersytecie i specjalizacja architektoniczno-budowlana na Politechnice.
Forum rewitalizacji.
Organizacją pozwalającą wymieniać doświadczenia dotyczące rewitalizacji jest Stowarzyszenie „Forum Rewitalizacji” mające siedzibę w Krakowie. Stowarzyszenie skupia najbardziej aktywne samorządy, organizacje i osoby. Organizuje konferencje i szkolenia dla podmiotów realizujących Lokalne Programy Rewitalizacji.

</doc>
<doc id="91345" url="https://pl.wikipedia.org/wiki?curid=91345" title="Amerykanin w Paryżu (poemat symfoniczny)">
Amerykanin w Paryżu (poemat symfoniczny)

Amerykanin w Paryżu – poemat symfoniczny George’a Gershwina skomponowany w 1928 roku.
Powstał w Wiedniu, podczas tournée Gershwina po Europie. Premiera utworu odbyła się tego samego roku w Nowym Jorku. 
Kompozycja zawiera cechy typowe dla muzyki francuskiej, z jej lekkością i elegancją. Taneczny charakter utworu splata się z nostalgią, która nawiązuje do treści programowych dzieła - Amerykanina przebywającego poza Ameryką. Opis tego wątku dołączył Deems Taylor: "Któregoś poranka w maju lub w czerwcu pewien Amerykanin zwiedzał Paryż..."
Gershwin użył odgłosów ulicy, autentycznego dźwięku klaksonów samochodowych. 
Kompozycja była inspiracją dla powstałego w 1951 roku filmu pod tym samym tytułem.

</doc>
<doc id="91346" url="https://pl.wikipedia.org/wiki?curid=91346" title="Bieg na orientację">
Bieg na orientację

Bieg na orientację (BnO, ang. "foot orienteering") – nieolimpijska dyscyplina sportowa, w której zawodnik, posługując się mapą i kompasem, ma za zadanie w jak najkrótszym czasie przebiec określoną trasę wyznaczoną w terenie (zazwyczaj jest to las) przez punkty kontrolne. Przebieg pomiędzy punktami kontrolnymi jest dowolny i właśnie wybór wariantu przebiegu stanowi istotę biegu na orientację.
Warunkiem sklasyfikowania uczestnika zawodów jest potwierdzenie w zadanej kolejności wszystkich punktów kontrolnych. Sprawdzanie obecności na danym punkcie kontrolnym odbywa się standardowo za pomocą karty startowej, ale coraz częściej informacja ta jest zapisywana na specjalnym chipie. Zawodnicy startują do biegu zazwyczaj w odstępie czasowym 1–3 minut, indywidualnie, według wcześniej ustalonej kolejności. W momencie startu otrzymują mapy, wykonane przeważnie w skali 1:15 000 lub 1:10 000, a w biegu sprinterskim – w skali 1:4000.
W Polsce organem kierującym działaniami związanymi z orientacją sportową jest Polski Związek Orientacji Sportowej (PZOS), a międzynarodowym organem – International Orienteering Federation (IOF).
Historia biegu na orientację na świecie.
Etymologia słowa "orienteering".
W języku angielskim wyrazem oznaczającym sporty na orientację jest "orienteering". Ono z kolei pochodzi od szwedzkiego wyrazu "orientering", które zostało użyte po raz pierwszy w 1918 r. przez prezydenta Sztokholmskiego Amatorskiego Związku Lekkiej Atletyki, a zarazem organizatora pierwszych dużych zawodów w biegu na orientację, majora Ernsta Killandera, uważanego za „ojca współczesnej orientacji”.
Słowo "orienteering" potocznie odnosi się do biegu na orientację, w rzeczywistości jednak dotyczy ono wszystkich sportów orientacji sportowej. Ścisły termin angielski oznaczający bieg na orientację to "foot orienteering".
Geneza.
Kolebką biegu na orientację jest Skandynawia. Pierwsze zawody zostały rozegrane 31 października 1897 r. w miejscowości Bergen (Norwegia) na dystansie 19,5 km jedynie z trzema punktami kontrolnymi na trasie, które wygrał Peder Fossum w czasie 1 godziny, 47 minut i 7 sekund.
Pierwotnie zasady zawodów były nieco inne, gdyż zawodnik, mając do dyspozycji kompas, musiał odnaleźć ukryte w terenie punkty, dystanse były znacznie dłuższe, a w zawodach brali udział wojskowi. Jednak na początku XX w. orientacja sportowa stała się także cywilną dyscypliną, kiedy to zawody zaczęto rozgrywać na krótszych dystansach.
Po I wojnie światowej nastąpił gwałtowny rozwój orientacji w Skandynawii. W 1918 r. w zawodach organizowanych w okolicach Sztokholmu przez majora Ernsta Killandera wystartowało 220 zawodników. W 1932 r. rozegrano pierwsze międzynarodowe zawody pomiędzy Norwegią i Szwecją, a w 1934 r. sport ten zaistniał w Finlandii, Szwajcarii, ZSRR oraz na Węgrzech. W tym samym czasie w Szwecji już około ćwierć miliona osób miało styczność z tą dyscypliną.
W latach 40. i latach 50. bieg na orientację zaczął się rozwijać także poza Skandynawią, głównie w państwach Europy Środkowej oraz powoli na innych kontynentach, tj. w Azji, Ameryce Północnej, Australii i Nowej Zelandii. Ważniejsze wydarzenia w tym okresie:
W 1961 r. na konferencji dziesięciu państw w Danii utworzona została Międzynarodowa Federacja Sportów na Orientację (International Orienteering Federation – IOF) z siedzibą w Finlandii. Założycielami tej organizacji były: Bułgaria, Czechosłowacja, Dania, Finlandia, Norwegia, Niemiecka Republika Demokratyczna, Republika Federalna Niemiec, Szwajcaria, Szwecja i Węgry. W 1969 r. IOF zrzeszała już 16 państw, w tym dwa kraje spoza Europy, tj. Kanadę oraz Japonię.
Organizacja I Mistrzostw Europy w roku 1962 została przydzielona przez IOF Norwegii. Natomiast na konferencji IOF w 1965 r. w Bułgarii ustalono wspólne przepisy międzynarodowe, a także podjęto decyzję o rozgrywaniu zamiast Mistrzostw Europy – Mistrzostwa Świata. W 1966 r. Finlandia stała się pierwszym gospodarzem Mistrzostw świata w biegu na orientację. Pierwszymi Mistrzami Świata zostali: wśród kobiet Ulla Lindkvist (Szwecja) z czasem 52,45 na dystansie 6,5 km, a wśród mężczyzn Age Hadler (Norwegia) z czasem 96,05 na dystansie 14,1 km.
Czasy współczesne.
Obecnie IOF zrzesza 78 państw. Bieg na orientację jest najbardziej popularny w krajach skandynawskich i Szwajcarii. Coraz większą popularnością cieszy się także w wielu innych państwach Europy, m.in. we Francji, Wielkiej Brytanii, Czechach, Austrii oraz na Węgrzech. Poza Europą sport ten znacząco rozwija się w Ameryce Północnej, wschodniej Azji, Australii i Nowej Zelandii.
Początkowo Mistrzostwa Świata były rozgrywane co 2 lata, jednak od 2003 r. są rozgrywane co roku. Obecnie oprócz Mistrzostw Świata rozgrywane są także Mistrzostwa Świata Juniorów, a do innych międzynarodowych zawodów rangi mistrzowskiej w biegu na orientację zalicza się także:
Oprócz biegu na orientację istnieją także inne formy orientacji sportowej, a do najpopularniejszych należą:
Do najstarszych zawodów na orientację rozgrywanych do dnia dzisiejszego są szwedzkie zawody sztafetowe – "Tiomila" oraz fińskie zawody sztafetowe – "Jukola", a do najpopularniejszych należy szwedzki "O-Ringen", na który przyjeżdża nawet około 23000 uczestników.
Orienteering a igrzyska olimpijskie.
Mimo starań IOF-u od kongresu w 1996 r. żadna z dyscyplin orientacji nie znajduje się w programie igrzysk olimpijskich, a jedynie bieg na orientację w programie World Games od 2001 r. Powody tej sytuacji to m.in. mało przyjazny przebieg zawodów dla przekazu telewizyjnego, zbyt długi czas trwania zawodów oraz oddalenie miejsca zawodów od centrów miast.
W celu dostosowania dyscypliny do realiów igrzysk olimpijskich coraz większą popularnością cieszy się tzw. bieg parkowy jako odmiana biegu sprinterskiego. Zaletami takiej konwencji zawodów jest: czas biegu zawodnika – około 15 min, teren rozgrywania zawodów – parki oraz obszary miejskie, czyli obszary atrakcyjne dla kibiców. Zawodami popularyzującymi ten rodzaj biegania od 1996 r. jest Park World Tour. Najbliższym, możliwym terminem pojawienia się w programie letnich igrzysk olimpijskich jest rok 2020 (jeżeli wniosek o włączenie do olimpiady zostanie złożony w 2013 r.).
Drugą odmianą orientacji, która ma największe szanse trafić do programu zimowych igrzysk olimpijskich jest narciarski bieg na orientację. Pierwszym ważnym krokiem było włączenie tej dyscypliny do programu Międzynarodowego Festiwalu Kultury w Sugadaira w Japonii, który towarzyszył XVIII Zimowym Igrzyskom Olimpijskim w Nagano w 1998 roku. Kolejnym krokiem były w 2002 r. starania IOF-u o włączenie narciarskiej orientacji do programu XX Zimowych Igrzysk Olimpijskich, jednak decyzja nie została pozytywnie rozpatrzona m.in. z powodu małej popularności tego sportu poza krajami skandynawskimi. Także wniosek o włączenie do programu XXII Zimowych Igrzysk Olimpijskich w 2014 r. został rozpatrzony negatywnie. Decyzja w tej sprawie miała zostać podjęta podczas kongresu Międzynarodowego Komitetu Olimpijskiego w Gwatemali w 2007 roku, jednak członkowie MKOl decyzję podjęli już 28 listopada 2006 na spotkaniu w Kuwejcie.
31 sierpnia 2010 International Orienteering Federation poinformowało o złożeniu wniosku o umieszczenie narciarskiego biegu na orientację w programie XXIII Zimowych Igrzysk Olimpijskich w 2018 roku, jednak także ten wniosek został odrzucony. Obecnie trwają starania o umieszczenie narciarskiego biegu na orientację w programie XXIV Zimowych Igrzysk Olimpijskich w 2022 roku.
Bieg na orientację w Polsce.
Historia.
Idea biegu na orientację została zapoczątkowana pod koniec lat 60. W 1967 r. Polska stała się członkiem IOF podczas IV Kongresu w Innsbrucku w Austrii, a już w 1970 r. Polska zadebiutowała na Mistrzostwach Świata, które rozgrywane były w NRD.
Początkowo organizacją wiodącą tej dyscyplinie oraz popularyzującą ją było Polskie Towarzystwo Turystyczno-Krajoznawcze (PTTK). Później funkcję tę pełniły: Zrzeszenie Sportowej Spółdzielczości Pracy „Start” (od 22 listopada 1977 r.), Centralna Komisja Imprez na Orientację (od 22 lutego 1978 r.), Centralna Komisja Biegu na Orientację przy Polskim Związku Lekkiej Atletyki (PZLA, od 9 marca 1982 r.).
Sytuacja uległa zmianie po tym jak grupa inicjatywna klubów polskich doprowadziła do zwołania I Walnego Zjazdu w dniach 8–9 września 1989 w Gdyni. 9 września powołano do życia Polski Związek Biegu na Orientację (PZBnO), a 19 marca 2006 Krajowy Nadzwyczajny Zjazd Delegatów uchwalił zmianę nazwy związku na Polski Związek Orientacji Sportowej (PZOS). Nazwa została zmieniona ze względu na wzrost znaczenia orientacji rowerowej i narciarskiej.
Do najbardziej zasłużonych ludzi dla rozwoju tej dyscypliny w historii zapisał się Andrzej Pasionek (zm. w styczniu 2000 r.). W latach 1973–1976 był członkiem Komisji przy PTTK, a następnie działaczem i pracownikiem kolejnych organów zajmujących się biegiem na orientację. Swoją pracę zakończył jako sekretarz w PZBnO.
Czasy współczesne.
W Polskim Związku Orientacji Sportowej zarejestrowanych jest ponad 1000 zawodników, w rejestrze posiada ponad 1300 specjalistycznych map do biegu na orientację, a liczba klubów wynosi ponad 100.
Co roku Polska reprezentowana jest przez kadrę narodową na Mistrzostwach Świata Seniorów, Mistrzostwach Świata Juniorów, a także na Mistrzostwach Europy Seniorów oraz Mistrzostwach Europy Juniorów. Najbardziej utytułowani reprezentanci kadry to:
Co roku w ramach Mistrzostw Polski organizowane są następujące zawody:
Największymi zawodami w Polsce są organizowane co roku: Grand Prix Polonia (GPP), Wawel Cup zazwyczaj organizowany na Jurze Krakowsko-Częstochowskiej oraz Baltic Cup na Kaszubach.
Poza biegiem na orientację najpopularniejszymi w Polsce formami orientacji są:
Mapa.
Opis.
Mapa do biegu na orientację jest bardziej szczegółowa od tradycyjnej mapy topograficznej. Sporządzana jest według zasad określonych przez IOF. Większa część rysunku mapy przedstawia tzw. "przebieżność" lasu, która ma wpływ na wybór wariantu biegu do punktu kontrolnego. Kolor biały przedstawia las bardzo dobrze "przebieżny", żółty teren otwarty (np. łąka, pola uprawne), odcienie zielonego – gęstość roślinności wpływającą na tempo biegu (ciemnozielony – roślinność hamująca bieg o 90% i więcej), niebieski – obiekty wodne (strumienie, bagna, jeziora, studnie, hydranty itp.), brązowy – rzeźba terenu (górki, obniżenia, muldy, kopce itp.), czarny – pozostałe szczegóły mogące pomóc w dokładnym umiejscowieniu się na mapie (drogi, kamienie, paśniki, ambony itp.).
Trasa.
Trasa biegu, jej długość oraz skala trudności zależą od kategorii wiekowej i poziomu zaawansowania technicznego zawodników, dla których została zaprojektowana przez budowniczego trasy. W praktyce liczy ona w linii prostej około 3 km dla 11-latków, 12–16 km dla seniorów (w zależności od rodzaju terenu).
Elementy trasy na mapie opisuje się kolorem czerwonym lub jego odcieniami, a poszczególne elementy zaznaczone są następującymi symbolami:
Symbole.
Do wykreślenia symboli na mapie używa się specjalnych zestawów znaków opracowanych przez IOF. Są to:
Kompas.
Rodzaje.
W orientacji mapy często używa się kompasu, który pozwala szybko zorientować mapę. Kompas do biegu na orientację charakteryzuje szybkość w ustalaniu kierunku północy. Wyróżnia się dwa rodzaje kompasów:
Punkt kontrolny.
Opis.
Na zdjęciu obok przedstawiony jest punkt kontrolny, na który składają się:
Opisy – piktogramy.
W celu lepszego określenia gdzie został ustawiony punkt kontrolny stosuje się takie same we wszystkich krajach piktogramy, czyli symbole obrazkowe. Zestawienie kolejno opisanych punktów kontrolnych dla danej kategorii nazywa się opisami (obok przykład), które zazwyczaj przyklejone są do mapy, bądź zawodnik może je otrzymać od organizatora zawodów. Każdy opis punktu kontrolnego zawiera w kolejności:
Oprócz informacji o ustawieniu punktów kontrolnych, opisy zawierają również informacje o:
Kategorie wiekowe.
Tabela przedstawia kategorie według, których startują zawodnicy. W zależności od ilości osób na zawodach podział na kategorie może być modyfikowany.
Inne dyscypliny orientacji sportowej popularne w Polsce.
Rowerowa Jazda na Orientację.
Podstawowym narzędziem rowerowej jazdy na orientację jest rower górski. Mapa wykorzystywana przez zawodników jest podobna do mapy do biegu na orientację, z tym że zawiera mniej szczegółowych elementów. Istotnym wyposażeniem roweru jest tzw. mapnik, czyli podstawa montowana na kierownicy roweru, do którego można solidnie przyczepić mapę.
Narciarski bieg na orientację.
Narciarski bieg na orientację jest dyscypliną z równie długimi tradycjami co bieg na orientację, w której korzysta się z nart biegowych. Mapa w narciarskim biegu na orientację jest wykonana według podobnych zasad co mapa do biegu pieszego, z tym że zawiera nadrukowane linie w kolorze zielonym, informujące o stanie przygotowania drogi do poruszania się na nartach biegowych. Istotnym elementem zawodnika w tej konkurencji jest możliwość przymocowania mapy w okolicach klatki piersiowej do specjalnego mapnika, co ułatwia poruszanie się na nartach.
Radioorientacja sportowa.
Radioorientacja sportowa jest to dyscyplina sportowa nie podlegająca Polskiemu Związkowi Orientacji Sportowej, a kierowana przez odrębny związek – Polski Związek Radioorientacji Sportowej. Sport ten powstał z połączenia biegu na orientację i namierzania ukrytych w terenie nadajników radiowych. Zawodnik wyposażony w specjalny odbiornik, kompas i mapę do biegu na orientację z zaznaczonym startem i metą musi zlokalizować nadajniki w terenie, a następnie dotrzeć do nich i uzyskać potwierdzenie w punkcie kontrolnym znajdującym się obok nadajnika. Wygrywa ten zawodnik, który pokona trasę w jak najkrótszym czasie i zaliczy wszystkie nadajniki. W terenie rozmieszcza się ich 5. W zależności od kategorii wiekowej należy zaliczyć od 3 do 5 punktów kontrolnych. Nadajniki są włączane cyklicznie w minutowych odstępach czasu. Kiedy jeden nadaje, pozostałe milczą. Zawody rozgrywane na dwóch częstotliwościach:
Poza klasyczną radioorientacją rozgrywane są także konkurencje: foxoring i sportowa nawigacja satelitarna w oparciu o odbiorniki GPS.

</doc>
<doc id="91347" url="https://pl.wikipedia.org/wiki?curid=91347" title="Ekierka">
Ekierka

Ekierka (fr.), trójkąt rysunkowy – prosty przyrząd kreślarski o kształcie trójkąta prostokątnego. Używana do kreślenia prostych prostopadłych i równoległych (do tego celu potrzebne są dwie ekierki). .
 spotyka się dwa typy ekierek:
Złożenie obu powyższych typów ekierek pozwala na rysowanie linii pod kątem 75°, co jest przydatne przy ręcznym wykonywaniu pisma technicznego pochyłego, a także 105°, 120°, 135° i 150°, co nie ma większego praktycznego zastosowania.
Zobacz też.
Inne przyrządy kreślarskie:

</doc>
<doc id="91349" url="https://pl.wikipedia.org/wiki?curid=91349" title="Nadkonduktor">
Nadkonduktor



</doc>
<doc id="91352" url="https://pl.wikipedia.org/wiki?curid=91352" title="Flanela">
Flanela

Flanela – miękka i masywna tkanina bawełniana lub wełniana o dobrych właściwościach termoizolacyjnych, należąca do grupy tkanin z okrywą runową (włókienną). Stosowana do wyrobu ubrań, bielizny (zwłaszcza piżam), pościeli. Tkana splotem płóciennym, mało podatnym na uszkodzenia mechaniczne, lub skośnym. Należy do grupy welurów drapanych, bowiem miękką, delikatną okrywę włókienną uzyskuje się poprzez drapanie, a następnie strzyżenie jej powierzchni. Wykorzystuje się ją np. w produkcji garniturów zimowych. Posiada ciepły chwyt.

</doc>
<doc id="91355" url="https://pl.wikipedia.org/wiki?curid=91355" title="Sérgio Batata">
Sérgio Batata

Sérgio Leândro Santos Seixtos, Batata (ur. 23 marca 1979, Montes Claros w Brazylii) – polski piłkarz pochodzenia brazylijskiego, występujący na pozycji pomocnika. Posiada wyłącznie polskie obywatelstwo, gdyż po otrzymaniu polskiego paszportu musiał zrzec się obywatelstwa Brazylii.
Wychowanek brazylijskiego klubu Clube Atlético Mineiro z Belo Horizonte. Następnie był piłkarzem Cruzeiro Esporte Clube. W 1996 sprowadzony do Polski przez Antoniego Ptaka. 11 maja zadebiutował w polskiej I lidze w barwach ŁKS Łódź, w meczu z Polonią Warszawa (4:2). W kolejnym sezonie występował w Piotrcovii (wówczas klubie satelickim ŁKS), w 1998 powrócił do ŁKS. Następnie występował w: Lechii/Polonii Gdańsk, ponownie ŁKS, GKS Katowice, Pogoni Szczecin (wicemistrzostwo Polski 2001), KSZO Ostrowiec Świętokrzyski, niemieckim TuS Koblenz 1911, Piotrcovii, Widzewie Łódź, ponownie Piotrcovii i znów Pogoni Szczecin.
11 kwietnia 2006 Prezydent RP Lech Kaczyński nadał Batacie obywatelstwo polskie. Niespełna siedem miesięcy później odebrał akt nadania obywatelstwa RP.
Po niemal rocznej przerwie spowodowanej kontuzją (która o mało nie zakończyła jego kariery piłkarskiej) do gry powrócił 22 kwietnia 2006 w meczu przeciwko Cracovii.
8 lutego 2007 rozwiązał kontrakt ze szczecińskim klubem i powrócił do Brazylii, gdzie grał w Brasil Pelotas, razem z m.in. innymi byłymi zawodnikami Pogoni – Claudio Milarem i Mineiro.
Sérgio Batata będąc już Polakiem był traktowany w ojczyźnie jako imigrant (musiał zrzec się obywatelstwa brazylijskiego), toteż nie mógł w niej przebywać dłużej niż 6 miesięcy w roku. Tym samym został zmuszony do powrotu do Polski.
1 lipca 2007 podpisał roczny kontrakt z ekstraklasową Dyskobolią Grodzisk Wielkopolski. W sezonie 2008/2009 był zawodnikiem pierwszoligowej Warty Poznań. Następnie reprezentował barwy III-ligowej Stali Niewiadów, a 23 lutego 2010 roku podpisał z II-ligowym Zawiszą Bydgoszcz półroczny kontrakt z opcją przedłużenia. W sezonie 2010/2011 reprezentował barwy Kotwicy Kołobrzeg. 23 lutego 2011 roku został zawodnikiem Motoru Lublin. W lipcu 2012 roku podpisał kontrakt z Chełmianką Chełm.
Sukcesy.
Dyskobolia Grodzisk Wielkopolski:

</doc>
<doc id="91356" url="https://pl.wikipedia.org/wiki?curid=91356" title="Olgierd Moskalewicz">
Olgierd Moskalewicz

Olgierd Moskalewicz (ur. 16 lutego 1974 w Połczynie-Zdroju) – polski piłkarz występujący na pozycji napastnika.
Kariera.
Karierę piłkarską rozpoczął w miejskim klubie KSPN Spójnia Świdwin. Grał tam dwa sezony, zauważony przez drużynę Pogoni Szczecin, przeniósł się i zadebiutował w I lidze w 1992, w meczu przeciwko Ruchowi Chorzów (0:3).
Wystąpił w 340 meczach w ekstraklasie, zdobywając 75 bramek. Z Wisłą Kraków zdobył dwa mistrzostwa Polski, Puchar Ligi oraz Puchar Polski. Ma na swoim koncie 1 mecz w kadrze narodowej (45 minut w wygranym przez Polskę 1:0 meczu z Islandią, 15 listopada 2000).
Moskalewicz zarówno w Arce, jak i wcześniej w Pogoni wybrał sobie nr 78 na koszulce, ponieważ w tym roku miał miejsce wybór pierwszego Polaka na papieża.
Jest pomysłodawcą halowego turnieju piłkarskiego im. Stefana "Gadochy" Moskalewicza, organizowanego co roku w Świdwinie na cześć swojego ojca, znanego niegdyś lokalnego działacza sportowego. Regularnie występuje w nim wielu znanych zarówno byłych, jak i obecnych piłkarzy, m.in. Mirosław Szymkowiak, Piotr Reiss, Maciej Stolarczyk czy Mariusz Jop.

</doc>
<doc id="91357" url="https://pl.wikipedia.org/wiki?curid=91357" title="Radosław Majdan">
Radosław Majdan

Radosław Majdan (ur. 10 maja 1972 w Szczecinie) – polski piłkarz występujący na pozycji bramkarza, komentator i ekspert telewizyjny, działacz społeczny, przedsiębiorca i osobowość medialna.
Wychowanek i wieloletni zawodnik Pogoni Szczecin, dwukrotny mistrz Polski z Wisłą Kraków, reprezentant Polski, uczestnik Mistrzostw Świata 2002. Po zakończeniu profesjonalnej kariery trener bramkarzy, bramkarz piłki nożnej plażowej i blind footbalu. W latach 2006–2009 radny sejmiku województwa zachodniopomorskiego. W latach 2012–2014 gitarzysta zespołu rockowego The Trash.
Kariera zawodnicza.
Kluby.
W 1986, będąc w piątej klasie szkoły podstawowej, podczas turnieju międzyszkolnego został dostrzeżony przez Włodzimierza Obsta, który zaprosił go na trening Pogoni Szczecin. Ostatecznie został graczem klubu; najpierw grał w drużunie juniorów, do pierwszej drużyny trafił w 1989, a w ekstraklasie zadebiutował w sezonie 1992/1993, 8 sierpnia 1992 w przegranym 0:3 meczu przeciwko Ruchowi Chorzów. Przez wiele sezonów był podstawowym bramkarzem Pogoni, występującej wówczas w ekstraklasie (jeden sezon, 1996/1997 w II lidze). Jego największym osiągnięciem w tym czasie było zdobycie wicemistrzostwa Polski w 2001. Przez cały okres gry w Pogoni był ulubieńcem szczecińskiej publiczności, a szacunek wśród fanów zdobył m.in. podczas meczu ze Śląskiem Wrocław, gdy odebrał jednemu z kibiców Śląska skradziony transparent Pogoni. Zagrał w klubie łącznie 225 meczów.
W 2001 przeszedł do klubu tureckiej Superligi Göztepe Izmir. Rozegrał w niej 31 meczów w sezonie 2001/2002 w podstawowym składzie, jednak po zakończeniu sezonu odszedł do PAOK-u Saloniki, w którym wystąpił w czterech meczach oraz zdobył Puchar Grecji. Wiosną 2003 występował w tureckim klubie Bursaspor, w którym rozegrał sześć meczów w Superlidze. Latem 2003 przeniósł się do izraelskiego FC Aszdod, gdzie zagrał 12 meczów w pierwszej lidze. W przerwie zimowej został kupiony przez klub ówczesnych mistrzów Polski, Wisłę Kraków. Z drużyną dwukrotnie sięgnął po tytuł mistrzowski (w 2004 i 2005). Występował również w eliminacjach Ligi Mistrzów oraz w Pucharze UEFA. W sezonie 2005/2006 zajął z Wisłą Kraków drugie miejsce w Orange Ekstraklasie. Z powodu kontuzji pod koniec rundy wiosennej w bramce Wisły zastąpił go Mariusz Pawełek, a po zakończeniu sezonu klub nie przedłużył z nim umowy o pracę.
30 czerwca 2006 podpisał dwuletni kontrakt ze swoim macierzystym klubem, Pogonią Szczecin. 25 czerwca 2007 podpisał kontrakt z Polonią Warszawa. W klubie występował sporadycznie, będąc zmiennikiem Sebastiana Przyrowskiego. Ostatni mecz zagrał 7 października 2009 przeciwko Pogoni Szczecin, przegranym 0:2. Karierę sportową zakończył w maju 2010, po czym został rzecznikiem klubu Polonia Warszawa.
W lipcu 2019 poinformował o powrocie do działalności sportowej, przyjąwszy propozycję zostania bramkarzem klubu Śląsk Wrocław Blind Football. W październiku tego samego roku z drużyną sięgnął po klubowe mistrzostwo świata.
Reprezentacja.
Pierwsze powołanie do reprezentacji Radosław Majdan otrzymał od selekcjonera Henryka Apostela w 1994. W rozegranym 22 sierpnia w Radomiu meczu towarzyskim z Białorusią 22-letni golkiper nie otrzymał jednak szansy debiutu, będąc jedynie rezerwowym dla Andrzeja Woźniaka. Identyczna sytuacja miała miejsce podczas meczu z Litwą, który odbył się 15 marca 1995 w Ostrowcu Świętokrzyskim.
W reprezentacji Polski zadebiutował 26 stycznia 2000 w towarzyskim meczu z Hiszpanią w Cartagenie, przegranym 0:3. Był rezerwowym bramkarzem na MŚ 2002, na których rozegrał jeden mecz (jedyny wygrany przez polską drużynę: Polska – USA 3:1). Ostatni, siódmy występ w reprezentacji zaliczył 21 sierpnia 2002 w rozegranym w Szczecinie spotkaniu towarzyskim z reprezentacją Belgii (1:1). Strzegąc reprezentacyjnej bramki przez 449 minut, sześć razy został pokonany przez piłkarzy drużyn przeciwnych. Trzynastokrotnie pełnił rolę rezerwowego, będąc powoływanym na zgrupowania przez trzech selekcjonerów – Apostela, Engela i Bońka.
Plażowa piłka nożna.
Grał w reprezentacji Polski w piłce nożnej plażowej. Karierę z piłką nożną plażową zakończył w 2009.
Inna działalność sportowa.
15 grudnia 2009 został mianowany na dyrektora sportowego oraz kierownika drużyny Polonii Warszawa. Od maja 2010 pełnił również funkcję rzecznika prasowego w tym klubie. W sezonie 2011/2012 pełnił stanowisko trenera bramkarzy pierwszego zespołu.
W 2017–2019 był ekspertem Eurosportu prowadzącym relacje przed i w przerwach transmitowanych przez kanał meczów Ekstraklasy. Od sierpnia 2019 jest stałym ekspertem w programie Liga+ Extra, który emitowany jest na antenach sportowych Canal+. Był też komentatorem meczów piłki nożnej m.in. w Telewizji Polskiej (w tym na kanale TVP Sport) i Eurosporcie.
W 2020 został ekspertem i komentatorem Ekstraklasy na wyłączność. Dołączył tym samym do stałej redakcji Canal+ Sport. W 2023 na mocy porozumienia pomiędzy Ringier Axel Springer Polska i Canal+ Polska został jednym z ekspertów "Przeglądu ligowego", emitowanego przez "Przegląd Sportowy Onet" za pośrednictwem strony internetowej i w serwisie YouTube. Program nadawany jest premierowo o godzinie 10:00, w każdy piątek tygodnia, w którym rozgrywana jest kolejka piłkarskiej PKO BP Ekstraklasy. To właśnie najwyższa liga rozgrywek piłkarskich w Polsce, jest głównym tematem każdego odcinka, chociaż nie brakuje tam również komentarzy i analiz dotyczących największych lig europejskich, takich jak: Bundesliga, Premier League, Primera División, Serie A, czy Ligue 1.
Działalność pozasportowa.
Kariera medialna.
Przez media nazwany „polskim Beckhamem” i celebrytą. Jego sesje zdjęciowe prezentowały m.in. magazyny „CKM” (2004), „Gala” (2006) i „Joy” (2009). Podpisał kontrakt z agencją modeli "Mag Models".
Wystąpił w kampanii reklamowej perfum dla mężczyzn włoskiej marki "Tonino Lamborghini" (2008) i w spotach reklamowych marki "Taboo" (2008) i firmy produkującej sprzęt sportowy "Zina". W 2012 został ambasadorem marki ubraniowej Pako Lorente.
10 maja 2012 ukazała się biografia Majdana pt. "Pierwsza połowa", będąca wywiadem-rzeką przeprowadzonym przez Marka Łuszczynę. Książka dedykowana jest Annie Prus, ówczesnej partnerce Majdana.
Będąc mężem Doroty Rabczewskiej, pojawił się gościnnie w kilku odcinkach reality show "Bar" (2002, 2004), "Mamy cię!" (2005) i "Mój pierwszy raz" (2005). Gościł również w talk-shows: "Szymon Majewski Show" (2008) i trzykrotnie w "Kuba Wojewódzki" (2004, 2005, 2011), a także w reality show "Warsaw Shore" (2013). W 2008 był członkiem panelu dyskusyjnego w programach: "Miasto kobiet" i "Tomasz Lis na żywo". Wielokrotnie gościł w programie śniadaniowym "Dzień dobry TVN". Był uczestnikiem programów rozrywkowych "Taniec z gwiazdami" (2009) i "Azja Express" (2016), bohaterem reality show "Iron Majdan" (2018) oraz zawodnikiem w specjalnym wydaniu teleturnieju "Milionerzy", w którym w parze z Małgorzatą Rozenek-Majdan wygrali 40 tys. złotych, które przekazali Fundacji TVN – „Nie jesteś sam”.
Wystąpił w teledyskach do piosenek: „Dżaga” zespołu Virgin (2004), „Katharsis” Dody (2007), „Biegnij” duetu Red &amp; Spinache (2009) i „Mega luzik” zespołu Monopol (2011), był też bohaterem piosenki Grupy Operacyjnej „Podobne przypadki”. Zagrał epizodyczne role w serialach: "Chichot losu" (2011), "Piąty Stadion" (2012–2013) i "Barwy szczęścia" (2016).
W latach 2012–2014 był gitarzystą zespołu rockowego The Trash, w którego skład wchodzili też: Piotr Konca, Sebastian Piekarek, Marcin Kleiber i Radosław Owczarz. 25 stycznia 2013 zadebiutowali utworem „Na niby”. W 2014 zawiesili działalność.
Kariera biznesowa.
W 2007 został wybrany do Rady Nadzorczej SSA Pogoń Szczecin, w której zasiadał trzy miesiące. W latach 2014–2020 zasiadał w Radzie Nadzorczej giełdowej spółki MBF Group S.A.
W 2011 stworzył własną linię perfum "Vabun". 28 czerwca 2018 firma "Vabun", której był prezesem i największym akcjonariuszem, zadebiutowała na GPW, pojawiając się na rynku NewConnect. W grudniu 2020 sprzedał swoje akcje w przedsiębiorstwie i zrezygnował ze stanowiska prezesa zarządu.
Kariera polityczna.
W listopadzie 2006 został radnym Sejmiku Województwa Zachodniopomorskiego z ramienia Platformy Obywatelskiej, zdobywając ponad 15 tys. głosów. W czerwcu 2009 zrzekł się mandatu.
Życie prywatne.
Ma starszą siostrę Katarzynę i młodszego brata Cezarego (ur. 1980). Ich ojciec był marynarzem, a matka Halina (zm. 2023) zajmowała się domem i wychowaniem dzieci. Dorastał na szczecińskim Pogodnie. W młodości oprócz gry nożnej trenował również judo w Arkonii Szczecin oraz koszykówkę.
20 czerwca 1998 poślubił projektantkę mody Sylwię Koperkiewicz. W latach 2005–2008 był żonaty z piosenkarką Dorotą „Dodą” Rabczewską. W 2012 był w nieformalnym związku z Anną Prus. 10 września 2016 ożenił się z prezenterką telewizyjną Małgorzatą Rozenek, z którą jest związany od 2013. 10 czerwca 2020 urodził im się syn, Henryk.
Procesy sądowe.
W kwietniu 2007 został oskarżony o pobicie dziennikarza „Faktu” Mariusza Kuczewskiego, do czego miało dojść w nocy z 31 marca na 1 kwietnia w klubie nocnym „Rocker” w Szczecinie po ligowym meczu Pogoni Szczecin z Wisłą Płock. Sąd pierwszej instancji uznał go za winnego udziału w bójce i skazał na 25 tys. zł grzywny, jednak piłkarz apelował od wyrok. Sąd drugiej instancji umorzył sprawę z braku dowodów.
W nocy z 27 na 28 lipca 2008 w pensjonacie Villa Siesta w Mielnie wraz z dwoma innymi piłkarzami (Piotrem Świerczewskim i Jarosławem Chwastkiem) został zatrzymany za znieważenie i napaść na interweniujących policjantów – Arkadiusza Malaszewskiego i Sławomira Kusznerczuka. Prokuratura wszczęła postępowanie w tej sprawie. Majdan opuścił areszt za poręczeniem majątkowym wysokości 50 tys. zł. Proces sądowy rozpoczął się w czerwcu 2009, piłkarze zostali oskarżeni o zmuszanie policjantów przemocą do odstąpienia od czynności służbowych oraz o znieważenie. 15 czerwca 2010 koszaliński sąd rejonowy skazał Majdana na karę grzywny za słowną obrazę funkcjonariuszy. Od wyroku apelację złożyli zarówno obrońcy piłkarzy, jak i prokurator, a 29 października 2010 sąd drugiej instancji (Sąd Okręgowy w Koszalinie) umorzył sprawę z uwagi na „nieznaczną szkodliwość czynu”. Sąd uznał, że piłkarze nie są niewinni, jednakowoż reakcję policjantów na zachowanie Świerczewskiego ocenił jako „niewspółmierną w stosunku do tego zachowania”. Wszyscy trzej piłkarze musieli wspólnie pokryć koszty postępowania. Jednocześnie piłkarze wytoczyli Malaszewskiego i Kusznerczukowi sprawę o pobicie, jednak została ona umorzona z braku dowodów.

</doc>
<doc id="91358" url="https://pl.wikipedia.org/wiki?curid=91358" title="Robert Dymkowski">
Robert Dymkowski

Robert Jarosław Dymkowski (ur. 15 maja 1970 w Koszalinie) – polski piłkarz (napastnik) i trener piłkarski.
Życiorys.
Wychowanek Gwardii Koszalin, występował następnie w Pogoni Szczecin, greckim PAOK FC, ponownie w Pogoni, Widzewie Łódź i Arce Gdynia.
W Pogoni Szczecin zadebiutował 25 sierpnia 1990 w meczu o mistrzostwo II ligi przeciwko Stali Rzeszów, w którym zdobył dwie bramki. Debiut w I lidze zaliczył 8 sierpnia 1992 w Szczecinie w przegranym przez jego klub meczu przeciwko Ruchowi Chorzów (0:3). W barwach MKS rozegrał 252 mecze w I lidze, strzelił 72 bramki, zdobył tytuł wicemistrza Polski (w sezonie 2000/2001), a w kolejnym sezonie wystąpił w Pucharze UEFA. Występował w tym czasie w reprezentacji Polski do lat 21.
Po zakończeniu sezonu 2001/2002 przeszedł do Widzewa Łódź, od wiosny 2004 reprezentował Arkę Gdynia. Po sezonie 2004/2005 zakończył karierę piłkarską.
Następnie pełnił obowiązki drugiego trenera czwartoligowych rezerw Pogoni Szczecin. W 2007 został dyrektorem sportowym szczecińskiego klubu. Pracował również jako trener juniorów. W 2022 został trenerem kobiecej drużyny piłkarskiej Pogoni Szczecin.
W wyborach samorządowych w 2006 uzyskał mandat radnego Rady Miasta Szczecina z listy Platformy Obywatelskiej. W wyborach w 2010 nie uzyskał reelekcji, ponownie startując z listy PO (nie był członkiem tej partii). W 2014 wstąpił do Stronnictwa Demokratycznego.

</doc>
<doc id="91360" url="https://pl.wikipedia.org/wiki?curid=91360" title="Maseczka kosmetyczna">
Maseczka kosmetyczna

Maseczka kosmetyczna – zabieg stosowany na skórę twarzy w celu poprawienia jej kondycji – oczyszczenia, odżywienia, złagodzenia niekorzystnego wpływu środowiska, zniwelowania niepożądanych zmian (łojotok, rozszerzone naczynia krwionośne itp.) lub efektów starzenia się.
Na uprzednio umytą i osuszoną twarz nakłada się maseczkę, zazwyczaj w postaci pasty, papki lub kremu, a po upływie kilku do kilkunastu minut zmywa się lub ściera jej resztki (niektóre, zwłaszcza gotowe specyfiki wchłaniane są w dość znacznym stopniu przez skórę). Po oczyszczeniu skóry należy ją przetrzeć tonikiem, by przywrócić naturalne pH skóry.
W zależności od rodzaju cery, typu problemów skórnych lub oczekiwanego efektu, dobiera się właściwą maseczkę. Środki dostępne w sprzedaży są zwykle dokładnie opisane pod kątem przeznaczenia i działania; istnieje także wiele domowych sposobów robienia maseczek – np. okład z ubitej piany białka jaj działa ściągająco, z drożdży – odżywczo i wygładzająco, z płatków owsianych – oczyszczająco i hamująco na łojotok, z owoców (np. truskawek) witaminizująco i rozświetlająco, z surowych ogórków – wybielająco, z żelatyny – oczyszczająco i zwalczająco wągry. Stosując daną maseczkę należy mieć świadomość, że może ona działać alergizująco, należy więc najpierw wypróbować ją na małym fragmencie skóry i odczekać kilka godzin na ewentualną reakcję.

</doc>
<doc id="91361" url="https://pl.wikipedia.org/wiki?curid=91361" title="Marklowice">
Marklowice

Marklowice () – wieś w Polsce położona w województwie śląskim, w powiecie wodzisławskim, siedziba gminy Marklowice. Historycznie na Górnym Śląsku.
W latach 1975–1994 miejscowość była dzielnicą Wodzisławia Śląskiego, zaś w latach 1995–1998 administracyjnie należała do województwa katowickiego.
Opis.
Położona na pagórkowatym obszarze Płaskowyżu Rybnickiego. Najstarsze zapiski dotyczące wsi pochodzą z przełomu XIII i XIV wieku, co czyni ją jedną z najstarszych miejscowości ziemi wodzisławskiej. Historia Marklowic ściśle łączy się z dziejami sąsiedniego Wodzisławia.
Obecnie liczą około 5200 mieszkańców. Powierzchnia gminy to 14 km². W miastach i gminach bezpośrednio otaczających Marklowice mieszka ponad 400 tysięcy ludzi. Gmina należy do stowarzyszeń skupiających gminy, które mają wspólne problemy w zakresie komunikacji, prowadzonej na ich terenie działalności górniczej i przemysłowej oraz związanej z tym restrukturyzacji rynku zatrudnienia, mających wspólne cele w zakresie ochrony dziedzictwa kulturowego. Organizacje te to Stowarzyszenie Gmin Górniczych w Polsce, Związek Gmin i Powiatów Subregionu Zachodniego Województwa Śląskiego, Euroregion Silesia oraz w Śląski Związek Gmin i Powiatów. 
W gminie działają: grający w klasie okręgowej klub piłkarski Polonia Marklowice, Towarzystwo Miłośników Marklowic, chór „Spójnia”, Koło Gospodyń Wiejskich, Klub Hodowców Drobnego Inwentarza. W gminie działa też Uczniowski Międzyszkolny Klub Sportowy mogący poszczycić się wieloma sukcesami osiąganymi w skali kraju w biegach narciarskich. Wydawany jest też dwumiesięczny biuletyn samorządowy - „Kurier Marklowicki”. Do najważniejszych imprez organizowanych w gminie należy zaliczyć Dni Marklowic, Dożynki, Karczmę Piwną, Biesiadę Śląską, oraz cykl wakacyjnych spotkań przy muzyce „Letnie Granie i Śpiewanie”. 
Poza tym w gminie działa około 250 podmiotów gospodarczych. W przeciągu swojego krótkiego istnienia (od 30 grudnia 1994 r.) gmina Marklowice zaliczona została do „Złotej Setki” gmin najbardziej dynamicznie rozwijających się w rankingu sporządzonym przez „Rzeczpospolitą”. By zachować ten poziom rozwoju, gmina przygotowała ofertę terenów pod lokalizację inwestycji przemysłowych i usługowych: w 1999 r. opracowany został projekt Strefy Aktywności Gospodarczej - SAG. Strefa położona jest w środkowo-wschodniej części gminy, przy drodze wojewódzkiej nr 932, prowadzącej ruch tranzytowy z Katowic i innych miast Górnośląskiego Okręgu Przemysłowego do granicy państwa w Chałupkach. Natężenie ruchu na tej drodze dochodzi do 10 000 pojazdów na dobę. Strefa położona jest też w niewielkiej odległości od autostrad: A1 - Gdańsk-Łódź-Ostrawa, która osiągana jest w węzłach: „Świerklany” i „Mszana” (odległość od obydwu węzłów to ok. 4 km) oraz A4 Wschód-Zachód (odległość od węzła w Gliwicach-Sośnicy 40 km). Teren Strefy uzbrajany jest przy współudziale środków finansowych Unii Europejskiej.
Dzielnice.
W skład miejscowości wchodzą następujące części:
Sport.
Polonia Marklowice – klub sportowy w Marklowicach. Powstał w 1922 roku.
Religia.
Na terenie Marklowic działalność duszpasterską prowadzą następujące kościoły:

</doc>
<doc id="91363" url="https://pl.wikipedia.org/wiki?curid=91363" title="Parówka (ujednoznacznienie)">
Parówka (ujednoznacznienie)



</doc>
<doc id="91364" url="https://pl.wikipedia.org/wiki?curid=91364" title="Markizy">
Markizy

Markizy (franc. "Îles Marquises") – grupa wulkanicznych wysp na Oceanie Spokojnym. Są najdalej na północ wysuniętą częścią Polinezji Francuskiej, leżącą w odległości ok. 1500 km na północ od Tahiti.
Geografia.
Rozciągają się z pn.-zach. na pd.-wsch., na przestrzeni ok. 670 km. Ich powierzchnia wynosi 1128 km². Główną wyspę – Nuku Hiva (ośrodek administracyjny Taiohae) o powierzchni 339 km² zamieszkiwało 2660 osób (2007), zaludnienie 7,85 os./1 km². 
Pozostałe ważniejsze, zamieszkane wyspy wchodzące w skład Markizów:
Pozostałe, niezamieszkane wyspy archipelagu
Krajobraz wulkaniczny o wysokich postrzępionych szczytach; najwyższe wulkany – 1260 m n.p.m. na wyspie Nuku Hiva i 1195 m n.p.m. na wyspie Hiva Oa. Klimat podzwrotnikowy, średnie temperatury miesięczne wynoszą +27° do +28 °C; opady od 1000 mm do 2500 mm, wykazują dużą zmienność w poszczególnych latach. W ciągu roku długotrwałe posuchy. Roślinność na stokach nawietrznych bujna, tropikalne lasy, na stokach zawietrznych – krzewiaste sawanny.
Historia.
Odkryte 21 lipca 1595 przez Hiszpanów Álvaro de Mendaña y Neyra i isabel Barreto, a nazwane na cześć Markiza de Mendozy, ówczesnego wicekróla Peru. Od 1842 francuska kolonia w ramach Polinezji Francuskiej.
Ludność.
Markizy zamieszkiwało 8632 mieszkańców (dane szacunkowe z 2007). Rdzenni mieszkańcy archipelagu posługują się polinezyjskim językiem markiskim. Językiem administracji i szkolnictwa jest język francuski.
Gauguin na Markizach.
Na Hiva Oa spędził ostatnie lata swojego życia słynny malarz Paul Gauguin. Tam też na cmentarzu w Atuonie znajduje się jego grób.

</doc>
<doc id="91367" url="https://pl.wikipedia.org/wiki?curid=91367" title="Parówka (zabieg kosmetyczny)">
Parówka (zabieg kosmetyczny)

Parówka - zabieg kosmetyczny stosowany na skórę twarzy w celu jej oczyszczenia lub złagodzenia niepożądanych zmian (wypryski, podrażnienia itp.). Można go stosować także jako zabieg wstępny przed głębszym oczyszczaniem skóry.
Do naczynia wlewa się gorącą wodę lub napar ziołowy (np. z rumianku) i trzyma się nad nim twarz przez kilka minut. Głowę wraz z naczyniem nakrywa się ręcznikiem, aby para nie ulatniała się. Gorące opary rozszerzają pory skórne, a dodatek ziół działa dezynfekująco.

</doc>
<doc id="91369" url="https://pl.wikipedia.org/wiki?curid=91369" title="Sokół (motocykl)">
Sokół (motocykl)

Sokół – nazwa polskich motocykli produkowanych w latach 1934–1939 w Państwowych Zakładach Inżynierii (PZInż) w Warszawie przy ul. Terespolskiej 36, oraz w latach 1947–1950 w Państwowych Zakładach Samochodowych nr 2 w Warszawie – tylko Sokół 125. Silniki były produkowane w „Ursusie”, a montaż w PZInż.
Sokół 1000.
Nazwa ta pojawiła się po raz pierwszy dla oznaczenia motocykla turystycznego Sokół 600 RT, następnie w 1936 w nawiązaniu do popularnego Sokoła 600, nazwano tak produkowany już ciężki motocykl "CWS M111", skonstruowany pod kierownictwem inż. Zygmunta Okołowa. Wszystkie egzemplarze Sokoła 1000 posiadały wózki boczne usytuowane z prawej strony, których gama była dość urozmaicona, także konstrukcji PZInż. wg projektu inż. Stanisława Panczakiewicza. Główną klientelę stanowiło wojsko, wykorzystując motocykle jako sprzęt łącznikowy, rozpoznawczy, a nawet jako stanowiska ogniowe (wózki z karabinem maszynowym). Przygotowano także gondole towarowe dla Poczty Polskiej, a dla nielicznych odbiorców cywilnych standardowe wózki osobowe. W ręce cywilnych użytkowników trafiła jednak niewielka część produkcji. Szacuje się, że było to najwyżej 15–20% z ok. 3300–3400 wyprodukowanych motocykli. W skład dodatkowego wyposażenia motocykla wchodziło koło zapasowe umieszczone na wózku, szybkościomierz z licznikiem kilometrów, zegar, pokrowce na wózek i koło zapasowe, pneumatyczny sygnał dźwiękowy oraz reflektor typu „szperacz”.
Z powodu różnego przeznaczenia Sokoły malowane były w kilku kolorach. Najbardziej rozpowszechnione to oczywiście wojskowa zieleń, ale były też czarne i ciemnoczerwone.
CWS M 111 i Sokoły 1000 nie były motocyklami o awangardowych rozwiązaniach konstrukcyjnych, jednakże ze względu na swoją niebywałą trwałość i terenowe przełożenia skrzyni biegów spisywały się znakomicie w ówczesnych ciężkich warunkach drogowych, a właściwie braku dróg o twardej nawierzchni.
Motocykle Sokół 1000 i 600 były najbardziej znanymi polskimi motocyklami przed wojną, stanowiły etatowe wyposażenie wojska. Kolejny model, Sokół 500 z silnikiem górnozaworowym powstał w 1938 roku. Tuż przed wojną wprowadzono jeszcze model Sokół 200, wyprodukowany w nielicznej serii.
Sokół 125.
Sokół 125 był pierwszym motocyklem skonstruowanym w Polsce po II wojnie światowej, a jego produkcję uruchomiono w 1947 w Państwowych Zakładach Samochodowych nr 2 w Warszawie. Nazwa "Sokół" nawiązywała do przedwojennych konstrukcji Państwowych Zakładów Inżynierii (PZInż).
Opracowanie projektu rozpoczęło Centralne Biuro Techniczne, gdzie w warszawskim Wydziale Motocyklowym pod kierunkiem inż. Stefana Porazińskiego opracowano podwozie oparte na ramie z ciągnionych rur stalowych wzorowanej na motocyklu DKW RT125, ze sztywnym zawieszeniem tylnego koła i widelcem trapezowym w zawieszeniu przednim. W oddziale CBT w Bielsku zespół inż. Fryderyka Bluemke zaprojektował silnik S01 pojemności skokowej 125 cm³, wzorowany również na silniku DKW. Podwozia dla prototypowych motocykli wykonano w Czechowicach-Dziedzicach a silniki w Ustroniu. Początkowo zamierzano także produkcję "Sokoła 125" zlokalizować na Górnym Śląsku, ostatecznie jednak ulokowano ją w PZS w Warszawie, zaś silniki S01 jako produkcję rozruchową wytwarzano przez kilka lat w Zakładach Metalowych we Wrocławiu-Zakrzowie.
W 1950 zapadła decyzja o zakończeniu produkcji na rzecz rozwoju ilościowego i jakościowego modelu SHL M04.

</doc>
<doc id="91373" url="https://pl.wikipedia.org/wiki?curid=91373" title="Osteologia">
Osteologia

Osteologia (gr. "ostéon" – kość) – nauka o układzie kostnym, nauka o kościach, dział anatomii.
Termin był użyty przez A. Schopenhauera jako przenośnia określająca podstawową konstrukcję, szkielet każdej dyskusji w kontekście erystyki.

</doc>
<doc id="91378" url="https://pl.wikipedia.org/wiki?curid=91378" title="Filozofia starożytna">
Filozofia starożytna

Filozofia starożytna – dyscyplina ukształtowana w starożytnej Grecji pod koniec VII w. p.n.e., zajmująca się najbardziej fundamentalnymi pytaniami dotyczącymi rzeczywistości, człowieka i myślenia. Racjonalna forma rozważań odróżniała ją od myśli religijnej, mitologicznej i poezji. Z niej rozwinęły się późniejsze formy filozofii, np. filozofia zachodniego średniowiecza, filozofia świata islamu czy filozofia żydowska.
Charakterystyka.
Od swoich początków, filozofia starała się wyjaśnić całość tego co istnieje, czym różnić się miała od dyscyplin szczegółowych, które skupiały się na określonym przedmiocie lub stawiały sobie granice poznawcze. 
Zrozumienie to miało mieć charakter racjonalny i uargumentowany (w oparciu o "logos"), czym filozofia różniła się zarówno od takich form rozumienia rzeczywistości jak religia czy mitologia, jak i od opinii ("doksa") czy wiedzy empirycznej. W starożytności była najwyższym standardem wiedzy naukowej. Jej rezultatem była wiedza pewna i teoretyczna ("episteme"), w przeciwieństwie do praktycznej wiedzy stosowanej ("techne").
Powyższa charakterystyka obecna jest u wielu historyków filozofii. Pierre Hadot wskazał natomiast, że takie pojmowanie filozofii traktuje ją jako pewną akademicką dyscyplinę poznawczą i nie wyczerpuje w całości tego, co starożytni uznawali za filozofię. Hadot wykazał, że dla wielu filozofów filozofia była formą życia, a nauki filozoficzne miały uczyć jak prowadzić dobre życie, poprzez różnego rodzaju ćwiczenia duchowe i fizyczne.
Źródła i oryginalność myśli greckiej.
Filozofia starożytnej Grecji uznawana jest za twór swoisty, wyraźnie odrębny nie tylko od wcześniejszych form myśli religijnej czy mądrościowej, ale także od filozofii Wschodu. Od późnej starożytności funkcjonowała koncepcja, że filozofia grecka wywodzi się z kultur wschodnich. Współcześnie jednak jest ona powszechnie odrzucana i podkreśla się jej swoistość. W innych kulturach starożytnych (egipskiej, Bliskiego Wschodu) nie było podobnej dyscypliny, a wczesne formy pogłębionej refleksji powstałe na Wschodzie (półwysep Indyjski, Chiny) są nazywane filozofią przez pewne podobieństwa, a także późniejsze kontakty. Rzeczą swoistą dla filozofii greckiej była jej zamiar całościowego i głębokiego opisu i zrozumienia rzeczywistości za pomocą rozumu, zdystansowanego wobec religijnych czy mitycznych sposobów wyjaśnienia. 
Na powstanie greckiej filozofii złożyło się wiele czynników, takich jak dynamiczne zmiany społeczne w greckich poleis, rozwój gospodarczy miast greckich, grecka kolonizacja basenu Morza Śródziemnego, kontakty z innymi kulturami. Filozofia czerpała także z wcześniejszych zjawisk kultury, m.in. dzieł Homera i Hezjoda (którzy poprzez swoje kosmogonie próbowali dać mityczne wyjaśnienie porządku wszechświata) czy orfizmu (z jego doktryną wewnętrznego daimona, który jest nieśmiertelny i którego trzeba wyzwolić z cielesnego więzienia). 
Samo słowo "filozofia" ( od: – „miły, ukochany” i – „mądrość”, tłumaczone jako „umiłowanie mądrości”) pojawiło się dopiero w V w.p.n.e.. Jego utworzenie tradycyjnie przypisywane jest Pitagorasowi, ale brak jest na to bezpośrednich dowodów.
Epoki.
Periodyzacja.
Wilhelm Windelband w "Geschichte der alten Philosophie" (1888) podzielił filozofię starożytną na grecką, hellenistyczną i rzymską. Wielu współczesnych autorów wyróżnia:
- filozofię przedsokratejską,
- okres klasyczny, obejmujący działalność Sokratesa, Platona i Arystotelesa, jako głównych przedstawicieli greckiej filozofii,
- okres hellenistyczny,
- okres rzymski.
Osobno wyróżnia się chrześcijańską myśl późnej starożytności oraz starożytną filozofię bizantyńską. 
Giovanni Reale dokonał innego podziału, biorąc pod uwagę główny przedmiot zainteresowań i formy w jakich filozofowano. 
Okres przedsokratejski.
Refleksja filozoficzna w okresie przedsokratejskim skupiona była na filozofii przyrody i metafizyce. 
Za początek filozofii starożytnej uważa się rozwój tzw. szkoły jońskiej w Jonii na obrzeżach Azji Mniejszej w VII-VI w. p.n.e. Za pierwszego filozofa uważa się Talesa z Miletu, a innymi wybitnymi jej przedstawicielami byli Anaksymander, Anaksymenes czy Heraklit. Głównym problemem dla filozofów jońskich była kosmologia, struktura świata i podstawowa zasada nim rządząca ("arché"). Poszczególni filozofowie dawali odmienne odpowiedzi na ten problem: Tales z Miletu uważał, że jest nim woda, a jego uczeń Anaksymander, że jest to "apeiron" (bezkres). Anaksymenes dopatrywał się jej w powietrzu, a Heraklit w ogniu.
W Italii odrębną szkołę założył Pitagoras w VI w. p.n.e. Pitagorejczycy przyjmowali następujące założenia: dusza ludzka istnieje oddzielnie od ciała; po śmierci wędruje i może łączyć się z dowolnym ciałem. Zasadą podstawową świata była zdaniem pitagorejczyków liczba.
Szkoła elejska została założona przez Parmenides. Jego najwybitniejszym uczniem był Zenon z Elei, a po nim Melissos z Samos. Eleaci, np. poprzez sformułowane przez siebie paradoksy (rozumowanie ad absurdum) badali problematykę wielości oraz jedności oraz problem ruchu. 
Sformułowane przez tych filozofów jednostronne ujmowanie bytu próbowali przezwyciężyć pluraliści. Wpływowa była koncepcja Empedoklesa, uczącego, że rzeczywistość jest mieszaniną czterech podstawowych elementów (żywiołów): wody, ognia, ziemi i powietrza. W późniejszym okresie, Arystoteles doda do nich element piąty (kwintesencję): eter. Z kolei atomiści (Leukippos, Demokryt) tłumaczyli wielość rzeczy poprzez istnienie i ruch jednakowych jakościowo, ale różnorodnych geometrycznie atomów.
Okres klasyczny.
Nauczanie Sokratesa jest traktowane powszechnie jako moment zwrotny w filozofii starożytnej, która zmieniła swój przedmiot zainteresowania z filozofii przyrody na człowieka. Powstaje etyka.
Działalność Sokratesa poprzedzało powstanie sofistyki. W całej Grecji rozprzestrzenili się wędrowni nauczyciele, którzy za pieniądze uczyli dyskutowania na tematy moralne, polityczne, prawne, literackie czy religijne. Przywiązywali ogromną wagę do retoryki i dialektyki (sztuki argumentacji), a głównym celem takiego nauczania było przekonanie rozmówcy (czy np. zwycięstwo w sprawie sądowej), a nie osiągnięcie prawdy. Ruchliwość sofistów, skłonność do wchodzenia w dyskusje i bronienia rozmaitych poglądów, spowodowały, że nie był to jednolity nurt, któremu można przypisać pewien zestaw poglądów, a raczej wielość jednostek, korzystających z podobnych metod nauczania i dyskusji. Najwybitniejszymi sofistami byli: Protagoras, Gorgiasz, Hippiasz, Antyfont, Sokrates wyrastał z fermentu intelektualnego spowodowanego przez sofistów . 
Sposób nauczania Sokratesa był podobny do tego uprawianego przez sofistów. Prowadził publiczne dyskusje ze swoimi uczniami, osobami publicznymi i innymi filozofami (w szczególności sofistami). W przeciwieństwie jednak do sofistów, przyświecały mu cele filozoficzne, w szczególności osiągnięcie wiedzy prawdziwej ("episteme"), zamiast skutecznej praktycznie "doksy". Osiągnięcie jej możliwe było poprzez dyskusję i stosowanie metod sokratycznych, pozwalających systematycznie odrzucić błędne mniemania. Sokrates jest też uznawany za ojca etyki jako odrębnej dyscypliny filozoficznej. Skupienie się przez niego na życiu człowieka i jego cnotach jako warunku dobrego życia pogłębiło problematykę moralną (poruszaną już wcześniej) i oparło na nowych podstawach. Ogromny wpływ na licznych uczniów i na pokolenia potomnych miał też sposób życia Sokratesa (a także jego śmierć w wyniku procesu o bezbożność), uważanego do dzisiaj za wzorzec filozofa.
Wielu uczniów Sokratesa zostało filozofami. Część z nich (zwana sokratykami mniejszymi) rozpoczęła własne nauczanie, bardzo różniąc się w swoich poglądach. Najwybitniejszym uczniem Sokratesa był Platon, który stworzył rozbudowany system filozoficzny, własną szkołę (Akademię) oraz zapoczątkował jeden z najbardziej wpływowych nurtów filozoficznych w historii (platonizm). Filozofia Platona określana jest najczęściej jako forma idealizmu, w którym świat materialny jest jedynie odbiciem realnie istniejących idei (alegoria jaskini platońskiej). Głęboko metafizyczne spojrzenie na rzeczywistość, wpisanie w nią człowieka, różnorodność poruszanych przez Platona problemów i przedstawienie ich w atrakcyjnej formie dialogów przesądziły o ogromnym wpływie Platona na późniejszą filozofię.
Uczniem Platona był Arystoteles, który podobnie jak jego nauczyciel, był autorem rozbudowanego systemu filozoficznego, opartego na zupełnie innych podstawach i (w zamiarze) organizującego całokształt ówczesnej wiedzy. Arystoteles stworzył też konkurencyjną szkołę filozoficzną (Liceum) oraz zapoczątkował nurt nazywany arystotelizmem.
Filozofia hellenistyczna.
W epoce hellenistycznej doszło do upadku świata greckich poleis, podbitych przez Macedonię, a wraz z tym do głębokiego kryzysu wartości i obrazu świata (transformacja kultury helleńskiej w hellenistyczną). Platonizm i arystotelizm straciły na znaczeniu, odeszły od nauk swoich twórców, a związane z nimi treści metafizyczne uległy zapomnieniu. W IV w. p.n.e. doszło do ukształtowania się nowych nurtów filozoficznych: epikureizmu, sceptycyzmu i stoicyzmu, często łączonych w różne formy eklektyzmu, jednak zachowujących odrębność i żywotność przez kolejne stulecia. Nurty te wracały do materialistycznej metafizyki wczesnych filozofów, kładąc jednak nacisk na rozbudowanie własnych systemów etycznych.
Filozofia starożytnego Rzymu.
Filozofia rzymska była mało oryginalna. Wykształcenie filozoficzne Rzymianie zdobywali w Grecji, która nadal uważana była za centrum kultury wysokiej. W cesarstwie rzymskim swoją działalność kontynuowały szkoły hellenistyczne, popularny był też eklektyzm (m.in. Cycerona). W okresie dominatu coraz ważniejszą rolę zaczęły odgrywać w filozofii religia i mistycyzm. Odwołując się do nich, rozwinął się odrodzony platonizm, znajdujący najpełniejszy wyraz z dziełach Plotyna. 
Wczesne chrześcijaństwo było początkowo wrogo nastawione do filozofii (która traktowało jako pustą mądrość pogańską, nie mającą znaczenia dla zbawienia duszy). Od III w.n.e. chrześćijańscy myśliciele wchodzą w dialog z myślą starożytną, którego zwieńczeniem będzie filozofia Augustyna z Hippony.
Filozofia bizantyńska.
Początek filozofii bizantyńskiej datuje się na rok 330 (założenie Konstantynopola), 395 (podział Cesarstwa na Wschodnie i Zachodnie) lub 527 (datę wstąpienia na tron cesarza Justyniana I). Ta tradycja filozoficzna przetrwała koniec starożytności (upadek cesarstwa zachodniorzymskiego w roku 476 n.e.) i była kontynuowana w średniowieczu. Tym co oddziela starożytny i średniowieczny okres filozofii bizantyńskiej jest zamknięcie Akademii Platońskiej w 529 r. n.e. W okresie starożytnym szkoły filozofii starożytnej są nadal aktywne, choć ich postępujący upadek jest widoczny wraz z postępującą dominacją filozofii chrześcijańskiej,
Filozofia, religia i mit.
Często wskazuje się, że filozofia powstała jako próba wyjaśnienia świata, odrzucająca religię czy mit. Na tej podstawie odróżnia się myślenie przedfilozoficzne od właściwej filozofii. Filozofia wyrastała z wcześniejszych tradycji kulturowych (jak orfizm, dzieła Homera i Hezjoda), a filozofowie przedsokratejscy (Tales z Miletu) używali często słownictwa religijnego dla wyrażania swoich idei, traktując bogów jako pewne spersonifikowane siły naturalne czy aspekty człowieka. 
Filozofia jednak, od swoich początków była krytyczna wobec greckiej religii publicznej, oraz mitów jako opowieściach o bogach i herosach. Starała się wobec nich dystansować i dokonywać racjonalnej oceny. Filozoficzny logos był przeciwstawiany mitom, jako czysto fikcyjnym opowieściom. Powszechne wśród historyków filozofii od XVIII w. traktowanie jednak filozofii jako jednoznacznie wyższej czy bardziej racjonalnej formy poznania w porównaniu z prymitywniejszymi, irracjonalnymi mitami, jest jednak zbyt dużym uproszczeniem. Filozofowie często krytykowali mity za fałszywy obraz rzeczywistości, oraz szkodliwe wartości i postawy jaki prezentują, jednak ich stosunek do nich był zróżnicowany. Nawet Platon, od którego pochodzi szeroko znana krytyka mitologii, korzystał z mitu jako gatunku literackiego, tworząc własne mity platońskie, jako metaforyczne wyrażenie głębokich prawd o rzeczywistości. 
Podobnie złożone relacje panowały między religią i filozofią. Filozofowie byli też niejednokrotnie oskarżani o podważanie tradycyjnych kultów religijnych (np. procesy o bezbożność Sokratesa, a także Anaksagorasa, Protagorasa, Diagorasa). Wielu filozofów wprost kwestionowało istnienie bogów (Prodikos z Keos, Teodor z Cyreny, Kritias, Euhemera, Protagoras - ten ostatni był raczej agnostykiem).
Późniejsi filozofowie wprowadzali w swoich naukach różne filozoficzne koncepcje boskości, odmienne od publicznej religii Greków (demiurg i idea "Jednego" u Platona). Od końca III w. można zaobserwować rosnący wpływ religii wschodnich oraz tradycji ezoterycznych (jak hermetyzm) na filozofię. Nowe kultu religijne rozwijały się w Imperium Rzymskim, odpowiadając na zmiany w potrzebach duchowych ludzi i skostniałość urzędowych kultów religijnych. Najbardziej znaczącym wyrazem zbliżenia religijności i filozofii był neoplatonizm Plotyna.
Wyzwaniem wobec filozofii było też rosnące w siłę chrześcijaństwo. Początkowo myśliciele chrześcijańscy byli wrodzy filozofii, jako pogańskiej mądrości, powstałej niezależnie od objawienia. Tacy autorzy jak Tertulian doceniali jej siłę argumentacyjną i bogaty dorobek, jednak odrzucali ją jako mądrość pozorną, przedkładając nad rozum wiarę. Stopniowo dochodziło jednak do łączenia perspektyw, syntezy myśli, której wynikiem była nowa filozofia chrześcijańska, prezentująca i uzasadniająca chrześcijańskie treści, w formie charakterystycznej dla filozofii. Najwybitniejszą taką syntezą myśli chrześcijańskiej i filozofii byłą filozofia Augustyna z Hippony. W 529 r. n.e. cesarz Justynian zakazał poganom sprawować urzędy i prowadzić nauczanie, co zakończyło dzieje niechrześcijańskiej filozofii starożytnej. Pewne wątki kontynuowane były w formie chrześcijańskiej przez filozofów bizantyjskich.
Nurty.
Od V w. p.n.e. filozofowie grupowali się wokół wybitnych postaci, nazywając ten krąg od najważniejszego filozofa (pitagorejczycy, heraklitejczycy, parmenidejczycy itd.). Jest rzeczą trudną do ustalenia, jaki był status tego najważniejszego filozofa i jaka była wewnętrzna struktura takiej grupy. Trudno też często ustalić, czy dana grupa była rzeczywiście "szkołą filozoficzną", czy też jest to grupa osób jedynie zbliżonych do siebie. Jedną z ważnych grup tego pierwszego okresu byli sokratycy, przywiązani do Sokratesa i jego metod filozofowania, ale bardzo różni w uznawanych doktrynach. Spośród tego grona wywodzą się szkoły sokratyków mniejszych (cyników, cyrenaików, megarejczyków, dialektyków) oraz Platon, twórca pierwszej prawdziwej szkoły (jako instytucji) i nurtu, który przetrwał stulecia. 
Platonizm.
Platon był najwybitniejszym uczniem Sokratesa, autorem złożonego systemu filozoficznego ujętego w formie dialogów. W formie dialogicznej rozpatrywane są w nich różnorodne zagadnienia metafizyczne i etyczne. Filozofia Platona określana jest jako idealizm metafizyczny. Realny status mają w nim idee, natomiast postrzegany świat materialny jest ich dalekim odbiciem. Filozofia jest drogą powrotną ludzkiej duszy od świata ułudy, do świata prawdziwego (alegoria jaskini). 
W 387 r.p.n.e. Platon założył własną szkołę - Akademię, w której zgromadził uczniów i która miała rozwijać jego filozofię po jego śmierci. Wiadomo, że w późniejszym okresie szkoła dysponowała własną biblioteką (nie wiemy, czy jej utworzenie zlecił sam Platon). Akademia podupadała, była niszczona i odnawiana. W tym okresie kilkakrotnie zmieniała się treść i akcenty w prowadzonym w niej nauczaniu.
Po śmierci Platona, zabrakło wśród jego uczniów wybitnej postaci, która miałaby jego charyzmę, potrafiłaby kierować szkołą i, rozwijać ze zrozumieniem filozofię mistrza. Filozofia Platona uległa spłyceniu, wiele jej treści wypaczono lub zapomniano. Uczniowie rozpadli się na skłócone frakcje proponujące własne interpretacje platonizmu. W III w.p.n.e. platonizm w Akademii podlegał wpływom sceptyckim (akademizm Arkezylaosa, a w II w. (Filon z Laryssy) uległ eklektyzacji. Rola Akademii stopniowo malała, jednak działała ona przez kolejne stulecia. Jej ostateczne zamknięcie przez cesarza Justyniana w 529 r.n.e. jest jedną z umownych dat końca starożytności.
Platonizm rozkwitł poza Atenami, pozostając jednym z najważniejszych nurtów filozoficznych. W I w p.n.e. w Aleksandrii rozwinął się medioplatonizm, który na nowo podjął metafizyczne wątki filozofii Platona. Od II w.n.e. rozwinął się neoplatonizm, którego głównym przedstawicielem jest Plotyn i który był najbardziej charakterystycznym nurtem filozofii późnej starożytności.Jako taki, stanowił ważny punkt odniesienia, krytyki i inspiracji dla myślicieli patrystycznych i późniejszej filozofii i teologii chrześcijańśkiej.
Arystotelizm.
Twórcą Arystotelizmu był Arystoteles ze Stagiry. Był uczniem Platona w jego Akademii, ale odszedł z niej, i ok. 335-334 r.p.n.e. założył własną szkołę: Lykeion. Szkoła ta od początku dysponowała własną biblioteką i jednym z jej zadań były szerokie, systematyczne badania oraz gromadzenie całej dostępnej wiedzy i dzieł innych filozofów. Od sposobu prowadzenia dyskusji podczas spacerowania zwolenników arystotelizmu nazywano "perypatetykami", a szkołę Perypatem. 
Filozofia Arystotelesa była kompletnym systemem filozoficznym, syntetyzującym wiedzę z obszaru logiki, retoryki, metafizyki, etyki, polityki i filozofii przyrody. Jej wpływ na rozwój starożytnej i zachodniej umysłowości był ogromny. W potocznych ujęciach, filozofia Arystotelesa przeciwstawiana była Platońskiemu idealizmowi. Wskazuje się na jej bardziej naturalistyczny i empiryczny charakter, o czym świadczyć mają liczne pisma przyrodnicze Stagiryty, będące podstawą nauk aż do czasów nowożytnych. Pogląd taki jest jednak zbytnim uproszczeniem, a w filozofii Arystotelesa bardzo dużą rolę odgrywały kwestie logiczne i metafizyczne. 
Pierwszym dyrektorem szkoły po śmierci Arystotelesa został Teofrast z Eresos, Był on postacią znaczącą, starającą się kontynuować badania wytyczone przez mistrza, w zaproponowany przez niego, usystematyzowany sposób. Już jednak za kolejnego dyrektora, Stratona z Lampsaku szkoła skoncentrowała się na empirycznej stronie filozofii Arystotelesa. Metafizyczne 
i spekulatywne utwory Stagiryty (tzw. teksty ezoteryczne) wskutek zbiegu okoliczności, zostały wywiezione poza szkołę i przez kolejne dwa stulecia (przez całą epokę hellenistyczną) były niedostępne uczniom Liceum, tematyka ta uległa wśród nich zapomnieniu, a sama szkoła podupadła. 
Odnowienie arystotelizmu wiązało się z ponownym odkryciem pism ezoterycznych, uporządkowaniem ich i publikacją przez Andronikosa z Rodos
. To ta edycja ustaliła znany do dziś porządek i podział Corpus Aristotelicum. 
Zainteresowanie pismami Arystotelesa powróciło po raz kolejny w późnej starożytności. Pojawili się wielcy komentatorzy (np. Aleksander z Afrodyzji). W VI w. Boecjusz przetłumaczył "Organon" na łacinę. Dzieło to stało się jednym z najważniejszych tekstów filozoficznych średniowiecza. Wraz kolejnymi pracami Arystotelesa, przekazanymi poprzez uczonych żydowskich, muzułmańskich i bizantyńskich, schrystianizowany arystotelizm stał się podstawą filozofii średniowiecznej
Epikureizm.
Epikur nauczał w IV w. p.n.e., najpierw w Kolofonie, Mitylenie i Lampsaku, by pod koniec stulecia osiąść w Atenach, gdzie założył swoją szkołę, nazywaną też Ogrodem. Od początku jego filozofia tworzona była w opozycji do platonizmu i arystotelizmu (które w jego epoce zbliżyły się do siebie). Była to filozofia materialistyczna, oparta na atomizmie, kładąca duży nacisk na problematykę etyczną, przede wszystkim na dbałość o życie wewnętrzne (zdrowie duszy). Etyka epikurejska była etyką jednostek, samodzielnie poszukujących cnoty (a nie jak we wcześniejszych etykach, jednostki zakorzenionej w polis). Celem życia jest szczęście rozumiane jako odczuwanie przyjemności i brak cierpienia, które jednak najpełniej można osiągnąć poprzez samokontrolę i samoograniczenie (ideały askesis i autarkii).
Epikureizm miał tendencje do upodobniania się do religii. Nauki samego Epikura traktowane były bardzo dogmatycznie, jako ucieleśnienie prawdy i wiecznie obowiązujący wzorzec. Przekazywane były jak święte księgi. Z tego powodu epikureizm nie uległ ewolucji na podobieństwo innych szkół starożytnych. W I w.p.n.e. epikurejczycy zaczęli nauczać w Rzymie, co zaowocowało poematem filozoficznym De rerum natura Lukrecjusza.
Stoicyzm.
Stoicyzm został założony w IV w. p.n.e. w Atenach, przez Zenona z Kition. Zenon nie był obywatelem ateńskim, nie mógl więc nabywać w mieście budynków. Dlatego nauczał w portyku wymalowanym przez malarza Polignota. Od tego portyku (gr. stoa) wzięła się nazwa tej szkoły, która stała się najważniejszą szkołą epoki hellenistycznej, przechodzącą przez kilka faz rozwojowych.
Stoicy w istotny sposób rozwinęli problematykę logiczną. Ich fizyka była materialistyczna, lecz odwrotnie do epikurejczyków, nie widzieli w rzeczywistości zbioru atomów, lecz całość, w której zasada bierna (materia) i czynna (Bóg) są wzajemnie przeniknięte i nadają dynamikę rzeczywistości. Miała ona charakter celowy i deterministyczny. Stopniowo, w nauczaniu stoików na pierwsze miejsce zaczęła się wysuwać etyka. Podobnie jak w innych szkołach epoki hellenistycznej, celem było szczęście osiągalne dzięki cnocie. Podstawowym pojęciem był tu jednak rozum (logos), który pozwalał oceniać, co jest zgodne z naturą (a tym samym dobre), a co jest obojętne lub złe. Drogą do osiągnięcia szczęścia była apatheia - niewrażliwość na namiętności i przeciwności losu. Te twierdzenia uległy w późniejszym rozwoju stoicyzmu istotnym modyfikacjom, np. Panajtios i Posejdonios z Rodos (mediostoicy) wskazali, że cnota nie jest wystarczającym warunkiem osiągnięcia szczęścia. Pogłębiono także psychologię, początkowo bardzo uproszczoną i sprowadzoną do elementów rozumnych duszy.
Sceptycyzm.
W końcu IV wieku p.n.e., prawie równocześnie ze stoicyzmem i epikureizmem, powstaje w greckiej filozofii kierunek, który otrzymał nazwę sceptycyzmu. Starożytny sceptycyzm rozpoczął się od nauczania Pirrona w Elidzie, ok. 323 r.p.n.e. Był szkołą bardzo wpływową, która poprzez swoje krytyczne argumenty odcisnęła piętno również na innych nurtach filozofii starożytnej. Pirron brał udział w wyprawie Aleksandra Macedońskiego do Indii, gdzie zetknął się z gymnosofistami. Ich nauki o niepoznawalności świata wraz z doświadczeniem postępującego upadku świata greckich poleis i związanych z nim porządkiem wartości doprowadziły go do sformułowania doktryny sceptycznej. Sceptycy krytykowali rozbudowane systemy filozoficzne pozostałych szkół, ich mocne tezy ontologiczne i ambicje poznawcze. Celem jest mądrość praktyczna, pozwalająca wieść szczęśliwe życie polegające na wycofaniu, powstrzymywaniu się od wydawania sądów, nieuleganiu wzruszeniom, przyjęciu postawy obojętności. Sceptycyzm rozpowszechnił się także poza uczniami Pirrona. W III w.p.n.e. doszło do połączenia wątków sceptyckich i platońskich w nauczaniu akademika Arkezylaos
Zainteresowanie sceptycyzmem odnowiło się w I w. p.n.e. Działalność sceptyków była ściśle powiązana z empiryczną medycyną. Sceptycy zajmowali się m.in. metodologią badania fenomenów (zjawisk obserwowalnych), wnioskowania na ich podstawie i poszukiwania przyczyn. Unikali dogmatycznych konstrukcji, rozbudowanych systemów filozoficznych, spekulacji, na rzecz ścisłej obserwacji czy zwykłego (nieteoretycznego) życia. Najwybitniejszym przedstawicielem późnego sceptycyzmu był Sekstus Empiryk.
Źródła.
U swoich początków filozofia opierała się na przekazie ustnym. Również wielu późniejszych filozofów nie spisywało swoich nauk (np. Sokrates, Pirron z Elidy, prawdopodobnie Tales z Miletu, Pitagoras. Ich poglądy znane są z przekazów pośrednich (np. relacji uczniów, komentatorów czy przeciwników), czasem spisanych długo po ich śmierci. Większość dzieł starożytnych nie dotarła do naszych czasów lub jest mocno fragmentaryczna (w szczególności pisma filozofów przed Platonem). Dlatego też rekonstrukcje ich poglądów trzeba traktować krytycznie, wiele jest też kwestii otwartych na różne interpretacje (np. tzw. kwestia sokratejska dotycząca rzeczywistych poglądów Sokratesa). 
Wielu filozofów starożytnych uważało, że filozofia nie jest wiedzą, którą można łatwo przekazywać każdej osobie, lecz wymaga długiego przygotowania i wprowadzenia przez mistrza. Uważano również, że wiedza zbyt szybko zdobyta przez nieprzygotowany umysł może być błędnie zrozumiana, strywializowana lub być nawet niebezpieczna, zarówno dla samego ucznia, jak i dla społeczeństwa. 
Stąd wielu filozofów miało dwa rodzaje nauk: 
To nauczanie ezoteryczne było traktowane jako prawdziwa filozofia, a nauczanie egzoteryczne było jedynie przygotowaniem dla niej. Platońskie nauki ezoteryczne miały charakter ustny i w związku z tym, się nie zachowały. Tzw. tajemna nauka Platona znana jest jedynie z rekonstrukcji.
Z kolei Arystoteles spisywał zarówno nauki egzoteryczne (przeznaczone dla szerokiego ogółu), jak i ezoteryczne (przeznaczone dla uczniów jego Liceum). To właśnie teksty ezoteryczne, uznawane za ważniejsze, się zachowały, natomiast prawie wszystkie pisma egzoteryczne (m.in. dialogów, listów) zaginęły.
Źródła pozwalające na rekonstrukcję myśli filozofów można podzielić na trzy grupy:
Najważniejszym źródłem doksograficznym są "Żywoty i poglądy sławnych filozofów" Diogenesa Laertiosa (III w. n.e.). Najbardziej szczątkowe przekazy dotyczą filozofów przedsokratejskich. Fragmenty ich pism zebrane zostały przez Hermanna Dielsa w pracach: "Doxographi Graeci" (1879), "Poetarum Philosophorum Fragmenta" (1901) oraz "Die Fragmente der Vorsokratiker" (1903), później rozszerzone i poprawione przez Walthera Kranza (ostateczna wersja, wyd. 6: 1951-1952), znane w skrócie jako "Diels-Kranz".
Gatunki literackie.
Twórczość filozoficzna uprawiana była w różnych gatunkach literackich. Część z nich była specyficzna dla tego okresu, część natomiast znalazła kontynuację w piśmiennictwie kolejnych epok.
Do najpopularniejszych gatunków należały:
Inne gatunki miały mniejsze znaczenie i, choć popularne, nie osiągnęły wysokiego poziomu rozwoju. Szczególnie liczne były gatunki omawiające poglądy czy biografie innych filozofów czy ich znaczące teksty. 
Przykładami innych gatunków literackich są np. sukcesje filozofów (np. autorstwa Sotiona), biografie szkół filozoficznych (żadna w pełni nie zachowała się do naszych czasów, znamy je z odwołań np. u Diogenesa Laertiosa)

</doc>
<doc id="91379" url="https://pl.wikipedia.org/wiki?curid=91379" title="Krokodyl nilowy">
Krokodyl nilowy

Krokodyl nilowy ("Crocodylus niloticus") – jeden z trzech gatunków krokodyli występujących w Afryce. Drugi pod względem wielkości, zaraz po krokodylu różańcowym współcześnie żyjący gad i analogicznie drugi w rodzinie krokodylowatych. Może osiągać długość 5,5 metrów i masę blisko 1 tony. Występuje prawie w całej Afryce na południe od Sahary i na Madagaskarze. Był czczony w starożytnym Egipcie.
Taksonomia.
Badania Mereditha i współpracowników (2011) sugerują, że jeśli populacje krokodyla nilowego z zachodniej i wschodniej Afryki uznać za należące do jednego gatunku (co nie jest pewne – patrz niżej), to wówczas krokodyl nilowy byłby przodkiem czterech amerykańskich gatunków krokodyli (krokodyla z Orinoko, krokodyla kubańskiego, amerykańskiego i meksykańskiego). Z przeprowadzonych przez autorów analiz genomu mitochondrialnego wynika, że wschodnioafrykańskie populacje krokodyla nilowego są bliżej spokrewnione z amerykańskimi gatunkami krokodyli niż z populacjami zachodnioafrykańskimi. Wynik ten, w połączeniu z analizą zapisu kopalnego, sugeruje, że afrykańskie krokodyle skolonizowały Amerykę po przepłynięciu przez Atlantyk ok. 7 mln lat temu. Także z analizy przeprowadzonej przez Oaksa (2011) wynika, że krokodyle zaliczane do gatunku "C. niloticus" w rzeczywistości należą do dwóch odrębnych gatunków, które nie tworzą kladu, lecz są sukcesywnie bardziej odległymi grupami zewnętrznymi w stosunku do kladu obejmującego amerykańskie gatunki z rodzaju "Crocodylus". Również wyniki badań Hekkali i współpracowników (2011) sugerują odrębność gatunkową krokodyli nilowych z zachodniej i wschodniej Afryki oraz bliższe pokrewieństwo populacji wschodnioafrykańskich z amerykańskimi gatunkami z rodzaju "Crocodylus" niż z krokodylami z zachodniej Afryki.
Rozmnażanie.
Płeć krokodyli zależy od temperatury, w jakiej przebywają jaja – jeśli średnia temperatura w gnieździe wynosi poniżej 31,7 °C lub powyżej 34,5 °C, z jaj wylęgną się samice.
Występowanie.
Występuje prawie w całej Afryce. Nie zamieszkuje chłodnych obszarów Afryki północnej oraz pustynnych obszarów Sahary. Zamieszkuje brzegi rzek, jezior i zbiorników wodnych. Dni spędza na brzegu, a na noc zanurza się w wodzie.
Tara Shine odkryła kilka izolowanych populacji krokodyli w Mauretanii na Saharze. W miejscu ich występowania przez parę miesięcy z wody deszczowej tworzą się obszerne i porośnięte roślinnością stawy. Przez większość roku panuje tam absolutna susza, woda wysycha, a krokodyle zapadają w letarg zakopane w głębokich na kilkanaście metrów jamach. Dorosłe osobniki nie przekraczają 2–3 metrów długości. Wraz z resztą populacji krokodyli nilowych zasiedlających zachodnią część Afryki mogą stanowić odrębny gatunek od populacji wschodnioafrykańskich.
Tryb życia.
Krokodyl nilowy może żyć nawet 100 lat.
Poluje na różne zwierzęta (m.in. bawoły, antylopy, młode osobniki słoni). Złapane ofiary wciąga pod wodę. Krokodyl nilowy może wstrzymać oddech pod wodą na ponad 45 minut.
Ochrona.
Z wielu obszarów krokodyl nilowy zniknął, m.in. z dolnego biegu Nilu, wskutek polowań i przemian siedliska. Dziś większe populacje żyją na terenach rezerwatów i parków narodowych.
Filatelistyka.
Poczta Polska wyemitowała 21 sierpnia 1972 r. znaczek pocztowy przedstawiający głowę krokodyla nilowego o nominale 3,40 zł, w serii "Zwierzęta ZOO". Druk w technice offsetowej na papierze kredowym. Autorem projektu znaczka był Janusz Grabiański. Znaczek pozostawał w obiegu do 31 grudnia 1994 r..

</doc>
<doc id="91381" url="https://pl.wikipedia.org/wiki?curid=91381" title="Krokodylowate">
Krokodylowate

Krokodylowate, krokodyle właściwe (Crocodylidae) – rodzina zauropsydów z nadrodziny Crocodyloidea w rzędzie krokodyli (Crocodylia).
Mają węższy i dłuższy pysk niż aligatorowate. Spośród zębów o różnej wielkości czwarty ząb nie chowa się w zatoce kości przedszczękowej, jak u aligatorowatych, i pozostaje widoczny po zamknięciu pyska. Zęby żuchwy i szczęki zachodzą między siebie przy zamkniętym pysku. Największe zęby żuchwy wchodzą w wycięcia na krawędziach szczęk. Licząc od przodu pyska w żuchwie największy jest czwarty ząb, a w szczęce piąty. Współczesne krokodylowate występują w południowej Azji, Afryce, północnej Australii, Nowej Gwinei, Amerykach Północnej, Środkowej i Południowej.
Obecnie wszystkie gatunki są pod ścisłą ochroną. Ludzie polowali na krokodyle od wieków dla skór i mięsa, dziś tworzy się farmy hodowlane by ocalić najbardziej zagrożone gatunki
Płeć krokodyli zależy od temperatury, w jakiej rozwijały się jaja. Przy temperaturze 32 °C wylęga się tyle samo samic co samców. Jeżeli wzrośnie do 33–35 °C, wyklują się tylko samce, a gdy spadnie do 28–31 °C – tylko samice.
Systematyka.
Tradycyjnie do krokodylowatych zaliczano gatunki należące do rodzajów "Crocodylus", "Osteolaemus" i "Tomistoma", dlatego według definicji filogenetycznej przedstawionej w 2003 roku przez Christophera Brochu klad Crocodylidae obejmuje ostatniego wspólnego przodka krokodyla nilowego, krokodyla krótkopyskiego i krokodyla gawialowego. Dane molekularne sugerują jednak bliskie pokrewieństwo ostatniego z nich z gawialem – w takim przypadku klad Gavialoidea, do którego należy gawial, stałby się grupą wewnątrz Crocodylidae, dlatego Brochu przedstawił również alternatywną definicję, zgodnie z którą do krokodylowatych należałyby wszystkie taksony bliżej spokrewnione z krokodylem nilowym niż z krótkopyskim.
Wewnątrz Crocodylidae wyróżnianych jest kilka głównych podgrup: Crocodylinae, Osteolaeminae i Tomistominae. Tomistominae mogą być jednak bliżej spokrewnione z gawialem, a tym samym nie należeć do Crocodylidae. W takim przypadku – zgodnie z definicjami podanymi przez Brochu – Crocodylinae i Osteolaeminae stałyby się taksonami siostrzanymi. Jeśli jednak Tomistominae należą do krokodylowatych, wówczas Osteolaeminae byłyby podgrupą wewnątrz Crocodylinae. Niejasna jest również pozycja wymarłego kladu Mekosuchinae, który może należeć do Crocodylinae lub być taksonem siostrzanym dla krokodylowatych.
Klasyfikacja krokodylowatych według "The Reptile Database":

</doc>
<doc id="91385" url="https://pl.wikipedia.org/wiki?curid=91385" title="Polisemia">
Polisemia

Polisemia, polisemantyzm, wieloznaczność (gr. "polýs" „liczny”, "sêma" „znak”) – zjawisko wyrażania różnych treści za pomocą jednego środka językowego. Znaczenia te powinny być ze sobą wzajemne powiązane (np. na zasadzie metonimii), mieć wspólne pochodzenie i wynikać z sensu podstawowego. Zjawisko polisemii, w odróżnieniu od homonimii, zachodzi w ramach pojedynczego leksemu.
Przykłady:
Charakter polisemiczny wykazuje duża część zasobu słownego języka. Polisemia stanowi łatwy środek wzbogacania inwentarza leksykalnego, szczególnie powszechny w przypadku słów często używanych. Polisemia wyrazu w jednym języku często przypomina zakres znaczeniowy tego samego wyrazu w innych językach, co uchodzi za świadectwo prawidłowości rozwojowych semantyki. Polisemia może również powstawać w wyniku naśladowania (kalkowania) innego języka. Na przykład polskie i czeskie słowo „zamek”, mające charakter polisemiczny (oznacza zarówno budowlę, jak i element zamykający), uzyskało znaczenie budowli pod wpływem niemieckiego wyrazu .
Zjawisko polisemii odróżnia się od homonimii, czyli związku między wyrazami identycznymi pod względem brzmienia, ale niedających się sprowadzić do wspólnego źródła lub niewykazujących uchwytnej zależności. Kryteria wypracowane przez językoznawstwo są jednak niejasne i ścisłe odgraniczenie homonimii od właściwej polisemii nie zawsze jest możliwe.

</doc>
<doc id="91386" url="https://pl.wikipedia.org/wiki?curid=91386" title="Radogoszcz (gród)">
Radogoszcz (gród)

Radogoszcz (Retra) wymieniana również jako "Radegost", "Riedigost" (niem. "Redigast", "Radigast", "Rethra") – centrum kultu Radogosta-Swarożyca oraz główny ośrodek polityczny Związku Wieleckiego (Luciców), leżący na terenach plemienia Redarów. Zrównana z ziemią po podbiciu Wieletów przez Święte Cesarstwo Rzymskie.
Najważniejsza świątynia słowiańska (nie tylko) na Połabiu. Po jej zniszczeniu rolę głównej świątyni przejęła Arkona (jednocześnie skarbiec plemienia Ranów, morskiego postrachu Bałtyku), zbudowana na skalistym cyplu wyspy Rugia – zdobyta, zniszczona i ograbiona przez duńskiego Waldemara i posiłkujących Sasów oraz zhołdowanych (po śmierci Niklota w 1160 r.) Obodrytów w roku 1168.
Dokładne położenie miejscowości nie jest znane; najbardziej wiarygodne jest utożsamienie Radogoszczy z grodem i osadą słowiańską odkrytymi w wyniku badań archeologicznych w miejscowości Gross Raden w Meklemburgii, gdzie odkryto pozostałości świątyni pogańskiej. Inna koncepcja wskazuje na Alt Rehse – wieś w Niemczech k. Neubrandenburga (Meklemburgia-Pomorze Przednie), nad jeziorem Tollense (Dołęża). Istnieje także teza, jakoby gród znajdował się na terenach obecnego Berlina.
Radogoszcz znana jest z opisów niemieckich kronikarzy: 
Najdokładniejszy opis grodu, a przede wszystkim świątyni, pochodzi z kroniki Thietmara:

</doc>
<doc id="91388" url="https://pl.wikipedia.org/wiki?curid=91388" title="Duncan II">
Duncan II

Duncan II (ok. 1060 - 12 listopada 1094) – król Szkocji.
Urodzony około 1060 roku jako syn króla Malcolma III i jego pierwszej żony. Przez pewien czas pozostawał zakładnikiem w Anglii. Po śmierci Malcolma w roku 1093, tron Szkocji przejął wuj Duncana - Donald III. W tym samym roku Duncan powrócił z Anglii i z poparciem Anglików i Normanów odzyskał tron. Władał rok, aż do swojej śmierci 12 listopada 1094, gdy zginął w bitwie pod Monthechin (Kincardineshire, Szkocja).

</doc>
<doc id="91389" url="https://pl.wikipedia.org/wiki?curid=91389" title="Samosierra">
Samosierra



</doc>
<doc id="91390" url="https://pl.wikipedia.org/wiki?curid=91390" title="Johann Georg Faust">
Johann Georg Faust

Johann Georg Faust (ok. 1480–1536) – według legendy był średniowiecznym magiem, alchemikiem, lekarzem oraz astrologiem.
Urodził się prawdopodobnie w jednym z miasteczek Wirtembergii jako Georg Zabel. Studiów nigdy nie ukończył, chociaż według legendy był studentem Akademii Krakowskiej. Parał się czarną magią, wywołał ducha Heleny Trojańskiej. Będąc w Erfurcie wywołał przed studentami duchy bohaterów Homera. Twierdził, że potrafi odtworzyć zaginione dzieła Plauta i Terencjusza.
Był nielubiany, współcześni posądzali go o kontakty z diabłem, co zresztą sam potwierdzał. Gdziekolwiek się pojawiał, tworzył spektakle niezrozumiałe dla ludzi. Wszyscy się go bali, uważali za dziwaka. W tej sytuacji Faust zaprzedał swoją duszę diabłu. Zginął w Oberży Pod Lwem, w niewyjaśnionych okolicznościach, gdzie znaleziono jego okaleczone zwłoki. Legenda głosi, że właśnie wtedy diabeł upomniał się o jego duszę zabierając ją do piekieł, a martwe ciało Fausta przywarło twarzą do ziemi, nie dając jednocześnie możliwości odwrócenia go ku niebu.
Nawiązania w kulturze.
Doktor Faust stał się bohaterem wielu prac literackich i muzycznych, m.in. "Historia doktora Jana Fausta, szeroko okrzyczanego czarnoksiężnika i maga" (1587), Ch. Marlowe’a "Tragiczne dzieje doktora Fausta" (1588), T. Manna "Doktor Faustus" (1947), opera Ch. Gounoda "Faust" (1859), legenda dramatyczna H. Berlioza "Potępienie Fausta" (1846).
Johann Wolfgang von Goethe odwiedził we wrześniu 1790 Kraków i interesował się Faustem. Zwiedzał Collegium Maius i izbę zwaną "Alchemią". Pierwsze fragmenty "Fausta" napisał właśnie w roku swego pobytu w Krakowie. Na wątku Fausta oparty jest też poemat "Festus" Philipa Jamesa Baileya.

</doc>
<doc id="91391" url="https://pl.wikipedia.org/wiki?curid=91391" title="Anosmia">
Anosmia

Anosmia (gr. ἀν- "an-" „nie, bez”; ὀσμή osme „zapach”), ślepota zapachowa – nabyty lub rzadziej wrodzony całkowity brak funkcji węchu. Zmniejszona zdolność do wyczuwania zapachów to hiposmia. Do najczęstszych przyczyn nabytej anosmii zalicza się wirusowe zakażenia górnych dróg oddechowych (około 18–45% przypadków), choroby nosa i zatok (7–56%) oraz następstwa urazu głowy (8–20%). Niektóre z rzadszych przyczyn to choroba Parkinsona lub Alzheimera, stwardnienie rozsiane, cukrzyca. Wrodzona anosmia stanowi tylko około 4% przypadków tego zaburzenia, jedna z chorób, której objawem jest anosmia to zespół Kallmanna. Gdy z jednostronnym brakiem węchu współistnieje też jednostronny zanik nerwu wzrokowego i przeciwstronny obrzęk tarczy nerwu wzrokowego, można rozpoznać zespół Fostera Kennedy′ego, rzadki objaw guza wewnątrzczaszkowego.
W badaniach populacyjnych różnego stopnia zaburzenia zmysłu węchu stwierdzano w 22–24% populacji, z czego anosmię rozpoznawano w około 3–6% populacji.

</doc>
<doc id="91392" url="https://pl.wikipedia.org/wiki?curid=91392" title="Teofrast z Eresos">
Teofrast z Eresos

Teofrast z Eresos (, "Theophrastos"), (ok. 370-287 p.n.e.) – grecki uczony i filozof. Uczeń i przyjaciel Arystotelesa, w latach 322-287 p.n.e., jako jego następca, był scholarchą Lýkeionu w szkole perypatetyków. Był nauczycielem Demetriusza z Faleronu. 
W swoich badaniach Teofrast skupiał się na filozofii przyrody, a w związku z tym rozbudował metodę obserwacji i stosował ją w badaniach biologicznych, medycznych, meteorologicznych, jak również w rozważaniach charakterologicznych (w "Charakterach" przedstawił 30 portretów literackich przedstawiających typowe wady ludzkie) i etycznych. Pozostawił też prace z dziedziny m.in. filozofii, fizyki, mineralogii, historii, prawa i psychologii. 
Dzięki głębokim studiom nad systematyką, morfologią, geografią i fizjologią roślin wniósł epokowy wkład do biologii – sformułował różnice między światem zwierzęcym i roślinnym, wprowadził podział świata roślinnego (utrzymany do XVI w.) na 4 grupy, opisał około 500 gatunków roślin, podał sposoby ich rozmnażania i ich użytkowanie w różnych dziedzinach życia, opisał pobudliwość roślin oraz wyodrębnił z budowy roślin: korzeń, łodygę i liście. Jest autorem najwybitniejszych starożytnych dzieł w dziedzinie botaniki, znanych w przekładach łacińskich: "Historia plantarum" (9 ksiąg) i "De causis plantarum" (6 ksiąg). Za swoje osiągnięcia zyskał miano ojca botaniki, a wraz z Arystotelesem (zajmującym się głównie zoologią) uznawany jest za ojca biologii. Uważany jest też za prekursora ekologii i geografii roślin. 
Badania Teofrasta w dziedzinie historii filozofii stały się podstawą późniejszej doksografii. Był pierwszym greckim autorem, który pisał o żydowskim kulcie, określając ich "urodzonymi filozofami".
Rękopisy jego dzieł zaginęły na Zachodzie wraz z końcem starożytności. Zostały przechowane w Bizancjum, skąd powróciły na Zachód w XV w.
Z zachowanych pism Teofrasta w języku polskim wydano:
Jean de La Bruyere: "Charaktery, czyli przymioty z Teofrasta z Obyczaiami tego wieku" - Tom I, Tom II

</doc>
<doc id="91398" url="https://pl.wikipedia.org/wiki?curid=91398" title="Flamberg">
Flamberg

Flamberg (franc. "flamboyante") – rodzaj miecza dwuręcznego o długości od 1,5 do 1,8 metra z charakterystyczną falistą głownią (tzw. głownia płomienista).
Używany głównie przez niemieckich (landsknechtów) i szwajcarskich piechurów do walki przede wszystkim ze słabo opancerzoną piechotą (jako broń sieczno-kłująca) oraz piechotą opancerzoną (jako broń kłująca). Broń często miała możliwość uchwytu za tzw. ricasso. Dodatkowo, podobnie jak w innych mieczach dwuręcznych, specjalne haki (czy wąsy, obłęki) zabezpieczały dłoń ujmującą "ricasso".
Flambergi produkowane były w Styrii, Friuli i Mediolanie. Wbrew pozorom nie odznaczały się nadmiernym ciężarem (najdłuższe egzemplarze ważyły około 3,5 kg), odpowiednio rozłożonym, co przeczy określeniu jako „długiego i ciężkiego miecza europejskiego” (choć masa zależna była nie tylko od długości, lecz i od jakości wykonania broni).
Falista („płomienista”) głownia miecza, poza walorami ozdobnymi, miała też decydować o jego zwiększonej odporności. Istnieje również teoria, iż taki kształt głowni zwiększał penetrację ciała i pancerza, działając na zasadzie piły. Kształt głowni mógł też mieć wpływ na zmniejszenie wagi miecza w porównaniu z analogicznym mieczem o głowni prostej.

</doc>
<doc id="91403" url="https://pl.wikipedia.org/wiki?curid=91403" title="James Bond">
James Bond

James Bond, także agent 007 – postać fikcyjna, szpieg brytyjskiej Secret Intelligence Service (MI6), bohater szeregu powieści Iana Fleminga, protagonista w wielu powieściach i opowiadaniach autorstwa Iana Fleminga. Po śmierci pierwotnego autora dalsze przygody agenta 007 opisywali Kingsley Amis, John Gardner, Raymond Benson, Sebastian Faulks, Jeffery Deaver, William Boyd i Anthony Horowitz.
W 2012 roku James Bond w specjalnie przygotowanym filmie eskortował królową Elżbietę II na Stadion Olimpijski w Londynie z jej pałacu w celu otwarcia XXX Letnich Igrzysk Olimpijskich 2012. Królowa po raz pierwszy w historii zgodziła się zagrać samą siebie w filmie. Rolę Jamesa Bonda zagrał Daniel Craig.
James Bond najbardziej znany jest z serii filmów. Do 2021 roku powstało 25 oficjalnych (wytwórni EON Productions) i 3 niezależne filmy.
Życiorys.
Komandor porucznik (Commander) James Bond, jak dowiadujemy się z filmu "Skyfall", urodził się w Szkocji, w tytułowej posiadłości Skyfall. Zawodowo jest wywiadowcą (żołnierzem wywiadu) 007 (podwójne zero ma oznaczać licencję na zabijanie w MI6). Jest przystojnym, inteligentnym i wszechstronnie wykształconym – zna się właściwie na wszystkim – światowcem w nieokreślonym wieku. Ma nienaganne maniery, a edukację pobierał na Uniwersytecie w Cambridge. Nosi eleganckie garnitury, jeździ supersamochodami. Jego ulubionym drinkiem jest martini z wódką („wstrząśnięte, nie mieszane”). Uwielbia towarzystwo pięknych kobiet, ale pozostaje w stanie wolnym (raz był żonaty).
Jak dowiadujemy się z książki "Żyje się tylko dwa razy" i filmu "Skyfall" rodzicami Bonda byli Szkot Andrew Bond i Szwajcarka Monique Delacroix. Imię i nazwisko matki 007 pisarz zaczerpnął od pewnej Szwajcarki, z którą był zaręczony. W swej fikcyjnej biografii Bonda John Pearson ustalił datę jego urodzenia na 11 listopada (rocznica zakończenia I wojny światowej) 1920, jednak w żadnej z książek nie ma na to dowodu. Fleming inspirował się rzeczywistym szpiegiem, Serbem Dušanem Popovem, podwójnym agentem zarówno brytyjskim, jak i niemieckim, znanym również z charakteru playboya.
Aktualna biografia.
Z okazji wejścia na ekrany 21. części bondowskiego cyklu, "Casino Royale", stworzono nową, oficjalną biografię agenta 007. Jest ona dostępna na stronie internetowej filmu. Wiele spośród jej elementów jest zbieżnych z literacką historią Bonda określoną przez Iana Fleminga, lecz wprowadzono także wiele zmian.
Obecna data urodzenia Jamesa Bonda to 13 kwietnia 1968. Dzień i miesiąc symbolizują premierę książki "Casino Royale" w 1953, rok jest zaś zgodny z rokiem urodzenia Daniela Craiga. Bond w obecnej wersji przyszedł na świat w Berlinie Zachodnim. Jego rodzice, Andrew i Monique, zginęli w wypadku podczas wspinaczki, wychowuje się więc w hrabstwie Kent pod okiem cioci Charmain.
Podobnie jak napisał Fleming, Bond zostaje wyrzucony z Eton College i uczęszcza do szkoły ukończonej przez jego ojca – Fettes College. W tym samym czasie, w ramach programu wymiany, pobiera też nauki na Uniwersytecie Genewskim. Po ukończeniu Fettes wstępuje do Royal Navy i uczy się w Britannia Royal Navy College w wieku 17 lat.
Nowa biografia odsłania kulisy służby wojskowej Bonda. Dołącza on do Special Boat Service, gdzie otrzymuje rangę komandora, a następnie zostaje przydzielony do jednostki sił specjalnych 030 Special Forces Unit (nawiązanie do 30 Assault Unit, o czym pisał Fleming). Bond służy potajemnie w Iraku, Somalii, Iranie, Libii oraz aktywnie w Bośni. Następnie zostaje rekrutowany do RNR Defence Intelligence Group. W tym czasie uczęszcza na kursy specjalistyczne organizowane przez uniwersytety w Cambridge i Oksfordzie, wypracowując sobie dyplom z języków orientalnych w Cambridge. Wsławia się biegłą znajomością języków – francuskiego, niemieckiego i włoskiego – oraz dość poprawnym pisaniem w językach: greckim, hiszpańskim, chińskim i japońskim w czasie, gdy wstępuje do MI6.
Pełni służbę wojskową w Royal Navy w wieku od 17 do 31 lat, do SIS wstępuje mając 32 lata, a w wieku 38 lat, w roku 2006, otrzymuje status 00.
Zostaje opisany jako jedna z osób poszukujących broni masowego rażenia w Bagdadzie i okolicach na niedługo przed inwazją na Irak. Z jego końcowego raportu wynika, że on i jego zespół niczego nie znaleźli. Jest później rozdrażniony, gdy dowiaduje się, że raport ten został zatuszowany przez kierownictwo w Londynie i Waszyngtonie.
Książki.
Stworzenie Bonda.
Ian Fleming stworzył postać Jamesa Bonda w lutym 1952 roku, podczas wakacji w swej jamajskiej posiadłości zwanej "Goldeneye". Nazwisko agenta 007 zapożyczył od amerykańskiego ornitologa Jamesa Bonda, autora książki "Birds of the West Indies" ("Ptaki Indii Zachodnich"), którą posługiwał się – jako ornitolog hobbysta – podczas pobytu w swej willi na Jamajce. W napisanym później liście do żony prawdziwego Bonda stwierdził: „Uderzyło mnie, że to krótkie, nieromantyczne, anglosaskie i do tego bardzo męskie nazwisko było tym, czego potrzebowałem. I tak narodził się drugi James Bond”.
Po napisaniu pierwszej powieści zatytułowanej "Casino Royale", Fleming dał rękopis do przeczytania poecie i swemu przyjacielowi, Williamowi Plomerowi. Tekst spodobał się mu na tyle, że przesłał jego kopię znanemu wydawcy – Jonathanowi Cape’owi, który pomimo pewnych zastrzeżeń zdecydował się na publikację książki, również ze względu na szacunek, jakim darzył starszego brata Iana, Petera Fleminga, znanego pisarza powieści przygodowych i podróżniczych, którego książki wydawał już od wielu lat.
W 2020 roku Archiwum Instytutu Pamięci Narodowej ujawniło, że James Albert Bond, brytyjski dyplomata, pracował w ambasadzie Wielkiej Brytanii w Warszawie. Zachowane dokumenty potwierdzają, że prowadził działalność o charakterze wywiadowczym. Nie wiadomo czy Ian Fleming był świadom istnienia Jamesa Alberta Bonda
Filmy.
Oficjalne (EON Productions).
Wszystkie filmy do 1974 roku stworzył duet producentów, Albert R. Broccoli i Harry Saltzman. Wtedy to Broccoli zajął się kolejnymi częściami samodzielnie. Od 1995 pracę ojca kontynuują córka, Barbara Broccoli oraz pasierb, Michael G. Wilson.
Niezależne.
Niezależnie od wytwórni EON powstały 3 filmy o Jamesie Bondzie: pierwsze, telewizyjne "Casino Royale" (1954), gdzie grał Barry Nelson, parodia "Casino Royale" (1967) z Davidem Nivenem i "Never Say Never Again" ("Nigdy nie mów nigdy") z roku 1983, remake "Operacji Piorun", gdzie pojawił się Sean Connery.
Aktorzy.
W postać Jamesa Bonda wcielali się następujący aktorzy:
Postacie.
Serie książek i filmów o Jamesie Bondzie obfitują w wiele ciekawych postaci, będących sprzymierzeńcami lub przeciwnikami głównego bohatera. Zwierzchnicy 007 i pozostali oficerowie brytyjskiego wywiadu są zwykle określani pojedynczymi literami, jak choćby M czy Q. W powieściach Bond ma dwie sekretarki, Loelię Ponsonby i Mary Goodnight, których role i kwestie w filmach przejęła sekretarka M, Panna Moneypenny. Bond pracuje czasem ze swym przyjacielem z CIA, Felixem Leiterem. W filmach Leiter pojawia się regularnie w produkcjach z udziałem Seana Connery’ego, w jednej z Rogerem Moore’em i obu z Timothym Daltonem. Był jednak tylko dwukrotnie grany przez tego samego aktora. Po nieobecności w filmach z Pierce’em Brosnanem w roli głównej, Leiter powraca w "Casino Royale" z Danielem Craigiem.
Kobiety, zwłaszcza w filmach, mają nieraz dwuznaczne imiona, prowadzące do nieśmiałych żartów, np. „Pussy Galore” ("Goldfinger", imię i nazwisko postaci zaczerpnięto z postaci kobiety, prowadzącej w latach 50. dom publiczny w Nowym Jorku), „Plenty O’Toole” ("Diamenty są wieczne"), „Mary Goodnight” ("Człowiek ze złotym pistoletem"), „Dr Christmas Jones” ("Świat to za mało") czy „Xenia Onatopp” ("GoldenEye", kobiecy czarny charakter, którą podnieca duszenie mężczyzn udami).
Słynne elementy.
Sekwencja początkowa.
Od pierwszej oficjalnej części, "Doktora No", filmy poprzedzane są charakterystyczną sekwencją. Ukazuje ona widok przez otwór gwintowanej lufy, a w nim sylwetkę Bonda, który przechodzi kilka kroków, po czym nagle odwraca się w bok i strzela. Następnie na ekran spływa czerwień (symbolizując krew przeciwników 007), z kolei światło lufy przemieszcza się w dół ekranu. W "Doktorze No" stanowi ono później motyw przewodni napisów początkowych, podczas gdy w "Pozdrowieniach z Rosji" i "Goldfingerze" światło lufy maleje i znika. Od "Operacji Piorun" otwiera początkową część filmu, poprzedzającą napisy. Zostało to zmienione w "Śmierć nadejdzie jutro" – gdy Bond odwraca się i strzela, z lufy pistoletu wydobywa się kula. W "Casino Royale" pominięty został chód Bonda, a pojawia się jedynie sam strzał, w "Quantum of Solace" i "Skyfall" cała sekwencja zostaje pokazana na końcu filmu, natomiast w "Nie czas umierać" pominięty został rozlew krwi po strzale. Pomimo wszystkich zmian główny charakter sekwencji został zachowany do dziś.
Sekwencja przedtytułowa.
Tuż po sekwencji początkowej w każdym filmie (oprócz "Doktora No") pojawia się tzw. "sekwencja przedtytułowa", poprzedzająca napisy początkowe. Zazwyczaj sekwencja ta ukazuje agenta 007 kończącego jakąś misję, przed objaśnieniem misji głównej, o której będzie mowa w filmie. Nieraz zadanie Bonda z sekwencji przedtytułowej nie ma nic wspólnego z późniejszą akcją (np. "Goldfinger", "Tylko dla twoich oczu"). Najdłuższą sekwencję przedtytułową – ponad 15-minutową – zawiera "Świat to za mało", a najkrótszą – 3 minutową – "Casino Royale". Zwykle trwają one od 7 do 10 minut.
Czołówka.
Po sekwencji przedtytułowej pojawia się czołówka. Stanowi ona zwykle artystyczny popis (zachowany najczęściej w konwencji modernizmu) pełen sylwetek nagich i półnagich kobiet, tańczących, skaczących i strzelających z broni. Począwszy od lat 90. szczególnie podkreślone zostało tło graficzne czołówek, związane z tematyką każdego filmu (m.in. symbole upadającego komunizmu w "GoldenEye", ropa naftowa w "Świat to za mało", symbole karciane w "Casino Royale", nagrobki w "Skyfall"). Czołówki te stały się znakiem firmowym filmów o brytyjskim agencie. Twórcą i najbardziej znanym spośród kreatorów napisów był Maurice Binder, pracujący w latach 1962-1989 nad czternastoma filmami o Bondzie. Opuścił jednak dwie produkcje ("Pozdrowienia z Rosji" z 1963 i "Goldfinger" z 1964), do których napisy zaprojektował Robert Brownjohn. Binder powrócił w "Operacji Piorun" (1965). Po śmierci Bindera, od filmu "GoldenEye" (1995), czołówki bondowskie projektuje Daniel Kleinman, wykorzystując nieobecną wcześniej, zarówno w filmach, jak i czołówkach, animację komputerową. Wyjątkiem była czołówka "Quantum of Solace" (2008), zaprojektowana przez Bena Radatza i Tima Fishera, reżyserów z firmy MK12.
Równie charakterystycznym elementem czołówek bondowskich jest przedstawianie w napisach początkowych mniej popularnych członków ekipy filmowej. W latach 60. standardem było umieszczanie w napisach początkowych takich osób jak "księgowy", "montażysta dźwięku", "projektant napisów początkowych" czy "koordynator kaskaderów". W latach 80. powszechną praktyką, nie tylko w filmach hollywoodzkich, stało się przesunięcie tych zawodów filmowych do napisów końcowych, zostawiając napisy w czołówce tylko dla najważniejszych funkcji i nazwisk. Tymczasem w czołówkach filmów z Bondem takie funkcje wciąż są obecne, jako element bondowskiej tradycji.
Podczas wyświetlania czołówki w tle brzmi główna piosenka filmowa, śpiewana zazwyczaj przez artystę popularnego w danym momencie.
Zwroty.
Po raz pierwszy agent 007 przedstawił się słowami „My name is Bond. James Bond.” w "Doktorze No": Sean Connery wypowiada je z papierosem w ustach przy stoliku w kasynie w odpowiedzi na nazwisko partnerki (podane w tym samym stylu). Zwrot ten wszedł do kanonu zachodniej kultury masowej. 21 czerwca 2005 r. American Film Institute umieścił go na 22. miejscu w rankingu najsłynniejszych cytatów w historii kina.
Bond zgodnie ze zwyczajem zamawia w barze „Martini z wódką, wstrząśnięte, nie mieszane”, po raz pierwszy w "Goldfingerze" (choć słowa te pojawiły się już w "Doktorze No" – zamówienie takie złożył jeden z przeciwników). Zwrot ten uplasował się na 90. pozycji listy AFI. W "Casino Royale" po przegranej partii pokera Bond zamawia martini z wódką, a gdy barman pyta: „wstrząśnięte czy zmieszane”, bohater odpowiada: „Mam to gdzieś”. W "Quantum of Solace" na pytanie o to, co pije, Bond odpowiada René Mathisowi: „Nie wiem. Co piję?”.
„James Bond powróci...”.
Każdy z filmów, oprócz "Doktora No" (1962) i "Operacji Piorun" (1965), kończy się napisem „James Bond will return...” lub „James Bond will be back”, następującym podczas napisów końcowych lub po nich. Do "Ośmiorniczki" (1983) napis ten zawierał także tytuł kolejnego filmu, który planowano nakręcić („James Bond will return in...”). Trzykrotnie zdarzało się jednak, że nazwa sequelu podana w poprzednim filmie była niezgodna z rzeczywistością, co wynikało ze zmian w planach producentów. Po raz pierwszy w przypadku "Goldfingera", w którym pojawiła się błędna informacja, że następną częścią będzie "W tajnej służbie Jej Królewskiej Mości". Producenci dość szybko zmienili zdanie, więc po stworzeniu pierwszych kopii wprowadzono odpowiednią aktualizację. Po raz drugi zawirowania wokół tytułu kolejnego filmu pojawiły się w 1977 w filmie "Szpieg, który mnie kochał". Początkowo James Bond miał powrócić w "Tylko dla twoich oczu", jednak twórcy postanowili wykorzystać wielki sukces "" i nakręcić "Moonrakera". Trzeci tego typu błąd pojawił się w filmie "Ośmiorniczka", w którym stwierdzono, że kolejną częścią będzie "Zabójczy widok", zapisane jako "From a View to a Kill", a nie, jak się później okazało, "A View to a Kill". Dlatego w późniejszych filmach tytuły sequeli zwyczajnie pomijano, pozostawiając jedynie napis „James Bond will return”.
Plany zdjęciowe.
Akcja filmu miała miejsce w 38 krajach na świecie. W Europie plan filmowy lub miejsce akcji miało miejsce w: Jugosławii, Bułgarii, Czarnogórze, Czechosłowacji, Grecji, Turcji, Rosji, Cyprze, Monako, Andorze, Hiszpanii, Portugalii, Francji, Wielkiej Brytanii, Holandii, RFN, Szwajcarii, Włoszech oraz Austrii.
Muzyka.
Słynny motyw "The James Bond Theme" został napisany przez Monty’ego Normana i wykonany po raz pierwszy przez Orkiestrę Johna Barry’ego dla filmu "Doktor No" z 1962 roku, jednak rzeczywiste autorstwo muzyki od wielu lat stanowi powód licznych kontrowersji. Niemniej jednak w 2001 Norman wygrał 30 tys. funtów w sprawie sądowej przeciwko brytyjskiemu dziennikowi "The Sunday Times", który sugerował, że to Barry był całkowicie odpowiedzialny za skomponowanie utworu. John Barry kontynuował tworzenie oprawy muzycznej w 11 zakontraktowanych filmach. Jest też autorem motywu "007", który pojawia się w kilku produkcjach jako alternatywa "The James Bond Theme", oraz popularnego orkiestrowego motywu "On Her Majesty’s Secret Service". Zarówno "The James Bond Theme", jak i "On Her Majesty’s Secret Service" doczekały się wielu remake’ów, tworzonych m.in. przez The Art of Noise, Moby’ego, Paula Oakenfolda czy Propellerheads.
Pojazdy i gadżety.
Nowoczesne pojazdy i gadżety szpiegowskie z biegiem lat stały się popularnym elementem bondowskich misji. Zazwyczaj okazują się one niezwykle pomocne w rozwiązywaniu wszelkich problemów i pokonywaniu przeciwników.
Według wielu miłośników klasyczności pierwszych filmów gadżety ukazywane w ostatnich produkcjach z Pierce’em Brosnanem były zbyt futurystyczne. Dlatego też obecnie producenci starają się ograniczać do niezbędnego minimum zarówno ich ilość, jak i stopień zaawansowania.
Słynnym samochodem Bonda jest srebrno-szary Aston Martin DB5, ukazany w "Goldfingerze", "Operacji Piorun", "GoldenEye", "Jutro nie umiera nigdy", "Casino Royale", "Skyfall", "Spectre" i „No time to die”.
We wcześniejszych książkach Fleminga, Bond miał zamiłowanie do „bojowo szarych” Bentleyów, a w późniejszych do Astona Martina DB3. John Gardner przyznał z kolei agentowi zmodyfikowanego Saaba 900 Turbo, nazywanego Srebrną Bestią, a następnie Bentleya Mulsanne Turbo.
W najnowszych filmach nieodłącznym gadżetem Bonda jest zegarek, w którym znajdują się np. laser lub żyłka.
Lista zegarków używanych przez Jamesa Bonda we wszystkich filmach.
Lista telefonów komórkowych:
Lista Motocykli Bonda:

</doc>
<doc id="91404" url="https://pl.wikipedia.org/wiki?curid=91404" title="Trąd">
Trąd

Trąd, lepra, choroba Hansena (HD) – przewlekła choroba zakaźna występująca u ludzi i zwierząt, wywołana przez prątki "Mycobacterium leprae", bakterię odkrytą w 1873 roku przez norweskiego naukowca Armauera Hansena oraz "Mycobacterium lepromatosis" odkrytą w 2008 roku. Występuje w dwóch postaciach: lepromatycznej ("lepra lepromatosa tuberosa") i tuberkuloidowej ("lepra tuberculoides"). Odmiana lepromatyczna jest zaraźliwa, a jej objawy to guzowate krosty podobne do występujących w innych infekcjach i alergiach. Postać tuberkuloidowa jest mniej zaraźliwa, ale groźniejsza dla samego zarażonego: początkowo pojawiają się plamy na skórze, stopniowo utrata czucia, szczególnie w palcach nóg i rąk, nieleczona prowadzi do zwyrodnień i utraty tkanki.
Do niedawna badania nad trądem były bardzo trudne, wywołującego go bowiem mikroba nie można hodować w warunkach laboratoryjnych. Odkryto jednak, że na trąd cierpią także amerykańskie pancerniki (ze względu na stosunkowo niską temperaturę ciała) i od tej pory zwierzęta te wykorzystuje się w doświadczeniach. W 2005 r. grupa kierowana przez Marca Monota z paryskiego Instytutu Pasteura na podstawie badań DNA bakterii "Mycobacterium leprae" odtworzyła prawdopodobny scenariusz rozprzestrzeniania się trądu na kuli ziemskiej. W trakcie badań 175 próbek z 21 krajów świata wydzielono jedynie 4 polimorfizmy różnicujące szczepy. Na pierwszy, najrzadszy szczep można natrafić w Etiopii, na Nowej Kaledonii i w Nepalu, drugi rozpowszechniony jest na pacyficznych wybrzeżach Azji i w Afryce wschodniej (Madagaskarze i Mozambiku), trzeci w Europie i obu Amerykach, zaś czwarty na Karaibach i w Afryce Zachodniej.
Przebieg choroby.
Początkowo zakażenie przebiega bezobjawowo i zazwyczaj utrzymuje się w takiej formie przez okres od 5 do nawet 20 lat. Rozróżnia się dwa główne typy choroby w zależności od ilości obecnych prątków: postać tuberkuloidowa – typ z niewielką ilością prątków i postać lepromatyczna – typ ze znaczną ilością prątków. 
Postać tuberkuloidowa cechuje się obecnością skąpych i odgraniczonych odbarwień skóry o niesymetrycznym ułożeniu oraz uszkodzeniem powierzchownych nerwów obwodowych, które prowadzi do wyczuwalnego i widocznego ich pogrubienia. Neuralgia prowadzi do zaburzeń czucia, co sprzyja urazom, a także do zaników mięśniowych i deformacji kostno-stawowych.
Postać lepromatyczna cechuje się symetrycznymi naciekami w tkankach. Obserwuje się różne zmiany skórne, w tym odbarwienia, grudki i tarczowate nacieki, które mogą niszczyć głębsze tkanki. Zmiany dotyczą również błony śluzowej nosa, którego wydzielina jest mocno zakaźna. Dochodzi do deformacji małżowin usznych. W obrębie oczu pojawia się zapalenie rogówki lub spojówek. Obrzęk skóry na czole, na granicy z wargami i uszami, zapadnięcie czubka nosa powoduje deformacje twarzy nazywaną lwią twarzą. Obserwuje się zaburzenia czucia i uszkodzenia kości.
Istnieją postacie pośrednie.
Epidemiologia.
W 2012 r. na całym świecie stwierdzono 189 tys. przypadków przewlekłego trądu, a nowych zachorowań było 230 tys. Liczba osób przewlekle chorych na trąd zmniejszyła się z około 5,2 mln w latach 80. XX wieku. Choroba częściej występuje wśród osób żyjących w ubóstwie. Większość nowych zachorowań występuje w 16 krajach, ponad połowa w Indiach. W ciągu ostatnich 20 lat ponad 16 milionów ludzi zostało wyleczonych z trądu. 
Droga zakażenia.
Do zakażenia dochodzi poprzez bliskie kontakty pomiędzy ludźmi, prawdopodobnie przez błony śluzowe i skórę. W postaci lepromatycznej możliwa jest droga kropelkowa. Choroba nie jest wysoce zaraźliwa. Postać tuberkuloidowa nie jest zakaźna.
Diagnoza.
Podstawą do rozpoznania jest stwierdzenie typowych zmian skórnych z utratą nerwów oraz stwierdzenie prątków kwasoopornych w wycinkach skóry. Typ z niewielką ilością prątków i typ ze znaczną ilością prątków rozróżnia się na podstawie liczby obecnych słabo zabarwionych, pozbawionych czucia obszarów skóry, w przypadku typu z niewielką ilością prątków występuje ich pięć lub mniej, zaś w przypadku typu ze znaczną ilością prątków, występuje ich więcej niż pięć. Diagnozę potwierdza się poprzez stwierdzenie prątków kwasoopornych w wycinkach skóry i błony śluzowej, szczególnie nosa, bioptatach zmienionych miejsc lub zeskrobinach lub przez wykrycie DNA bakterii za pomocą łańcuchowej reakcji polimerazy (PCR). W przypadkach wątpliwych przydatna może być technika hybrydyzacji "in situ" z użyciem sondy molekularnej reagującej z materiałem genetycznym prątka.
Testy serologiczne mają mniejsze znaczenie. Przeciwciała są wykrywane w postaci lepromatycznej, jednak są niewykrywalne w postaci tuberkuloidowej.
Bywają stosowane testy skórne, które na ogół są dodatnie u chorych z postacią tuberkuloidową, jednak może być dodatni u ludzi z terenów endemicznych. W postaci lepromatycznej zwykle jest ujemny.
Leczenie.
Trąd jest uleczalny przy zastosowaniu właściwego leczenia. Leczenie typu choroby z niewielką ilością prątków odbywa się za pomocą skojarzenia dapsonu i ryfampicyny przez 6 miesięcy. Leczenie typu choroby ze znaczną ilością prątków składa się z ryfampicyny, dapsonu i klofazyminy przez 24 miesiące lub do momentu niewykrywania żywych prątków. Monoterapia lekami przeciwprątkowymi prowadzi do szybkiego powstania lekooporności. Podstawowe leki są zapewniane bezpłatnie przez Światową Organizację Zdrowia (WHO). Można też stosować szereg innych antybiotyków. W owrzodzeniach troficznych spowodowanych trądem skuteczne jest stosowanie osocza bogatopłytkowego.
Historia.
Trąd dotyka ludzkość od tysięcy lat. Łacińska nazwa choroby "lepra" pochodzi od [léprā], które oznacza stan łuszczenia, zaś nazwa „choroba Hansena” pochodzi od lekarza Gerharda Armauera Hansena, odkrywcy prątka trądu.
W Polsce trąd pojawił się w drugiej połowie XIII wieku. Swoje apogeum choroba ta osiągnęła w wieku XV. Trędowatych leczono w Krakowie, w Szpitalu św. Walentego (powstał ok. 1327 r.) i w Szpitalu św. Leonarda (powstał w 1443 r.). Pod nazwą „trądu” współcześni rozumieli także inne choroby skórne, które w wymienionych szpitalach były również leczone. Ogniska trądu na terenie Polski wygasły w XVII wieku. Wtedy też leprozoria zamknięto lub zamieniono na szpitale dla „zapowietrzonych” (chorych zakaźnie) albo przytułki dla ubogich.
Izolowanie chorych w koloniach dla trędowatych nadal ma miejsce w krajach takich jak Indie, gdzie istnieje ponad tysiąc kolonii, Chiny, gdzie jest ich kilkaset, oraz w krajach Afryki. Niemniej jednak większość kolonii zamknięto. Przez większość ludzkich dziejów trąd wiązał się z piętnem społecznym, które nadal stanowi barierę w zakresie zgłaszania choroby i wdrożenia wczesnego leczenia. Światowy Dzień Trędowatych ustanowiono w 1954 roku, aby zwrócić uwagę na osoby chore na trąd.
W 2021 roku odkryto trąd również u dzikich szympansów.

</doc>
<doc id="91405" url="https://pl.wikipedia.org/wiki?curid=91405" title="Somosierra">
Somosierra

Somosierra (w polskiej historiografii także czasami Samosierra) – przełęcz na wys. 1444 m n.p.m. w Hiszpanii, w Górach Ayllon, będących zachodnią odnogą Guadarramy. Ważny szlak transportowy – droga krajowa A-1 (E-5) i linia kolejowa na trasie Madryt – Burgos. W XX wieku dla ułatwienia komunikacji przebito pod przełęczą dwa tunele: krótki drogowy i znacznie dłuższy (3895 m) kolejowy. Miejsce znane głównie z szarży polskich szwoleżerów pod dowództwem Jana Kozietulskiego 30 listopada 1808, która otworzyła wojskom Napoleona drogę na Madryt.

</doc>
<doc id="91406" url="https://pl.wikipedia.org/wiki?curid=91406" title="Ania z Zielonego Wzgórza (seria)">
Ania z Zielonego Wzgórza (seria)

Ania z Zielonego Wzgórza () – cykl powieści młodzieżowych autorstwa kanadyjskiej pisarki Lucy Maud Montgomery opowiadająca o losach Ani Shirley, osieroconej dziewczynki wychowanej w Avonlea przez rodzeństwo Marylę i Mateusza Cuthbertów.
Pierwowzór bohaterki i miejsca.
Inspiracją dla autorki był artykuł w gazecie mówiący o parze, której przez pomyłkę oddano do adopcji dziewczynkę zamiast chłopca, a mimo to zdecydowali się oni ją zatrzymać. Pisząc książkę Montgomery korzystała również z własnych doświadczeń z dzieciństwa. Jako niespełna dwuletnia dziewczynka została osierocona przez matkę, zaś jej ojciec oddał ją na wychowanie teściom. Lucy Maud Montgomery wychowana została przez dziadków Alexandra i Lucy Macneill w małej wiosce Cavendish na Wyspie Księcia Edwarda.
Pierwowzorem Zielonego Wzgórza, domu, w którym mieszkała tytułowa Ania stała się posiadłość Margaret i Davida Macneillów, opiekunów dużo młodszej od Lucy Maud Montgomery jej dalekiej kuzynki Myrtle Macneill (po mężu Webb). Sytuacja Myrtle, wychowywanej przez parę starszego rodzeństwa przypominała sytuację książkowej Ani Shirley, dlatego wiele osób uważało, że w osobach Maryli i Mateusza autorka sportretowała Macneillów. Ona sama konsekwentnie temu zaprzeczała. Po śmierci Macneillów Zielone Wzgórze weszło w posiadanie Myrtle i jej męża Ernesta Webba. W latach 1940. posiadłość stała się częścią Parku Narodowego Cavendish.
Jeśli chodzi o wygląd zewnętrzny pierwowzorem tytułowej bohaterki miała być nastoletnia modelka Evelyn Nesbit, której fotografię Montgomery znalazła kiedyś w jednym z amerykańskich magazynów. Pisarka wycięte zdjęcie Nesbit miała przypięte na tablicy nad swoim biurkiem.
Powstanie i publikacja.
Powieść "Ania z Zielonego Wzgórza" Lucy Maud Montgomery zaczęła pisać wiosną 1905. Powieść była wielokrotnie odrzucana przez wydawców kanadyjskich, dopiero w 1908 roku została wydana przez L.C. Page Company z Bostonu. Niemal natychmiast stała się bestsellerem. Mark Twain, po przeczytaniu książki nazwał Anię najukochańszym dzieckiem literackim od czasów Alicji w Krainie Czarów. Popularność powieści sprawiła, że kilka miesięcy później autorka wydała napisaną już wcześniej drugą część przygód Ani. Ze swoją bohaterką związała się do końca życia, ostatnią powieść o niej wydając w 1939 roku.
Seria książkowa.
Lucy Maud Montgomery przedstawiła historię Ani w kolejnych powieściach:
Ania pojawia się także w innych książkach, w których odgrywa mniejszą rolę:
W 2008 roku kanadyjska pisarka Budge Wilson wydała oficjalny prequel serii o Ani zatytułowany "Droga do Zielonego Wzgórza" ("Before Green Gables"), w którym opisała losy bohaterki przed jej przyjazdem na Zielone Wzgórze.
Ekranizacje.
filmy:
seriale:
filmy:
seriale:

</doc>
<doc id="91407" url="https://pl.wikipedia.org/wiki?curid=91407" title="Eugene Dabit">
Eugene Dabit



</doc>
<doc id="91408" url="https://pl.wikipedia.org/wiki?curid=91408" title="Prawo wyłączonego środka">
Prawo wyłączonego środka

Prawo wyłączonego środka (, dosł. trzecie nie będzie dane, trzeciej możliwości nie ma) – jedno z podstawowych praw klasycznego rachunku zdań.
Prawo to mówi, że dla dowolnego zdania logicznego formula_1 albo ono samo jest prawdziwe, albo prawdziwe jest jego zaprzeczenie. Symbolicznie:
Jednakże interpretacja ta jest poprawna jedynie w logice dwuwartościowej – czyli takiej, w której przyjmuje się, że każde zdanie jest albo prawdziwe, albo fałszywe – i na gruncie takiej logiki jest ono powyższej zasadzie równoważne.
Właściwsze jest następujące odczytanie prawa wyłączonego środka:
Tak odczytane prawo wyłączonego środka obowiązuje również w wielu logikach wielowartościowych, mimo że żadne ze zdań formula_1 i formula_7 nie musi być prawdziwe.
Niektóre logiki, na przykład logika intuicjonistyczna, nie akceptują prawa wyłączonego środka jako znajdującego zastosowanie do wszystkich form twierdzeń. Na przykład twierdzenia o istnieniu obiektu zdaniem intuicjonistów wymagają nie tylko wykazania sprzeczności wynikającej z jego nieistnienia, ale także jego jawnej konstrukcji.

</doc>
<doc id="91410" url="https://pl.wikipedia.org/wiki?curid=91410" title="Synklina">
Synklina

Synklina, łęk (gr. "sýn" razem i "klínein" nachylać) – w geologii wklęsły fałd. W jądrze synkliny znajdują się warstwy najmłodsze, a na zewnątrz (na tzw. "skrzydłach") najstarsze.

</doc>
<doc id="91412" url="https://pl.wikipedia.org/wiki?curid=91412" title="Marchia Północna">
Marchia Północna

Marchia Północna (niem. "Nordmark") – marchia powstała po podziale Marchii Wschodniej dokonanym w 966 roku przez cesarza Ottona I i obejmowała północną jej część. W 1134 cesarz Lotar III nadał ją w lenno Albrechtowi Niedźwiedziowi. Pierwszą zdobyczą Marchii na prawym brzegu Łaby stała się Ziemia Przegnica (Prignitz). Po śmierci władcy Stodoran Przybysława Henryka w roku 1150, Albrecht Niedźwiedź przyłączył na stałe ten obszar do swego państwa. Od tej pory nazwa słowiańskiej Brenny została zmieniona na Brandenburg, stając się ośrodkiem marchii askańskiej. Około 1157 roku z ziem Marchii Północnej i podbitych ziem słowiańskich utworzył Marchię Brandenburską. W jej granicach pierwotne terytorium Marchii Północnej nazwano Starą Marchią.

</doc>
<doc id="91415" url="https://pl.wikipedia.org/wiki?curid=91415" title="Stara Marchia">
Stara Marchia

Stara Marchia (niem. "Altmark", czes. "Stará marka") – najstarsza część Marchii Brandenburskiej (pierwotne terytorium Marchii Północnej), położona na lewym, zachodnim brzegu Łaby, poniżej Hamburga na północy i powyżej Magdeburga na południu; północna część Saksonii-Anhalt.
Główne miasta: Salzwedel, Stendal i Tangermünde (dawniej należące do Hanzy).
Główne rzeki: Łaba, Hawela.
Historia.
Przed wędrówką ludów obszar ten był zasiedlony przez Longobardów, a po ich wywędrowaniu północno-zachodnia część została zasiedlona przez Sasów i Słowian na pozostałym terenie. Po pokonaniu Sasów przez Karola Wielkiego, obszary przez nich zasiedlone zostały włączone do Państwa Franków i przekształcone w Margrabstwo Saksonii, jako obszar obronny Księstwa Saksońskiego przed Słowianami. Po podziale w 843 roku Państwa Franków, obszar Margrabstwa Saksońskiego należał do saskiego biskupstwa Verden i Halberstadt w Państwie Wschodniofrankońskim.
W roku 937 na ziemiach Starej Marchii powstała Marchia Wschodnia, utworzona przez cesarza Ottona I. Po śmierci margrabiego Gero w roku 965 obszar Marchii Wschodniej został podzielony na 6 części. W ten sposób na ziemiach dzisiejszej Starej Marchii powstała Marchia Północna. W roku 1134 roku cesarz Lotar III nadał obszary Marchii Północnej Albrechtowi Niedźwiedziowi w lenno. W wyniku podboju ziem słowiańskich, w roku 1157 powstała Marchia Brandenburska. Nowo podbite obszary nazwano Marchią Środkową, w odróżnieniu od ziem Starej Marchii. Po wymarciu dynastii askańskiej w roku 1324, Marchia Brandenburska oraz Stara Marchia (jako jej część składowa), dostała się pod panowanie Wittelsbachów, którzy od roku 1356 byli elektorami. W 1373 przeszła w ręce Luksemburgów, zostając tym samym częścią władztwa Królestwa Czech (do 1415). Za czasów Karola IV, miasto Tangermünde w Starej Marchii było stolicą i głównym miastem Marchii Brandenburskiej jako kraju Korony Czeskiej oraz drugą po Pradze siedziba króla. Stara Marchia do dziś stanowi najbardziej na północny zachód wysunięty obszar jaki kiedykolwiek w historii znalazł się pod czeskim panowaniem. W roku 1415 władzę w Brandenburgii otrzymali Hohenzollernowie, którzy przyjęli tytuł „Margrabia – Elektor Brandenburgii i Starej Marchii”. Od roku 1701 Stara Marchia była częścią prowincji Marchia Brandenburska w Królestwie Prus. Po pokonaniu Prus w roku 1806 przez Napoleona, Stara Marchia została przyłączona do Królestwa Westfalii. Po kongresie wiedeńskim w 1815 roku, ziemie Starej Marchii zostały włączone do pruskiej prowincji Saksonia i podzielone na powiaty: Salzwedel, Gardelegen, Osterburg i Stendal. Od 1871 w granicach Niemiec. Po II wojnie światowej Stara Marchia należała do kraju związkowego Saksonia-Anhalt, a w latach 1952–1990 do Okręgu Magdeburskiego w Niemieckiej Republice Demokratycznej. Po zjednoczeniu Niemiec znów należy do kraju związkowego Saksonia-Anhalt.
Miasta.
Największe miasta Starej Marchii współcześnie:

</doc>
<doc id="91420" url="https://pl.wikipedia.org/wiki?curid=91420" title="Bronx">
Bronx

Bronx – jeden z pięciu okręgów ("boroughs") Nowego Jorku oraz hrabstwo ("county") w stanie Nowy Jork. Bronx położony jest w północnej części miasta, głównie na stałym lądzie, choć obejmuje swoim zasięgiem także parę mniejszych wysp.
Charakterystyka.
Okręg zamieszkuje głównie ludność pochodzenia latynoskiego (56,4%) i Afroamerykanie (ok. 43,6%). W 2019 roku Bronx liczył ok. 1 418 207 mieszkańców.
Nazwa dzielnicy pochodzi od nazwiska szwedzkiego imigranta Jonasa Broncka, który pierwszy osiedlił się na tym terenie.
W tym okręgu znajduje się m.in. stadion drużyny baseballowej New York Yankees, największe w USA i jedno z największych na świecie miejskie zoo oraz ogród botaniczny.
Graniczy z czterema hrabstwami:
W kulturze.
Wielu znanych raperów, jak choćby Fat Joe, KRS-One czy Big Pun, pochodzi z tej dzielnicy. Na Bronksie rozgrywa się również akcja następujących filmów i seriali:

</doc>
<doc id="91431" url="https://pl.wikipedia.org/wiki?curid=91431" title="Nierówność stopnia drugiego">
Nierówność stopnia drugiego



</doc>
<doc id="91444" url="https://pl.wikipedia.org/wiki?curid=91444" title="Znaczek">
Znaczek



</doc>
<doc id="91446" url="https://pl.wikipedia.org/wiki?curid=91446" title="Platan">
Platan

Platan ("Platanus" L.) – rodzaj drzew należący do rodziny platanowatych. Obejmuje 9 gatunków. Siedem gatunków występuje w Ameryce Północnej od Meksyku na południu (gdzie jest ich największe zróżnicowanie) po Ontario na północy, jeden gatunek (platan wschodni) rośnie od południowo-wschodniej Europy po Himalaje i jeden ("Platanus kerrii") w Laosie i północnym Wietnamie. Drzewa te rosną na terenach skalistych, często wzdłuż dolin rzecznych i strumieni oraz nad jeziorami.
Niektóre gatunki są uprawiane jako rośliny ozdobne, głównie w parkach i jako drzewa przyuliczne. Długą tradycję uprawy ma platan wschodni sadzony często w ogrodach w kulturze islamu oraz na placach w centrach miejscowości. Popularnie uprawiany jest mieszaniec platana wschodniego i zachodniego – platan klonolistny. Drewno platanów jest cenione jako surowiec do wyrobu oklein. Gatunki północnoamerykańskie wykorzystywane były także jako rośliny lecznicze przez Indian.
Systematyka.
Rodzaj z monotypowej rodziny platanowatych ("Platanaceae"), która wraz z siostrzaną rodziną srebrnikowatych ("Proteaceae") wchodzi w skład rzędu srebrnikowców ("Proteales"), stanowiącego jedną ze starszych linii rozwojowych dwuliściennych właściwych. Dawniej była uznawana zwykle za blisko spokrewnioną z oczarowatymi "Hamamelidaceae". 

</doc>
<doc id="91453" url="https://pl.wikipedia.org/wiki?curid=91453" title="ADoM">
ADoM



</doc>
<doc id="91454" url="https://pl.wikipedia.org/wiki?curid=91454" title="Geza (skała)">
Geza (skała)

Geza (piaszczysty spongiolit) – krzemionkowa skała osadowa, która zawiera kwarc detrytyczny i krzemionkę organogeniczną (przeważnie z gąbek krzemionkowych, często także igły gąbek, czasem radiolarie i okrzemki). Poza tym w jej skład może wchodzić glaukonit, minerały ilaste z grupy illitu, tlenki żelaza i często fosforany. Niektóre odmiany mogą zawierać sporo węglanów i wtedy nazywa się je gezami wapnistymi. Gezy są dość lekkie i czasem mocno porowate. Posiadają białą, szarą lub żółtawozielonkawą barwę.
Geza jest charakterystyczna dla osadów okresu kredowego, ale może być również starsza (np. w keloweju) i młodsza (np. utwory danu w rejonie Puław). W Polsce spotykana także na Wyżynie Lubelskiej i w Karpatach.

</doc>
<doc id="91458" url="https://pl.wikipedia.org/wiki?curid=91458" title="Równanie dwukwadratowe">
Równanie dwukwadratowe



</doc>
<doc id="91461" url="https://pl.wikipedia.org/wiki?curid=91461" title="Podlesie (powiat lubaczowski)">
Podlesie (powiat lubaczowski)

Podlesie (do 11 marca 1939 Reichau) – wieś w Polsce położona w województwie podkarpackim, w powiecie lubaczowskim, w gminie Lubaczów. Leży na wschodnim Roztoczu.
W latach 1975–1998 miejscowość należała administracyjnie do województwa przemyskiego.
Historia.
Wieś powstała pod nazwą Reichau w 1783 roku w czasie tzw. kolonizacji józefińskiej dokonywanej w zaborze austriackim po I rozbiorze Polski. Koloniści, w liczbie 91 osób, pochodzili z północnych Niemiec i byli ewangelikami. Odrębność wyznania spowodowała, że asymilacja mieszkańców Reichau właściwie nie następowała. W 1856 roku został zbudowany zbór (obecnie kaplica rzymskokatolicka) i pastorówka. Ludność niemiecka wsi wzrosła w drugiej połowie XIX wieku do 170 osób. Od tej pory liczba Niemców we wsi systematycznie się zmniejszała, aby w latach dwudziestych XX wieku osiągnąć 45 osób. Ostatni potomkowie kolonistów wyjechali do Niemiec w czasie II wojny światowej.
Decyzją Ministra Spraw Wewnętrznych została zmieniona nazwa miejscowości z niemieckiej Reichau na polską Podlesie od 11 marca 1939.
Zabytki.
Według rejestru zabytków NID na listę zabytków wpisane są:
Po niemieckich kolonistach pozostał w tej prawosławno-katolickiej okolicy ewangelicki cmentarz, leżący na skraju wsi. Zachowało się około 100 nagrobków. Najstarsze pochodzą z lat dwudziestych XIX wieku, ostatnie z okresu międzywojennego. Z typowymi dla okolicy bruśnieńskimi nagrobkami (z niemieckimi napisami), sąsiadują charakterystyczne ewangelickie, wysokie obeliski. Najczęściej powtarzające się nazwiska to: Mattern, Buffy, Kaufmann, Mauthe, Schick, Walker, Ursel, Gessner i Jaki. Rozpoznawalne są nagrobki pastorów: Johanna Nikolausa Kaufmanna, Wilhelma Walcha i Johanna Labsika.
W okolicach Lubaczowa istniały także inne niemieckie wsie, m.in. Burgau (dziś Karolówka), Freifeld (dziś Kowalówka) i Deutschbach (dziś Polanka Horyniecka).

</doc>
<doc id="91462" url="https://pl.wikipedia.org/wiki?curid=91462" title="Koks">
Koks

Koks – paliwo uzyskiwane przemysłowo w koksowniach poprzez koksowanie (wygrzewanie) węgla kamiennego w temperaturze 600–1200 °C w specjalnie w tym celu skonstruowanym piecu koksowniczym za pomocą gazów spalinowych przy ograniczonym dostępie tlenu. Jest to paliwo o wyższej wartości opałowej od zwykłego węgla kopalnego. Wzrost ten jest spowodowany zwiększeniem zawartości węgla pierwiastkowego w paliwie, która może wynosić 90–95% (w przypadku stosowania specjalnych gatunków węgla oraz odpowiedniej technologii można uzyskać koks o zawartości nawet do 98% węgla pierwiastkowego). W procesie koksowania z surowego węgla usuwane są gazy, ciecze oraz inne substancje (głównie organiczne) ulegające pirolizie w tych temperaturach.
Koks jest szaroczarnym, porowatym ciałem stałym o charakterystycznym zapachu gazów koksowniczych. Wtórnie jest zanieczyszczony częścią tych gazów oraz niewielką ilością produktów rozkładu substancji towarzyszących węglowi kamiennemu.
Rodzaje koksu: koks wielkopiecowy, koks metalurgiczny, koks odlewniczy, koks opałowy.
Koks wykorzystywany jest przede wszystkim w wytopie żelaza w wielkich piecach w hutach (spełnia trzy podstawowe zadania: jest paliwem, reduktorem oraz pełni funkcję swoistego rusztowania pozwalającego na przepuszczanie gazów powstających podczas procesu). Stosuje się go także jako wysokiej jakości paliwo do opalania kotłów grzewczych (zarówno w kotłowniach, jak i warsztatach oraz gospodarstwach indywidualnych) oraz w odlewniach metali.

</doc>
<doc id="91464" url="https://pl.wikipedia.org/wiki?curid=91464" title="Platan klonolistny">
Platan klonolistny

Platan klonolistny ("Platanus acerifolia") – gatunek drzewa z rodziny platanowatych. Roślina jest powszechnie uważana za mieszańca międzygatunkowego pomiędzy platanem wschodnim "P. orientalis" L. i platanem zachodnim "P. occidentalis" L. Pierwszy z nich pochodzi z Europy południowo-wschodniej, a drugi z Ameryki Północnej i po raz pierwszy został opisany na początku XVIII w. Uprawiany w całej Europie z wyjątkiem Skandynawii.
Zastosowanie.
Roślina ozdobna. Jedyny gatunek z rodzaju, który wytrzymuje zimy w Europie Środkowo-Wschodniej, ale tylko w starszym wieku. Dlatego też do nowych nasadzeń zazwyczaj importuje się 12-15 letnie rośliny z Europy południowej. Cechą charakterystyczną gatunku jest duża odporność na przesadzanie (nawet w starszym wieku) oraz odmładzanie, przez silne przycinanie. Jest uprawiany głównie jako solitery w nasadzeniach parkowych oraz drzewo alejowe. Wymaga żyznych, głębokich gleb, najlepiej piaszczysto-gliniastych. Dobrze znosi małą wilgotność powietrza. Drewno platana klonolistnego jest dość wytrzymałe i mocne. Brunatnawa twardziel chętnie używana jest do sporządzania wysoko cenionych mebli. Okleiny pozyskiwane z bardzo jasnego bielu są z kolei powszechnie stosowane w intarsjach.

</doc>
<doc id="91466" url="https://pl.wikipedia.org/wiki?curid=91466" title="PHP-GTK">
PHP-GTK

PHP-GTK – rozszerzenie PHP umożliwiające tworzenie programów komputerowych posiadających graficzny interfejs użytkownika oparty na bibliotece GTK+. Rozszerzenie dostępne jest na licencji LGPL.
Zostało stworzone przez Andreja Zmievskiego.
PHP-GTK było wykorzystywane do tworzenia graficznych narzędzi konfiguracyjnych przez developerów polskiej dystrybucji Linuksa KateOS.
Historia.
Pierwsza wersja PHP-GTK – 0.0.1 "Genesis" – wydana 1 marca 2001, została w całości napisana przez Andreja Zmievskiego. Począwszy od wersji 0.0.3 "slow glass" do rozwijania rozszerzenia zaczęli przyłączać się inni programiści. Najnowsza wersja rozszerzenia to 2.0.1 "you knew this was coming", wydana 16 maja 2008.
28 maja 2009 twórcy PHP-GTK zdementowali pogłoski o śmierci projektu. Stwierdzili, że brak nowych wersji spowodowany jest oczekiwaniem na wydanie PHP 5.3 i nowej wersji biblioteki Cairo.
25 maja 2010 Mark Skilbeck na liście mailingowej dotyczącej rozwoju rozszerzenia napisał, że PHP-GTK jest nadal rozwijane i najnowsza wersja testowa dostępna jest w Subversion.
Przykładowy kod.
&lt;?php
$window = new GtkWindow();
$window-&gt;set_title("Hello");
$window-&gt;connect_simple('destroy', array('gtk', 'main_quit'));
$text = new GtkLabel("World");
$window-&gt;add($text);
$window-&gt;show_all();
Gtk::main();
Na początku tworzone jest okno, po czym ustawiany jest jego tytuł – "Hello". Do okna dodawany jest sygnał dzięki któremu po zamknięciu okna program przestanie się wykonywać. Następnie jest tworzona i dodawana do okna etykieta z tekstem "World". Okno zostaje wywołane i ukazuje się użytkownikowi.

</doc>
<doc id="91467" url="https://pl.wikipedia.org/wiki?curid=91467" title="Publiusz Klodiusz Pulcher">
Publiusz Klodiusz Pulcher

Publiusz Klodiusz Pulcher ("Publius Clodius Pulcher") urodzony jako Publiusz Klaudiusz Pulcher ("Publius Claudius Pulcher") (ur. ok. 92 p.n.e., zm. 18 stycznia 52 p.n.e.) – polityk rzymski, przywódca ruchów plebejskich.
Życiorys.
Pochodził z jednego z najznakomitszych patrycjuszowskich rodów rzymskich. Syn Appiusza Klaudiusza Pulchra konsula w 79 p.n.e. oraz Cecylii Meteli. Mąż Fulwii a ojciec Klaudii Pulchry, pierwszej żony późniejszego cesarza Augusta.
Początki kariery.
Od początku kariery cechowało go wichrzycielstwo. Udział w Trzeciej Wojnie z Mitrydatesem pod dowództwem szwagra Lucjusza Licyniusza Lukullusa zakończył w 68 p.n.e. wznieceniem buntu. Mianowany przez innego szwagra, Kwintusa Marcjusza Reksa dowódcą jego floty został schwytany przez piratów. Po uwolnieniu udał się do Syrii, gdzie o mało co nie zginął w wywołanych przez siebie zamieszkach. Po powrocie do Rzymu, w 64 p.n.e. był oskarżycielem Katyliny w procesie o zdzierstwa, ale przekupiony przez niego postarał się o uniewinnienie. W okresie spisku Katyliny wspierał Cycerona.
Skandal z misteriami Dobrej Bogini.
Do zerwania z Cyceronem doszło wskutek afery w czasie misteriów ku czci Dobrej Bogini ("Bona Dea"), bogini płodności i obfitości, szczególnie czczonej przez kobiety rzymskie. W grudniu 62 p.n.e. Klodiusz, który był młody, nie miał jeszcze zarostu, w kobiecym przebraniu wszedł do domu Cezara, ówczesnego najwyższego kapłana ("pontifex maximus"), gdzie odbywały się właśnie doroczne misteria ku czci Dobrej Bogini ("Bona Dea"), i gdzie w tym czasie wstęp mężczyzn był zabroniony. Celem tej wizyty miała być schadzka z Pompeją Sullą, żoną Cezara. Odkryty przez Aurelię, matkę Cezara, ledwo zdołał uciec wyprowadzony przez niewolnicę. Wywołały te zajścia wielki skandal. Klodiusz został potem postawiony przed sądem, ale uniknął odpowiedzialności przekupując sędziów. Gwałtowne ataki Cycerona, wygłaszane przy tej okazji, były przyczyną trwałej nienawiści Klodiusza do mówcy.
Przejście do stanu plebejskiego.
W 61 p.n.e. był kwestorem na Sycylii. Po powrocie przeprowadził przejście ze stanu patrycjuszowskiego do plebejskiego, dając się w 59 p.n.e. adoptować niejakiemu Publiuszowi Fontejuszowi. Używał odtąd plebejskiej formy swego nazwiska Klodiusz a nie Klaudiusz. Podobnie uczyniła jego siostra Klodia (występująca pod imieniem Lesbia w miłosnych wierszach Katullusa).
Przejście do stanu plebejskiego umożliwiło mu wybór na trybuna ludowego, urząd niedostępny dla patrycjuszy. 10 grudnia 59 p.n.e. rozpoczął urzędowanie. Przeprowadził szereg praw obliczonych na zdobycie popularności wśród plebsu.
Ruch społeczny plebsu w okresie trybunatu Klodiusza.
Jako trybun ludu Klodiusz stanął na czele niższych warstw społecznych i działał zgodnie z ich interesami. Jednym z podstawowych dążeń było zwiększenie zasięgu rozdawnictw zbożowych. Klodiusz przeprowadził ustawę wprowadzającą darmowe rozdawnictwo zboża zamiast zakupu po obniżonych cenach. Na czele powołanej komisji do rozdawnictwa zboża o szerokich uprawnieniach stanął Sekstiusz Klodiusz, wyzwoleniec Klodiusza. Ustawa przyniosła Klodiuszowi niezwykłą popularność i poparcie biedoty. Innym dążeniem było uzyskanie większego wpływu na rządy poprzez wzmocnienie komicjów. Uzyskano to poprzez ustawę wprowadzającą zakaz odczytywania znaków wróżebnych w dni obradowania komicjów. Deklarowanie takich dni jako niepomyślnych było sposobem blokowania przez urzędników podejmowania przez komicja uchwał. Ustawa usprawniła działania zgromadzeń i stworzyła z nich przeciwwagę dla senatu. Trzecią ustawą Klodiusz ponownie wprowadził możliwość działania kolegiów, swego rodzaju klubów politycznych. Była to próba ujęcia działań plebsu w ramy organizacyjne z głównym zadaniem pokierowania działalnością zgromadzeń ludowych, komicjów. Przeprowadził też ustawę, na mocy której Cyceron musiał pójść na wygnanie za skazanie na śmierć katylinarczyków. Majątek Cycerona został skonfiskowany a jego dom na Palatynie spalony. Klodiusz utworzył uzbrojone oddziały oddanych mu ludzi z najniższych warstw. Dzięki temu i udzielanemu mu poparciu na komicjach zdołał praktycznie zawładnąć Rzymem.
Zmierzch wpływów Klodiusza.
Sytuacja wytworzona w 58 p.n.e. doprowadziła do konsolidacji rzymskich warstw wyższych. Zacieśniła się współpraca senatu, ekwitów a także triumwirów Pompejusza i Cezara. Przeciwko oddziałom Klaudiusza utworzono dobrze uzbrojone oddziały pozostające na usługach nobilów, a kierowane przez trybuna 57 p.n.e. Tytusa Anniusza Milona. Gdy w 57 p.n.e. zaproponowano odwołanie Cycerona z wygnania Klodiusz próbował zablokować przyjęcie tej uchwały, ale jego wysiłki zniweczył Milon, którego uzbrojone bandy rozproszyły zwolenników Klodiusza. W 56 p.n.e. Klodiusz jako edyl kurulny oskarżał Milona o używanie przemocy w życiu publicznym i utrzymywanie uzbrojonych band. W czasie postępowania sądowego dochodziło do licznych zamieszek i sprawa ostatecznie upadła. W 53 p.n.e., gdy Milon kandydował na konsula, a Klodiusz na pretora na ulicach Rzymu dochodziło do częstych utarczek uzbrojonych band obu rywali. W czasie przypadkowego spotkania pod Rzymem, niedaleko Bovillae Klodiusz zginął w bójce z orszakiem Milona 18 stycznia 52 p.n.e. Od stosu pogrzebowego Klodiusza spłonęła kuria, miejsce posiedzeń senatu potraktowana przez jego zwolenników jako stos ofiarny. Wybuchłe rozruchy stłumił Pompejusz, wybrany na konsula bez kolegi ("sine collega"), który doprowadził do wygnania z jednej strony Milona, a z drugiej przywódców plebsu, sprawców rozruchów.

</doc>
<doc id="91468" url="https://pl.wikipedia.org/wiki?curid=91468" title="Me’ir Amit">
Me’ir Amit

Me’ir Amit (ur. 17 marca 1921 w Tyberiadzie, zm. 17 lipca 2009 w Tel Awiwie) – izraelski wojskowy i polityk, generał major (alluf), izraelski oficer, szef Amanu – wywiadu wojskowego w latach 1962–1963 oraz szef Mosadu od 1963 do 1968 roku.
Życiorys.
Urodzony w 1921 roku jako Me’ir Slutzki, wychowywał się w kibucu. Członek Hagany – podziemnej armii żydowskiej, w latach wojny o niepodległość Izraela w 1948 roku dowodził kolejno kompanią i batalionem, mianowany ostatecznie zastępcą dowódcy słynnej brygady Golani. Po wojnie nadal w siłach zbrojnych (IDF), służył w piechocie, w wojskach pancernych, podczas kampanii sueskiej w 1956 roku drugi rangą po naczelnym dowódcy Mosze Dajanie. W 1962 roku uzyskał magisterium z ekonomii na Uniwersytecie Columbia w Nowym Jorku. W 1962 roku, niemający doświadczenia w dziedzinie wywiadu, ale zrównoważony i wolny od emocji Amit, stanął na czele Amanu, wywiadu wojskowego (z czterech z jego poprzedników trzech zostało usuniętych w atmosferze skandalu). Po objęciu stanowiska szefa Amanu, po generale Chaimie Herzogu (późniejszym prezydencie Izraela) Amit wprowadził nowoczesne metody zarządzania. Udało mu się tego dokonać mimo ostrej rywalizacji i nieporozumień z szefem Mosadu Isserem Harelem oraz „memunehem” zaufanym de facto zwierzchnikiem całości działań wywiadowczych Izraela. 26 marca 1963 roku premier David Ben Gurion nieoczekiwanie wezwał Amita, dokonującego właśnie inspekcji jednostek wojskowych nad Morzem Martwym (wysłał po niego specjalny samolot), i zaproponował mu stanowisko szefa Mosadu, po sprawującym tę funkcję przez 12 lat Harelu. Na jego miejsce w Amanie mianowano jego zastępcę generała gen. Aharona Jariwa.
W książce "Every Spy a Prince" 1990 (wyd. pol. "Każdy szpieg to książę", 1993), dwaj dziennikarze Dan Raviv i Josi Melman, tak opisują sposób pracy Amita:
Nowo mianowany szef dążył do przekształcenia Mossadu w poważną i nowoczesną organizację wywiadowczą, skoncentrowaną na zadaniu, które uważał za najważniejsze – pozyskiwanie danych wojskowych i politycznych o krajach arabskich. Mossad był dla Amita przede wszystkim narzędziem gromadzenia informacji, stąd jego niechęć do spektakularnych działań, które uważał za marnotrawstwo środków. Pod wpływem wysłuchanych w USA wykładów z zakresu ekonomii i biznesu Amit starał się naśladować amerykański styl zarządzania i właściwą Amerykanom umiejętność pracy zespołowej.
Kierował Mossadem do września 1968 roku, a więc także w czasie wojny sześciodniowej w 1967 roku. Dane wywiadowcze zebrane przez Mosad i wywiad wojskowy Aman (kierowany wówczas przez Jariwa) były jednym z najważniejszych czynników zdecydowanego zwycięstwa nad jego arabskimi przeciwnikami. Kilka dni przed wybuchem wojny Amit podczas otoczonej najgłębszą tajemnicą wizyty w Stanach Zjednoczonych oświadczył prezydentowi Johnsonowi i ówczesnemu dyrektorowi Centralnej Agencji Wywiadowczej Richardowi Helmsowi oraz sekretarzowi obrony Robertowi McNamarze, że sytuacja na Bliskim Wschodzie jest nadzwyczaj poważna, a blokada egipska, pozbawiająca Izrael dostępu do Morza Czerwonego i Oceanu Indyjskiego, zmusza go do wszczęcia działań wojennych. Po opuszczeniu Mosadu w 1968 roku (Amit został zastąpiony przez Zwira Zamira) Amit został prezesem Koors Industries, największego kompleksu przemysłowego w Izraelu. Po dziesięciu latach pracy zaczął brać udział w życiu politycznym jako deputowany do Knesetu, następnie minister transportu i łączności. W 1982 roku wycofał się z życia politycznego i wrócił do interesów. Inicjator budowy pierwszego izraelskiego satelity telekomunikacyjnego.

</doc>
<doc id="91469" url="https://pl.wikipedia.org/wiki?curid=91469" title="Sprawa Boronaliego">
Sprawa Boronaliego

Sprawa Boronaliego to jedna z największych mistyfikacji w dziejach sztuki, która przekroczyła ramy skandalu środowiska krytyków sztuki, stając się wydarzeniem społecznym we Francji w 1910 roku. Naznaczyła rok 1910 w takim stopniu, jak manifest Marinettiego rok wcześniej, a prace kubistów odcisnęły się na następnym.
W marcu 1910 roku na XXVI Salonie Niezależnych w Paryżu został wystawiony obraz zatytułowany "Zachód słońca nad Adriatykiem" (lub "I słońce zasnęło"). Jako autora wymieniono włoskiego malarza z Genui, J.R. Boronaliego. Dzieło miało swoje recenzje krytyczne w prasie. W miesiąc później stały się one pretekstem dla paryskiego czasopisma satyrycznego "Fantasio" do upublicznienia rewelacji o kulisach powstania obrazu.
Autorem żartu, który ośmieszył sztukę niezależną, jej enigmatyczność, a zarazem zadrwił z publiczności i jej bezkrytycznego zachwytu nad nowymi trendami w malarstwie był absolwent Szkoły Sztuk Pięknych, Roland Dorgelès. Do sfabrykowania obrazu użył osła swego dziadka Fryderyka, właściciela kabaretu "Lapin Agile". Dowodem były dwie fotografie. Pierwsza ukazywała osła stojącego tyłem do obrazu, malującego pędzlem doczepionym do ogona, naprzeciw którego widoczna jest rozbawiona grupa zamaskowanych sześciu osób, wznoszących toast . Drugie zdjęcie przedstawia osła z opuszczonym pyskiem, zdającego się oglądać efekt swojej pracy.
Niepewny jest kontekst całego wydarzenia; prawdopodobnie zostało wymyślone na użytek "Fantasia", którego Roland Dorgelès był jedynie zleceniobiorcą. Jeśli nawet był to jego pomysł (do czego nigdy się nie przyznał), to działał w imieniu sensacyjnego czasopisma: w eksperymencie brał udział Jean Aubry, dyrektor "Fantasia", dlatego osoby z fotografii miały zasłonięte twarze.
Obraz powstał na Montmartre, na podwórku kabaretu "Lapin Agile", którego nazwa była kalamburem nazwiska Andre Gilla, malarza, rysownika, satyryka, przyjaciela artystów.
Nie przypadkiem nazwisko autora dzieła brzmiało "Boronali". Było ono anagramem nazwiska średniowiecznego mistrza Aliborona, używanego jako synonimu ignoranta. A La Fontaine w jednej ze swoich bajek imię to nadał osłu.
Nie zachował się oryginał, ale według opisu i archiwalnej czarno-białej fotografii wiadomo, że płótno było pokryte smugami prowadzonymi w różnych kierunkach, w kolorach błękitnym, żółtym, czerwonym i niebieskim. Technika prowadzenia pędzla mogła przywodzić na myśl morskie pejzaże Turnera. Obraz miał typowy format, 81 cm × 60 cm.
Roland Dorgelès nie tylko chciał ośmieszyć autorów pozbawionych talentów. Jego zamiarem było ukazanie faktu, że każdy może wystawiać swoje prace w Salonie Niezależnych, a aby wystawić obraz, wystarczy umieć oprawić go w ramę, a płótno pokryć farbą. Jest to warunek wystarczający, aby znalazła się publiczność, która dzieło będzie oglądać oraz krytycy, którzy omówią jego zalety. Ale Dorgelès chciał też powiedzieć, że nieudolne prace obniżają wartość prawdziwych dzieł i zagrażają istnieniu sztuki.
Obraz Boronaliego od razu zyskał sobie tyluż zwolenników co i przeciwników. Zapisał się też na stałe w historii sztuki. W "Słowniku malarzy, rzeźbiarzy, rysowników i grafików" E. Bènèzita znalazł sobie poczesne miejsce, podczas gdy na zawsze zapomnianych zostało wielu popularnych w swoim czasie plastyków.
Obraz sprzedano za dwadzieścia złotych ludwików, stanowiących równowartość czterystu franków, które przekazano na przytułek dla sierot po artystach.

</doc>
<doc id="91473" url="https://pl.wikipedia.org/wiki?curid=91473" title="Ministerstwo Nauki i Szkolnictwa Wyższego">
Ministerstwo Nauki i Szkolnictwa Wyższego

Ministerstwo Nauki i Szkolnictwa Wyższego (MNiSW) – polski zniesiony urząd administracji rządowej obsługujący ministra właściwego do spraw działu administracji rządowej szkolnictwo wyższe i nauka (utworzonym w 2018 r. po połączeniu działów nauka i szkolnictwo wyższe) oraz było dysponentem budżetu na badania naukowe finansowane przez państwo. Ministerstwo zostało utworzone 5 maja 2006 roku i istniało do 1 stycznia 2021 roku. 
Przy ministrze działała Rada Nauki, powołana w miejsce zlikwidowanego w 2005 Komitetu Badań Naukowych. 
31 października 2005 roku rząd Kazimierza Marcinkiewicza zlikwidował Ministerstwo Nauki i Informatyzacji, kierowane przez nie zagadnienia związane z nauką włączając w zakres obowiązków nowo powstałego Ministerstwa Edukacji i Nauki, jednocześnie przenosząc dział "informatyzacja" do Ministerstwa Spraw Wewnętrznych i Administracji.
5 maja 2006 roku ówczesny Prezes Rady Ministrów Kazimierz Marcinkiewicz powołał Ministerstwo Nauki i Szkolnictwa Wyższego, które powstało w wyniku podziału Ministerstwa Edukacji i Nauki.
1 stycznia 2021 roku drugi rząd Mateusza Morawieckiego na mocy rozporządzenia z 17 grudnia 2020 roku zlikwidował Ministerstwo Nauki i Szkolnictwa Wyższego, kierowane przez nie zagadnienia związane z nauką i szkolnictwem wyższym zostało przeniesione do Ministerstwa Edukacji i Nauki.
Struktura organizacyjna.
W skład ministerstwa wchodził Gabinet Polityczny Ministra oraz następujące jednostki organizacyjne:
Jednostki organizacyjne podległe ministrowi lub przez niego nadzorowane:

</doc>
<doc id="91475" url="https://pl.wikipedia.org/wiki?curid=91475" title="Minister nauki i informatyzacji">
Minister nauki i informatyzacji



</doc>
<doc id="91476" url="https://pl.wikipedia.org/wiki?curid=91476" title="Minister nauki">
Minister nauki



</doc>
<doc id="91479" url="https://pl.wikipedia.org/wiki?curid=91479" title="Ministerstwo Transportu i Budownictwa">
Ministerstwo Transportu i Budownictwa

Ministerstwo Transportu i Budownictwa – polskie ministerstwo istniejące od 31 października 2005 do 5 maja 2006 roku a jedynym ministrem stojącym na czele tego resortu był Jerzy Polaczek z PiS.
Powstanie i likwidacja.
Ministerstwo zostało utworzone 31 października 2005 z przekształcenia Ministerstwa Infrastruktury, które z kolei za rządu Leszka Millera powstało z połączenia Ministerstwa Łączności, Ministerstwa Transportu i Gospodarki Morskiej oraz Ministerstwa Rozwoju Regionalnego i Budownictwa. 
Zostało zniesione 5 maja 2006 w wyniku podpisania umowy koalicyjnej pomiędzy PiS, Samoobroną i LPR. W jego miejsce powstały: Ministerstwo Transportu, Ministerstwo Budownictwa oraz Ministerstwo Gospodarki Morskiej.
Siedziba mieściła się przy ulicy Tytusa Chałubińskiego 4-6 w Warszawie.
Kompetencje Ministra Transportu i Budownictwa.
Właściwością Ministra Transportu i Budownictwa było kierowanie działem administracji rządowej „transport” oraz „budownictwo, gospodarka przestrzenna i mieszkaniowa”.
Dział „transport” obejmował sprawy:
Ponadto minister sprawował nadzór nad Agencją Budowy i Eksploatacji Autostrad oraz Głównym Inspektorem Kolejnictwa. Podlegał mu Generalny Dyrektor Dróg Publicznych oraz organy nadzoru nad lotnictwem cywilnym. Był również władzą żeglugową w rozumieniu odrębnych przepisów.
Dział „budownictwo, gospodarka przestrzenna i mieszkaniowa” obejmował sprawy:
Ponadto minister sprawował nadzór nad Głównym Geodetą Kraju, Głównym Inspektorem Nadzoru Budowlanego oraz Prezesem Urzędu Mieszkalnictwa i Rozwoju Miast.

</doc>
<doc id="91481" url="https://pl.wikipedia.org/wiki?curid=91481" title="Minister infrastruktury">
Minister infrastruktury



</doc>
<doc id="91482" url="https://pl.wikipedia.org/wiki?curid=91482" title="Waranowate">
Waranowate

Waranowate, warany (Varanidae) – rodzina jaszczurek. Obejmuje w zależności od przyjmowanej definicji filogenetycznej (patrz niżej) 1 lub 2 współczesne rodzaje i blisko 70 gatunków – wśród nich największe ze współcześnie żyjących jaszczurek: waran z Komodo, waran papuaski, waran paskowany i waran wielki – oraz kilka rodzajów wymarłych.
Od innych jaszczurek różnią się budową języka, który składa się z dwóch części: mięsistej grubej pochwy jako podstawy języka i wysuwalnej z niej długiej cienkiej, przy końcu rozdwojonej, części dotykowej – narząd Jacobsona.
Występowanie.
Afryka, Azja, Australia oraz wyspy: Komodo, Timor, Nowa Gwinea, Cejlon.
Systematyka.
Z pewnością do rodziny Varanidae można tylko zaliczyć jej rodzaj typowy, "Varanus". Estes, de Queiroz i Gauthier (1988) opublikowali definicję filogenetyczną Varanidae; zdefiniowali je jako klad obejmujący ostatniego wspólnego przodka rodzajów "Varanus" i "Lanthanotus" oraz wszystkich jego potomków. Zgodnie z tą definicją poza gatunkami zaliczanymi do rodzaju "Varanus" żyjącym przedstawicielem rodziny Varanidae byłby także "Lanthanotus borneensis". Inną definicję filogenetyczną przedstawił Lee (1997), definiując Varanidae jako klad obejmujący rodzaj "Varanus" i wszystkie taksony bliżej spokrewnione z nim niż z rodzajem "Lanthanotus" i tym samym wykluczając "L. borneensis" z tej grupy. Natomiast Conrad (2008) opublikował definicję zbliżoną do tej przedstawionej przez Estesa i współpracowników, definiując Varanidae jako klad obejmujący gatunki "Varanus varius" i "Lanthanotus borneensis", ich ostatniego wspólnego przodka i wszystkich jego potomków. W swoich klasyfikacjach gadów łuskonośnych Vidal i Hedges (2009) oraz Vidal i współpracownicy (2012) do rodziny Varanidae zaliczali tylko przedstawicieli rodzaju "Varanus", rodzaj "Lanthanotus" przenosili zaś do osobnej rodziny Lanthanotidae; natomiast Gauthier i współpracownicy (2012) zaliczyli do Varanidae także "Lanthanotus".
Do Varanidae bywają też zaliczane rodzaje wymarłe. Magdalena Borsuk-Białynicka zaliczyła do Varanidae także wymarłe, kredowe rodzaje "Saniwides" i "Telmasaurus"; oprócz tego za bliskiego krewnego rodzaju "Lanthanotus" (przez samą autorkę zaliczanego do osobnej rodziny Lanthanotidae) uznała kredowy rodzaj "Cherminotus". Estes i współpracownicy (1988) za bliskiego krewnego rodzaju "Varanus" uznali też eoceński rodzaj "Saniwa". Carroll (1988) dodatkowo zaliczył do Varanidae kredowe rodzaje "Chilingosaurus" i "Palaeosaniwa" oraz mioceński "Iberovaranus"; za możliwego przedstawiciela rodziny uznał też kredowy rodzaj "Pachyvaranus". Alifanow (2000) zaliczył jednak "Chilingosaurus" do rodziny Mongolochamopidae (wydzielonej przez tego autora z rodziny Macrocephalosauridae), którą z kolei zaliczył do grupy Scincomorpha; rodzaje zaliczane przez Alifanowa do Mongolochamopidae Conrad (2008) włączył do rodziny Polyglyphanodontidae, która może być blisko spokrewniona z tejowatymi lub w ogóle nie należeć do Scleroglossa. Pozycja filogenetyczna rodzaju "Pachyvaranus" w obrębie grupy Anguimorpha jest niepewna; Houssaye i współpracownicy (2011) zaliczyli go do odrębnej od Varanidae grupy Pachyvaranidae.
Analiza filogenetyczna przeprowadzona przez Norella i Gao (1997) nie potwierdziła przynależności większości tych taksonów do Varanidae. Na drzewie ścisłej zgodności rodzaje "Varanus", "Lanthanotus", "Saniwa", "Palaeosaniwa", "Telmasaurus" oraz klad obejmujący rodzaje "Saniwides" i "Proplatynotia" znalazły się w nierozwikłanej politomii z szeregiem innych rodzajów gadów łuskonośnych oraz z kladem obejmującym m.in. helodermowate oraz rodzaje "Gobiderma" i "Estesia". Gdy w analizie nie uwzględniono rodzaju "Palaeosaniwa" uzyskano drzewo ścisłej zgodności, na którym do najmniejszego kladu obejmującego rodzaje "Varanus" i "Lanthanotus" poza tymi dwoma rodzajami należał tylko rodzaj "Cherminotus", bliżej spokrewniony z "Lanthanotus" niż z "Varanus". Analiza przeprowadzona przez Lee (1997) potwierdziła natomiast bliższe pokrewieństwo "Saniwides" i "Saniwa" z "Varanus" niż z "Lanthanotus", a także bliższe pokrewieństwo "Cherminotus" z rodzajem "Lanthanotus" niż z "Varanus". Z analizy tej wynikło jednak również, że "Telmasaurus" był dalej spokrewniony z waranami niż mozazaury i węże.
Późniejsza analiza przeprowadzona przez Norella, Gao i Conrada (2008) wykazała, że bliżej spokrewniony z rodzajem "Varanus" niż "Lanthanotus" jest rodzaj "Saniwa". Na drzewie ścisłej zgodności rodzaje "Cherminotus", "Aiolosaurus" i "Ovoo" znalazły się w nierozwikłanej politomii z rodzajem "Lanthanotus" i z kladem obejmującym "Varanus" i "Saniwa"; na drzewie zgodności wygenerowanym metodą konsensusu Adamsa także "Ovoo" jest bliżej spokrewniony z "Varanus", zaś "Cherminotus" jest bliżej spokrewniony z "Lanthanotus". Rodzaje "Telmasaurus" i "Saniwides" znalazły się natomiast poza najmniejszym kladem obejmującym rodzaje "Varanus" i "Lanthanotus". Podobne rezultaty dała analiza Conrada, Rieppela i Grande'a (2008). Autorzy ci dodatkowo stwierdzili, że rodzaj "Iberovaranus" jest znany ze zbyt skąpego materiału kopalnego, by można było z pewnością orzekać o jego pozycji filogenetycznej. Analiza filogenetyczna gadów łuskonośnych przeprowadzona przez Conrada (2008) potwierdziła, że "Saniwa" jest bliżej spokrewniona z "Varanus" niż z "Lanthanotus", a rodzaje "Cherminotus" i "Aiolosaurus" są bliżej spokrewnione z "Lanthanotus" niż z "Varanus". Na drzewie ścisłej zgodności rodzaje "Telmasaurus", "Saniwides", "Proplatynotia" i "Palaeosaniwa" są w nierozwikłanej politomii z kladem obejmującym rodzaje "Varanus" i "Saniwa", kladem obejmującym "Lanthanotus", "Cherminotus" i "Aiolosaurus", kladem Monstersauria i kilkoma rodzajami gadów łuskonośnych; na drzewie zgodności wygenerowanym metodą konsensusu Adamsa te cztery rodzaje znajdują się poza najmniejszym kladem obejmującym "Varanus" i "Lanthanotus" (przy czym "Palaeosaniwa" należy do Monstersauria, a pozostałe trzy rodzaje są bliżej spokrewnione z waranami niż z helodermami).
Analiza Conrada i współpracowników (2011) uwzględniająca jedynie cechy budowy szkieletu dała wyniki zbliżone do tych z analiz Norella, Gao i Conrada (2008) oraz Conrada, Rieppela i Grande'a (2008). Inne wyniki dała natomiast analiza uwzględniająca zarówno cechy budowy szkieletu, jak i dane molekularne. Na drzewie zgodności wygenerowanym metodą konsensusu Adamsa bliżej spokrewnione z "Varanus" niż z "Lanthanotus" były rodzaje "Saniwa", "Saniwides" i "Telmasaurus"; bliżej spokrewnione z "Lanthanotus" niż z "Varanus" były natomiast rodzaje "Cherminotus" i "Ovoo". Klad obejmujący rodzaj "Varanus" i jego najbliższych krewnych oraz klad obejmujący rodzaj "Lanthanotus" i jego najbliższych krewnych były w nierozwikłanej politomii z rodzajem "Aiolosaurus" oraz z kladem obejmującym gatunki "Necrosaurus cayluxi", "Necrosaurus eucarinatus" i ""Saniwa" feisti". Analiza Gauthiera i współpracowników (2012) uwzględniała tylko dwa kopalne taksony uznawane za bliskich krewnych waranów – "Saniwa" i "Aiolosaurus". Z analizy tej wynikło, że "Saniwa" jest przedstawicielem Varanidae bliżej spokrewnionym z "Varanus" niż z "Lanthanotus", natomiast "Aiolosaurus" był w nierozwikłanej politomii z rodzinami Varanidae i Helodermatidae. Delfino i współpracownicy (2013) uznali "Iberovaranus" za młodszy synonim rodzaju "Varanus"; jednocześnie uznali gatunek typowy rodzaju "Iberovaranus", "I. catalaunicus", za "nomen dubium".

</doc>
<doc id="91485" url="https://pl.wikipedia.org/wiki?curid=91485" title="Ministerstwo Polityki Społecznej">
Ministerstwo Polityki Społecznej

Ministerstwo Polityki Społecznej – ministerstwo powstałe 2 maja 2004, utworzone za rządu Marka Belki. Wydzielone zostało z Ministerstwa gospodarki, pracy i polityki społecznej. Zostało zlikwidowane przez rząd Kazimierza Marcinkiewicza, który politykę społeczną włączył do nowo powstałego Ministerstwa Pracy i Polityki Społecznej.
Siedziba.
ul. Nowogrodzka 1/3/5
00-513 Warszawa

</doc>
<doc id="91487" url="https://pl.wikipedia.org/wiki?curid=91487" title="Minister polityki społecznej">
Minister polityki społecznej



</doc>
<doc id="91492" url="https://pl.wikipedia.org/wiki?curid=91492" title="PZL.3">
PZL.3

PZL.3 (PZL-3) – projekt bombowca autorstwa Władysława Zalewskiego opracowywany w latach 1928–1930 w Państwowych Zakładach Lotniczych.
Historia.
Projekt samolotu PZL.3 powstał w wyniku zapotrzebowania polskiego lotnictwa wojskowego na samolot bombowy. Projekt Zalewskiego był rozwinięciem samolotu WZ-IX Pteranodon. W pierwszej wersji projektu samolot miał posiadać dwa silniki pchające i dwa silniki ciągnące. Później ze względów technicznych z tej koncepcji zrezygnowano. Badania modelu wykazały bardzo dobre własności płatowca.
Mimo zachęcających wyników wstępnych analiz projekt zarzucono, głównie ze względów na zbyt wysokie koszty.
Część założeń projektu wykorzystano w pracach nad PZL.37 Łoś.
W 1933 roku powstała we Francji bliźniaczo podobna konstrukcja: Potez 41 BN4.
Służba w lotnictwie.
Bombowiec nigdy nie wyszedł poza fazę projektu.
Opis techniczny.
Wolnonośny dolnopłat czterosilnikowy z podwójnym usterzeniem pionowym. Napęd miały stanowić dwie pary silników Bristol "Jupiter" o mocy 520 KM każdy. Projekt odznaczał się nowoczesną, duralową konstrukcją kadłuba. Samolot miał być stosunkowo dobrze uzbrojony (3 ruchome karabiny maszynowe). Miał przenosić 3000 kg bomb.

</doc>
<doc id="91493" url="https://pl.wikipedia.org/wiki?curid=91493" title="7th sea">
7th sea



</doc>
<doc id="91496" url="https://pl.wikipedia.org/wiki?curid=91496" title="Whitehall (Londyn)">
Whitehall (Londyn)

Whitehall – ulica w Londynie (City of Westminster) odchodząca w kierunku północnym od Parliament Square i wiodąca ku Trafalgar Square. Wokół skupione są budynki rządowe, w związku z tym słowo "Whitehall" używane jest często jako synonim angielskiego rządu i administracji, oraz instytucji z nimi związanych. Jedną z bocznych uliczek odchodzących od Whitehall jest Downing Street z siedzibami brytyjskiego premiera i Kanclerza Skarbu.
Instytucje przy Whitehall:
Zagadka Whitehall.
2 października 1888 roku odnaleziono tutaj pozbawiony głowy i kończyn tors kobiety. Zagadka nigdy nie została rozwiązana, choć o morderstwo podejrzewano Kubę Rozpruwacza.

</doc>
<doc id="91499" url="https://pl.wikipedia.org/wiki?curid=91499" title="Labilność emocjonalna">
Labilność emocjonalna

Labilność emocjonalna w psychologii oznacza chwiejność emocjonalną, łatwe przechodzenie do stanów skrajnych emocjonalnie, szybkie i częste zmiany emocji. Osoba przejawiająca labilność emocjonalną reaguje nieadekwatnie na bodźce. Bardzo często u tego typu osoby występują stany lękowe, drażliwość, a także nagłe wybuchy gniewu lub płaczu. 
Ludzie o tego typu zaburzeniach psychicznych, często nazywani są neurotykami, mają problemy z utrzymaniem kontroli nad swoimi popędami oraz gorzej radzą sobie ze stresem.
Chwiejność emocjonalna występuje również w zaburzeniach organicznych.

</doc>
<doc id="91500" url="https://pl.wikipedia.org/wiki?curid=91500" title="6. rozdanie nagród Złotych Malin">
6. rozdanie nagród Złotych Malin

Złote Maliny przyznane za rok 1985

</doc>
<doc id="91501" url="https://pl.wikipedia.org/wiki?curid=91501" title="Ncurses">
Ncurses

ncurses (ang. new curses) – kontynuacja biblioteki curses z BSD. Dostarcza ona funkcji do obsługi terminala tekstowego niezależnie od jego typu (korzysta z terminfo lub termcap), z optymalizacją (ekran nie jest odrysowywany w całości). Umożliwia ona tworzenie aplikacji z interfejsem przypominającym interfejs graficzny. Pozwala ona także zmniejszyć opóźnienie odczuwane podczas użytkowania zdalnych shelli Unixowskich.
W ncurses ekran składa się z nakładających się na siebie wirtualnych okien, których korzeniem jest okno "stdscr", którego nie można przesuwać ani zmieniać jego rozmiaru (zawsze ma rozmiar terminala).
Biblioteka ta jest dostępna na licencji MIT wraz z pełnym kodem źródłowym.
Ważniejsze programy wykorzystujące ncurses do obsługi interfejsu to na przykład Aptitude, Midnight Commander, Eksperymentalny Klient Gadu-Gadu, Kismet, VLC.

</doc>
<doc id="91503" url="https://pl.wikipedia.org/wiki?curid=91503" title="Persona (psychologia)">
Persona (psychologia)

Persona (gr. "prosopon") jest to pojęcie wprowadzone przez Junga, które wskazuje na sposób adaptacji do modelu kulturowego. Oznacza maskę, jaką człowiek przybiera na użytek społeczny, kompromis pomiędzy jednostką a społeczeństwem.
Człowiek "nakłada maskę", czyli przybiera taką postawę, jakiej się od niego oczekuje w relacjach społecznych, rolach społecznych lub zawodowych. Persona nie jest składnikiem autentycznej osobowości, lecz powierzchnią psychiki. Persona pośredniczy między ego a światem zewnętrznym.
Jeśli ego identyfikuje się z personą, to jednostka znacznie lepiej uświadamia sobie rolę, jaką odgrywa, niż swe autentyczne odczucia. Wyobcowuje się ona zatem od samej siebie, a jej osobowość staje się jednostajna, bezbarwna, dwuwymiarowa. Jednostka taka staje się jedynie imitacją człowieka, odzwierciedleniem społeczeństwa, a nie autonomiczną istotą ludzką.

</doc>
<doc id="91504" url="https://pl.wikipedia.org/wiki?curid=91504" title="Porównanie społeczne w dół">
Porównanie społeczne w dół

Porównanie społeczne w dół – w psychologii społecznej porównywanie się z osobami będącymi w gorszej sytuacji od naszej. Jest to jeden z licznych zabiegów autowaloryzacyjnych. Dzięki niemu podnosi się nastrój i polepsza samopoczucie, w związku z czym tendencja do porównań w dół pojawia się zwłaszcza wtedy, gdy nastąpi chwilowe obniżenie samooceny (na przykład po poniesieniu porażki).

</doc>
<doc id="91505" url="https://pl.wikipedia.org/wiki?curid=91505" title="Tarcza sterująca">
Tarcza sterująca

Tarcza sterująca - element sterujący, odpowiedzialny za zmianę kąta natarcia łopat wirnika w śmigłowcach.
Historia.
Tarcza sterująca została wynaleziona w 1911 r. przez B.N. Juriewa.

</doc>
<doc id="91506" url="https://pl.wikipedia.org/wiki?curid=91506" title="Front side bus">
Front side bus

Front Side Bus (FSB) – występująca w wielu architekturach komputerów PC magistrala łącząca mikroprocesor z kontrolerem pamięci (najczęściej zlokalizowanym w mostku północnym). Składa się ona z 32–40 linii adresowych, 64 linii danych oraz 4 linii sterowania. Parametry FSB (liczba linii poszczególnych typów, częstotliwość) zależne są od zastosowanego mikroprocesora. W ogólności magistrala FSB jest określana jako 64-bitowa, jej częstotliwość kształtowała się od 25 do 400 MHz w zależności od modelu mikroprocesora, co przy możliwości wykonywania od 1 do 4 transferów na cykl zegarowy pozwalało uzyskiwać maksymalną przepustowość od 200 MB/s (Pentium Overdrive) do 12800 MB/s (Xeon).
Jej następcami są DMI oraz QPI wprowadzone poczynając od platform zawierających procesor Nehalem oraz HyperTransport dla platform opartych o procesory AMD.

</doc>
<doc id="91507" url="https://pl.wikipedia.org/wiki?curid=91507" title="Wirnik nośny">
Wirnik nośny

Wirnik nośny – zespół konstrukcyjny wiropłatu odpowiedzialny za:
Wirnik nośny składa się z łopat (metalowych, drewnianych bądź kompozytowych) oraz piasty osadzonej na wale napędowym wirnika nośnego. W śmigłowcach wał napędowy połączony jest poprzez przekładnię główną z silnikiem. W wiatrakowcach wał pełni funkcję łożyskowanej osi obrotu dla wirnika. Sterowanie wirnikiem nośnym umożliwia tarcza sterująca.
Napęd wirnika nośnego stanowi silnik (jeden lub więcej) tłokowy bądź turbinowy o specjalnej konstrukcji. Powstały też śmigłowce, w których napęd wirnika nośnego stanowiły dysze bądź nawet całe silniki odrzutowe umieszczane na końcach łopat wirników. W przypadku konstrukcji o jednym wirniku napędzanym silnikiem poprzez wał napędowy w celu zrównoważenia momentu obrotowego konieczne jest stosowanie śmigła ogonowego.
Wirnik nośny jest podstawowym źródłem drgań i hałasu śmigłowca oraz stanowi zagrożenie dla otoczenia.
Cechą wirników nośnych ze zmiennym kątem natarcia łopat jest możliwość zapewnienia autorotacji, czyli wiatrakowania wirnika w przypadku awarii zespołu napędowego. Do utrzymania obrotów wirnika wykorzystuje się wówczas energię przepływającego przez wirnik powietrza. Energię kinetyczną wirnika, dzięki dużemu momentowi bezwładności i dużej prędkości obrotowej, można wtedy wykorzystać do bezpiecznego wyhamowania wiropłatu przed przyziemieniem.
Śmigłowce najczęściej są budowane w tzw. układzie klasycznym: z jednym wirnikiem nośnym i śmigłem ogonowym. Bywają jednak śmigłowce z dwoma, a w przeszłości nawet z czterema i więcej wirnikami nośnymi (patrz: śmigłowiec).
Wymagania stawiane wirnikom nośnym.
Wymagania aerodynamiczne:
Wymagania dotyczące sztywności i trwałości:
Wymagania z zakresu produkcji:
Ponadto wirnik nośny powinien spełniać założenie lekkości przy jednoczesnym dużym momencie bezwładności wirnika względem osi obrotu koniecznym z uwagi na bezpieczeństwo podczas autorotacji. Wirnik nośny powinien być wyposażony w urządzenia tłumiące drgania i zabezpieczające przed kolizją z innymi częściami śmigłowca.
Podział.
Wirniki nośne możemy podzielić ze względu np. na:
Podane przykłady kategorii nie wykluczają się nawzajem.
Najważniejszym pod względem konstrukcyjnym jest podział wirników ze względu na sposób łączenia łopat z głowicą. Wyróżniamy wówczas wirniki:
Budowa wirnika nośnego.
Łopata wirnika nośnego.
Łopata wirnika nośnego posiada kształt smukłego płata, który obracając się z dużą prędkością wytwarza siłę nośną i umożliwia sterowanie śmigłowcem.
Przekrój łopaty wirnika nośnego ma kształt profilu lotniczego. W początkowym okresie rozwoju wiropłatów na profile łopat wirników nośnych były stosowane profile symetryczne (np. NACA 0012, NACA 0015…). Obecnie, z uwagi na dążenie do uzyskania lepszych osiągów, na długości łopaty stosuje się różne (skręcenie aerodynamiczne), odpowiednio dobrane profile niesymetryczne. Najczęściej – z uwagi na technologię procesu produkcji – łopaty posiadają dwa profile, z których jeden na odcinku od nasady do ok. 0,7 długości promienia.
W rzucie z góry łopaty mają kształt prostokątny, przy czym mogą mieć różne końcówki:
Łopata wirnika nośnego posiada także skręcenie geometryczne polegające na tym, że nasada łopaty posiada inny (większy) kąt nastawienia niż jej końcówka.
Głowica wirnika nośnego.
Zadaniem głowicy wirnika nośnego jest przeniesienie, a właściwie zamknięcie w głowicy powstających w wyniku obrotu wirnika sił aerodynamicznych i odśrodkowych.
Budowa i typy głowic
Wał wirnika nośnego.
Wał wirnika nośnego ma postać grubościennej rury łączącej się za pomocą wielowypustu z piastą głowicy wirnika. W przypadku śmigłowców wał napędzany jest przez silnik, którego obroty są redukowane w przekładni głównej.
Wał wirnika w celu uzyskania lekkości jest drążony. Niekiedy wykorzystuje się tę własność w celu przeprowadzenia w środku wału dodatkowych instalacji (np. ogrzewania łopat np. Mi-2, W-3 Sokół, instalacji pomiarowych) lub nawet układu sterowania wirnikiem nośnym (śmigłowce współosiowe np. Ka-35, Ka-52, bezzałogowy Gyrodyne QH-50, niektóre śmigłowce w układzie klasycznym, np. Estrom 480).
Aerodynamika wirnika.
Głównym zadaniem wirnika nośnego jest wytworzenie siły nośnej. Obliczając siły aerodynamiczne wytwarzane przez pojedynczą łopatę w pierwszym przybliżeniu można korzystać ze wzorów znanych w aerodynamice samolotów traktując łopatę jako wirujący płat.
W rzeczywistości rozkład prędkości i wyznaczanie obciążeń łopaty jest o wiele bardziej skomplikowane, niż skrzydła samolotu.
Azymut łopaty.
Kątem azymutu formula_1 łopaty nazywamy kąt mierzony zgodnie z kierunkiem obrotu wirnika od położenia łopaty, w którym zajmuje ona skrajne tylne położenie, czyli pokrywa się z belką ogonową formula_2 Łopatą nacierającą nazywamy łopatę znajdującą się na azymucie formula_1 = 0°–180°, zaś łopatą powracającą – łopatę na azymucie formula_1 = 180°–360°.
Rozkład prędkości na wirniku.
Podczas lotu (w dowolnym kierunku) do prędkości powietrza wynikającej tylko z obrotu wirnika dodaje się wektorowo prędkość lotu śmigłowca. Stąd na łopacie nacierającej prędkość napływającego powietrza jest większa od prędkości powietrza na łopacie powracającej.
Liczby opisujące wirnik.
Powszechnie opisuje się wirnik podając liczbę łopat oraz promień wirnika. Czasem podaje się także cięciwę lub oznaczenie profilu (co pozwala na jednoznaczne określenie geometrii profilu) oraz prędkość obrotową formula_5
W celu porównywania różnych obiektów (nie tylko wirników, ale np. całych samolotów, samochodów i innych) wprowadza się bezwymiarowe liczby podobieństwa (np. liczba Reynoldsa, liczba Strouchala …) oraz współczynniki (np. tarcia, siły nośnej...).
Najważniejszą liczbą bezwymiarową dla wirników nośnych jest liczba Locka wyrażona wzorem:
gdzie:
Wyraża ona podobieństwo ruchów łopaty jako ciała sztywnego, wykonującej wahania względem przegubu poziomego. Liczbę Locka wykorzystuje przy porównywaniu osiągów i charakterystyk dynamicznych wirników rzeczywistych śmigłowców różnych klas masowych oraz do porównywania tunelowych modeli wirników z wirnikami rzeczywistymi.
Do opisania wirnika nośnego używa się także współczynnika wypełnienia:
gdzie formula_14 to liczba łopat wirnika nośnego.
Współczynnik wypełnienia określa stosunek łącznej powierzchni łopat do powierzchni tarczy wirnika.
Przy opisie aerodynamiki wirnika występuje współczynnik prędkości:
Współczynnik prędkości jest stosunkiem prędkości napływającego powietrza formula_16 do prędkości liniowej końców łopat.
Dla konstruktora ważne są także:

</doc>
<doc id="91508" url="https://pl.wikipedia.org/wiki?curid=91508" title="Łukasz Jałoza">
Łukasz Jałoza

Łukasz Jałoza (ur. 29 kwietnia 1985, zm. 17 października 2004) – polski siatkarz.
Grał na pozycji środkowego; był wychowankiem MKS Hajnówka, później grał w MOS Wola Warszawa, w 2004 przeszedł do Avii Świdnik. W 2004 rozpoczął studia na Akademii Medycznej w Lublinie. Zdobył dwukrotnie mistrzostwo Polski juniorów w barwach MOS Wola Warszawa i był w szerokiej kadrze narodowej Polski juniorów. W parze ze Zbigniewem Bartmanem z MOS Wola Warszawa zajął 2. miejsce w mistrzostwach Polski juniorów w siatkówce plażowej.
Łukasz Jałoza był jednym z trzech siatkarzy Avii Świdnik, którzy ponieśli śmierć w wypadku drogowym w nocy 17 października 2004. Zginęli także Wojciech Trawczyński i Jakub Zagaja oraz kierowca klubowego busa Stefan Sznajder. Zawodnicy wracali z meczu serii B I ligi z Orłem Międzyrzecz. Między miejscowościami Pociecha i Bogucin (koło Lublina) bus wiozący siatkarzy zjechał na lewy pas jezdni i zderzył się z nadjeżdżającym z naprzeciwka Tirem.
Trzem zmarłym siatkarzom nadano tytuł honorowego obywatela Świdnika, ogłoszono także w mieście żałobę. Na wypadek zareagował Polski Związek Piłki Siatkowej, wydając decyzję o pozostaniu Avii Świdnik w lidze bez względu na uzyskane w dalszej części sezonu wyniki (Avia zawiesiła swoje mecze do końca rundy jesiennej).

</doc>
<doc id="91511" url="https://pl.wikipedia.org/wiki?curid=91511" title="Biblioteka Aleksandryjska">
Biblioteka Aleksandryjska

Biblioteka Aleksandryjska (, ) – największa biblioteka świata starożytnego, istniejąca w Aleksandrii, założona przez Ptolemeusza I Sotera.
Biblioteka Aleksandryjska funkcjonowała przy Muzeum Aleksandryjskim w okresie od III wieku p.n.e. do IV wieku n.e. Nie znaleziono żadnego tekstu, który byłby sporządzony w obrębie biblioteki. Dokładna lokalizacja biblioteki jest nieznana.
Istniały dwa zbiory biblioteczne:
W okresie od podbojów rzymskich Egiptu do III stulecia biblioteka zachowała swoją pozycję jako jedno z ważnych ogniw miejscowej administracji, a jej pracownicy korzystali ze swoich przywilejów nadanych w okresie Ptolemeuszy. Jeszcze w V wieku Aleksandria miała status ośrodka kulturalno-oświatowego.
Stan badań.
Źródła antyczne nie zawierają wiele wzmianek na temat Biblioteki Aleksandryjskiej. W starożytnych dziełach nazywano ją Wielką Biblioteką (), Biblioteką Królewską, Biblioteką Muzejonu itd. W większości datowane są na epokę rzymską, gdy nastąpiły zmiany w sposobie funkcjonowania i kompletowania zbiorów bibliotecznych. Fragmentaryczne informacje zawarte są w "Liście Arysteasza" z II lub I wieku p.n.e., "Geografii" Strabona, pracach Seneki, Plutarcha i Swetoniusza. Niektóre niepotwierdzone wzmianki o charakterze anegdotek przedstawiono w pismach Galena z II wieku, a także u Atenajosa i innych autorów. Szereg ważnych wiadomości można zaczerpnąć ze scholii bizantyjskiego uczonego z XII wieku, Jana Tzetzesa, który jednak nie podaje źródła swoich danych.
Po ukazaniu się w XVIII stuleciu monumentalnego dzieła Edwarda Gibbona "Zmierzch Cesarstwa Rzymskiego" temat Biblioteki Aleksandryjskiej został przedstawiony w nowym świetle – za zniszczenie biblioteki autor obwiniał chrześcijan, a nie muzułmanów. Metryka nowoczesnej historiografii naukowej Biblioteki Aleksandryjskiej sięga 1823 roku, gdy Gerhard Dedele w Lejdzie opublikował swoją monografię "Historia critica bibliothecae Alexandrinae". W 1838 roku książkę na ten temat wydał też Friedrich Wilhelm Ritschl ("Die Alexandrinischen Bibliotheken", Breslau 1838). Od tego czasu publikacje na temat biblioteki ukazywały się w miarę regularnie. Znaczący wkład w badania nad nią wniosła monografia amerykańskiego badacza Edwarda Parsonsa z 1952 roku ("The Alexandrian Library", London 1952). Natomiast wyniki badań Luciana Canfory z 1986 roku ("La biblioteca scomparsa", Palermo 1986), choć cieszyły się dużą popularnością, zostały skrytykowane za mieszanie faktu z fikcją literacką i nieprzejrzyste wywody. Ale – ponieważ w publikacji zostały przytoczone wszystkie tłumaczenia źródeł starożytnych i przedstawione dotychczasowe wyniki badań naukowych – książka została przetłumaczona na wiele języków i była publikowana regularnie. W 1990 roku swoje studium wydał Mostafa El-Abbadi ("The life and fate of the ancient Library of Alexandria", Paris 1990).
Z punktu widzenia badań archeologicznych lokalizacja Biblioteki Aleksandryjskiej nie jest pewna. Z opisu Strabona wynika, że nie miała oddzielnego budynku (przynajmniej jako taki nie jest on wspomniany w źródłach pisanych). Jean-Yves Empereur, kierownik wykopalisk archeologicznych prowadzonych w dzielnicy królewskiej Bruchejon, sceptycznie podchodzi do kwestii ustalenia miejsca jej funkcjonowania. Jednym z materialnych śladów istnienia biblioteki jest odkryta w 1847 roku kamienna skrzynka, która służyła prawdopodobnie do przechowywania książek. Znalezisko znajduje się w Muzeum Historii Sztuki w Wiedniu. Na podstawie wyników wykopalisk w Serapejonie przypuszcza się, że do przechowywania książek służyła amfilada, składająca się z 19 pomieszczeń o wymiarach 3×4 m. Usytuowana była przy dziedzińcu za południowym portykiem. W 2004 roku polsko-egipski zespół archeologów ogłosił, że odkrył ruiny Bruchejonu.
Dzieje.
Jak wynika z "Moraliów" Plutarcha ("non posse suaviter vivi", 13,3), Biblioteka Aleksandryjska została założona prawdopodobnie z inicjatywy Ptolemeusza I Sotera, być może za radą Demetriusza z Faleronu. Wzorcem dla niej, jako ośrodka nauki i edukacji, mogły posłużyć:
W założeniu i rozbudowie zbiorów uczestniczyli perypatetycy Demetriusz z Faleronu i być może Straton z Lampsaku. Demetriusz nie mógł przebywać w Aleksandrii przed 297 rokiem p.n.e., przez co mógł brać jedynie udział w późniejszym gromadzeniu zbiorów.
W latach 48–47 p.n.e. w wyniku interwencji Juliusza Cezara w wojnę dynastyczną pomiędzy Kleopatrą i jej bratem Ptolemeuszem XIII w Aleksandrii wybuchł pożar, który strawił część zbiorów. Antyczni autorzy, którzy relacjonowali te wydarzenia, podają sprzeczne informacje. Seneka ("De tranquilitate" 9,5) pisze o 40 000 utraconych ksiąg, Paweł Orozjusz (Oros., VI,15,31) – o 400 tysiącach, a Kasjusz Dion (XLII,38) informuje o pożarze w stoczni, magazynach z chlebem i księgami (prawdopodobnie z tymi, co były przeznaczone do transportu do Rzymu), ale nie wspomina o pożarze w bibliotece. Plutarch nadmienia, że wkrótce po tym Marek Antoniusz, chcąc zadowolić Kleopatrę, zrekompensował straty kosztem przewiezienia do Aleksandrii części zbiorów Biblioteki Pergamońskiej, w liczbie 200 tysięcy woluminów.
Przez następne dwa stulecia biblioteka funkcjonowała stosunkowo spokojnie. Swetoniusz w biografii Klaudiusza (42,2) informuje o tym, że cesarz zlecił wzniesienie przy Muzejonie nowego budynku, w którym przepisywano i publicznie odczytywano dzieła cesarskie. Niektórzy badacze w tym przekazie upatrują informację o początku upadku biblioteki. Jednocześnie Swetoniusz wspomina o tym, że po pożarze w bibliotece rzymskiej Domicjan wysłał do Aleksandrii kopistów do sprawdzenia i weryfikacji utraconych dzieł ("Domicjan", 20). Zdaniem Rogera S. Bagnalla ten fragment świadczy o przechyleniu się epoce rzymskiej orientacji Biblioteki Aleksandryjskiej w kierunku bycia ośrodkiem edukacyjnym, a nie religijnym.
W II wieku odwiedzający Aleksandrię cesarz Hadrian powołał kilku nowych członków Muzejonu. Jego politykę w stosunku do instytucji kontynuowali Antoninus Pius i Marek Aureliusz. W okresie kryzysu cesarstwa, który rozpoczął się za Karakalli w 216 roku, Aleksandria została wydana rzymskim żołnierzom na rabunek, co przyczyniło się do uszkodzenia księgozbioru. W tymże czasie status kustoszy Muzejonu i bibliotekarzy uległ zmianie, gdyż stracili oni szereg przywilejów, sięgających tradycją czasów hellenistycznych.
W 273 roku Aurelian zburzył i spalił Bruchejon podczas tłumienia buntu Zenobii, prawdopodobnie wtedy został zniszczony główny księgozbiór. Serapejon działał dalej – brak jest możliwości dokładnego określenia daty jego zniszczenia. W 391 roku w Aleksandrii doszło do zatargów pomiędzy chrześcijanami i wyznawcami religii tradycyjnych. Istnieją różne wersje pochodzenia i przebiegu konfliktu. Patriarcha Teofil Aleksandryjski otrzymał zezwolenie od cesarza Teodozjusza I na zniszczenie świątyń pogańskich, w tym Serapejonu. Prawdopodobnie podczas tych wydarzeń został też zniszczony księgozbiór. Sokrates Scholastyk opisał to tak:
Konflikt relacjonował także pogański autor Eunapios. Zarówno Sokrates, jak i Eunapios informują o zburzeniu świątyni, ale obaj milczą na temat zbiorów biblioteki. Nie wiadomo jak wielki był księgozbiór w tym czasie i czy w ogóle znajdował się Serapejonie. Paweł Orozjusz ("Historia przeciw poganom" VI,15,32) wzmiankuje o szafach do przechowywania ksiąg, które znajdowały się w różnych świątyniach aleksandryjskich. W 415 roku po drodze na synod w Diospolis teolog odwiedził Aleksandrię, po czym zrelacjonował, że wspomniane szafy miały zostać opróżnione i zniszczone przez "naszych ludzi w naszych czasach". Wzmianka ta może sugerować zniszczenie zbiorów Serapejonu przez chrześcijan ćwierć wieku wcześniej. Jednym z ostatnich intelektualistów, który pracował w instytucji, był matematyk i filozof Teon z Aleksandrii (zm. 405) – informacja o tym zawarta jest w "Księdze Suda".
"Chronicon Syriacum" z XIII stulecia autorstwa biskupa syryjskiego Grzegorza Bar Hebraeusa (Abu al-Faradż) podaje, że ostatnie rękopisy zaginęły w VII–VIII wieku podczas ekspansji arabskiej, jednak dokładnych danych na ten temat nie ma. Wymyślone w XIII wieku podanie opowiada o kalifie Umarze ibn al-Chattabie, który jakoby w 641 roku wydał taki rozkaz swojemu wodzowi Amrowi Ibn al-Asowi:
Według rosyjskiego historyka Olega Bolszakowa specjaliści zdają sobie sprawę, że to tylko anegdotka, która przypisuje zniszczenie biblioteki muzułmanom – żaden ze świadków epoki podbojów arabskich (np. Jan z Nikiu lub inny wrogi islamowi) nie wspomina o pożarze biblioteki w tym okresie. Niemniej w literaturze popularnej legenda funkcjonuje i podawana jest za fakt historyczny.
Jednoznaczne określenie sprawców zniszczenia biblioteki powoduje trudność w środowisku naukowym. Przypisuje się je zarówno poganom, chrześcijanom, jak i muzułmanom. Spór na ten temat toczy się od stuleci: Plutarch obwiniał Cezara, Gibbon – chrześcijan, Grzegorz Bar Hebraeus – muzułmanów, autor hasła współczesnej "Encyklopedii Britannica" obarcza Cezara winą za spalenie Biblioteki Królewskiej (Bruchejonu) podczas działań wojennych, a chrześcijan pod wodzą patriarchy Teofila Aleksandryjskiego za zniszczenie zbioru Serapeum. Z punktu widzenia Bagnalla upadek biblioteki był procesem długotrwałym i naturalnym, spowodowanym takimi czynnikami, jak zanik filologii klasycznej i brakiem zainteresowania ze strony władz, co się przekładało na brak funduszy potrzebnych na ciągłe odnawianie księgozbioru, bowiem pisane na papirusach zwoje ulegały zniszczeniu (w epoce antycznej ponad 200-letnie zwoje były spotykane rzadko).
Organizacja.
Biblioteka i muzeum w Aleksandrii powstały w jednym czasie i wzajemnie uzupełniały się. Muzeum było miejscem kultu – czczenie muz miało charakter praktyczny i wyrażało się w różnego rodzaju warsztatach literackich prowadzonych pod kierunkiem naukowców i literatów. Odpowiednikiem takiej działalności (akt obrzędów religijnych na cześć Dionizosa) były tragedie wystawiane w Atenach epoki klasycznej. Biblioteka była bardziej akademią niż przestrzenią do przechowywania zwojów: tu mieszkali i pracowali naukowcy, którzy zajmowali się pracą badawczą i nauczaniem.
Główną bibliotekę zwano Bruchejon. Znajdowała się w dzielnicy królewskiej. Bruchejon nie był dostępny dla wszystkich, jego księgozbiór mogli przeglądać tylko wybrani – najczęściej uczeni. Istniała także mniejsza biblioteka (filia) przy świątyni Serapisa – Serapejon. Zbiory te były dostępne dla mieszkańców miasta.
Katalog.
Praca z tekstami w bibliotece była nierozerwalnie związana z katalogowaniem. Wielu dziełom ich autorzy celowo przypisali fałszywe autorstwo (pseudoepigrafy) lub w ogóle nie wskazywali autora. Pisarze często mieli takie same imiona i w procesie kopiowania tekstów powstawały zniekształcenia, pomyłki lub nadmiarowe dane i opuszczenia w tekście.
Naukowe podejście do katalogowania zbiorów jako pierwszy wykazał Kallimach z Cyreny, uważany za założyciela bibliografii naukowej. Jego "Tablice tych wszystkich, którzy wysławili się w jakiejkolwiek dziedzinie literatury" w 120 księgach są jednym z najważniejszych 800 dzieł, które mu przypisuje "Księga Suda". W spisie ksiąg przy imieniu każdego autora Kallimach umieścił krótki biogram, który informował o nauczycielach i wykształceniu. "Tablice" nie zachowały się, jednak wzmianki o nich pozwalają przypuszczać, że treść była podzielona tematycznie na epikę, lirykę, dramaturgię, filozofię, historię, retorykę itd. Istnieją także przesłanki do stwierdzenia, że w sekcji dramaturgicznej każdy utwór miał swój numer, dane stychometryczne (liczba wersów) i cytat pierwszego wersu, co pozwalało na dokładniejszą identyfikację utworu. Według Atenajosa praca Kallimacha była kontynuowana przez jego następców. Tak na przykład, Arystofanes z Bizancjum w eseju "O Pinakes Kallimacha" zamieścił szereg uzupełnień i poprawek do zestawienia bibliograficznego swojego poprzednika (Athen., IX, 408).
Istotną cechą biblioteki było to, że jej zbiory były uzupełniane własnym sumptem (Aleksandria była głównym ośrodkiem produkcji papirusu w starożytności), a polityka Ptolemeuszy, jak wspomina Gelliusz, miała na celu kształcenie skrybów, gramatyków i tekstologów do pracy w bibliotece.
Bibliotekarze.
Biblioteka była kierowana przez zarządcę, który zgodnie z tradycją, wywodzącą się z III wieku p.n.e., był wychowawcą następcy tronu. Pierwszym kustoszem Biblioteki Aleksandryjskiej został Zenodot z Efezu, który sprawował swój urząd do 234 roku p.n.e. Po nim biblioteką zarządzali: Eratostenes (236–195 p.n.e.), Arystofanes z Bizancjum (185–180 p.n.e.), Arystarch z Samotraki (do 146 roku p.n.e.). Papirus Oxyrhynchus 1241 podaje inną listę bibliotekarzy aleksandryjskich, jednak zdaniem historyka Władimira Boruchowicza nie jest on wiarygodnym źródłem w tej kwestii, ponieważ zawiera szereg błędnych wiadomości, jak np. tytułowanie Apolloniosa z Rodos wychowawcą pierwszego króla (zamiast trzeciego) lub że następcami Apolloniosa byli kolejno Eratostenes, Arystofanes z Bizancjum i Arystarch.
Przy bibliotece istniał zespół kopistów, którzy przepisywali teksty i prowadzili katalog biblioteczny. Gramatycy z kolei zajmowali się opracowaniem zgromadzonych zbiorów, mieli za zadanie sporządzenia jak najdokładniejszej kopii dzieła pierwotnego. Prace skupione były nie tylko na greckich tekstach, ale także wschodnich. Mianowicie przy Muzejonie powstało tłumaczenie Septuaginty, a egipski kapłan Manethon, który też był prawdopodobnie założycielem filii przy Serapejonie, napisał w grece "Historię Egiptu".
W bibliotece pracowali tacy wybitni naukowcy epoki hellenistycznej: Euklides, Heron z Aleksandrii, Archimedes – taką informację przekazuje "Księga Suda".
Zbiory.
Według Atenajosa podstawę zbiorów bibliotecznych stanowiła biblioteka Arystotelesa zakupiona przez Ptolemeusza (I,3b). Z drugiej strony mógł to być nie księgozbiór jako taki, tylko zbiór dzieł Arystotelesa. Księgi były pozyskiwane różnymi drogami. Galen podaje charakterystyczną anegdotkę o tym, że wszystkie statki, odwiedzające aleksandryjski port, musiały oddać swoje zwoje, a w zamian otrzymać kopie. Ptolemeusz III Euergetes pożyczył z Aten państwowy egzemplarz dzieł tragików ateńskich i zwrócił kopię, przy tym stracił zostawione Ateńczykom wadium w wysokości 18 talentów. Znacząco przyczynił się do powiększenia zbiorów Ptolemeusz II Filadelfos, nakazując przeszukiwanie rejonu śródziemnomorskiego i sprowadzenie do Aleksandrii pism, które uznał za wartościowe. Niektóre kupowano, inne tylko przepisywano. Każdy, kto wjeżdżał do Aleksandrii z jakąś księgą, musiał ją zostawić w depozycie biblioteki, a odebrać mógł dopiero po jej skopiowaniu.
U Epifaniusza z Salaminy zachowała się wzmianka: gdy Ptolemeusz II Filadelfos zapytał Demetriusza o liczbę zgromadzonych zwojów, ten odpowiedział, że jest ich 54,8 tys., ale wiele należy jeszcze zgromadzić i skopiować. W 1819 roku Friedrich Gotthilf Osann, studiując rękopis komedii Plauta z XV wieku, odkrył łacińską scholię, zawierającą informacje o Bibliotece Aleksandryjskiej. Jej treść była następująca:
Anonimowy autor tej scholii powoływał się na Jana Tzetzesa, czyli tekst jest z kolei częścią scholii do Arystofanesa i zachował się w postaci jednego rękopisu ze zbiorów Biblioteki Ambrozjańskiej. Tekst Tzetzesa przedstawia następujące liczby:
W czasach Ptolemeusza I biblioteka liczyła prawdopodobnie 200 tys. zwojów, a w I wieku p.n.e. ich liczba osiągnęła 700 tysięcy. Maksymalną liczbę zwojów podawał Gelliusz – 700 tys. ("Noctes Atticae", VII,17,1–3). Współcześni naukowcy zaniżają jednak liczbę ksiąg. Kontrowersje budzą także pojęcia „proste”, „mieszane” i „rozdzielne”. Według Boruchowicza prostymi w tradycji aleksandryjskiej nazywano zwoje o średnim rozmiarze, zawierające jedno dzieło, mieszanymi – zbiory dzieł połączonych na kilku zwojach lub przechowywanych w jednej skrzynce, odnalezienie tekstu wymagało przeszukania zawartości zwoju.
Biblioteka w kulturze.
Pomimo bardzo małej ilości wiarygodnych informacji o Bibliotece Aleksandryjskiej, stała się ona archetypicznym symbolem wiedzy i kultury, a także symbolem ulotności istnienia. Takie wyobrażenie wykształciło się jeszcze w epoce renesansu i przetrwało w prawie niezmienionej formie do współczesności.
Od lat osiemdziesiątych XX wieku Biblioteka Aleksandryjska stała się obiektem zainteresowań autorów prozy historycznej i przygodowej. Swoje powieści opublikowali Clive Cussler ("Treasure", 1988), Jean-Pierre Luminet ("Le Bâton d’Euclide: le roman de la bibliothèque d’Alexandrie", 2002), Denis Guedj ("Les cheveux de Bérénice", 2003), Steve Berry ("The Alexandria link", 2007). Jako lokalizacja pojawiła się w przynajmniej dwóch filmach historycznych – "Kleopatra" (1963) i "Agora" (2009).
Nowa Biblioteka Aleksandryjska.
W październiku 2002 roku miała miejsce inauguracja współczesnej biblioteki w Aleksandrii i udostępnienie jej do użytku publicznego.

</doc>
<doc id="91512" url="https://pl.wikipedia.org/wiki?curid=91512" title="HyperTransport">
HyperTransport

HyperTransport (HT) – łącze typu "Point-to-Point" umożliwiające połączenie ze sobą dwóch urządzeń, opracowane przez HyperTransport Consortium. Sieć łączy HT wykorzystywana jest do szybkiej transmisji danych z niskimi opóźnieniami. Stosowana jest w procesorach do połączeń między rdzeniami i koprocesorami, między procesorami w komputerach wieloprocesorowych, między procesorami a innymi urządzeniami obsługującymi technologię HT, między urządzeniami HT a kartami HT oraz do łączenia komputerów w wielokomputerowe klastry. Nazwa HyperTransport promowana była początkowo jako "Lightning Data Transport (LDT)."
Złącza kart HT są nieco podobne do liniowego PCIe x16 z PCIe x1. Szybkość przesyłania danych do kart HTX3 wynosi 20 GB/s, czyli więcej niż PCI Express x16 w wersji 3.0 przy mniejszych opóźnieniach.
Łącze to może być pojedyncze lub, dla zwiększenia prędkości, zestawione z wielu równoległych linii. Do realizacji transmisji w dwóch kierunkach konieczne jest łącze dwukierunkowe, zasadniczo składające się z dwóch łączy jednokierunkowych (nie musi być symetryczne – łącza w różnych kierunkach mogą mieć różną szerokość). Szerokość łącza jednokierunkowego może wynosić od 2 do 32 bitów.
HyperTransport występuje w wersjach: 1.0, 2.0, 3.0 i 3.1, które mogą pracować z częstotliwościami od 200 MHz do 3,2 GHz. Umożliwia połączenie typu DDR () – w takim rozwiązaniu dane są transmitowane na obu zboczach sygnału taktującego (wznoszącym i opadającym) dając podwojenie efektywnej przepustowości. Pozwala to na przesyłanie danych z maksymalną prędkością 6,4 GT/s (miliardów transferów na sekundę) przy częstotliwości zegara taktującego 3,2 GHz (dla wersji HT 3.1).

</doc>
<doc id="91516" url="https://pl.wikipedia.org/wiki?curid=91516" title="Regionalna Dyrekcja Lasów Państwowych w Białymstoku">
Regionalna Dyrekcja Lasów Państwowych w Białymstoku

Regionalna Dyrekcja Lasów Państwowych w Białymstoku – jedna z 17 Regionalnych Dyrekcji Lasów Państwowych w Polsce.
Opis.
Powierzchnia gruntów zarządzanych przez RDLP w Białymstoku wynosi około 620 tys. ha. z czego na lasy przypada blisko 580 tys. ha. Działa w województwach: podlaskim, warmińsko-mazurskim oraz mazowieckim.
Na obszarze działalności dyrekcji znajdują się Białowieski Park Narodowy, Wigierski Park Narodowy, Biebrzański Park Narodowy i Narwiański Park Narodowy. Spośród parków krajobrazowych położone są tu: Łomżyński Park Krajobrazowy Doliny Narwi, Park Krajobrazowy Puszczy Knyszyńskiej, Mazurski Park Krajobrazowy, Park Krajobrazowy Puszczy Rominckiej i Suwalski Park Krajobrazowy.
Dyrekcja Białostocka ma pod swoją opieką takie kompleksy leśne jak: Puszcza Augustowska, Puszcza Białowieska, Puszcza Borecka, Puszcza Knyszyńska, Puszcza Piska i Puszcza Romincka.
Nadleśnictwa.
Obszar Regionalnej Dyrekcji Lasów Państwowych w Białymstoku podzielony jest na 31 nadleśnictw. Są to: Augustów, Białowieża, Bielsk, Borki, Browsk, Czarna Białostocka, Czerwony Dwór, Dojlidy, Drygały, Ełk, Giżycko, Głęboki Bród, Gołdap, Hajnówka, Knyszyn, Krynki, Łomża, Maskulińskie, Nowogród, Nurzec, Olecko, Pisz, Płaska, Pomorze, Rajgród, Rudka, Supraśl, Suwałki, Szczebra, Żednia, Waliły.
Do niedawna istniało również Nadleśnictwo Białobrzegi, obecnie zostało połączone i wcielone do Nadleśnictwa Augustów. Oprócz nadleśnictw w skład RDLP wchodzi również Zakład Transportu i Spedycji w Giżycku.

</doc>
<doc id="91520" url="https://pl.wikipedia.org/wiki?curid=91520" title="Norman Borlaug">
Norman Borlaug

Norman Ernest Borlaug (ur. 25 marca 1914 w Cresco, zm. 12 września 2009 w Dallas) – amerykański uczony pochodzenia norweskiego, laureat Pokojowej Nagrody Nobla.
Zarys biografii.
Borlaug był agronomem i hodowcą, zajmującym się doskonaleniem roślin hodowlanych. Od 1966 był pracownikiem Międzynarodowego Ośrodka Uszlachetniania Kukurydzy i Pszenicy w Meksyku, w którym wyhodował odporne na choroby i bardzo plenne odmiany pszenicy o krótkiej słomie (tzw. odmiany półkarłowe), dzięki którym zapoczątkował tzw. zieloną rewolucję w wielu krajach Trzeciego Świata, jak Meksyk, Indie, Pakistan i inne kraje Ameryki Płd. i Afryki. Za to osiągnięcie w 1970 otrzymał Pokojową Nagrodę Nobla. Szacuje się, że dzięki zielonej rewolucji, prace Borlauga bezpośrednio przyczyniły się do ocalenia ponad miliarda ludzi przed śmiercią głodową.
Od 1988 był członkiem zagranicznym Polskiej Akademii Nauk.

</doc>
<doc id="91524" url="https://pl.wikipedia.org/wiki?curid=91524" title="Henri Lebesgue">
Henri Lebesgue

Henri Léon Lebesgue (ur. 28 czerwca 1875 w Beauvais, zm. 26 lipca 1941 w Paryżu) – francuski matematyk, członek Francuskiej Akademii Nauk, profesor Sorbony i College de France. Zajmował się głównie analizą – był pionierem teorii miary i opartego na niej pojęcia całki, co upamiętniają nazwy miary Lebesgue’a i całki Lebesgue’a. Prowadził również badania w innych obszarach analizy jak analiza harmoniczna – konkretniej teoria szeregów Fouriera – oraz rachunek wariacyjny. Ma również wkład do topologii – jedno z podstawowych pojęć teorii wymiaru zostało nazwane wymiarem Lebesgue’a.
Życiorys.
Ojciec Lebesgue’a zmarł na gruźlicę, gdy ten był jeszcze dzieckiem – matka musiała samodzielnie dokładać starań, by umożliwić naukę zdolnemu synowi. Ciężkie dzieciństwo odbiło się jednak na zdrowiu Lebesgue’a, który całe życie cierpiał z powodu różnych dolegliwości. Po ukończeniu szkoły średniej studiował na Ecole Normale Supérieure, którą ukończył w roku 1897.
W latach 1899-1902 pracował w szkole prywatnej w Nancy, a jednocześnie pracował nad teorią miary. Wyniki opublikował w kwietniu 1901 roku w pracy "Sur une généralisation de l’intégrale définie" („O uogólnieniu całki oznaczonej”), gdzie podał konstrukcję tego, co dziś nosi nazwę całki Lebesgue’a. Praca ta stanowiła część opublikowanej rok później dysertacji "Intégrale, longueur, aire" („Całka, długość, pole”) obronionej w 1902 roku na Uniwersytecie w Nancy, w której rozwinął swoje idee. Otworzyło to drogę do powstania całej dziedziny zwanej teorią miary i – niemożliwych wówczas do przewidzenia – zastosowań w matematyce i poza nią. Ceną za to nowe i bardzo silne narzędzie matematyczne jest znacznie większy podkład teoretyczny potrzebny do jego wprowadzenia. Po pewnym czasie Lebesgue przestał interesować się swoją całką, a w latach międzywojennych jego teorie najbardziej popularne były nie w Paryżu, ale – za sprawą polskiej szkoły matematycznej – we Lwowie.
Po doktoracie objął posadę na uniwersytecie w Rennes. W roku 1903 ożenił się z siostrą kolegi ze studiów, z którą miał dwoje dzieci: Suzanne i Jacques’a; małżeństwo to rozpadło się w roku 1916. W roku 1910 objął posadę wykładowcy analizy matematycznej na Sorbonie, a po wojnie, w roku 1921 otrzymał stanowisko profesora matematyki w College de France, które zajmował aż do śmierci.
Teoria całkowania.
W uproszczeniu całkowanie oznacza proces obliczania pola pod wykresem funkcji określonej na zadanym odcinku (zbiorze). Choć pierwsze rachunki tego typu były przeprowadzane już przez Archimedesa w starożytności, to systematyczne podejście do tego zagadnienia i wydajne metody obliczeń zostały przedstawione w dopiero XVII wieku przez Isaaca Newtona i Gottfrieda Wilhelma Leibniza. W przeciwieństwie do opartej na geometrii euklidesowej metodzie wyczerpywania Archimedesa (zakładała ona wysoki stopień symetrii, przez co miała ograniczone zastosowania), pochodzący od Newtona i Leibniza rachunek całkowy nie miał ścisłych podstaw.
W XIX wieku Augustinowi Cauchy’emu i – przede wszystkim – Karlowi Weierstrassowi udaje się zdefiniować pojęcie granicy. Umożliwia to Bernhardowi Riemannowi, w wydanej rok po jego śmierci pracy, sformalizowanie tego, co dziś nazywa się całką Riemanna. Idea całkowania według tego ostatniego polega na wypełnianiu prostokątami obszaru pod wykresem, a następnie wzięciu granicy sum uzyskanych pól (zob. ilustracje). Istnieją jednakże funkcje, dla których całkowity obszar tak branych prostokątów nie dąży w granicy do jednej liczby; oznacza to, że funkcje te nie mają całki Riemanna.
Powyższa definicja, choć dość dobrze odpowiada intuicji „pomiaru pola”, ma również istotne ograniczenia. Najważniejszym jest „mała elastyczność” operacyjna objawiająca się problemami podczas wyznaczania całek z granicy ciągu funkcji; w szczególności całka z funkcji granicznej może w ogóle nie istnieć. Kwestia ta miała pierwszorzędne znaczenie w powstającej pod koniec XIX wieku teorii szeregów Fouriera; dziś z kolei jest ona istotna dla całej sfery zastosowań tych szeregów, np. w przetwarzaniu sygnałów. Inna postać tego ograniczenia to stosunkowo uboga klasa funkcji "całkowalnych", tzn. takich, dla których definicja całki prowadzi do obliczenia konkretnego rezultatu. Ponadto całka Riemanna może być określona jedynie w przestrzeni euklidesowej, tymczasem całe działy matematyki – jak np. probabilistyka – opierają się na pojęciu całki dla funkcji określonych na dużo bardziej abstrakcyjnych przestrzeniach.
Niebagatelną częścią konstrukcji całki Lebesgue’a było przedefiniowanie pojęcia "miary", która stanowi rozszerzenie idei długości przedziału na obszerną klasę zbiorów nazywanych "zbiorami mierzalnymi" (funkcje proste, służące w konstrukcji całki przybliżaniu bardziej skomplikowanych funkcji, przyjmują skończenie wiele wartości, a każda z nich przyjmowana jest na zbiorze mierzalnym). Technika Lebesgue’a przekształcania miary w całkę daje się łatwo uogólniać prowadząc tym samym do współczesnej teorii miary.
Mimo swoich niewątpliwych zalet całka Lebesgue’a ma jedną istotną wadę. Całkę Riemanna uogólnia się do całki niewłaściwej Riemanna, aby móc całkować funkcje, których dziedziną nie jest przedział domknięty. Choć całka Lebesgue’a wielu tego rodzaju funkcji istnieje (zawsze dając ten sam rezultat co całka Riemanna), to nie obejmuje niestety wszystkich z nich. Ogólniejszą, określoną na prostej rzeczywistej całką jest całka Henstocka (oparta raczej na pomyśle Riemanna), która stanowi rozszerzenie tak całki Lebesgue’a, jak i Riemanna. Niestety, jest ona ściśle uzależniona od szczególnych cech uporządkowania prostej, przez co nie można jej uogólnić do całkowania w ogólniejszych przestrzeniach (jak np. rozmaitości), podczas gdy całka Lebesgue’a uogólnia się na takie przestrzenie w naturalny sposób.

</doc>
<doc id="91525" url="https://pl.wikipedia.org/wiki?curid=91525" title="Albert John Luthuli">
Albert John Luthuli

Albert John Lutuli, Albert John Luthuli, zul. Mvumbi – pol. „ciągły deszcz”
 (ur. 1898, zm. 21 lipca 1967) – południowoafrykański działacz społeczny i polityczny, przewodniczący Afrykańskiego Kongresu Narodowego, przywódca dziesięciu milionów Afrykańczyków w pozbawionej przemocy walce o prawa obywatelskie, laureat Pokojowej Nagrody Nobla w roku 1960.
Życiorys.
Dzieciństwo i młodość.
Był wnukiem przywódcy niewielkiego plemienia w Groutville (dystrykt iLembe, prowincja Natal). Jego ojciec, John Bunyan Lutuli, został tłumaczem i chrześcijańskim misjonarzem, pracownikiem misji Adwentystów Dnia Siódmego działających wśród rodezyjskich Matabele. Matka, Mtonya Gumede, spędziła dzieciństwo na dworze króla Cetshwayo w Groutville (gmina KwaDukuza). Albert John Lutuli urodził się prawdopodobnie w roku 1898 w Rodezji, jako ich trzeci syn. Po śmierci męża matka wróciła z dziećmi do rodzinnego domu w Groutville na północnym wybrzeżu KwaZulu-Natal.
Albert John Lutuli, wspierany przez matkę, ukończył lokalną misyjną szkołę podstawową. W następnych latach studiował w "Ohlange Institute" ("Ohlange High School") i ukończył kursy w ośrodku metodystów w Edendale koło Pietermaritzburga, gdzie zdobył przygotowanie do pracy nauczycielskiej (1917).
Praca nauczycielska.
Przez dwa lata pracował w małej szkole w Blaauwbosch (Natal Midlands), a następnie ukończył "Higher Teachers’ Training Course" w "Adams College" w Amanzimtoti koło Durbanu. Otrzymał stypendium na dalsze studia w "University College" w Fort Hare ("University of Fort Hare"), jednak nie skorzystał z niego, aby podjąć pracę zarobkową i wesprzeć finansowo swoją matkę. Został zatrudniony w "Adams College", jako pierwszy nauczyciel-Afrykańczyk. Przez 15 lat uczył języka zulu i muzyki oraz angażował się w rozwiązywanie organizacyjnych problemów szkoły.
W roku 1928 został wybrany na sekretarza Stowarzyszenia Nauczycieli Afrykańskich, a od roku 1933 był prezesem tego stowarzyszenia. Założył też "Zulu Language and Cultural Society".
Działalność polityczna i społeczna.
Był zaangażowany w walkę przeciw prawnej i społecznej dyskryminacji ludności afrykańskiej w Południowej Afryce, w tym – starania o pełną dostępność do edukacji dla dzieci Afrykańczyków, nie ograniczonej do szkolenia zawodowego.
W roku 1936 wrócił z Amanzimtoti do Groutville, aby pełnić funkcję szefa starszyzny plemiennej "Abasemakholweni" (powierzoną mu w drodze wyborów, a przejętą od swojego wuja). Decyzję o przyjęciu stanowiska podjął po dwóch latach wahań – wymagało to porzucenia pracy pedagogicznej, zapewniającej bezpieczeństwo finansowe.
Stanowisko szefa starszyzny plemiennej "Abasemakholweni" zajmował oficjalnie do roku 1952, w którym został z niego usunięty przez rząd apartheidu (nieformalnie nie przestał być uznawany za przywódcę). W tymże roku został przewodniczącym Afrykańskiego Kongresu Narodowego.
Afrykański Kongres Narodowy zdelegalizowano w roku 1960. W tymże roku Albert Lutuli otrzymał Pokojową Nagrodę Nobla. Jej przyznanie oznaczało, że Komitet Noblowski dołączył do międzynarodowego ruchu na rzecz poszanowania praw człowieka i przeciwko apartheidowi.
Rektor University of Glasgow.
W 1962 roku został wybrany przez studentów rektorem University of Glasgow. Funkcję tę pełnił do 1965 roku.
W Republice Południowej Afryki Luthuli był dysydentem politycznym – władze państwowe uniemożliwiły mu realizację prawa do swobodnego przemieszczania się, w związku z czym nie otrzymał wizy. Nie był zatem obecny w Glasgow ani podczas wyborów rektora, ani w czasie pełnienia swojej kadencji. Pomimo jego fizycznej nieobecności, jego kampania rektoralna otrzymała wsparcie ze strony lokalnego oddziału Szkockiej Partii Pracy, liberałów, jak również ze strony samych uczniów – wśród studentów, którzy prowadzili kampanię w jego imieniu był przyszły pierwszy minister Szkocji Donald Dewar. Ostatecznie Luthuli pokonał w wyborach przewodniczącego Szkockiej Partii Narodowej Roberta McIntyre oraz konserwatywnego posła, przyszłego przewodniczącego Partii Konserwatywnej i premiera Wielkiej Brytanii Edwarda Heatha. Aż 61% uczniów wzięło udział w wyborach (najwyższa frekwencja od wielu lat).
Publikacje.
Albert Luthuli jest autorem wielu publikacji, m.in.:
Autobiografia „W domu niewoli” ukazała się w Polsce w roku 1966.
Życie rodzinne.
W roku 1927 ożenił się z Nokukhanya Bengbu, wnuczką przywódcy Zulu Dhlokolo z Ngcolosi (gmina Ndwedwe). W latach 1929–1945 urodziło się ich siedmioro dzieci.

</doc>
<doc id="91526" url="https://pl.wikipedia.org/wiki?curid=91526" title="Albert John Lutuli">
Albert John Lutuli



</doc>
<doc id="91528" url="https://pl.wikipedia.org/wiki?curid=91528" title="Dominick Daly">
Dominick Daly

Dominick Daly (ur. 1798, zm. 1868) – brytyjski urzędnik kolonialny i kanadyjski polityk. Wielokrotny członek rady rządowej oraz pełniący obowiązki premiera Prowincji Kanady.
Życiorys.
Pochodzenie.
Daly, stara irlandzka rodzina, wywodząca swe tradycje z wczesnego średniowiecza, zaczęła odgrywać przodującą rolę w lokalnej polityce już w XVI w. Dzięki nieprzeciętnym zdolnościom wielu członków rodu oraz korzystnej serii małżeństw, rodzina osiągnęła brytyjskie szlachectwo.
Początki kariery w Kanadzie.
Dominic jr, syn Dominca i Joanny Herriet Burke, siostry Josepha Blake, 1. barona Wallscourt, od dziecka przygotowywany był do służby publicznej. Po nauce w prestiżowych szkołach i serii podroży europejskich, w 1823 uzyskał eksponowaną posadę sekretarza gubernatora Dolnej Kanady. Daly będąc ambitnym młodym człowiekiem, wyrobił sobie silną pozycję u boku gubernatora Francisa Burtona. Jednocześnie znając francuski i będąc katolikiem nawiązał przyjazne stosunki z Frankofonami. W 1826 r., w wyniku konfliktu pomiędzy Burtonem a gubernatorem generalnym George’em Ramsayem, o sposób w jaki byli traktowani Frankofoni, ten pierwszy został odwołany do Anglii, gdzie postawiono mu zarzut niesubordynacji. Wraz z nim do Anglii powrócił i Daly. Po krótkim dochodzeniu został oczyszczony z zarzutów, powrócił do Kanady i ponownie objął opuszczone stanowisko. Do jego obowiązków należało przygotowywanie wszystkich oficjalnych dokumentów i ogólne nadzorowanie kancelarii. W czasie swej drugiej kadencji, podobnie jak jego dawny szef, odnosił się przyjaźnie do francuskojęzycznych Kanadyjczyków, solidaryzując się z nimi. Z czasem wyrósł on na jedną z najpopularniejszych osobistości administracji kolonialnej i zaangażował się w wielotorową, społeczną, kulturalną i polityczną działalność w swej kolonii.
W czasie rebelii w 1837, Daly roztropnie unikał wszelkich komentarzy i zaangażowania w bieg wypadków. Dzięki temu przez obie strony – konserwatystów i reformistów był postrzegany jako ich człowiek. Także i władze kolonialne dążyły go zaufaniem, czego najlepszym dowodem był fakt, iż po czystkach jakie dotknęły lokalne urzędy po rebelii, był jedynym z wyższych urzędników, jaki pozostał na swoim stanowisku.
Daly, podobnie jak jego kontrpartner z Górnej Kanady Samuel Harrison, brał także czynny udział w przygotowywaniu raportu Durhama, który stał się podstawą dla utworzenia nowej kolonii (w miejsce dwóch Górnej i Dolnej Kanady) znanej jako Prowincja Kanady.
W kanadyjskim parlamencie.
Od 1841 Daly zasiadał w zgromadzeniu legislacyjnym prowincji. Choć brał udział we wszystkich sesjach parlamentu, był posłem mało aktywnym, większość swej energii poświęcając zajęciom administracyjnym, stroniąc jednocześnie od angażowania się w walki frakcyjne. Ten fakt i wcześniejsza jego reputacja zdecydowały, iż stał się pożądanym partnerem tak dla konserwatystów, jak i liberałów. Zasiadał już w pierwszym rządzie Drapera-Harissona, a następnie w kolejnych, włączając w to reformatorski rząd Baldwina-Hippolyte La Fontaina. Po upadku tego rządu w 1843, przez okres przez okres dwóch tygodni pełnił obowiązki premiera aż do momentu, gdy został powołany kolejny rząd konserwatywny. Drogi Dalego i reformistów rozeszły się jednak w 1848, kiedy powrócili oni do władzy, tworząc po raz pierwszy w historii Kanady rząd przedstawicielski. Napięcie pomiędzy Dalym a niedawnymi kolegami doszło do takiego poziomu, iż jeden z reformistów Thomas Cushin (będąc pijanym) wyzwał Dalego na pojedynek. Choć każdy z urażonych oddał strzał z pistoletów, żaden nie został zraniony. Po tych wydarzeniach Daly ostatecznie wycofał się z czynnej polityki i powrócił do Anglii.
Kariera gubernatorska.
W 1849 odrzucił propozycję objęcia funkcji gubernatora generalnego Bahamów. W rok później zaakceptował jednak podobne stanowisko na Tabago. Ze względu na trapiące go choroby, zmuszony był opuścić tropiki i powrócił na północ, przyjmując funkcję gubernatora Wyspy Księcia Edwarda. W czasie swego urzędowania brał udział w negocjacjach traktatu handlowego z USA. Odpowiedzialny był także za wprowadzenie systemu szkolnego na wyspie, jak i nadanie praw miejskich jej stolicy Charlottetown. Sprawując swoją funkcję Daly musiał się także zaangażować w spór, który kształtował politykę wyspy przez cały XIX w., a mianowicie problem nieobecnych właścicieli (zobacz: historia Wyspy Księcia Edwarda). Wtedy to odmówił podpisania ustawy przeprowadzonej przez rząd George Colesa mającej za celu eksmisję szczególnie upartych dzierżawców. W 1858 złożył rezygnację ze sprawowanej funkcji i powrócił do Anglii, gdzie w 1846 został uszlachcony. W 1861 po dwuletniej bezczynności Daly ponownie został powołany do służby kolonialnej, tym razem do Australii, gdzie zmarł 19 lutego 1868 na anemię. Jeden z synów Dominica Daly Malacho Bowes Daly został gubernatorem porucznikiem Nowej Szkocji.

</doc>
<doc id="91529" url="https://pl.wikipedia.org/wiki?curid=91529" title="Opołonek">
Opołonek

Opołonek (1028 m) – szczyt w granicznym paśmie Bieszczadów Zachodnich, górujący nad Przełęczą Użocką.
Opis.
Zbocza Opołonka porośnięte są buczyną karpacką. Na zachód od wierzchołka, tuż przy granicy, po ukraińskiej stronie znajduje się pomnik przyrody – "Skała Dobosza". Jeszcze obecnie na Opołonku stoją resztki stalowego płotu z drutu kolczastego o wysokości około 2 metrów (tzw. "sistiema"), mającego uniemożliwić w przeszłości przekraczanie granicy. W latach 70. XX w. był on podłączony do prądu o niskim natężeniu. Każde dotknięcie drutów wyzwalało szybką reakcję radzieckich wopistów.
Wejście na Opołonek od polskiej strony nie jest dozwolone, ponieważ szczyt znajduje się na terenie Bieszczadzkiego Parku Narodowego, a nie prowadzi tam żaden znakowany szlak turystyczny. Na wejście trzeba każdorazowo uzyskiwać zgodę BdPN i Straży Granicznej. Tymczasem Opołonek bywa celem nielegalnych wycieczek turystycznych – ryzykownych, bo teren jest patrolowany przez Straż Graniczną i strażników BdPN. Legalne wejście na szczyt jest natomiast możliwe od strony ukraińskiej, szlakiem zielonym wiodącym z Przełęczy Użockiej wzdłuż granicy, którym dojść można także na Kińczyk Bukowski. Na Opołonku znajdują się słupy graniczne nr "216", natomiast maszerując wzdłuż granicy w kierunku zachodnim zobaczyć można wiele przedwojennych (II Rzeczpospolita) słupków granicznych dawnej granicy polsko-czechosłowackiej (później polsko-węgierskiej), która na tym odcinku biegła nieco inaczej niż obecna polsko-ukraińska.
W końcu lat dwudziestych pobliskie Sianki odwiedził Józef Piłsudski. Zawędrował on także z dziećmi na Opołonek, do Skały Dobosza.
Na południowo-wschodnim stoku Opołonka, kilkaset metrów od szczytu, znajduje się siodło bez nazwy (słupy graniczne nr "219"), stanowiące najdalej wysunięty na południe punkt terytorium Polski – 49°00'07.33"N, 22°51'34.87"E. Sam szczyt znajduje się około 1,5" na północ.
Z rzadkich w Polsce roślin na Opołonku występują arnika górska i pszeniec biały.

</doc>
<doc id="91530" url="https://pl.wikipedia.org/wiki?curid=91530" title="Bibliotheca Alexandrina">
Bibliotheca Alexandrina

Bibliotheca Alexandrina – egipska biblioteka i centrum kulturalne w Aleksandrii.
Historia.
Biblioteka została wzniesiona dla upamiętnienia starożytnej Biblioteki Aleksandryjskiej, która spłonęła w I wieku p.n.e. Oficjalna inauguracja miała miejsce 16 października 2002 roku.
W kompleksie, oprócz biblioteki, znajdują się hale wystawowe, biblioteki dla dzieci i młodzieży, trzy muzea, cztery galerie sztuki, centrum konferencyjne i stanowiska dla osób mających kłopoty ze wzrokiem. W oddzielnych budynkach należących do kompleksu znajduje się planetarium oraz laboratorium, w którym opracowuje się i konserwuje manuskrypty.
Idea odbudowania starej biblioteki narodziła się w 1974 r. – jednym z najważniejszych promotorów był prezydent Egiptu, Husni Mubarak, wsparcia udzieliło też UNESCO. W 1988 r. UNESCO zorganizowało konkurs architektoniczny, w którym zwyciężyła norweska firma Snøhetta. Na międzynarodowej konferencji w Asuanie w 1990 r. przydzielono pierwsze fundusze, 65 mln USD, pochodzące głównie z zaprzyjaźnionych krajów arabskich. Prace rozpoczęły się w 1995 roku i trwały 7 lat. Na budowę wydano łącznie ok. 220 mln USD (nie licząc kosztów zgromadzenia książek).
Budynek.
Kształt 11-poziomowej biblioteki przypomina wielki przechylony bęben. Nad główną czytelnią znajduje się szklano-aluminiowy dach o wysokości 32 m i średnicy 160 m, nachylony w kierunku północnym. W gmachu o kształcie szerokiego, ściętego cylindra znajdują się największe hale. Fasada centralnego budynku to stroma, szeroka krzywizna z szarego asuańskiego granitu z wyżłobionymi literami 120 rodzajów starożytnych i współczesnych alfabetów. Większą część wnętrza cylindra zajmuje otwarta, wielopoziomowa czytelnia. Cztery najniższe kondygnacje znajdują się pod ziemią i są przystosowane do przechowywania 8 milionów woluminów.
Biblioteka zajmuje powierzchnię 70 000 m². Wewnątrz budynku znajduje się 17 szybkobieżnych wind.
Struktura Biblioteki.
Zgodnie z Ustawą nr 1 z dnia z 2001 dotyczącej Bibliotheca Alexandrina składa się ona z:
Biblioteki, Planetarium i Centrum Konferencyjnego. Miały też powstać następujące ośrodki kulturalne i naukowe:
Organizacja Biblioteki.
Biblioteka Główna.
Czytelnia mieści się na siedmiu poziomach i może pomieścić do 2000 czytelników. Muzea, wystawy i centrum konferencyjne znajdują się w niewielkiej odległości od czytelni.
Zbiory rzadkich książek.
Biblioteka posiada duży zbiór rzadkich książek, map i zbiorów specjalnych. Najstarsza z ponad 15 000 książek pochodzi z 1496 roku. Dział Zbiorów Specjalnych gromadzi kolekcje ofiarowane Bibliotece przez osoby publiczne, takie jak zmarły prezydent Mohamed Anwar el-Sadat, sułtan Qaboos, dr Abdel Razek el-Sanhoury i dr Hussein Heikal. Ze zbiorów można korzystać w czytelni, także kopiować (ale tylko zgodnie z przepisami 20% książki). Niektóre książki nie mogą być kserowane z powodu ich złego stanu.
Biblioteka dla niedowidzących.
Nosi imię Taha Husajna. Jej patron to znany egipski pisarz, który był niewidomy.
W skład biblioteki wchodzą również: biblioteka dla dzieci, młodzieży, sztuki i multimediów.
Biblioteka frankofońska.
Powstała w 2009 roku, kiedy Biblioteka otrzymała dar 500 000 książek w języku francuskim. Jest to czwarta pod względem wielkości biblioteka frankofońska na świecie (poza terenem Francji).
Dział Noblowski.
Na trzecim piętrze znajduje się Dział Noblowski, który gromadzi dzieła laureatów literackiej Nagrody Nobla od 1901 do czasów współczesnych. W jego skład wchodzi sala Noblowska, audytorium Gada Rausinga i Salon Söderbergów. Nosi imię szwedzkiej rodziny Rausing, która, aby mógł powstać, zaproponowała Bibliotece Aleksandryjskiej wsparcie finansowe. Meble Działu Noblowskiego zostały zaprojektowane przez znanych szwedzkich projektantów, takich jak Åke Axelsson i Erik Gunnar Asplund. W Sali Noblowskiej znajduje się duży stół konferencyjny wykonany z korzenia olchy i drewna wiśniowego, podobny do stołu w Auli Zgromadzenia Noblowskiego w Sztokholmie. Inną atrakcją jest dywan autorstwa znanej szwedzkie projektantki dywanów Märt Måås-Fjätterström, na którym znajduje się fragment nordyckiego wiersza Hávamál.
Dział Noblowski można zwiedzać po wcześniejszym (przynajmniej 2 dni) umówieniu się na wizytę przez wysłanie e-maila na adres podany na stronie biblioteki.
Centrum Kongresowe.
Centrum Konferencyjne zostało wybudowane na powierzchni 5000 m² i zostało otwarte 22 sierpnia 1991 roku. Znajduje się na nabrzeżu naprzeciwko wschodniego portu i półwyspu Silsilah. Z główną biblioteką jest połączone podziemnym przejściem. Centrum ma cztery sale konferencyjne, dwie sale wystawowe, salon VIP, trzy restauracje i kawiarnię.
Planetarium.
Obok budynku biblioteki zbudowano "Bibliotheca Alexandrina Planetarium Science Center". Składa się ono z Planetarium, Muzeum Historii Nauki i ALEXploratorium.
Muzea.
Na terenie Biblioteki znajdują się 4 muzea:
Muzeum Sadata – poświęcone pamięci prezydenta Egiptu Sadata. Ma 260 m². Muzeum posiada zbiór medali, zdjęć, filmów, kolekcja rzeczy osobistych w tym cywilnych i wojskowych garniturów prezydenta Sadata, w tym zabarwiony krwią garnitur wojskowy, który miał na sobie w dniu zabójstwa 6 października 1981 roku.
Muzeum Starożytności – podczas budowy biblioteki prowadzono badania archeologiczne terenu na którym miał stanąć budynek. Odkryto zabytki z okresu hellenistycznego, rzymskiego i bizantyńskiego. Powstała wówczas koncepcja prezentowania ich w miejscu odkrycia. Muzeum posiada 1133 obiekty, w tym dwie unikatowe kolekcje: eksponatów znalezionych podczas prac wykopaliskowych na budowie w latach 1993–1995 i wydobytych z dna Morza Śródziemnego w pobliżu wschodniego portu i zatoki Abukir.
Muzeum Rękopisów – nie tylko gromadzi cenne zbiory, ale również szkoli kadry w metodach konserwacji i restaurowania rękopisów.
Muzeum Historii Nauki – na stałej wystawie można poznać historię nauki w starożytnym Egipcie, hellenistycznej Aleksandrii i świata arabsko-muzułmańskiego.
Zwiedzanie.
Wycieczki oferowane są w następujących językach: arabskim, angielskim, francuskim i hiszpańskim. W foyer Biblioteki znajduje się Biuro informacji turystycznej w którym można wcześniej zarezerwować wycieczkę telefonicznie, za pośrednictwem poczty e-mail lub osobiście. Bilety zawierają koszty przewodnika i wstępu na wystawy.

</doc>
<doc id="91534" url="https://pl.wikipedia.org/wiki?curid=91534" title="Opactwo Westminsterskie">
Opactwo Westminsterskie

Opactwo Westminsterskie (ang. "Westminster Abbey"; nazwa oficjalna "Collegiate Church of St Peter at Westminster", "kolegiata św. Piotra w Westminsterze") – najważniejsza, obok katedry w Canterbury i katedry św. Pawła w londyńskim City, świątynia anglikańska.
Opactwo, począwszy od Wilhelma Zdobywcy (1066), jest miejscem koronacji królów Anglii i królów Wielkiej Brytanii, z wyjątkiem Edwarda V i Edwarda VIII, którzy nie byli koronowani. Od XIII wieku opactwo to również miejsce pochówku królów i zasłużonych osób.
Historia.
Według legend pierwsza świątynia powstała w roku 616 na miejscu, które nazywano wówczas "Thorney Island". Datę powstania pierwszego klasztoru należy jednak przenieść w okolice roku 800.
Prawie 250 lat później Edward Wyznawca, który z powodów politycznych nie mógł dotrzymać ślubów udania się na pielgrzymkę do Rzymu, w zamian za zwolnienie z tych ślubów, zgodnie z sugestią papieża, miał przebudować opactwo. Przebudowa miała miejsce w latach 1045–1050 (w stylu romańskim), a nowe opactwo konsekrowano 28 grudnia 1065 (na tydzień przed śmiercią króla, który został tam pochowany). W 1066 w opactwie westminsterskim odbyła się pierwsza koronacja (Wilhelma Zdobywcy).
W 1220 Henryk III dobudował "Lady Chapel", a 25 lat później rozpoczął gruntowną przebudowę całego opactwa w kształcie, który zachował się do dziś. Następna poważna przebudowa miała miejsce za Henryka VII w wieku XVI w stylu gotyku angielskiego.
W 1534 Henryk VIII przejął opactwo w czasie swojej walki z Kościołem katolickim, a w 1540 zlikwidował opactwo benedyktyńskie. Maria I Tudor w 1553 roku wskrzesiła opactwo na kilka lat, ale potem Elżbieta I ponownie je zlikwidowała. W 1560 Opactwo Westminsterskie zostało przekształcone w tzw. "Royal peculiar", przechodząc bezpośrednio pod jurysdykcję monarchini.
Dwie zachodnie wieże, w stylu neogotyckim, dzieło Nicholasa Hawksmoora, ucznia Wrena, dobudowano dopiero w 1745. Dalsza przebudowa i renowacja miała miejsce w XIX wieku.
Koronacje królów i królowych Anglii i Wielkiej Brytanii w kolegiacie św. Piotra.
W czasie koronacji Jerzego II Hanowerskiego George Frideric Handel wykonał cztery hymny koronacyjne, w tym hymn „Zadok the Priest”. Od tego czasu utwór ten powtarza się na każdym kolejnym nabożeństwie koronacyjnym, tradycyjnie sprawowanym w opactwie westminsterskim.
Pochówki.
Na terenie opactwa pochowanych jest około 3300 zmarłych. Wśród nich wybitni poeci i pisarze, muzycy, aktorzy, uczeni, politycy i architekci. Oprócz tego znajduje się tam ponad 600 tablic pamiątkowych poświęconych wybitnym osobom niepochowanym na terenie opactwa.
Pierwszym poetą pochowanym w opactwie westminsterskim był Geoffrey Chaucer w roku 1400. W opactwie znajdują się też groby:
Wielu poetów i pisarzy (z powodu mało przykładnego życia, jakie prowadzili, albo braku uznania za życia) nie otrzymywało zgody na pochówek. Dopiero wiele lat po ich śmierci umieszczano tylko tablice pamiątkowe; wśród nich:
Pochowani uczeni to między innymi: 
Muzycy: Georg Friedrich Händel, Henry Purcell, Muzio Clementi.
Architekci: Robert Adam, William Chambers, Charles Barry, George Gilbert Scott.

</doc>
<doc id="91537" url="https://pl.wikipedia.org/wiki?curid=91537" title="Halifax (miejscowość w Kanadzie)">
Halifax (miejscowość w Kanadzie)

Halifax – miejscowość ("metropolitan area"; do 1996 miasto – 1841–1996 "city"), stolica kanadyjskiej prowincji Nowa Szkocja, ośrodek hrabstwa Halifax. Według spisu powszechnego z 2016 obszar miejski ("population centre") Halifax to: 234,72 km², a zamieszkiwało wówczas ten obszar 316 701 osób, natomiast obszar metropolitalny ("census metropolitan area"; równoznaczny z obszarem hrabstwa) zamieszkiwało 403 390 osób.
Nazewnictwo.
Miejscowość założona na obszarze, który w języku mikmak określany był "Chebookt", tj. „główna zatoka lub port” i znany był w XVII i w pierwszej połowie XVIII w. pod francuskim mianem "Chibouctou", po zasiedleniu przez brytyjskich osadników w 1749 otrzymała nazwę na cześć George’a Montagu Dunka, hrabiego Halifax.
Gospodarka.
W mieście rozwinął się przemysł spożywczy, stoczniowy, włókienniczy, maszynowy, metalowy, odzieżowy oraz rafineryjny.
Historia.
Halifax został założony przez generała armii brytyjskiej Edwarda Corwallisa, 9 lipca 1749 roku, a jego dalszy rozwój był związany z rolą Halifaksu jako głównego portu i ośrodka wojskowego (w tym marynarki) w Kanadzie, ponieważ posiada jeden z najprzystępniejszych naturalnych portów na świecie.
W 1832 dokonano delimitacji granic miasta ("town") i półwyspu Halifax, w 1841 otrzymało ono status "city", który utraciło 1 kwietnia 1996 w wyniku utworzenia "regional municipality" Halifax.
W mieście we wrześniu 1751 Bartholomew Green uruchomił pierwszą na obszarze współczesnej Kanady oficynę drukarską, w której po jego śmierci John Bushell rozpoczął drukowanie gazety „The Halifax Gazette”. W roku 1847 Andrew Downs uruchomił tam pierwszy ogród zoologiczny w północnej części Ameryki Północnej.
W maju 1912 roku spoczęły tam, na trzech cmentarzach, zwłoki wyłowionych ofiar katastrofy RMS Titanica. Jest to jednocześnie największe na świecie miejsce pochówku ofiar tej katastrofy. Pełna lista pasażerów Titanica pochowanych na cmentarzach w Halifax znajduje się na stronie Muzeum Morskiego Atlantyku w Halifaksie. 
6 grudnia 1917 w zatoce Bedford Basin nastąpiło zderzenie dwóch statków (jeden przewoził materiały wybuchowe) – w wyniku eksplozji zginęło około 1600 osób, a jeszcze więcej zostało rannych; zniszczeniu uległa północna część miasta.
14 września 1984 około 80 tysięcy osób wzięło udział w spotkaniu z papieżem Janem Pawłem II. Było to prawdopodobnie największe zgromadzenie ludzi w dotychczasowej historii miasta.
Demografia.
Według spisu powszechnego z 1996 obszar miasta ("city") to: 79,22 km², a zamieszkiwało wówczas ten obszar 113 910 osób.
Polonia.
W Halifaksie w latach 1963–1973 wykładał na Saint Mary’s University nauki ekonomiczne Stanisław Swianiewicz (w 1982 otrzymał tytuł doktora "honoris causa" tej uczelni). Drugim Polakiem wykładającym na tym samym uniwersytecie był w latach 1962–2001 historyk Stanisław Bóbr-Tylingo.
W 1983 zawiązano w Halifaksie zespół tańca ludowego „Pomorze”.
Edukacja.
Na terenie Halifaksu działają szkoły wyższe: Dalhousie University, Saint Mary’s University, University of King’s College, Nova Scotia College of Art and Design (NSCAD University), Mount Saint Vincent University, Atlantic School of Theology i Université Sainte-Anne (kampus w Halifaksie).

</doc>
<doc id="91538" url="https://pl.wikipedia.org/wiki?curid=91538" title="Reuwen Sziloah">
Reuwen Sziloah

Reuwen Sziloah (ur. 20 grudnia 1909, zm. 10 maja 1959) – izraelski polityk, jeden z twórców izraelskich służb wywiadowczych, założyciel i pierwszy dyrektor Mosadu (1951–1952).
Wczesne lata.
Sziloah urodził się w ortodoksyjnej rodzinie żydowskiej w Jerozolimie, wówczas w Imperium osmańskim. Był synem Aarona Jakuba i Sary Zaslanskich. Ukończył religijną szkołę "Tachkemoni", a następnie Teachers College w Jerozolimie, gdzie nauczył się języka arabskiego.
Działalność wywiadowcza.
W 1929 rozpoczął studia na Uniwersytecie Hebrajskim. Z racji prowadzonych studiów, odbywał podróże po Bliskim Wschodzie. Jego pozycja była niezwykle wygodna do prowadzenia działalności wywiadowczej. Z tego powodu nawiązał z nim kontakt Dow Hoz, z tajnej żydowskiej organizacji paramilitarnej Hagana. Sziloah zgodził się zbierać informacje o żydowskich społecznościach istniejących na Środkowym Wschodzie. W 1932 wyjechał na swoją pierwszą zagraniczną misję do Iraku. Oficjalnie podróżował jako nauczyciel języka hebrajskiego z grupą studentów orientalistyki na Uniwersytet Bagdadzki. Podczas tej podróży stworzył analizę sytuacji irackich Żydów, oraz zebrał opinie Brytyjczyków i Irakijczyków na temat aktualnej sytuacji w Mandacie Palestyny.
W 1934 był jednym z inicjatorów utworzenia komórki wywiadowczej Hagany. W 1935 ponownie pojechał do Iraku, tym razem pod przykrywką dziennikarza. Podczas tej misji nawiązał kontakt z Kurdami. Po powrocie do Palestyny zajął się tworzeniem siatki wywiadowczej Szerut Jediot wśród miejscowych Arabów.
W 1936 był członkiem Departamentu Politycznego Agencji Żydowskiej. Został wysłany z misją do Libanu i Syrii, gdzie kontaktował się z brytyjskimi agentami wywiadu. W czasie II wojny światowej brał udział w operacjach wywiadu brytyjskiego na tyłach wojsk niemieckich, współpracował również z amerykańskim wywiadem – Biurem Służb Strategicznych (OSS) w Waszyngtonie, Kairze i Stambule. Nawiązał wówczas bliskie stosunki osobiste z oficerem X-2 OSS (późniejszym szefem kontrwywiadu CIA), Jamesem Jesusem Angletonem.
W grudniu 1947 został asystentem ds. wywiadu Dawida Ben Guriona. W 1949 został mianowany dyrektorem Departamentu Wojskowego i Politycznego w Ministerstwie Spraw Zagranicznych Izraela. Był członkiem izraelskiej delegacji negocjującej Porozumienia z Rodos. Po podpisaniu porozumień udał się do Stanów Zjednoczonych w celu organizowania działań wywiadowczych prowadzonych w Ameryce. W dniu 13 grudnia 1949 został mianowany przewodniczącym Komitetu Koordynacyjnego Służb Wywiadu, powołanego w celu wzmocnienia kontroli rządu nad nękanymi rozgrywkami personalnymi izraelskimi organizacjami wywiadowczymi, koordynacji ich działań i sprecyzowania zakresu ich kompetencji. Funkcję tę piastował do 1953. Jednym z posunięć ówczesnego premiera Dawida Ben Guriona, zmierzających do przełamania kryzysu wewnętrznego izraelskich służb wywiadowczych i gruntownej ich reorganizacji, było utworzenie w 1951 służby wywiadu zagranicznego Mosadu, którego szefem odpowiedzialnym bezpośrednio przed premierem został Sziloah. Podczas swej krótkiej kadencji zdołał wprowadzić w Mossadzie pewne standardy i zasady działania, lecz skuteczność operacyjna jego agentów, podobnie zresztą jak sposób zarządzania budżetem służby, pozostawiały wiele do życzenia. Trwające w łonie izraelskich służb wywiadowczych rozgrywki kompetencyjne i personalne, a także kłopoty zdrowotne Sziloaha, związane z wypadkiem samochodowym, jakiemu uległ w połowie 1952, skłoniły go do rezygnacji ze stanowiska we wrześniu tego roku (1952).
Od 1953 pracował w ambasadzie w Stanach Zjednoczonych. Stanowisko to piastował do 1956. Przez cały ten czas był tajnym doradcą premiera. Po powrocie do Izraela został mianowany doradcą politycznym MSZ. Zmarł w 1959 na atak serca. Został pochowany na cmentarzu w Jerozolimie.

</doc>
<doc id="91543" url="https://pl.wikipedia.org/wiki?curid=91543" title="Horatio Hornblower">
Horatio Hornblower

Horatio Hornblower, viscount Hornblower of Smallbridge – fikcyjna postać oficera Royal Navy z okresu wojen napoleońskich, bohatera cyklu powieściowego autorstwa C.S. Forestera oraz jego ekranizacji.
Rozległy cykl powieści przedstawia zawodową karierę Horatio Hornblowera, począwszy od młodego midszypmena, poprzez kolejne stopnie oficerskie, a kończąc na godności admirała z tytułem lordowskim, kawalera Orderu Łaźni.
Powieści i opowiadania o Hornblowerze autor tworzył przez niemal 30 lat (z przerwami), w innej kolejności niż chronologia opisywanych wydarzeń. Jako pierwszy powstał "Szczęśliwy powrót", który zgodnie z chronologią stanowi szóstą powieść cyklu, pierwsza zaś chronologicznie – "Pan midszypmen Hornblower", powstała dopiero kilkanaście lat później. W trakcie pisania ostatniej powieści ("Hornblower i kryzys") autor zmarł.
Postać.
Doskonały żeglarz (mimo to cierpiący na chorobę morsk), nawigator oraz matematyk. Znakomity gracz w wista, który dla zdobycia pieniędzy na utrzymanie grywał w karty w czasie, gdy obowiązywał pokój w Amiens. Całkowicie pozbawiony słuchu muzycznego (aluzja do nazwiska), lecz obdarzony sporą zdolnością do nauki języków obcych (francuski i hiszpański). Nadzwyczaj inteligentny, a zarazem rzutki, odważny, pełen inicjatywy. Jednocześnie stosunkowo nieśmiały, pełen wątpliwości i kompleksów (zdarzało mu się wątpić we własną odwagę fizyczną i umiejętności).
Pod względem pochodzenia wywodził się z klasy średniej; jego ojciec był wiejskim lekarzem, a w rodzinie brak było tradycji służby w marynarce wojennej. Z uwagi na pochodzenie i brak wpływowych powiązań rodzinnych długo musiał sobie radzić bez nagminnej wtedy protekcji. Zmianę częściowo przyniosło dopiero drugie małżeństwo z lady Barbarą (fikcyjna siostra Arthura Wellesleya, późniejszego księcia Wellington).
Powieściowy życiorys.
Młody Hornblower otrzymuje pierwszy przydział – na okręt liniowy „Justynian”. Po pojedynku ze starszym kolegą zostaje przeniesiony na fregatę „”, dowodzoną przez kapitana Pellewa (postać autentyczna, był jednym z najbardziej znanych dowódców fregat podczas wojen napoleońskich). Hornblower zyskał tym samym szansę poznania wojennego marynarskiego rzemiosła od znakomitego nauczyciela. Ma też szansę dowodzenia pierwszymi niewielkimi jednostkami i przystępuje do egzaminu na porucznika.
Hornblower staje w obliczu sądu wojennego z powodu irlandzkiego dezertera oraz zawartości tajemniczego kuferka.
Hornblower znajduje się w Indiach Zachodnich na pokładzie liniowca „Renown”, wypełniającego tajną, samodzielną misję w posiadłościach hiszpańskich. Postawiony w nieoczekiwanych sytuacjach, odnosi pierwsze przywódcze sukcesy; nawiązuje też znajomość ze swym późniejszym przyjacielem – porucznikiem Bushem. W powieści poruszono dylematy związane z władzą, jaką dysponuje „pierwszy po Bogu” – kapitan okrętu, w tym wypadku (dowódca „Renown”) zdradzający objawy choroby psychicznej.
Hornblower żeni się ze swoją pierwszą żoną – Marią i dostaje pierwsze istotne dowództwo na stanowisku dowódcy slupa „Hotspur”. W dzień po ślubie wypływa w morze i spędza niemal dwa lata w służbie Floty Kanału dokonującej blokady Brestu.
Zamiast obiecanego awansu na kapitana, Horatio zmuszony jest odbyć misję szpiegowską w Hiszpanii, która może odmienić losy wojny.
Po udziale w ceremonialnym pogrzebie Nelsona Hornblower otrzymuje dowództwo korwety „Atropos”. Po epizodach u brzegów Anglii (zdobycie „Vengeance” i odbicie „Amelii Jane”), płynie ku Turcji do zatoki Marmaris z zadaniem odzyskania skarbu z wraku „Speedwella”. Później zdobywa hiszpańską fregatę „Castilla”, w końcu jednak jego okręt zostaje przekazany sojusznikowi Wielkiej Brytanii królowi Sycylii na jego żądanie, a Hornblower ma obiecane dowództwo fregaty.
Chronologicznie to pierwsza powieść Forestera z cyklu o Hornblowerze. Jego fregata „Lydia” zostaje wysłana przez Admiralicję z tajną misją do Ameryki Środkowej, gdzie ma być wsparciem dla antyhiszpańskiego powstania buntowników pod wodzą okrutnego i szalonego El Supremo. Wypełniając rozkazy Hornblower musi udzielić pomocy autokratycznemu psychopacie, nie wiedząc, że w Europie zawarto już pokój między Wielką Brytanią i Hiszpanią. Na tle burzliwych wydarzeń dochodzi do przypadkowego spotkania Hornblowera z przyszłą żoną – lady Barbarą Wellesley.
Hornblower i jego liniowiec „Sutherland” uczestniczą w działaniach marynarki brytyjskiej na Morzu Śródziemnym.
Po śmiałych działaniach u wybrzeży Hiszpanii i przegranym boju „Sutherlanda” pod Rosas Hornblower staje się jeńcem Francuzów. Dokonuje brawurowej ucieczki wzdłuż Loary przy pomocy hrabiego de Graçay i jego pięknej synowej. Ostatecznie udaje mu się uprowadzić odzyskany kuter „Witch of Endor” i dotrzeć do Anglii, gdzie zostaje odznaczony Orderem Łaźni i nagrodzony tytułem pułkownika piechoty morskiej.
Hornblower jako komodor wydzielonej eskadry na Bałtyku niszczy okręt korsarski „Blanchefleur” i bierze udział w obronie Rygi przed lądowym atakiem wojsk francuskiego marszałka Macdonalda.
Wysłany pod Hawr dla stłumienia buntu na brytyjskim okręcie, opanowuje ten port i wykonuje następnie różne działania na terytorium przejściowo odzyskanej dla Burbonów Francji. W ich trakcie przeżywa tragiczną śmierć przyjaciela – kapitana Busha. Po nagłym powrocie Napoleona z Elby zmuszony jest uciekać i ukrywać się wraz z francuskimi przyjaciółmi. Schwytanego przez żołnierzy gen. Clausena i już skazanego na śmierć, ocala wiadomość o klęsce pod Waterloo. 
Hornblower jako kontradmirał uczestniczy w zwalczaniu piratów, handlu niewolnikami i staje wobec próby odbicia Napoleona z wygnania na Wyspie Świętej Heleny.
Spotkanie Hornblowera w 1848 r. z człowiekiem podającym się za Napoleona Bonaparte (w rzeczywistości późniejszego cesarza Napoleon III), udającym się z Anglii na wybory do Paryża.
Opis wszystkich map wraz z krótkimi komentarzami historyczno-geograficznymi, zawierającymi osobiste wspomnienia autora.
Horatio Hornblower jego życie i czasy 1979 ("The Life and Times of Horatio Hornblower" 1970) – to swoista biografia Hornblowera autorstwa C.N. Parkinsona, profesora ekonomii i historii transportu morskiego Uniwersytetu Harvarda, znanego twórcy prawa Parkinsona.
Film.
Na podstawie powieści Forestera powstał w 1951 film "Kapitan Hornblower" ("Captain Horatio Hornblower"), którego rolę grał Gregory Peck.
Powstała także seria zrealizowanych przez sieci ITV oraz A&amp;E filmów telewizyjnych, w których tytułową rolę odtwarzał Ioan Gruffudd:

</doc>
<doc id="91544" url="https://pl.wikipedia.org/wiki?curid=91544" title="C. S. Forester">
C. S. Forester



</doc>
<doc id="91550" url="https://pl.wikipedia.org/wiki?curid=91550" title="Altmark (ujednoznacznienie)">
Altmark (ujednoznacznienie)



</doc>
<doc id="91554" url="https://pl.wikipedia.org/wiki?curid=91554" title="Fryderyk Joliot">
Fryderyk Joliot



</doc>
<doc id="91556" url="https://pl.wikipedia.org/wiki?curid=91556" title="Theodor Herzl">
Theodor Herzl

Theodor (Benjamin Ze’ew) Herzl (ur. 2 maja 1860 w Peszcie, zm. 3 lipca 1904 w Edlach) – żydowski dziennikarz urodzony w Cesarstwie Austrii, twórca i główny ideolog współczesnego politycznego syjonizmu, a w efekcie państwa Izrael.
Życiorys.
Theodor urodził się w 10 dniu miesiąca ijar 5620 roku kalendarza żydowskiego w Peszcie (współcześnie dzielnica Budapesztu) w Królestwie Węgier, będącym wówczas częścią Monarchii Habsburgów. Był drugim dzieckiem Jakuba i Jeanette Herzl, którzy byli niemieckojęzycznymi zasymilowanymi Żydami. Zamieszkiwali oni kamienicę mieszczącą się przy ulicy Tabak Gasse, obok Wielkiej Synagogi w Budapeszcie. Jego ojciec, Jakub Herzl (ur. 1836, zm. 1902) pochodził ze znanej i dość zamożnej rodziny, zamieszkującej przez kilkaset lat Semlin (obecnie Zemun, będący przedmieściem dzisiejszego Belgradu). Dziadkowie od strony ojca byli ściśle związani z tradycyjnym judaizmem, a dziadek był przyjacielem znanego prosyjonistycznego rabina . Jakub był zdolnym biznesmenem. Początkowo prowadził on działalność handlową w Debreczynie, gdzie posiadał agencję handlową i transportową. Mając 21 lat przeniósł się do Pesztu, gdzie w 1857 roku poślubił przyszłą matkę Theodora Herzla, Jeanette. Była ona córką zamożnego kupca Wolfa Hermana Diamanta. Jej dziadkowie byli przykładem całkowitego odrzucenia judaizmu.
Dzieciństwo i młodość.
Na młodego Theodora (nazywanego w dzieciństwie "Dori") matka wywarła przemożny wpływ. Ojciec, będąc w ciągłych rozjazdach, był w stanie przekazać synowi tylko niezbędne podstawy edukacji w duchu żydowskim. Herzl jako chłopiec od 1866 roku chodził do szkoły żydowskiej "Pester Israelitische Normalhauptschule", jednak jej poziom był bardzo niski – chłopiec nigdy nie nauczył się mówić biegle w języku hebrajskim. Pomimo to ojciec zabiegał o zachowanie tradycyjnych wartości w wychowaniu syna i w 1868 roku zapisał Theodora do stowarzyszenia charytatywnego Chewra Kadisza. Dążąc do dobrego wykształcenia syna, w 1870 roku zapisał go do Szkoły Technicznej ("Realschule") w Peszcie. Młody Theodor okazywał jednak minimalne zainteresowanie judaizmem, co było wynikiem pobłażliwego podchodzenia matki do spraw tradycji żydowskiej. Jego matka opierała się na kulturze niemieckiego humanizmu i rozwijała w synu zainteresowania dla poezji oraz nauk humanistycznych. O stopniu laicyzmu rodziny najlepiej świadczy fakt, że w dniu 3 maja 1873 roku, w wieku 13. lat zamiast tradycyjnej bar micwy przeszedł on formę bierzmowania. Dorastał jako „całkowicie wyzwolony, anty-tradycyjny, świecki, niedoszły niemiecki młodzieniec”, który odrzucał wszystkie religie i odnosił się do judaizmu z „szyderczym cynizmem”. Był bardzo aktywny i już od najmłodszych lat udzielał się w życiu społecznym. W 1874 roku założył stowarzyszenie szkolne „My” (niem. "Wir"). Od najmłodszych lat Theodor był bardzo wrażliwy na punkcie swojej tożsamości narodowej. Przykładem tego może być wydarzenie, jakie miało miejsce, gdy chodził już do czwartej klasy państwowej szkoły podstawowej. Podczas lekcji nauczyciel powiedział, iż Żydzi są poganami. Oburzony Herzl w dniu 4 lutego 1875 roku opuścił szkołę "Realschule". Napisał wówczas swój pierwszy poemat zatytułowany "Nie pójdziemy do Canossy". Rok później rozpoczął naukę w gimnazjum ewangelickim. W 1878 roku rodzinę Herzlów dotknęła tragedia. W lutym siostra Theodora, Paulina, zachorowała na tyfus i po kilku dniach zmarła. Theodor bardzo przeżył jej śmierć i nigdy nie zapomniał o siostrze, strzegąc pamięci o niej niemal jak świętej relikwii. Jego nowela "Altneuland" jest poświęcona jej pamięci (postać siostry została przedstawiona jako Miriam).
Tydzień po śmierci Pauliny rodzina Herzlów przeprowadziła się do Wiednia, zamieszkując w Leopoldstadt (dzielnica o największej ilości Żydów w mieście w owym czasie). Theodor powrócił w czerwcu na krótko do Pesztu, aby zdać egzamin maturalny. Jesienią 1878 roku zapisał się jako student prawa na Uniwersytet Wiedeński, marzył jednak o karierze literackiej. Później wykorzystywał wiedzę prawniczą w swoich syjonistycznych pismach politycznych, kreśląc zarysy systemu prawnego przyszłego państwa żydowskiego. W 1878 roku został członkiem bezpartyjnego stowarzyszenia kulturalnego studentów "Akademische Lesehalle". Przedstawił tam komedię "Die Ritter vom Gemeinplatz", która była satyrą na ludzką obłudę i zdradę. W 1880 roku ukazała się drukiem jego komedia "Kompagniearbeit". W tym samym roku przeprowadził się do eleganckiej dzielnicy Innere Stadt w śródmieściu Wiednia, co świadczyło o poprawie warunków ekonomicznych Herzla.. Na studiach zbliżył się, a następnie wstąpił do korporacji akademickiej (burschenschaft) "Akademische Burschenschaft Albia". Było to niemiecko-narodowe stowarzyszenie zrzeszające studentów, którego motto brzmiało: „Honor, Wolność, Ojczyzna” (niem. "Ehre, Freiheit, Vaterland"). Wyrazem wzrostu nastrojów antysemickich wśród niemieckiej młodzieży uczelnianej było zakazanie w 1881 roku Żydom członkostwa w korporacjach studenckich. Herzl zrezygnował więc z członkostwa w "Albie" (7 marca 1883 roku), choć w rzeczywistości został z niego wykluczony. W tym czasie zaczął zastanawiać się nad przyczynami społecznej nienawiści do Żydów. Miał okazję wysłuchać antyżydowskiej tyrady znanego antysemity pochodzącego z Berlina, Strökera. W tym samym roku ukończył swoją nowelę "Hagenau". W styczniu 1882 roku zaczął prowadzić dziennik, w którym dokonywał analizy i krytyki wydarzeń codziennych. Swoje obserwacje i wnioski przelewał następnie do felietonów i innych literackich dzieł. W lutym wystąpił w konkursie na najlepszy felieton ogłoszony przez wiedeński dziennik „Wiener Allgemeine Zeitung”. W maju opublikowano tam jego pierwszy felieton, jednak Herzlowi nie udało się zainteresować swoją twórczością kierownictwa dziennika. Nieco później wpadła mu w ręce książka Eugena Dühringa zatytułowana "Kwestia żydowska jako problem rasy, moralności i kultury" (niem. "Die Judenfrage als Frage der Racenschaedlichkeit"). Będąc pod wrażeniem zionącej nienawiścią do Żydów lektury, Herzl miał powiedzieć do jednego ze swoich przyjaciół, że poczuł „jakby ktoś mnie bił młotem po głowie”. W lipcu 1883 roku zakończył ostatnią sesję egzaminacyjną na wydziale prawa, a w listopadzie ukończył dzieło zatytułowane "Rozczarowany" (niem. "Der Desillusionierte").
Praca zawodowa.
W maju 1884 roku Herzl zdał egzamin końcowy. Początkowo planował pracować w zawodzie – 4 sierpnia rozpoczął praktykę adwokacką. Nie był jeszcze samodzielny finansowo, dlatego wspierał go ojciec. Początkowo marzył także o karierze sędziowskiej, jednak z biegiem czasu coraz więcej sił poświęcał twórczości literackiej i publicystyce. W tym samym roku ukończył dzieło "Tabarin". W czerwcu 1885 roku przeniósł się do Salzburga, gdzie podjął pracę w Sądzie Krajowym (niem. "Landesgericht"). Jednak już 5 sierpnia zrezygnował z kariery prawniczej, aby zostać pisarzem. Podróżował po Belgii i Holandii, gdzie napisał felieton "The Flea" dla humorystycznego periodyku „Der Floh” oraz ukończył pracę nad komedią "Mamusi synek" (niem. "Muttersöhnchen"). Szukając wydawcy dla swoich dzieł, odbył podróż do Berlina, a w drodze powrotnej do Wiednia po raz pierwszy odwiedził Pragę. Następnie Herzl podjął starania na rzecz związania się z wiedeńską kulturą artystyczną. W 1886 roku ukończył pracę nad satyrą "Jego Wysokość" (niem. "Seine Hoheit"), w której zawarł krytykę społeczeństwa burżuazyjnego oceniającego wszystkich ludzi według zamożności. Odbył wówczas swoją drugą podróż do Francji i Holandii, a w październiku odwiedził Berlin. Rozpoczęła się wtedy przyjaźń Herzla z , redaktorem naczelnym berlińskiego dziennika „Berliner Tageblatt”. Levysohn zamówił u Herzla cotygodniowe artykuły, które Theodor nazywał szkicami „Podróż Siódmego Dnia” (niem. "Die Siebentagereise"). W 1887 roku odbył podróż do Włoch, po której napisał felietony dla "Wiener Allgemeine Zeitung", w których z odrazą i współczuciem opisał wygląd i historię getta w Rzymie. Przez krótki czas Herzl pracował jako redaktor w "Wiener Allgemeine Zeitung". W lipcu Teatr Wallner w Berlinie zaakceptował jego komedię „Hoheit Seine” do wystawienia na scenie. W tym samym roku opublikowano jego pierwszą książkę „Wiadomości z Wenus” (niem. "Neues von der Venus"), będącą zbiorem artykułów, szkiców i opowiadań. Zyskał dzięki temu renomę, co pozwoliło mu w 1888 roku zatrudnić się w wiedeńskim dzienniku "Neue Freie Presse". Został korespondentem tej gazety. Podczas podróży po Belgii i Anglii napisał dziesiątki felietonów, które były natychmiast drukowane w Wiedniu. Herzl opublikował także zbiór felietonów "Księga szaleństwa" (niem. "Das Buch der Narrheit"), który zadedykował przyjacielowi Arthurowi Levysohnowi. Jego wczesne prace nie skupiały się na życiu żydowskim. Były to felietony reporterskie, opisowe, a nie polityczne. W tym samym roku napisał razem z Hugo Wittmannem komedię "Kłusownicy" (niem. "Wilddiebe"), którą wystawiono w Burgtheater w Wiedniu. W stosunkowo krótkim czasie Herzl stał się cenionym dziennikarzem, o publikację jego artykułów ubiegało się kilka gazet. W 1888 roku został przyjęty do wiedeńskiego stowarzyszenia literatów i dziennikarzy "Concordia", a w swoich artykułach zaczął poruszać tematykę społeczną. W tym czasie Herzl niemal nie utrzymywał żadnych kontaktów ze środowiskami żydowskimi i ulegał asymilacji.
W dniu 25 czerwca 1889 roku poślubił córkę bogatego kupca Jakuba Naschauera, Julię (ur. 1868, zm. 1907). Mieli troje dzieci: Paulinę (ur. 29 marca 1890), Hansa (ur. 10 czerwca 1891) i Margaritę (ur. 20 maja 1893). Oboje małżonków odmówiło obrzezania syna. Małżeństwo było nieszczęśliwe, ponieważ Herzl był bardzo mocno związany ze swoją matką i nie potrafił się porozumieć z żoną. Trudności te pogłębiły się wraz z podjęciem działalności politycznej w późniejszych latach. Żona nie była zaangażowana w tę działalność, stąd ich drogi coraz bardziej się rozchodziły. Wszystkie ich dzieci zmarły tragicznie. Córka Paulina cierpiała na zaburzenia psychiczne i była narkomanką – zmarła w 1930 roku w wieku 40 lat z przedawkowania heroiny. Syn Hans po wczesnej śmierci ojca poddał się konwersji na katolicyzm, a następnie na protestantyzm. W wieku 39 lat zastrzelił się w kolejną rocznicę pogrzebu siostry Pauliny. Margarita była chora psychicznie i zginęła z rąk nazistów w Theresienstadt.
W lutym 1890 roku Hofburgtheater wystawił komedię Herzla pod tytułem "Dama w czerni" (niem. "Die Dame in Schwarz"). Została ona źle przyjęta przez krytykę. Wystawiona rok później w Carltheater w Wiedniu komedia "Książęta z ziemi geniuszów" (niem. "Prinzen aus Genieland") odniosła tylko krótkotrwałą popularność. W październiku 1891 roku Herzl otrzymał posadę stałego korespondenta „Neue Freie Presse” w Paryżu, gdzie mieszkał w Hotel Rastatt przy Rue Duoen. Zajmował się tam głównie obserwacją funkcjonowania francuskiego parlamentu. Jego artykuły opisujące życie polityczne Francji zostały później zebrane i wydane w formie książki zatytułowanej "Das Palais Bourbon". Miało to jednak miejsce już po śmierci autora w 1905 roku. Na wiosnę 1892 roku Herzl pisał o pojedynku między markizem de Morès a żydowskim oficerem francuskiej armii, kapitanem Armandem Mayerem, w którym ten ostatni zginął. Tłem i przyczyną tego pojedynku była antysemicka kampania prowadzona przez gazetę „La Libre Parole”. Herzl był głęboko poruszony „szlachetną postawą i nienaganną galanterią Mayera”. W rezultacie Herzl podjął działania przeciwko najwybitniejszemu wówczas we Francji antysemicie, Édouardowi Drumont. Jego kolejne artykuły stawały się coraz bardziej zaangażowane politycznie, aż 31 sierpnia podsumował cały temat w długim raporcie "Francuski antysemityzm" (niem. "Antisemitismus Französischer"). W styczniu 1893 roku Herzl został zaproszony do współpracy przez wiedeński oddział Stowarzyszenia Obrony Przeciw Antysemityzmowi (niem. "Verein zur Abwehra des Antisemitismus"). Redagując kolejne felietony Herzl zaczął poszukiwać rozwiązania kwestii żydowskiej. Analizując austriacki antysemityzm dostrzegł, że jest on zbyt silny i zbyt dobrze zorganizowany, aby było możliwe jego stłumienie. Przedstawiając kilka radykalnych propozycji, zaproponował masowy chrzest jako rozwiązanie problemu żydowskiego. Na początku 1893 roku odrzucił pomysł utworzenia państwa żydowskiego, ponieważ wierzył, że Żydzi są zbyt zasymilowani z różnymi ojczyznami i odmiennymi narodowymi kulturami. W jego ówczesnym mniemaniu nie było możliwości, aby Żydzi mogli opuścić miejsca swojego zamieszkania i wyjechać w celu utworzenia własnego państwa.
Sprawa Dreyfusa.
Pod koniec 1894 roku wybuchła afera szpiegowska w armii francuskiej. Oficer pochodzenia żydowskiego, kapitan Alfred Dreyfus został oskarżony o przekazywanie tajnych informacji Niemcom. Podczas procesu atakowały go środowiska prawicowe, a propaganda antyżydowska uzyskiwała coraz większą popularność wśród społeczeństwa francuskiego. Herzl obserwował wydarzenia towarzyszące procesowi i przekonywał się coraz bardziej, że choć we Francji Żydzi od ponad 100 lat posiadali pełnię praw obywatelskich, to jednak wystarczyła mała iskra, aby odrodziła się cała do nich nienawiść. Okazało się ostatecznie, iż kapitan Dreyfus był osobą niewinną. Dowody świadczące na rzecz jego rzekomej zdrady okazały się sfałszowane. Jego rehabilitacji zażądali m.in. Émile Zola (który 13 września 1898 roku zamieścił w dzienniku „L’Aurore” swój słynny list otwarty do prezydenta Republiki pt. „J’Accuse…!”) i Georges Clemenceau (będący wówczas redaktorem gazety „La Justice”). Herzl pisał na temat procesu Dreyfusa: „Jakby to dziś jeszcze było, widzę oskarżonego w ciemnym mundurze artylerzysty i słyszę jego głos: Alfred Dreyfus, kapitan artylerii. W uszach moich brzmią jeszcze wściekłe okrzyki tłumu, zebranego na ulicy: śmierć Dreyfusowi, śmierć wszystkim Żydom!”.
W czerwcu 1895 roku napisał w swoim dzienniku: „W Paryżu, jak już powiedziałem, osiągnąłem swobodniejszy stosunek do antysemityzmu... Przede wszystkim poznałem pustkę i jałowość prób walki z antysemityzmem”.
Sprawa Dreyfusa wywołała wstrząs u Herzla. Już wcześniej doświadczył on na własnej skórze oznaki antysemityzmu, jednak dopiero teraz zdał sobie sprawę, że nigdy nie będzie możliwa pełna asymilacja Żydów w innych narodowych kulturach. Nowa jakość ówczesnego antysemityzmu skłoniła go do uznania, że asymilacja i emancypacja Żydów poniosła fiasko. Jako obywatel monarchii austro-węgierskiej obserwował nasilające się wrzenie Czechów, Węgrów i Chorwatów, którzy domagali się suwerenności narodowej. Herzl doszedł do wniosku, że Żydzi również powinni pójść tą drogą i zaproponował ideę utworzenia żydowskiego państwa narodowego.
Lider syjonizmu.
Herzl widział rozwiązanie problemu żydowskiego tylko poprzez utworzenie odrębnego państwa żydowskiego. Kwestię, gdzie to państwo miałoby powstać, Theodor pozostawił początkowo całkowicie otwartą. Emocjonalne i religijne więzi Żydów z Ziemią Izraela w sposób automatyczny ciągnęły ich właśnie w stronę Palestyny i świętego miasta judaizmu – Jerozolimy. Herzl jednak w pierwszym okresie nie miał żadnych oporów przed akceptacją jakiejkolwiek innej opcji – Argentyny lub innego miejsca gdziekolwiek na świecie. W celu promowania swojego planu wysłał na początku maja 1895 roku pierwszy list do barona Maurice’a de Hirscha. W dniu 2 czerwca doszło do ich osobistego spotkania. Herzl usiłował przekonać tego wielkiego żydowskiego filantropa do zainteresowania się planem przesiedlenia Żydów z Europy do Ziemi Izraela, gdzie mogłoby powstać autonomiczne państwo żydowskie pod feudalnym zwierzchnictwem Imperium Osmańskiego. Baron de Hirsch nie wykazał jednak większego zainteresowania tą nową ideą. Na początku czerwca Herzl zaczął tytułować swoje pamiętniki "Kwestia żydowska" (niem. "Die Judensache"). Zawarł w nich opis całego procesu rodzenia się ruchu politycznego syjonizmu. Równocześnie podjął on próbę przekonania do swojego planu rodzinę żydowskich bankierów Rotszyldów. Argumentował, że ich majątek może być uratowany tylko dzięki utworzeniu państwa żydowskiego. Łącznikiem między Herzlem a Rotszyldami był naczelny rabin Wiednia, Moritz Güdemann. W dniu 27 lipca Herzl wyjechał z Paryża, do którego już nigdy nie powrócił jako mieszkaniec tego miasta. Pomimo to, nadal pisał felietony dla gazety „Neue Freie Presse”. W październiku zaproponowano mu nawet objęcie funkcji redaktora w tej gazecie, jednak po kilku dniach negocjacji Herzl odmówił.
W sierpniu 1895 roku Herzl odwiedził Berlin, gdzie spotkał się z rabinem Moritzem Güdemannem i filantropem Heinrichem Mejer-Cohnem. Doszło także do spotkania Herzla z współzałożycielem i sekretarzem generalnym organizacji Alliance Israélite Universelle, Narcisse Levenem. Przedstawił on Theodorowi położenie i warunki społeczności żydowskiej żyjącej w Imperium rosyjskim. W odpowiedzi Herzl zaproponował mu ideę rozwoju ruchu syjonistycznego, nie znalazł jednak większego zrozumienia. Nie zrażony tym Herzl odwiedził w listopadzie Paryż, gdzie kontynuował rozmowy z Narcisse Levenem i naczelnym rabinem Francji Zadockiem Kahnem. Nikt nie traktował jednak Herzla poważnie. W dniu 19 listopada spotkał się z Maxem Nordauem. Dwa dni później wyjechał do Londynu, gdzie spotkał się Izraelem Zangwillem. Umożliwił on Herzlowi spotkanie się z pułkownikiem Albertem Goldsmidem (przywódca angielskiego oddziału Chowewej Syjon), naczelnym rabinem Hermannem Adlerem i sir . Spotkania te umożliwiły mu przedstawienie swoich poglądów 24 listopada przed angielsko-żydowskim stowarzyszeniem "The Maccabaeans Club". Herzl opisał to spotkanie słowami: „Wieczór z klubem Makabi to skąpy obiad, ale dobry odbiór”. Po powrocie do Wiednia Herzl zajął się ponownym przeredagowaniem swoich notatek w celu przedstawienia propozycji nowoczesnego rozwiązania kwestii żydowskiej. 7 stycznia 1896 roku w londyńskim dzienniku „The Jewish Chronicle” ukazał się artykuł Herzla zatytułowany "Rozwiązanie kwestii żydowskiej" (ang. "The Solution of the Jewish Question"; niem. "Die Lösung der Judenfrage"). 8 lutego w berlińskim miesięczniku „Zion” ukazał się przyjazny przegląd artykułu Herzla z Londynu. W konsekwencji Herzl odwiedził Berlin, gdzie w "Jüdische Akademische Lesehalle" po wykładzie naczelnego rabina Austrii Moritza Güdemanna przedstawił swoje poglądy i odpowiadał na pytania żydowskich studentów. 14 lutego 1896 roku w Wiedniu została opublikowana jego słynna publikacja "Państwo żydowskie" (niem. "Der Judenstaat"). Napisał w niej: „Kwestia żydowska istnieje wszędzie tam, gdzie Żydzi żyją w znacznej ilości. Gdziekolwiek nie istnieje, zostanie przyniesiona wraz z żydowskimi imigrantami. My naturalnie ciągniemy do takich miejsc, gdzie nie jesteśmy prześladowani, a nasz wygląd nie pobudza do prześladowań. Jest to przypadek, i nieuchronnie tak będzie wszędzie, nawet w wysoko cywilizowanych krajach - zobacz na przykład Francję - tak długo, jak kwestia żydowska nie zostanie rozwiązana na szczeblu politycznym. Nieszczęśni Żydzi niosą teraz ziarno antysemityzmu do Anglii; oni sprowadzili je już także do Ameryki (...) Dajcie nam tylko suwerenną władzę nad skrawkiem ziemi wystarczającym dla słusznych potrzeb naszego ludu, a z resztą poradzimy sobie sami”.
Wywołał on dużą dyskusję w społeczności żydowskiej w mieście. Wiedeńskie stowarzyszenie studentów żydowskich Kadimah przyjęło ideę syjonizmu z wielką owacją, a Natan Birnbaum rozpoczął współpracę z Herzlem. Naczelny rabin Sofii, dr Ruben Bierer uznał Herzla za Mesjasza. Żydowska gazeta „Ha-am” z Kołomyi (obecne terytorium Ukrainy) oddała się do dyspozycji Herzla, aby propagować idee syjonizmu. W dniu 14 marca wiedeński oddział "Chowewej Syjon" przyłączył się do Herzla na rzecz realizacji programu utworzenia państwa żydowskiego, a 26 marca stowarzyszenie „Syjon” z Sofii ogłosiło Herzla swoim liderem. W następnych miesiącach i kolejnych latach, Herzl energicznie promował swoje pomysły, nieustannie zyskując zwolenników, żydowskich i nie-żydowskich. Norman Rose napisał, że Herzl „nakreślił dla siebie rolę męczennika... jak Parnell Żydów”.
10 marca Herzla odwiedził anglikański ksiądz William Hechler, który pracował przy ambasadzie Wielkiej Brytanii w Wiedniu. Zapoznał się on z publikacją "Der Judenstaat" i pragnął wymienić poglądy z Herzlem. Spotkanie to odegrało kluczową rolę w ostatecznym sformowaniu przez Herzla idei syjonizmu. Herzl napisał później w swoim pamiętniku: „Gdy doszliśmy do sedna działalności powiedziałem do niego: Należy położyć nacisk na bezpośrednie i publiczne relacje ze znanymi władcami i zwierzchnikami - to znaczy, z ministrami stanu i książętami. Wtedy Żydzi mi uwierzą i udzielą swojego poparcia. Najbardziej odpowiednią będzie osoba niemieckiego cesarza”.
W kwietniu Herzl pojechał do Karlsruhe, gdzie spotkał się z wielkim księciem Badenii, Fryderykiem II Badeńskim. Po audiencji powiedział: „W każdym razie, wielki książę wziął moją propozycję utworzenia państwa od początku całkiem poważnie”. W dniu 26 kwietnia Herzla odwiedził żydowski filantrop Dawid Wolffsohn, który zaoferował swoją współpracę i otworzył dostęp do niemieckiego oddziału "Chowewej Syjon". Na początku maja 1896 roku w londyńskiej gazecie opublikowano angielskie tłumaczenie artykułu "Der Judenstaat". W tym samym miesiącu Herzl spotkał się z nuncjuszem papieskim w Wiedniu Antonio Agliardim, przywódcą syjonistów w Kolonii Maksem Bodenheimerem i przywódcą rosyjskiego "Chowewej Syjon" Menachemem Usyszkinem. W czerwcu Herzl odbył podróż do Konstantynopola. Występował tam jako dziennikarz gazety "Neue Freie Presse", i przy pomocy hrabiego Filipa Michaela Newleńskiego próbował spotkać się z sułtanem Abd-ul-Hamidem II. Nie udało mu się uzyskać audiencji u sułtana, ale spotkał się z kilkoma wysokimi tureckimi dygnitarzami, w tym z wezyrem. Przedstawił im swoje propozycje. Zaoferował, że jeśli Żydzi otrzymają Palestynę, będą aprobować wszystkie tureckie regulacje podatkowe, spróbują pomóc w uregulowaniu wewnętrznych finansów i pomogą w spłaceniu zagranicznego zadłużenia Imperium Osmańskiego. Jego wysiłki zyskały uznanie, czego dowodem było odznaczenie go honorowym tureckim Krzyżem Komandorskim Orderu Medjidie. W drodze powrotnej do Wiednia, Herzl zatrzymał się na kilka godzin w Sofii, gdzie setki osób okazało mu swoją sympatię i poparcie. W lipcu odbył kolejną podróż do Londynu i Paryża. 5 lipca odbył spotkanie z i ze Stowarzyszenia Anglo-Żydowskiego (ang. "Anglo-Jewish Association"). Dzień później przed stowarzyszeniem "The Maccabaeans Club" przedstawił program działania: „Zadaniem Stowarzyszenia Żydów jest zdobycie w zgodzie z międzynarodowym prawem terytorium dla tych Żydów, którzy nie potrafią się zasymilować”. Po kolejnych spotkaniach i rozmowach, w dniu 11 lipca Herzl osiągnął porozumienie z pułkownikiem Goldsmidem i Samuelem Montagu w sprawie współpracy w działaniach na rzecz utworzenia wasalnego państwa żydowskiego pod panowaniem tureckim. 18 lipca odbyło się jego pierwsze spotkanie z baronem Edmondem Jamesem de Rothschildem, u którego szukał wsparcia finansowego dla projektu. W cztery dni później w Karlsruhe uzyskał audiencję u księcia Bułgarii Ferdynanda I Koburga. 13 sierpnia w Wiedniu spotkał się z tureckim ambasadorem Mahmudem Nedim Bejem. Rozwijając dotychczasową działalność, na początku września Herzl został oficjalnie uznany przywódcą wiedeńskiej komórki "Stowarzyszenia Syjonistycznego" - był to "Komitet Działania" (niem. "Aktionskomitee"). W kolejnych dniach gazeta „Neue Freie Presse” wysłała Herzla do Görlitz i Wrocławia, aby przygotował relację z manewrów armii pruskiej, w których uczestniczył cesarz Wilhelm II Hohenzollern. Pomimo starań Herzl nie zdołał spotkać się osobiście z cesarzem.
Wszystkie te wydarzenia znakomicie pokazują, jak szybko rosło poparcie dla idei syjonizmu i jak gwałtownie rozszerzał się krąg sympatyków Herzla. Jednak jego radykalne poglądy przysporzyły mu nie tylko przyjaciół. Krytykowali go zasymilowani Żydzi, którzy uznawali siebie za pełnoprawnych obywateli niemieckich, francuskich lub angielskich. „Tezy Herzla stanowiły zagrożenie dla prawnej i społecznej emancypacji Żydów wciąż jeszcze opierającej się na kruchych podstawach. Ortodoksyjni Żydzi zaś traktowali syjonizm jako swego rodzaju sekularyzujące złamanie tabu, gdyż tylko sam Bóg może podjąć i wykonać podobny zamiar”.
Idee Herzla bardzo szybko rozprzestrzeniały się. W dniach 6-7 marca 1897 roku Herzl zorganizował konferencję w Wiedniu, na której spotkał się z przedstawicielami środowisk syjonistycznych z Wiednia, Berlina, Wrocławia i Galicji. Słowa, jakimi przywitał jednego z uczestników, dobrze oddają atmosferę tamtych czasów: „Witam w Wiedniu, stolicy antysemityzmu. Przez kilka najbliższych dni będzie to całkiem znośne miejsce”. Uczestnicy konferencji zaakceptowali propozycję Herzla o zwołaniu powszechnego Kongresu Syjonistycznego (początkowo proponowano miasto Monachium), z zastrzeżeniem możliwości podjęcia współpracy z rosyjskimi syjonistami. 4 czerwca Herzl rozpoczął w Wiedniu wydawanie pierwszej syjonistycznej gazety „Świat”' (niem. „Die Welt”). Razem z Herzlem redagowali ją Martin Buber, Nahum Sokołow i Michael Berkowitz.
W dniach 29-31 sierpnia w Bazylei w Szwajcarii odbył się Pierwszy Kongres Syjonistyczny. Uczestniczyło w nim 200 delegatów pochodzących z siedemnastu różnych państw. Po długich dyskusjach zatwierdzili oni „program bazylejski” żądający „utworzenia prawem powszechnym chronionej siedziby w Palestynie”. Powstała wówczas Światowa Organizacja Syjonistyczna w celu organizacji i wsparcia akcji osiedleńczej w Palestynie. Dokonano wyboru flagi i hymnu państwowego przyszłego państwa żydowskiego. Sam Herzl został wybrany przewodniczącym Organizacji. Zdawał on sobie sprawę z osobliwości tego kongresu, o którym sam pisał z dużą ironią: „Faktem jest, że mam do dyspozycji tylko armię włóczęgów. Stoję na czele bandy wyrostków, żebraków i pismaków”.
Po kongresie, w dniu 19 listopada, Herzl opublikował w gazecie „Die Welt” artykuł zatytułowany "Żydowski Bank Kolonialny" (niem. "Die Jüdische Kolonialbank"). Zawarł w nim projekt sfinansowania akcji osiedleńczej w Ziemi Izraela. Na początku stycznia 1898 roku Herzl odwiedził Berlin, gdzie zwołał konferencję berlińskich Żydów. Przy okazji tej wizyty odbył dwie rozmowy z tureckim ambasadorem Ahmedem Tewfikiem. W dniach 23-25 kwietnia odbyła się konferencja w Wiedniu, w której uczestniczyli przedstawiciele organizacji syjonistycznych z Rosji, Austro-Węgier i Niemiec. Postanowiono zwołać w Bazylei Drugi Kongres Syjonistyczny, na który po raz pierwszy miały być wybierane kobiety z prawem głosowania. Do Palestyny wysłano Leo Motzkina, który miał przygotować raport o aktualnej sytuacji i perspektywach kolonizacji żydowskiej. W dniach 28-31 sierpnia w Bazylei odbył się Drugi Kongres Syjonistyczny. W wyniku podjętych wówczas decyzji, 22 marca 1899 roku w Londynie powołano do życia żydowski bank Żydowski Trust Kolonialny (ang. "The Jewish Colonial Trust"). We wrześniu i październiku 1898 roku Herzl odbył służbowe podróże do Paryża, Londynu i Hagi, aby w odpowiedni sposób zorganizować struktury banku. Równocześnie prowadził intensywne starania na rzecz uzyskania zgody na audiencję u cesarza niemieckiego Wilhelma II, który planował spektakularną wizytę w Palestynie. Herzl spotkał się po raz kolejny z wielkim księciem Fryderykiem II Badeńskim, ministrem spraw zagranicznych Bernhardem von Bülowe i kanclerzem Rzeszy Chlodwigiem zu Hohenlohe-Schillingsfürst. 13 października syjonistyczna delegacja (Theodor Herzl, Józef Seidener, Mojżesz Schnirer, Dawid Wolffsohn i Maks Bodenheimer) udała się pociągiem Orient Express do Konstantynopola. W dniu 18 października w Konstantynopolu miała miejsce pierwsza audiencja Herzla u cesarza Wilhelma II. Następnie delegacja syjonistyczna popłynęła statkiem do Palestyny, gdzie odwiedziła Jafę, Mikwe Jisra’el, Riszon le-Cijjon, Nes Cijjona i Rechowot. 28 października Herzl po raz drugi spotkał się z cesarzem (w Mikwe Jisra’el), a 2 listopada po raz trzeci (w Jerozolimie). Cesarz wyraził „życzliwe zainteresowanie”, poprzestając jednak tylko na ostrożnych ogólnikach, gdyż nie chciał wprawiać w zakłopotanie swojego sojusznika – tureckiego sułtana. Natomiast sułtan był zajęty innymi konfliktami narodowościowymi w swym wielonarodowym państwie i nie wykazywał zrozumienia dla idei syjonistów. Tego samego dnia, Herzl i Wolffsohn wspólnie zasadzili drzewa (cedr i daktylowiec) w osadzie Moca na ówczesnych przedmieściach Jerozolimy.
W czerwcu 1899 roku Herzl wziął udział w Konferencji pokojowej w Hadze, gdzie między innymi spotkał się z wysokimi rosyjskimi dygnitarzami, starając się uzyskać pozwolenie na audiencję z carem Mikołajem II. Herzl uzyskał także zapewnienie tureckiego ministerstwa spraw zagranicznych na zorganizowanie audiencji z sułtanem. Następnie Herzl udał się do Paryża, gdzie spotkał się z prawnikiem Narcisse Levenem (współzałożycielem francuskiego "Alliance Israélite Universelle"), którego zapewnił, że Żydowskie Towarzystwo Kolonizacyjne (ang. "Jewish Colonization Association") będzie współpracować z nim w praktycznych sprawach dotyczących rozwoju żydowskiego osadnictwa w Palestynie. Po tych rozmowach Herzl udał się do Londynu, gdzie w dniach od 25 czerwca do 1 lipca wziął udział w konferencji "Angielskiej Federacji Syjonistycznej" (ang. "English Zionist Federation"). Herzl poinformował angielskich syjonistów, że stara się o uzyskanie zgody tureckiego rządu na kolonizację Palestyny pod zwierzchnictwem sułtana. W dniach 15-18 sierpnia w Bazylei odbył się Trzeci Kongres Syjonistyczny. W grudniu spotkał się z amerykańskim ambasadorem w Konstantynopolu Oscarem Strausem. Dotychczasowa działalność wyczerpała większą część prywatnego majątku Herzla, który częściowo z własnych środków finansował promocję idei ruchu syjonistycznego, wydawanie czasopisma „Die Welt” oraz podróże i koszty spotkań dyplomatycznych. Poszukując nowych środków finansowych Herzl podjął ukończenie kilku dzieł literackich, a w grudniu został redaktorem sekcji literackiej gazety „Neue Freie Presse” - otrzymywał najwyższą pensję w gazecie.
Czwarty Kongres Syjonistyczny odbył się w dniach 13-16 sierpnia 1900 roku w Londynie. O wzroście popularności syjonizmu w Anglii najlepiej świadczy fakt, że w październiku 60 kandydatów do brytyjskiego parlamentu opowiadało się za syjonizmem. Pomimo to działania Herzla nie przynosiły widocznych efektów i wciąż nie było możliwości na spotkanie z sułtanem. W styczniu 1901 roku Herzl napisał w swoim dzienniku: „Wiatr wieje przez ścierniska. Czuję, że zbliża się jesień mojego życia. Jestem w niebezpieczeństwie, że pozostawię niezakończoną pracę na świecie i moje dzieci bez żadnej własności”.
Pod koniec lutego 1901 roku Herzl napisał listy do Syjonistów we Francji, Włoszech, Anglii i Ameryce z prośbą o parlamentarną interwencję przeciwko wprowadzonym przez władze tureckie ograniczeniom żydowskiej imigracji napływającej do Palestyny. W okresie tym Herzl rozważał możliwość przeniesienia centrum swojej działalności z Wiednia do Londynu, zrezygnował jednak z tego planu, gdyż nie chciał rozdzielić się z rodzicami. Na początku maja jego kilkuletnie starania o audiencję u sułtana zakończyły się sukcesem. Po uzyskaniu zezwolenia, 9 maja Herzl wraz z Dawidem Wolffsohnem i Oskarem Marmorekiem udał się do Konstantynopola, gdzie 17 i 18 maja spotkał się z sułtanem. Rozmowa dotyczyła ułatwień dla żydowskiej imigracji oraz możliwości utworzenia państwa żydowskiego w Palestynie. Zakończyły się jednak porażką. Sułtan odznaczył jednak Herzla Wielkim Krzyżem Orderu Medjidie.
W dniach 26-31 grudnia w Bazylei odbył się Piąty Kongres Syjonistyczny. Jednym z jego najważniejszych postanowień było ustanowienie Żydowskiego Funduszu Narodowego (ang. "The Jewish National Fund"), który rozpoczął gromadzenie środków finansowych potrzebnych na wykup ziemi w Palestynie. Żydowski Trust Kolonialny pełnił rolę banku Światowej Organizacji Syjonistycznej, przeznaczając zgromadzone środki na konkretne cele. Pod koniec 1901 roku dysponowano niebagatelną na owe czasy sumą 250 tys. funtów. W lutym 1902 roku Herzl został ponownie wezwany do Konstantynopola, gdzie przeprowadził pierwsze prawdziwe negocjacje z tureckim rządem. Końcowa decyzja sułtana była jednak po raz kolejny negatywna. Wracając, Herzl pojechał do Monachium, gdzie spotkał się z bankierem Reitlingerem. Herzl przedstawił mu tureckie propozycje, aby żydowscy imigranci udali się do Azji Mniejszej i Mezopotamii, aby rozwijać eksplorację lokalnych kopalń. Reitlinger odrzucił te propozycje jako zbyt kosztowne, ryzykowne i niebezpieczne. W wyniku kolejnych rozmów podjęto decyzję o zdeponowaniu na rachunkach sułtana w bankach w Paryżu, Berlinie i Londynie kwoty 3 mln franków. Miało to ułatwić sułtanowi obsługę długu publicznego, a także ułatwić dalsze negocjacje Herzla. W międzyczasie, Theodor Herzl ukończył i opublikował nowelę "Stare-nowe państwo" (niem. "Altneuland"). Opisał w niej utopijny kształt przyszłego państwa żydowskiego. Herzl nie opowiadał się za krzewieniem w nim ortodoksyjnego judaizmu, jako podtrzymującego żydowską tożsamość. Osadnicy nie musieli nawet mówić po hebrajsku. Herzl nie przewidział także żadnego konfliktu z Arabami – przeciwnie, zakładał iż skorzystają oni na rozwoju technologicznym, jaki miał pojawić się wraz z żydowskimi kolonizatorami.
Na przełomie lipca i sierpnia 1902 roku Herzl odbył kolejną podróż do Konstantynopola, podczas której przedstawił ofertę likwidacji całego zagranicznego tureckiego zadłużenia w zamian za ustępstwa na rzecz żydowskiej kolonizacji Hajfy i jej okolic. Po zakończonych rozmowach zapisał w swoim pamiętniku: „Negocjacje znowu doprowadziły do żadnych rezultatów.” Poszukując innych rozwiązań, w październiku udał się do Londynu, gdzie spotkał się z sekretarzem stanu ds. kolonii Josephem Chamberlainem. Przedstawił mu plan rozwoju żydowskiej kolonizacji wyspy Cypr i półwyspu Synaj. Żydowscy osadnicy mieliby pozostawać pod żydowską administracją. Plany te zostały jednak odrzucone. Po dorocznej konferencji syjonistycznej, która odbyła się pod koniec października w Wiedniu, zdrowie Herzla znacznie się pogorszyło. Ten znany dziennikarz, redaktor i pisarz nie był w stanie napisać samodzielnie nawet pojedynczej linii tekstu. W tej sytuacji zwolnił się z „Neue Freie Presse” i wyjechał na leczenie, najpierw do Franzensbadu. Dalsze negocjacje z brytyjską komisją ds. imigracji prowadził jego przedstawiciel . Spotyka się on z i egipskim ministrem spraw zagranicznych Butrosem Ghali, zyskując ich przychylność dla syjonizmu. W grudniu rząd brytyjski podjął decyzję o wysłaniu niewielkiej komisji na półwysep Synaj, której celem było zbadanie możliwości i perspektyw kolonizacji. Po niepowodzeniu tych starań, rząd brytyjski zasugerował Herzlowi, iż można by umieścić osadników w brytyjskim protektoracie Ugandy w Afryce Wschodniej. Miała być to nowa, brytyjska kolonia z własnym, autonomicznym rządem. Jednocześnie Herzl negocjował z rządem rosyjskim - w Sankt Petersburgu odwiedził ministra finansów Siergieja Wittego i ministra spraw wewnętrznych Wiaczesława Plehwego. Spotkanie to wywołało dużą krytykę, gdyż Plehwe z powodu pogromu Żydów w Kiszyniowie zyskał przydomek „rzeźnik z Kiszyniowa”. Herzl odpowiadał jednak na zarzuty krytyków, że „antysemici staną się naszymi najlepszymi przyjaciółmi, kraje antysemickie - naszymi sprzymierzeńcami” i apelował do antysemickich władców, przedstawiając im koncepcję uwolnienia ich od nielubianych Żydów. W dniach 23-28 sierpnia 1903 roku w Bazylei odbył się Szósty Kongres Syjonistyczny. Stał się on miejscem konfrontacji między Herzlem i jego zwolennikami a syjonistami odrzucającymi brytyjską propozycję osiedlenia się żydowskich kolonizatorów w Ugandzie. Herzl widział, że wszystkie dotychczasowe starania zakończyły się niepowodzeniem, a jedyną sensowną propozycją pozostającą na stole negocjacji był brytyjski „plan Uganda”. Z punktu widzenia kwestii żydowskiej sytuacja wymagała poszukiwania pilnego rozwiązania, gdyż w carskiej Rosji nasilały się pogromy, i należało znaleźć miejsce ucieczki dla tysięcy rosyjskich Żydów. Herzl podkreślał przy tym, że „plan Uganda” ma charakter tymczasowego rozwiązania, a końcowym celem syjonizmu nadal pozostaje Palestyna. Plan ten stał się przyczyną wielkiego wewnętrznego kryzysu w ruchu syjonistycznym. W styczniu 1904 roku Herzl odbył podróż do Włoch. 23 stycznia spotkał się z włoskim królem Wiktorem Emanuelem III, który okazał poważne zainteresowanie syjonizmem i obiecał polityczne wsparcie w Konstantynopolu. Dwa dni później Herzl został przyjęty przez papieża Piusa X, który oświadczył, że nie może poprzeć powrotu niewiernych Żydów do Ziemi Świętej. Powiedział: „Jeśli udacie się do Palestyny i osiedlicie tam swoich ludzi, my chcemy mieć tam kościoły i księży gotowych do ochrzczenia was”.
3 czerwca Herzl ponownie wyjechał na odpoczynek do małej wioski Edlach położonej u podnóża Alp na południe od Wiednia. Od 30 czerwca cierpiał z powodu ostrego zapalenia oskrzeli, które przeszło w zapalenie płuc. Pomimo usilnych starań lekarzy jego stan zdrowia pogarszał się. 2 lipca powiedział do Williama Hechlera: „Przekaż im wszystkim moje pozdrowienia i powiedz im, że dałem krew mojego serca za mój naród”. Zmarł następnego dnia, w niedzielę 3 lipca 1904 roku, o godzinie 5. po południu (20 tamuz 5664). Został pochowany 7 lipca na cmentarzu Döblinger Friedhof w wiedeńskiej dzielnicy Döbling. W ceremonii pogrzebowej wzięło udział około 6 tys. osób. W swojej ostatniej woli Herzl poprosił, aby jego ciało zostało pochowane obok jego ojca, „i tam pozostało aż naród żydowski będzie mógł przenieść moje szczątki do Palestyny”. Stało się to możliwe po utworzeniu niepodległego państwa Izrael. W dniu 16 sierpnia 1949 roku szczątki Herzla przewieziono do Jerozolimy i pochowano na Wzgórzu Herzla. W 2006 roku po uprzedniej ekshumacji we Francji zostały pochowane w Jerozolimie prochy dzieci Herzla – Pauliny i Hansa. W uroczystości wzięli udział m.in. Ehud Olmert oraz Binjamin Netanjahu.
Poglądy.
Poglądy syjonistyczne Theodora Herzla zostały zawarte w jego dwóch książkach: "Der Judenstaat" (1896) i "Altneuland" (1902). W pierwszej z tych książek Herzl przedstawił propozycję utworzenia państwa żydowskiego jako sposobu rozwiązania kwestii żydowskiej.
„W książce przedstawiłem starożytny pomysł: jest nim przywrócenie państwa żydowskiego (...)”
„Decydującym czynnikiem jest nasza siła napędowa. A co jest tą siłą? Los Żydów (...) Jestem głęboko przekonany, że mam rację, chociaż wątpię czy doczekam spełnienia tego. Jest mało prawdopodobne, że ci którzy dzisiaj zainaugurują ten ruch dożyją aby zobaczyć jego wspaniałe zwieńczenie. Ale inauguracja wystarczy, aby rozbudzić w nich poczucie dumy i wewnętrzną radość wyzwolenia ich istnienia (...)”
„Jeśli jedna osoba podejmie się tego planu będzie to szaleństwem, ale jeśli wielu Żydów jednocześnie zgodzi się na niego, to jest całkowicie uzasadnione, że jego realizacja nie będzie przedstawiać żadnych trudności. Warto wspomnieć, że idea zależy wyłącznie od liczby jej zwolenników. Być może nasi młodzi ludzie, dla których wszystkie drogi awansu są już zamknięte, dla nich państwo żydowskie otwiera jasną perspektywę wolności, szczęścia i honoru, być może oni sprawią, że ta idea rozprzestrzeni się (...)”
„To czy ten dokument polityczny pozostanie dla współczesności romansem politycznym zależy od nas samych Żydów. Jeśli to pokolenie nie zdoła zrozumieć jego prawości, przyszła bardziej zaawansowana generacja pojmie go. Żydzi, którzy spróbują jego realizację, powinni osiągnąć swoje państwo, ale oni na to zasłużą (...)”
„Rozważam kwestię żydowską, nie społeczną, nie religijną, chociaż czasami biorę te i inne formy. Jest to kwestia narodowa, i musimy ją rozwiązać w dyskusji przede wszystkim jako międzynarodowy problem polityczny i w radzie rozstrzygnąć przez narody cywilizowane świata.”
„Jesteśmy narodem - jednym narodem.”
„Szczerze próbowaliśmy wszędzie połączyć się z narodowymi społecznościami w których żyjemy, starając się jedynie zachować wiarę naszych ojców. Nie wolno nam tego. Na próżno jesteśmy lojalnymi patriotami, czasami super lojalnymi; na próżno ponosimy ofiary z życia i mienia jako współobywatele; na próżno staramy się powiększyć sławę naszych rodzimych ziem w sztuce i nauce, lub jej bogactwo przez handel. W naszych rodzimych krajach, w których żyjemy od wieków, wciąż jesteśmy potępiani jako obcy, często przez ludzi, których przodkowie nie pochodzą z czasów do których Żydzi wzdychają (...)”
„Ucisk i prześladowania nie mogą nas zniszczyć. Żaden naród na ziemi nie przeszedł takich ucisków i cierpień jak my (...)”
„Palestyna jest naszą niezapomnianą historyczną ojczyzną.”
„Jeszcze raz powtarzam moje słowa: Żydzi, którzy będą wówczas, osiągną swoje państwo. W końcu będziemy żyć jako wolni ludzie na naszej ziemi, w będziemy spokojnie umierać w naszych domach. Świat będzie wyzwolony przez naszą wolność, wzbogacony naszym bogactwem, powiększony naszą wielkością. I cokolwiek będziemy tam czynić dla naszej własnej korzyści, będzie stawać się dużym pożytkiem dla całej ludzkości.”
Ostatnim dziełem Herzla była książka "Altneuland", w której zawarł wizję nowego państwa żydowskiego z odmienionym społeczeństwem. Herzl wyobrażał sobie to państwo jako połączenie nowoczesnej kultury europejskiej z żydowskim dziedzictwem kulturowym. Opisywał wybudowany w Jerozolimie „Pałac Pokoju”, w którym rozstrzygane są międzynarodowe spory. A jednocześnie spodziewał się odbudowania Świątyni Jerozolimskiej. Społeczeństwo nie miało być jednak religijnym, choć okazywałoby szacunek religii w każdej sferze życia publicznego. W użyciu miały być liczne języki, choć głównym językiem byłby hebrajski. Herzl nie przewidywał żadnego konfliktu między Żydami a Arabami. Spodziewał się, że arabska ludność będzie wdzięczna swoim żydowskim sąsiadom za poprawę sytuacji ekonomicznej Palestyny, i nie widział żadnych podstaw do konfliktu. W żydowskim państwie wszyscy obywatele mieli mieć równe prawa, w tym także nie-Żydzi. Omawiając ustrój nowego państwa Herzl wskazywał na „trzecią drogę”, będącą pomiędzy kapitalizmem a socjalizmem. Państwo miało mieć rozwinięty system pomocy społecznej i zachowaną własność publiczną głównych bogactw naturalnych, przemysłu, rolnictwa i handlu (zorganizowanych na zasadach współpracy).
„Opiera się to na idei, która często występuje we wszystkich cywilizowanych narodach (...) Gdybyśmy kogokolwiek wykluczyli z naszych osiągnięć byłoby to niemoralne, niezależnie od jego pochodzenia czy jego religii. Stoimy na ramionach innych cywilizowanych narodów (...) To co posiadamy zawdzięczamy pracy przygotowanej przez inne narody. Dlatego musimy spłacić nasz dług. Istnieje tylko jeden sposób aby to zrobić, najwyższa tolerancja. Dlatego naszym motto musi być teraz i zawsze: „Człowieku, jesteś moim bratem”.”
Znaczenie.
Theodor Herzl jest nazywany „Wizjonerem państwa” (hebr. חוֹזֵה הַמְדִינָה, "Hozeh HaMedinah"), ojcem współczesnego politycznego syjonizmu i w efekcie jednym z twórców państwa Izrael. W czerwcu 2004 roku izraelski parlament postanowił uczcić pamięć i zachować nauki Herzla. W tym celu utworzono publiczną radę do kształcenia przyszłych pokoleń, aby nadać kształt państwu Izraela w zgodzie z syjonistyczną wizją Herzla. Dzień urodzin Theodora Herzla, 10 ijar, został uznany Dniem Herzla. W tym dniu co roku odbywają się państwowe uroczystości przy jego grobie na Wzgórzu Herzla w Jerozolimie. W Knesecie odbywa się wówczas uroczysta debata.
Na cześć Herzla jedno z izraelskich miast nosi nazwę Herzlija.

</doc>
<doc id="91557" url="https://pl.wikipedia.org/wiki?curid=91557" title="Wist (gra)">
Wist (gra)

Wist, wist klasyczny (ang. "whist") – klasyczna gra karciana wywodząca się z Anglii. Gra pochodzi od wcześniejszej gry zwanej Ruff and Honours. Mimo że wist ma niezwykle proste zasady, to stwarza bardzo duże możliwości zastosowania wyszukanych strategii. Powstało wiele książek o tym, jak należy grać w wista. Gra była bardzo popularna w XVIII i XIX w. Wist jest protoplastą dzisiejszego brydża, różniącym się brakiem licytacji, oraz tym że „dziadek” się nie wykłada. Od wista wywodzi się cała klasa gier nazywanych wistowymi.
Zasady.
Gra przeznaczona jest dla czterech graczy, którzy grają w dwóch parach. Partnerzy siedzą naprzeciwko siebie. W wiście wykorzystuje się pełną talię (52) kart. Hierarchia kart jest następująca (od najstarszej do najmłodszej): A, K, D, W, 10, 9, 8, 7, 6, 5, 4, 3, 2. Gra składa się z rozdania kart, wybrania koloru atutowego (atu), rozgrywki i podliczenia punktów.
Na początku rozdający rozdaje każdemu 13 kart rozpoczynając od osoby siedzącej na lewo od niego. Rozdający odsłania ostatnią rozdaną kartę, której kolor staje się kolorem atutowym. Następnie osoba siedząca na lewo od rozdającego rzuca dowolną kartę. Po niej zgodnie z ruchem wskazówek zegara kładą kartę pozostali gracze. Mogą oni położyć dowolną kartę, ale istnieje obowiązek dokładania do koloru. Jeżeli nie można dołożyć karty do koloru można położyć dowolną inną kartę. Cztery kolejno położone karty stanowią lewę, którą zdobywa gracz, który położył najstarszą kartę. Jeżeli któryś z graczy położył atu, to zdobywa lewę. Jeżeli uczyniło to kilku graczy, to lewę bierze ten, który położył najstarszą kartę w kolorze atutowym. Celem gry jest wzięcie jak największej liczby lew. Nie ma obowiązku bicia.
Para, która wzięła więcej lew otrzymuje 1 punkt za każdą wziętą lewę powyżej sześciu. Jest tak ponieważ w grze jest do zdobycia 13 lew. Para, która ich wzięła tylko 6 wzięła mniej niż połowę, czyli przegrała.
Gra toczy się do momentu zdobycia przez jedną z par 7 punktów (jest to tzw. amerykański system punktowy), lub 5 (w brytyjskim systemie punktowym). Według systemu amerykańskiego za niedołożenie karty do koloru otrzymuje się 2 punkty karne, które są dodawane do punktów przeciwników. Według systemu brytyjskiego za niedołożenie do koloru otrzymuje się aż 3 punkty karne.
Terminologia.
Wist posiada własną terminologię, zbliżoną do brydżowej:
Odmiany wista.
Współcześnie istnieje wiele odmian wista wzbogaconych o różne elementy urozmaicające rozgrywkę, takie jak np. licytacja. Odmiany te często są nazywane po prostu wistem.

</doc>
<doc id="91559" url="https://pl.wikipedia.org/wiki?curid=91559" title="Die Toten Hosen">
Die Toten Hosen

Die Toten Hosen (niem. dosłownie: "martwe spodnie", idiom oznaczający "impotenta" lub "flaki z olejem") – niemiecki zespół punkrockowy, występujący również w kilku albumach pod pseudonimem "Die Roten Rosen". Początkowo muzykę zespołu, zgodnie z ideologią ruchu punkrockowego, cechowała prostota melodii, słów i aranżacji oraz brak wirtuozerii w wykonaniu. Liderem i wokalistą zespołu jest "Campino" (pseudonim pochodzi od nazwy cukierków śmietankowo-owocowych). Jeden z ich przebojów – "Alles aus Liebe" – zyskał w Polsce dużą popularność w wykonaniu zespołu Ich Troje ("A wszystko to..."). W 1988 dużą popularność w Polsce zdobyła piosenka zespołu Kobranocka "I nikomu nie wolno się z tego śmiać", będąca coverem utworu Die Toten Hosen "Armee der Verlierer".
Historia zespołu.
1982 do 1987: Lata początkowe.
Zespół „Die Toten Hosen” powstał w 1982 roku w Düsseldorfie (Ratinger Hof). Zespół w pierwotnym składzie tworzyli: Campino, Andreas von Holst, Andreas Meurer, Michael Breitkopf, Trini Trimpop oraz Walter November. Zespół był kontynuacją formacji „ZK”, której wywodzili się Campino oraz Andreas von Holst. Swój debiut koncertowy grupa miała w Wielkanoc 1982 roku w bremeńskim pubie „Schlachthof”. W tym samym roku zespół wydał swój pierwszy utwór – „Wir sind bereit”, a krótko po tym ukazał się utwór „Reisefieber”. Wskutek problemów narkotykowych w 1983 roku niespodziewanie zespół opuścił Walter November. Trzecim singlem wydanym przez zespół był „Eisgekühlter Bommerlunder” (utwór również w polskiej wersji jako "Zamrożona Wyborowa", wydany w 2010 roku, również przez Die Toten Hosen). Utwór przyniósł grupie znaczny rozgłos. W 1983 roku ukazał się pierwszy album "Opel-Gang" z ich logiem – trupią czaszką (Totenkopf).
Z końcem tego samego roku Die Toten Hosen, mający już kontrakt od lipca 1983 z wytwórnią płytową EMI, wraz z nowojorskim rapperem Fab Five Freddym nagrali hiphopową wersję singla Bommerlunder, wydaną pt. "Hip Hop Bommi Bop" jako bożonarodzeniowy singiel. W 1984 roku zostali zaproszeni przez stację telewizyjną BBC do programu "John Peel Show". Z powodu wysokich kosztów podróży doszło do sporu z EMI i ostatecznie zespół zerwał kontrakt, przenosząc się do Virgin Records. Spór z wytwórnią odżył w 1984 roku, kiedy ukazał się ich drugi album "Unter falscher Flagge". Powodem miała być okładka, na której widniała karykatura – szkielet psa siedzącego obok gramofonu, nawiązująca do znaku firmowego EMI. Wytwórnia wniosła sprawę do sądu, wskutek czego wygląd okładki uległ zmianie. Na okładce pojawił się sztandar z piracką flagą, na której pojawiło się po raz pierwszy logo szkieletu orła ("Knochenadler"). Logo to jest używane przez zespół do dzisiaj.
Na początku 1985 roku Die Toten Hosen odbyli trasę po Francji, a jesienią po Węgrzech i Polsce. Pod koniec roku Trini Trimpop zrezygnował z bycia perkusistą i do 1992 przejął funkcję menedżera zespołu. Nowym perkusistą był chwilowo Jakob Keusen, którego w styczniu 1986 zastąpił Wolfgang Rohde. Pierwszy koncert Rhode w roli perkusisty był zarazem pierwszym koncertem Die Toten Hosen przed dużą publicznością. Razem z Herbertem Grönemeyerem, Udo Lindenbergiem, Mariusem Müller-Westernhagenem, BAP, Rodgau Monotones i innymi wystąpili w lipcu 1986 roku na festiwalu Anti-WAAhnsinns pod Wackersdorfem, by zaprotestować przeciwko budowie tamtejszej rafinerii. W tym samym roku Die Toten Hosen wydali trzeci album studyjny "Damenwahl". W czasie trasy koncertowej promującej ten album, sponsorowanej przez północnoniemieckie przedsiębiorstwo Fromms, z ich inicjatywy rozdawano w wielkich ilościach prezerwatywy. W 1987 roku zespół odniósł sukces wydając płytę winylową "Never Mind the Hosen, Here’s Die Roten Rosen", występując jednocześnie pod pseudonimem "Die Roten Rosen". Album zawierał rockowe wersje niemieckich przebojów określanych jako Deutsche-Schlager. Z końcem 1987 roku pojawił się ich pierwszy album koncertowy „Bis zum bitteren Ende”, który jednocześnie uplasował się w Top 30 niemieckich i austriackich list.
1988 do 1995: Zdobycie uznania i pierwsze sukcesy.
Wydana w 1988 roku płyta "Ein kleines bisschen Horrorschau", w której pojawił się przebój "Hier kommt Alex", uchodzi za punkt przełomowy w karierze zespołu. Album składa się w większości z utworów napisanych do sztuki teatralnej Bernda Schadewalda: "Clockwork Orange". Sztuka powstała w oparciu o powieść „Mechaniczna pomarańcza” autorstwa Anthony’ego Burgessa i filmu pod tym samym tytułem w reżyserii Stanleya Kubricka. Przez pół roku występowali na scenie podkładając muzykę do sztuki w teatrze Bad Godesberg w Bonn. Jeszcze tego samego roku Die Toten Hosen wystąpili na "Lituanika-Festival", festiwalu odbywającym się w stolicy Litwy, Wilnie oraz w Kownie i zostali wybrani przez jury najlepszym zespołem całego festiwalu.
Tournée wiosną 1989 roku zgromadziło wielu fanów i okazało się sukcesem, na koncercie w dortmundzkiej Westfalenhallen wyprzedano wszystkie bilety. Jednocześnie zespół wydał kasetę VHS "3 Akkorde für ein Halleluja", która dokumentowała jego dotychczasową historię. W 1990 roku zostali zaproszeni do wzięcia udziału w "New Music Seminar" odbywającego się w Nowym Jorku, a w Kolonii wystąpili jako support przed koncertem The Rolling Stones. Latem 1990 roku wyjechali do Włoch, gdzie dla gazety Die Tageszeitung i radia SDR 3 komentowali mecze XIV Mistrzostw Świata w Piłce Nożnej. Specjalnie na tę okazję wydali cover "Azzurro" w wersji rockowej, ze specjalnym klipem wideo, który w satyryczny sposób ukazuje zachowanie się grupki niemieckich kibiców, podróżujących na mecze mistrzostw. Jeszcze w tym samym roku wydali album "Auf dem Kreuzzug ins Glück", który w ciągu tygodnia sprzedał się w liczbie 150 tys. sztuk.
W 1991 roku ukazał się dwupłytowy album "Learning English, Lesson One", który uważany jest za jeden z najlepszych albumów coverów piosenek anglojęzycznych. Album miał być ich hołdem wobec twórców oryginalnych wersji tych utworów. Nagrywanie każdego z coverów odbywało się przy obecności co najmniej jednego z autorów każdego utworu. Ta produkcja zapoczątkowała trwającą do dzisiaj współpracę z angielskim muzykiem T. V. Smithem, twórcą tekstów i byłym członkiem zespołu The Adverts. Wiosną 1992 roku zespół wyruszył w trwającą do jesieni trasę koncertową, grając koncerty pod hasłem "Menschen, Tiere, Sensationen" („Ludzie, zwierzęta, sensacje”). Podczas trasy odwiedzili Niemcy, Austrię, Szwajcarię, Danię, Anglię, Hiszpanię, Francję i po raz pierwszy Argentynę. Singiel, który ukazał się w Boże Narodzenie 1992 roku – "Sascha … ein aufrechter Deutscher" manifestował ich krytyczne poglądy wobec ekstremizmu prawicowemu. Dochodem uzyskanym ze sprzedaży DTH postanowiło wesprzeć „düsseldorfski apel przeciwko rasizmowi i nienawiści do obcokrajowców”. Wydawnictwo spotkało się z protestami ze strony Partii Republikanów, co jednak tylko zwiększyło jego popularność, dochody wyniosły pół miliona niemieckich marek.
W 1993 roku pojawił się album "Kauf mich!", który zajął pierwsze miejsce na liście Album-Charts w Niemczech. Album porusza przede wszystkim tematykę konsumpcji, reklamy i prawicowego ekstremizmu. Latem tego samego roku wystąpili jako support dla irlandzkiego zespołu U2, który odwiedził Niemcy w trakcie trasy Zoo TV Tour. Wystąpili tam przed publicznością liczącą 50 tys. osób, co widać na videoclipie do piosenki „KAUF MICH!”. Jeszcze tego samego roku Die Toten Hosen wydali pierwszą w ich kolekcji płytę zawierającą ich dotychczasowe przeboje: "Reich &amp; sexy". Międzynarodowa wersja tego wydawnictwa ukazała się w 1994 roku, wraz z albumem "Love, Peace &amp; Money". W tym samym czasie na niemieckich listach przebojów znajdowały się równocześnie trzy albumy Die Toten Hosen.
Podczas trasy koncertowej w 1994 roku prawie zawsze zapełniali widownię do ostatniego miejsca, zarówno w kraju, jak i za granicą. W listopadzie wystąpili na czterech koncertach w USA i Kanadzie jako support przed grupą Green Day. Do kwietnia 1995 roku występowali także w audycji "Tausend Takte Tanzmusik", nadawanej przez berlińską radiostację Fritz. Z końcem roku zespół założył własną firmę JKP, przejmując na siebie wydawanie i sprzedaż płyt.
Lata 1996 do 2000: JKP – początki z własną wytwórnią płyt.
Pierwszy album wydany przez własną wytwórnię ukazał się w 1996 i nazywał się "Opium fürs Volk". DTH porusza w tym albumie tematykę wiary i religii. Album ten jest ich trzecim albumem w karierze, po albumie "Kauf MICH!" i "Reich &amp; sexy" uhonorowanym nagrodą platynowej płyty wśród niemieckojęzycznej muzyki. Ich przebój "Zehn kleine Jägermeister" jest pierwszym spośród ich utworów, który zajął pierwsze miejsce na niemieckojęzycznej liście przebojów Single-Charts. Razem z Iggy Pop Die Toten Hosen wystąpili jako support przed koncertem Ramones na ich koncercie pożegnalnym na stadionie River-Plate w Buenos Aires przed 75-tysięczną publicznością. Jeszcze w tym samym roku DTH odbywa trasę koncertową po Niemczech, Austrii i Szwajcarii, której towarzyszy motto "Ewig währt am längsten" co w tłumaczeniu oznacza "wieczność jest najlepszą polityką". Poza tym w 1996 roku "DTH" zaliczyli jeszcze występy na "Gurtenfestival", "Forestglade Festival", na Waldbühne Berlin, a także na "Bizarre-Festival" w Kolonii. W roli headlinerów na festiwalu "Rock am Ring" wystąpili po raz pierwszy w maju 1996. Również w tym roku ukazał się ich drugi album koncertowy – "Im Auftrag des Herrn".
W latach 1982 do 1997 zespół Die Toten Hosen miał na koncie już ponad 1000 koncertów. Podczas ich jubileuszowego koncertu – 28 czerwca 1997 roku przed 60-tysięczną publicznością zgromadzoną na Rheinstadion w ich rodzinnym mieście Düsseldorfie, doszło do tragicznego wypadku, w którym (wskutek naciskania przez tłum na scenę) została śmiertelnie ranna szesnastoletnia fanka z Holandii. Zespół od razu przerwał koncert, jednakże z nakazu miejskiej straży pożarnej, DTH zmuszeni byli dokończyć swój koncert, by nie wywołać paniki w tłumie. W szoku po zaszłych zdarzeniach DTH odwołali wszystkie koncerty zaplanowane do końca tego roku, i przez prawie dwa lata nie wystąpili na żadnych stadionach.
W styczniu 1998 Die Toten Hosen wzięli udział w "Vans Warped Tour". Trasa objęła festiwale w Nowej Zelandii, Australii, Japonii i w USA, gdzie jak dotąd nie byli jeszcze tak dobrze znani. W tym samym miesiącu pojawił się Ich nowy singiel "Pushed Again", który poruszał taką tematykę jak bezprawie i represje polityczne. Utwór ten przedstawili DTH niemieckiej publiczności podczas nielegalnego koncertu, zorganizowanego w Ahaus, przeciwko transportom odpadów radioaktywnych. Strona B płyty, czyli "Alles ist eins" dedykowana jest szesnastoletniej dziewczynie, tragicznie zmarłej podczas tysięcznego koncertu w Düsseldorfie. W sierpniu Die Toten Hosen zagrali na festiwalach w Landsberg am Lech i na Rock am See w Konstancji. Następnie po raz kolejny wzięli udział w trasie "Vans Warped Tour", odbywającej się tym razem na kontynencie europejskim, podczas której, obok pięciu koncertów w Niemczech, w programie były koncerty w Hiszpanii, Włoszech, na Węgrzech i na Słowacji.
Z końcem tego roku zespół jako „Die Roten Rosen” (Czerwone Róże) wydał album świąteczny "Wir warten auf’s Christkind..." parodiujący tradycyjne piosenki i kolędy świąteczne. W 1999 z powodu złego stanu zdrowia (kręgosłup) perkusista Wolfgang Rohde musiał zrezygnować z gry w zespole. Zastąpił go Vom Ritchie, który debiutował podczas koncertów świątecznych pod nazwą "Little Drummer Boy". Ponownie pod nazwą „Die Toten Hosen” zespół wydał w 1999 album "Unsterblich", z którego utwory koncentrują się przede wszystkim na przemijaniu ludzkiego życia. W tym samym roku, w ich wytwórni płytowej JKP, powstał soundtrack do filmu "You Are Dead", a tytuł filmu zainspirował ich do napisania utworu o takiej samej nazwie.
Na początku nowego roku Die Toten Hosen ponownie odwiedzili Argentynę. Podczas koncertu odbywającego się 24 marca 2000 w „Museum” w Buenos Aires; kilka minut po rozpoczęciu koncertu, wskutek naporu tłumu fanów, doszło do zarwania się sceny. Na szczęście nikt nie został ranny, jednak występ musiał zostać przerwany, a następnie powtórzony nazajutrz. Oba te występy zostały udokumentowane na płycie DVD "En misión del señor", która ukazała się w 2001 roku.
11 czerwca 2000 podczas występu na scenie "Rock am Ring", Campino pośliznął się i doznał kontuzji więzadła. Był wprawdzie w stanie dokończyć koncert, jednakże kontuzja zmusiła go do odwołania zaplanowanych na tamto tournée ponad siedemdziesięciu koncertów.
Lata 2001 do 2005: Od albumu "Auswärtsspiel" do "Friss oder stirb".
W 2001 roku Die Toten Hosen wystąpili jako "backgroundband" brytyjskiego zespołu T. V. Smith w albumie Useless zawierającym kompozycje Smitha powstałe od 1977 r. Później, po pobycie na Kubie, kilku koncertach w Polsce, w Czechach i na Węgrzech i po występie jako support przed AC/DC latem 2001 roku w Niemczech, wydali w następnym roku (2002) album "Auswärtsspiel". Od lutego aż do grudnia 2002 roku Die Toten Hosen podróżowali po Niemczech, Austrii, i Szwajcarii i dali ponad siedemdziesiąt koncertów w po brzegi wypełnionych halach i stadionach. Wzięli dodatkowo udział w "Himos Festival" w Finlandii, w "Przystanku Woodstock" w Polsce, w "Sziget-Festival" w Budapeszcie i w dwóch koncertach w Buenos Aires. Według statystyk zespołu z końcem 2002 roku na ich koncertach było ponad pół miliona osób.
W międzyczasie została wydana ich druga płyta – składanka typu "the best of", zawierająca największe przeboje: "". W 2003 roku zespół zrobił sobie przerwę na wypoczynek, w międzyczasie dając jesienią kilka koncertów w Argentynie, a w lutym 2004 roku powrócili z nowym albumem "Friss oder stirb". Wkrótce opublikowali swój występ na Rock am Ring w formie płyty DVD i w październiku wraz z wydaniem nowego albumu "Zurück zum Glück" świętowali swój szósty raz, gdy ich album znalazł się na pierwszym miejscu wśród niemieckojęzycznych Album-Charts. MTV wyświetliło w tym samym roku 16-częściowy program "Friss oder stirb", pokazujący Die Toten Hosen w życiu prywatnym wśród rodziny i przyjaciół, wydany w lipcu 2005 na potrójnym DVD. Podczas ich tournée pod tą samą nazwą znowu wszystkie bilety zostały wyprzedane.
Podczas Rock am Ring w 2005 roku Die Toten Hosen nie było w harmonogramie, jednak DTH pojawili się spontanicznie robiąc fanom wielką niespodziankę. Organizator Marek Lieberberg wręczył im jako pierwszej grupie w historii festiwalu „Klucz do Rock am Ring”, który uprawniał ich do przyjeżdżania w przyszłości, kiedy tylko zechcą na festiwal bez żadnych wcześniejszych ustaleń. 2 lipca 2005 wystąpili na festiwalu Live 8 w Berlinie.
We wrześniu 2005 Die Toten Hosen wystąpili wraz z gościnnie biorącymi udział muzykami Esther Kim i Raphael Zweifel w wiedeńskim Burgtheater, dając koncert z serii MTV Unplugged. Nagrana w grudniu w 2005 roku kolejna w dyskografii grupy płyta "" została także wydana jako film. 10 września 2005 Die Toten Hosen zagrali ostatni koncert z trasy "Friss oder Stirb" na zapełnionej po brzegi LTU arenie w Düsseldorfie i nagranie z tego koncertu opublikowali pod nazwą "Heimspiel" oznaczającą grę w domu (u siebie) na DVD. Pod koniec roku jeździli w trasę razem z Gerhardem Poltem oraz Biermösl Blosn po różnych teatrach i domach operowych, grając pod reżyserią Hannsa Christiana Müllera w programie kabaretowym "Abvent".
Lata 2006–2011: "album In aller Stille", jak i trasy koncertowe "Machmalauter" i "Schall und Rauch".
Rok 2006 był rokiem w którym DTH nie robiło prób i nie było żadnych koncertów. Campino wystąpił w tym czasie na berlińskim Admiralpalast w inscenizacji sztuki Bertolda Brechta "Opera za trzy grosze" w reżyserii Klausa Marii Brandauera w roli Macheatha. Z kolei Vom Ritchie występował w tym czasie ze Spittin’ Vicars i T. V. Smithem w trasach.
Razem z Herbertem Grönemeyerem, Fantastischen Vier, Bono, Bobem Geldofem i innymi Die Toten Hosen wzięli udział w koncercie Open-Air "Deine Stimme gegen Armut" („Twój głos przeciwko biedocie”). Koncert ten należy do koncertów z serii Music &amp; Messages organizowanych w ramach protestu przeciwko szczytom G8, i odbył się 7 czerwca 2007 przed 80-tysięczną publicznością zgromadzoną w Rostocku.
Koncerty: 27 maja w Hamburgu, 28 maja w Berlinie, jak i występy na początku czerwca na Rock am Ring i Rock im Park; objęły trasę koncertową żartobliwie nazwaną "Hals + Beinbruch Tour '08" ("Tournée Złamanie szyi i nogi"), gdyż Campino na początku maja złamał sobie nogę. Nowy album studyjny "In aller Stille" ukazał się na rynku 14 listopada 2008 roku, poprzedzony wydaniem w październiku singla „Strom”. Koncerty trasy "Machmalauter", odbywającej się od listopada 2008 do Bożego Narodzenia 2009 wyprzedały się do ostatniego miejsca. Prawie w każdym z miejsc tej trasy gościnnie brali w koncertach udział Esther Kim i Raphael Zweifel.
W kwietniu 2009 Die Toten Hosen wydał (specjalnie z myślą o fanach z Argentyny) swój najnowszy album – "La hermandad – En el principio fue el ruido", zawierającego obok większości utworów z albumów "In aller Stille" i "Zurück zum Glück" trzy całkiem nowe kompozycje. Die Toten Hosen odwiedzili po raz dziewiąty Amerykę Południową, koncertując po raz kolejny między innymi w Buenos Aires. 2 Maja 2009, po raz pierwszy w historii ich zespołu, wystąpili w Moskwie. W listopadzie Die Toten Hosen wyjechali ponownie do Ameryki Łacińskiej, koncertując między innymi w Patagonii, Gwatemali, Panamie, Nikaragui i w Meksyku. Cała ich trasa jest udokumentowana na Live-Albumie "Machmalauter Live", który w listopadzie 2009 ukazał się jako dwupłytowy album. Dodatkowo wydane zostały płyty z koncertem na berlińskiej Waldbühne i z koncertem w klubie SO36 w Berlinie jako DVD.
Pod nazwą "Schall und Rauch" odbył Die Toten Hosen we wrześniu i październiku 2010 trasę po Azji Środkowej. Dwa koncerty odbyły się w Kazachstanie: w Astanie i w Ałmaty a później koncertując w Taszkencie, Samarkandzie, Duszanbe, Stambule, Ammanie i Tel Avivie. Na uwieńczenie swojej trasy zagrali pięć koncertów w Polsce występując kolejno: 5 października w poznańskim klubie Eskulap, 6 października w gdańskim klubie „Parlament”, 8 października w warszawskiej Stodole, 9 października w krakowskim Kwadracie, i 10 października we wrocławskim WZ Na koniec 2011 roku ukazała się kompilacja "All die ganzen Jahre".

</doc>
<doc id="91560" url="https://pl.wikipedia.org/wiki?curid=91560" title="Kabaret">
Kabaret

Kabaret () – forma sztuki widowiskowej, mająca charakter zazwyczaj satyryczny. Widowiska kabaretowe tworzone są przez kilkuosobowe grupy artystów. Zazwyczaj są to grupy stałe. Ekspresja sztuki w przypadku kabaretu polega na prezentowaniu krótkich form, skeczy. Czasami grupy kabaretowe łączą się lub wymieniają członkami, wprowadzając dzięki temu nowe środki wyrazu. W zależności od stosowanych kryteriów rozróżnia się kabaret polityczny i obyczajowy, aktualny i historyczny, narodowy i kosmopolityczny, językowy i sytuacyjny, profesjonalny i amatorski, dla dorosłych i dla dzieci, egalitarny i elitarny.
Początki kabaretu.
Historię kabaretu na Zachodzie przedstawiła Lisa Appignanesi. W Rosji kabaret określany jest terminami "tieatr estrady" (театр эстрады) i "tieatr miniatiur" (театр миниатюр).
Francja.
Początkowo nazwa kabaret nie była bezpośrednio związana ze sztuką teatralną czy występem artystów. Był to lokal gromadzący nocą artystyczny światek. Pierwszy taki lokal otworzono 18 listopada 1881 roku w Paryżu przy ulicy Boulevard Rouchechouart 84 w dzielnicy Montmartre, która wówczas jeszcze znajdowała się na peryferiach miasta i kojarzona była z przestępcami, prostytutkami i bezrobotnymi. Pomysłodawcą przedsięwzięcia był artysta Rodolphe Salis. Początkowo imprezy odbywały się pod nazwą "cabaret artistique", wkrótce jednak lokal nazwano Chat Noir ("Czarny Kot"). Czarodziejski kot (wzięty z utworów Edgara Allana Poe) był symbolem sztuki.
Pierwsze spotkania były skromne i miały charakter zamknięty – przychodzili głównie przyjaciele Salisa. Szybko jednak "Czarny Kot" zdobył rozgłos i był najbardziej obleganym lokalem Paryża. Przedstawienia miały charakter ciągłej artystycznej improwizacji. Jednym z ważniejszych środków przekazu była piosenka, często poruszająca aktualne problemy społeczno-polityczne. Innym narzędziem do ośmieszania i krytykowania władzy było emanowanie absurdem, który miał kontrastować ze spokojem i uporządkowanym życiem wyższych sfer. Satyra przybierała często formę obelg, również w stosunku do bardziej zamożnej publiczności.
W 1882 roku Salis rozpoczął wydawanie czasopisma również pod tytułem "Chat Noir". W 1885 roku, ze względu na niebezpieczną okolicę (zasztyletowanie jednego z kelnerów oraz ciężkie pobicie samego Salisa) i skromne warunki lokalowe kabaret zmienił siedzibę i "przeniósł się" (dosłownie: w nocy, barwnym i rozśpiewanym korowodem artyści wraz z gośćmi przenieśli całe wyposażenie do nowego lokalu) na ulicę Victor Masse. Przez następne lata "Chat Noir" był jednym z najważniejszych ośrodków nocnego życia artystycznego Paryża. Jego sukces przyczynił się do przemiany Montmartre w dzielnicę bohemy i centrum artystyczne Paryża, jak jest postrzegana po dziś dzień. "Czarny Kot" został zamknięty w 1896 roku.
Inne znane kabarety powstałe w tamtym okresie to:
oraz "Moulin Rouge"
U podstaw zamknięcia "Chat Noir" leżała m.in. słaba sytuacja finansowa lokalu. Na brak zainteresowania nie narzekał założony w 1889 roku przez Josepha Ollera Moulin Rouge ("Czerwony Młyn"). Położony w "czerwonej dzielnicy" kabaret przyciągał swym wyglądem – imitacją młyna na dachu. W 1891 roku Henri de Toulouse-Lautrec namalował plakat reklamujący "Moulin Rouge", który wzbudził w Paryżu wiele sensacji i kontrowersji, a to za sprawą widocznych nóg i bielizny tancerki. Dzięki jednak temu lokal zyskał rozgłos i popularność. Do dziś symbolem rozpoznawczym "Moulin Rouge" jest cancan.
Najbardziej znani francuscy artyści związani z kabaretem:
Niemcy.
Drugim ważnym ośrodkiem w historii kabaretu w końcu XIX wieku były Niemcy. Tu jednak początki naznaczone były piętnem cenzury. Kultura i sztuka niemiecka z przełomu wieku była utrzymywana w konwencji wzniosłej tradycji. Również surowa struktura władzy nie sprzyjała innowacyjnym pomysłom czy rubasznej satyrze. Zapoczątkowane jednak we Francji zmiany zaowocowały założeniem satyrycznego pisma Simplicissimus. Jego twórcy – Albert Langen oraz Frank Wedekind zainspirowani byli bezpośrednio wizytą we francuskim Montmartre. Satyryczne teksty nie przypadały do gustu władzy. Frank Wedekind musiał nawet opuścić kraj po publikacji poematu satyrycznego "Im heiligen Land" ("W ziemi świętej"), w którym prześmiewczo przedstawił wizytę cesarza Wilhelma II w Palestynie. Gdy wrócił po roku nieobecności, i tak został aresztowany i skazany na sześć miesięcy ciężkiego aresztu.
Następnym etapem na drodze do powstania kabaretu, było wydanie zbioru wierszy i piosenek "Deutsche Chanson" przez Otto Juliusa Bierbauma. Wkrótce potem Ernst von Wolzogen otworzył w Berlinie lokal o nazwie Uberbrettl (18 stycznia 1901 roku w teatrze przy placu Aleksandra w Berlinie). "Uberbrettl" nazywany był również Buntes Theater (Kolorowy Teatr). Przedstawienia, które łączyły w sobie humor, lirykę i erotykę, przyciągały tłumy, ale ze względu na działającą cenzurę, która nie dopuszczała w programie wyzwisk, zbytniej krytyki władzy i nieprzyzwoitego zachowania – nie był to kabaret podobny do francuskiego pierwowzoru. Obok "Uberbrettl" powstawały kolejne lokale. Kabaret w Niemczech bardziej nawiązywał do klasycznego teatru. W 1901 roku Max Reinhardt stworzył kabaret "Schall und Rauch" ("Głos i dym"), przekształcony następnie w "Kleine Theater", który parodiował dzieła literackie. 
Kabaret zaczął być kojarzony zarówno z miejscem spotkań bohemy artystycznej, jak i konkretną grupą artystów.
Mimo represji ze strony cenzury i policji, cyganeria artystyczna Niemiec (skupiona głównie w Monachium), założyła "Związek Ochrony Wolnej Sztuki i Nauki imienia Goethego". Jedenastu artystów związanych z tym ruchem stworzyło, 13 kwietnia 1901 roku, kabaret Die Elf Scharfrichter (Jedenastu Katów). Oficjalnie – w obawie przed cenzurą – miał być to prywatny klub, który raz w tygodniu daje przedstawienia tylko dla zaproszonych gości. Praktycznie zdobycie zaproszenia nie było trudne, gdyż instrukcja podawana była jawnie na każdym spotkaniu. Godłem kabaretu był pręgierz i ludzka czaszka w peruce sędziego. Dekorację sali, w której odbywały się występy, stanowiły narzędzia tortur i maski 11 założycieli kabaretu. Jedną z głównych gwiazd "Die Elf Scharfrichter" – obok Franka Wedekinda – była Marya Delvard. Jej karykaturalnie szczupła i nienaturalnie oświetlona sylwetka początkowo zaszokowała publiczność, lecz wkrótce Marya stała się symbolem kabaretu. Dzięki jej popularności i charyzmie, kobiety zostały na stałe wprowadzone do składów zespołów kabaretowych. "Jedenaście Katów" zostało rozwiązane w 1903 po długim tourne. Jednak mimo stosunkowo krótkiego okresu działalności wywarło znaczący wpływ w historii kabaretu.
Kabaret w Polsce.
Kabaret „Zielony Balonik”, pierwszy polski kabaret, powstał w 1905 w Krakowie i prowadził działalność w kawiarni „Jama Michalika”. Pisał do niego Tadeusz Boy-Żeleński, tworzono szopki satyryczne, w których udział brały znane postaci życia politycznego i kulturalnego początku XX wieku. W tym samym czasie działał także kabaret "Figliki".
W 1909 w Warszawie powstał kabaret „Momus”, za nazwę przyjmując imię greckiego bożka znanego ze złośliwej krytyki, drwiny i śmiechu, jednoznacznie wskazując na charakter działalności.

</doc>
<doc id="91562" url="https://pl.wikipedia.org/wiki?curid=91562" title="Asafetyda">
Asafetyda

Asafetyda (asafetida; hin. "hing") – gumożywica otrzymywana z korzeni i kłączy zapaliczki cuchnącej ("Ferula assa-foetida"), występującej w północnych Indiach, Iranie i Afganistanie. W Polsce nazywana "czarcim łajnem" lub "smrodzieńcem". W j. angielskim "asafoetida" lub "stinking gum" (dosłownie: „śmierdząca guma”).
Sztuka kulinarna.
Współcześnie, głównie na Wschodzie, asafetyda znajduje zastosowanie jako przyprawa. Wchodzi w skład wielu masal – mieszanek przyprawowych charakterystycznych dla kuchni indyjskiej. Gdy występuje w postaci zlepków żywicy, wymaga starcia przed użyciem. Dostępna również w formie proszku – sproszkowana i wymieszana z białą mąką. 
Ma intensywny, charakterystyczny zapach, porównywany z cebulowym, choć ma bardziej subtelny aromat. Ze względu na mocny zapach używa się jej w niewielkich ilościach. Intensywny nieprzyjemny zapach znika podczas gotowania. W Indiach używana jest przez osoby, które ze względów religijnych nie spożywają cebuli lub czosnku. W Europie najczęściej stosowana w kuchni wegetariańskiej.

</doc>
<doc id="91564" url="https://pl.wikipedia.org/wiki?curid=91564" title="Sistrurus">
Sistrurus

Sistrurus – rodzaj jadowitego węża z podrodziny grzechotników (Crotalinae) w rodzinie żmijowatych (Viperidae).
Zasięg występowania.
Rodzaj obejmuje gatunki występujące w Ameryce Północnej (Kanada, Stany Zjednoczone i Meksyk). 
Systematyka.
Podział systematyczny.
Do rodzaju należą następujące gatunki: 

</doc>
<doc id="91572" url="https://pl.wikipedia.org/wiki?curid=91572" title="Dumping">
Dumping

Dumping (ang. imiesłów od czasownika "dump" 'wywalać; zrzucać; zarzucać' [w domyśle: rynek towarami]) – polityka gospodarcza polegająca na sprzedaży swoich produktów za granicę po cenach niższych niż na rynku krajowym (dumping cenowy, "price dumping") lub po cenach niższych od kosztów ich wytworzenia (dumping kosztowy, "cost dumping").
Rodzaje dumpingu.
Można wyróżnić trzy rodzaje dumpingu:
Prócz opisanego wyżej właściwego dumpingu towarowego wyróżnić można dumping:
Dumping w polskim prawie.
Dumping, ujęty jako "sprzedaż towarów i usług poniżej kosztów ich wytworzenia lub świadczenia albo ich odsprzedaż poniżej kosztu zakupu w celu eliminowania innych przedsiębiorców," stanowi według art. 15 ustawy o zwalczaniu nieuczciwej konkurencji z 16 kwietnia 1993 r. czyn nieuczciwej konkurencji, będący jednym z opisanych przykładów utrudniania innym przedsiębiorcom dostępu do rynku.
Zgodnie z art. 18 w razie dokonania czynu nieuczciwej konkurencji, przedsiębiorca, którego interes został zagrożony lub naruszony, może żądać zaniechania takich działań, usunięcia ich skutków, naprawienia wyrządzonej szkody, wydania bezpodstawnie uzyskanych korzyści, zasądzenia odpowiedniej sumy pieniężnej na określony cel społeczny związany ze wspieraniem kultury polskiej lub ochroną dziedzictwa narodowego. Wg art. 20 roszczenia z tytułu czynów nieuczciwej konkurencji ulegają przedawnieniu z upływem lat 3 z zastosowaniem art. 442 Kodeksu cywilnego.

</doc>
<doc id="91573" url="https://pl.wikipedia.org/wiki?curid=91573" title="Śląski Klub Fantastyki">
Śląski Klub Fantastyki

Śląski Klub Fantastyki (ŚKF) – jeden z pierwszych klubów fantastyki w Polsce. Część Polskiego Fandomu. Działa nieprzerwanie od 1981 roku, a od 2004 klub jest organizacją pożytku publicznego. Klub przyznaje najstarszą nagrodę w dziedzinie fantastyki – Śląkfę.
Historia.
Jego protoplastą był założony w Bytomiu oddział OKMFiSF Somnambul. Grupa członków tego klubu, na czele z Piotrem Kasprowskim, założyła ŚKF, jako stowarzyszenie społeczno-kulturalne podczas posiedzenia w sali 228 budynku Uniwersytetu Śląskiego w Katowicach przy ul. Bankowej 14. 18 września 1981 roku Klub został wpisany do rejestru w Urzędzie Miasta Katowice. Istotnego wsparcia w procesie rejestracji i później udzielił ówczesny szef Wydziału Kultury Rajmund Hanke, obecnie Członek Honorowy ŚKF. Siedzibą klubu są Katowice.
W latach osiemdziesiątych XX w. ŚKF był organizatorem konwentu Silcon, a od roku 1993 organizuje coroczne Seminaria Literackie. Klub był organizatorem pięciu Polconów – Ogólnopolskiego Konwentu Miłośników Fantastyki – w roku 1986, 1988, 1997, 2001 i 2010. Nieregularnie organizowane są przez klub jednodniowe Spotkania z Fantastyką. Klub przyznaje najstarszą nagrodę w dziedzinie fantastyki – Śląkfę – w kategorii Wydawca, Twórca i Fan Roku. Nagroda, w postaci statuetki (autorstwa artysty plastyka Mariana Knoblocha) i dyplomu, jest przyznawana od 1984 roku.
Według stanu na 2004 klub liczył około 200 członków sympatyków i członków korespondencyjnych; większość z nich działa w sekcji RPG, sekcji tolkienowskiej oraz w sekcji mangowej. Oprócz korespondentów, przeważnie są to osoby zamieszkałe na terenie Górnego Śląska.
W latach 80 XX w. ŚKF wydawał rozprowadzany przez RUCH miesięcznik „Fikcje” oraz fanziny „Gwaihir”, „Little Gwaihir”. Od 1989 roku i nadal wydawany jest biuletyn informacyjny klubu pod nazwą „Miesięcznik”, a także pisma sekcji tolkienowskiej: rocznik „Gwaihir” (z przerwą od 1985 r.), rocznik „Aiglos” (od 2004) i dwumiesięcznik „Simbelmynë” (od 1997). Sekcja RPG wydawała „Nieregularnik”. Klub wydał też kilka numerów „Nieoficjalnego Obiektu Literackiego (NOL)” – dodatku literackiego do biuletynu „Miesięcznik”. Członkowie klubu mogą także skorzystać ze znacznych zasobów bibliotecznych, gromadzonych od momentu powstania klubu.
Członkami klubu są m.in.: pisarze: Anna Kańtoch, Iwona Surmik, Jakub Ćwiek i Michał Cholewa, czy tłumacze: Piotr W. Cholewa (wieloletni wiceprezes), Agnieszka Sylwanowicz, Paulina Braiter-Ziemkiewicz, Tadeusz A. Olszański.
Prezesem klubu od 3 kwietnia 2022 jest Dorota Łanuszewska.
Działające sekcje.
Sekcja tolkienowska.
Inaczej "Parmadili" 'Miłośnicy Ksiąg’ (quenya). Jedna z najstarszych i najprężniej działających sekcji klubowych. Przewodniczącym Sekcji (od 1985 roku) jest Andrzej Kowalski (Dziedzic Bucklandu, Bilbo Brandybuck), w latach 1997-2007 koordynatorami Sekcji byli Ryszard Derdziński (Galadhorn) i Tomasz Gubała (Tom Goold), a od czerwca 2007 funkcję tę pełni Elżbieta Gepfert (Elirena). W ramach Sekcji prowadzone są dyskusje dotyczące legendarium Tolkiena oraz wszelkim zjawiskom kulturowym bazującym na jego dziełach. Jej publikacje to trzy fanziny: „Gwaihir”, „Simbelmynë” i „Aiglos”, coroczne kalendarze tolkienowskie oraz inne publikacje. Oficjalną stroną internetową sekcji jest „Niezapominka”. Z inicjatywy członków powstało kilka internetowych forów tolkienowskich w tym Forum dyskusyjne „Elendili” przy Sekcji Tolkienowskiej ŚKF oraz miłośników twórczości J.R.R. Tolkiena.
„Gwaihir” to najstarsze pismo Sekcji, ukazuje się nieregularnie od 1985 roku. W latach 1985–2004 ukazało się 8 numerów pisma. W latach 1999–2008 redakcją „Gwaihira” zajmowali się Ryszard Derdziński i Tomasz Gubała. W maju 2008 nowym redaktorem naczelnym został Jan Oko (Galhen). Dziewiąty numer magazynu ukazał się w sierpniu 2008.
„Simbelmynë” (staroangielskie "wieczna pamięć" – nazwa kwiatu "simbelmynë" w mitologii Śródziemia) ukazuje się od 1997 roku. Powstał w wyniku połączenia fanzinów Tomasza Gubały – „Galathilion” i Ryszarda Derdzińskiego – „Nyellinkë Eldarin”. Do stycznia 2011 roku ukazało się 29 numerów magazynu.
„Aiglos” (sin. Śnieżne Ostrze – nazwa włóczni z mitologii Śródziemia) ukazuje się regularnie, początkowo jako półrocznik, następnie jako rocznik, od przełomu lat 2003/2004. Od samego początku redaktorem naczelnym jest Anna Śliwińska-Adamczyk (Nifrodel). Do sierpnia 2012 ukazało się 17 regularnych numerów czasopisma i dwa numery specjalne, przygotowane na rocznicowy konwent tolkienowski w Birmingham w 2005 roku i konwent w Loughborough w 2012 r.
Sekcja RPG.
Sekcja RPG ŚKF powstała na początku lat 90 XX w. Początkowo było to kilka osób grających w Warhammera i Kryształy Czasu. Jednakże szybko rozrosła się do kilkudziesięciu osób. Od początku jej istnienia do kwietnia 2006 r. przewodniczącym sekcji był Marcin Pawełczyk. Wraz z nim dziewięć osób w sekcji pełniło funkcję "Nazguli", czyli osób posiadających klucze do siedziby klubu i dbających o jego porządek w czasie sesji RPG, a także prowadzących specjalne sesje dla nowych członków sekcji. Nazwa funkcji pochodzi od słowa Nazgul określającego mroczne postacie w powieści Tolkiena. W marcu 2006 roku struktura sekcji podana została modernizacji. Zrezygnowano z funkcji Nazgula. Obecnie sekcji przewodniczy Justyna 'Lorelai' Sodo, a 5 innych osób pełni funkcje pomocnicze.
Jednym z ciekawszych zwyczajów było prowadzenie „Zeszytu Nazguli”, w którym zapisywano informacje na temat działania sekcji na terenie Klubu.
Przez krótki czas sekcja wydawała zin „Nieregularnik” poświęcony tematyce gier fabularnych. Od lat 90 XX w. corocznie (z małymi przerwami) jeden z Nazguli urządzał konwent dla członków sekcji i osób zaprzyjaźnionych. W zależności od miejsca organizacji konwenty te miały różne nazwy: Bor'o'Nów i Impreza zwana Siewierzem.
Członkowie sekcji są także autorami systemów autorskich, m.in. Bargla i Ziem Podzielonych.
Od kilku lat Sekcja prowadzi kameralną imprezę pod nazwą "Krew Bohaterów", czyli jednodniowe imprezy opierające się na odgrywaniu sesji, prowadzeniu konkursów i prelekcji związanych z RPG.
Kilka razy do roku organizowane są również spotkania integracyjne Sekcji.
Sekcja mangi i anime (Sekcja 9).
Sekcja mangi i anime powstała w roku 1998 i jest bardzo liczna. Od początku istnienia aż do 2007 r. przez sekcję organizowany był konwent Asucon gromadzący corocznie kilkaset osób.
Jej nazwa została zaczerpnięta z mangi Ghost in the Shell, gdzie Sekcja 9 jest tajną organizacją, w której działa główna bohaterka.
Sekcja tańca "Lorien".
Sekcja ta powstała w roku 2003. Pretekstem do jej powstania była prapremiera ekranizacji drugiej części Władcy Pierścieni Tolkiena. Od momentu powstania członkowie sekcji uczą się tańców dawnych, tańców celtyckich i irlandzkich. Opiekunem sekcji do początku 2007 roku była Marzena 'Alienor' Podkowińska a obecnie funkcję tę sprawuje Magdalena Grela.
Grupa teatralna "Słudzy Metatrona".
Powstała w roku 2004 z inicjatywy Jakuba Ćwieka. Wystawiła dotychczas m.in. sztuki "Arlekin i walentynki" oraz "Kaliope" w oparciu o twórczość Neila Gaimana.
Sekcja Larpowa.
Sekcja powstała oficjalnie 16.12.2008 roku. Założyli ją członkowie trupy larpowej „SP LARP Team”. Skupia wokół siebie graczy gier fabularnych, którzy przekładają organizację "Live action role-playing" i "dram" nad inne formy gier fabularnych. Sekcja stale organizuje spotkania z cyklu Otwarte Warsztaty Larpowe. Impreza ta upowszechnia LARP przez prowadzenie warsztatów gry aktorskiej, treningów integracyjnych, seminariów tematycznych oraz okolicznościowych dram fabularnych. Program spotkań jest przyjazny osobom dopiero poznającym gry fabularne na żywo, jak i osób doświadczonym.
Sekcja literacka "Logrus".
Sekcja powstała na przełomie lat 1999/2000, jednak po pewnym czasie, wskutek słabego zaangażowania członków, zawiesiła działalność. Z inicjatywy Anny Kańtoch oraz Małgorzaty Pudlik wznowiła działanie w 2005 roku. Jej działalność to m.in. comiesięczne spotykania poświęcone dyskusjom nad tekstami jej członków i współtworzenie Seminarium Literackiego. W przeszłości sekcja literacka "Logrus" wydawała NOL - „Nieoficjalny Obiekt Literacki” – magazyn zawierający teksty jej członków. W roku 2010, z okazji Polconu, sekcja wydała antologię "Smok urojony" – zbiór opowiadań o smokach. Od 2017 sekcja raz do roku wydaje antologię opowiadań w serii "Ścieżki wyobraźni". W jej ramach jako pierwszy ukazał się zbiór "Zabawa w Boga", kolejne to "Skafander i melonik" (2018), "Rozstaje" (2019) i "Inkszy welt" (2020).
Sekcja graficzna.
Sekcja zajmuje się głównie przygotowywaniem grafik do klubowych publikacji: „NOL”, „Miesięcznika”, oraz oprawą plastyczną klubowych imprez.

</doc>
<doc id="91574" url="https://pl.wikipedia.org/wiki?curid=91574" title="Karabiny maszynowe Diegtiariowa">
Karabiny maszynowe Diegtiariowa

Karabiny maszynowe Diegtiariowa to kilka wzorów karabinów maszynowych konstrukcji rosyjskiego konstruktora broni strzeleckiej Wasilija Diegtiariowa, nazywane też popularnie "Diegtariew" lub "Diegtiariow". Oprócz karabinów maszynowych, konstruował pistolety maszynowe (PPD), a także karabin przeciwpancerny (PTRD).
DP.
DP – pierwszy ręczny karabin maszynowy Diegtiariowa. Był jednym z pierwszych typów broni skonstruowanej po 1917 r. w Związku Radzieckim. Został przyjęty na uzbrojenie Armii Czerwonej jako ręczny karabin maszynowy w 1927 r., a następnie produkowany w wielkich ilościach. Nazwa pochodziła od skrótu: "Diegtiariowa Piechotnyj" – „(karabin maszynowy) piechoty Diegtiariowa”. Karabin ten wykorzystywany z dużym powodzeniem do końca II wojny światowej.
Od 1943 r. w uzbrojeniu Wojska polskiego. Używany jeszcze wiele lat po wojnie (w Obronie Terytorialnej do połowy lat 80).
DPM.
DPM – rkm DP był prostym i niezawodnym karabinem, chociaż nie bez wad, dlatego też w oparciu o doświadczenia II wojny światowej został w latach 1943–44 odrobinę zmodernizowany. Zmodernizowana wersja oznaczona była symbolem DPM, gdzie M oznacza "modernizowany".
W czasie modernizacji myślano także o wymianie ciężkiego i niewygodnego magazynka talerzowego na taśmę, ale z pewnych względów rozwiązanie to wprowadzono dopiero w 1946 r., kiedy to przyjęto na uzbrojenie Armii Radzieckiej powtórnie zmodernizowany karabin w wersji RP-46 (Rotnyj Pulemiot – Ręczny Karabin Maszynowy Kompanii, wzór 1946).
RP-46.
RP-46 wypełnił lukę pomiędzy lekką bronią automatyczną plutonu taką jak RPD i ciężkimi karabinami maszynowymi. Karabin ten pozostawał w służbie do lat sześćdziesiątych XX w., kiedy to został zastąpiony przez pierwszy radziecki uniwersalny karabin maszynowy PK/PKS.
RPD.
RPD ("Rucznoj Pulemiot Diegtiarjowa" – ręczny karabin maszynowy Diegtariowa) był jednym z pierwszych modeli broni zaprojektowanej do strzelania nowym nabojem pośrednim 7,62 × 39 mm. Amunicja ta została opracowana około 1944 r. i była na wyposażeniu Armii Radzieckiej od wczesnych lat pięćdziesiątych do sześćdziesiątych XX w., kiedy to został zastąpiony przez ręczny karabin Kałasznikowa RPK. Zdaniem wielu nie była to najlepsza decyzja. Chociaż formalnie karabin ten został wycofany, nadal wiele jego egzemplarzy można znaleźć w magazynach armii rosyjskiej.
Rkm RPD był szeroko eksportowany do krajów zaprzyjaźnionych ze Związkiem Radzieckim, a także produkowany na licencji w innych krajach zwłaszcza w Chinach jako "karabin maszynowy Typ 56". W Ludowym Wojsku Polskim znajdował się na uzbrojeniu pod oznaczeniem rkm.D.
DS-39.
DS-39 ("Diegtiarjowa Stankowyj") – ciężki karabin maszynowy, który miał zastąpić ckm Maxim wz. 1910. Karabin był obarczony wieloma wadami. Podczas ekstrakcji często pękały łuski, przy strzelaniu zdarzało się rozcalanie dosyłanych naboi. Po kilkakrotnym przekonstruowaniu wycofany z produkcji i uzbrojenia.
DK.
DK ("Diegtarjowa Krupnokalibiernyj") – Wielkokalibrowy karabin maszynowy. Zasada działania podobna do rkm DP. Zasilanie magazynkowe zmniejszało szybkostrzelność praktyczną.
DSzK.
DSzK ("Diegtarjowa-Szpagina Krupnokalibiernyj") – wielkokalibrowy karabin maszynowy skonstruowany przez Diegtiariowa wspólnie ze Szpaginem, pochodna wkm-u DK. Podstawową zmianą była zmiana zasilania na taśmowe (taśma 50 naboi). Po modernizacji w 1946 r. (DSzK wz.1938/46) był to podstawowy wkm armii Układu Warszawskiego.
Ponadto istniały odmiany DP i DPM, używane jako uzbrojenie czołgów (DT/DTM) i samolotów (DA). Karabiny te były wyposażone w magazynki talerzowe o mniejszej średnicy ale większej wysokości (grubości), ponadto miały cięższe lufy i inne sposoby zamocowania, ale budowa najważniejszych elementów mechanizmu pozostała praktycznie taka sama jak w karabinach piechoty.

</doc>
<doc id="91578" url="https://pl.wikipedia.org/wiki?curid=91578" title="Asyż">
Asyż

Asyż () – włoskie miasto i gmina położone na południowy wschód od Perugii, w regionie Umbria, w prowincji Perugia.
Według danych na rok 2004 gminę zamieszkiwały 24 443 osoby, 131,4 os./km². W starożytności istniała na tym terenie niewielka osada etruska. W III wieku p.n.e. pod panowaniem rzymskim jako "Asisium". Od XII wieku należał do Księstwa Spoleto i uczestniczył w wielu wojnach z sąsiednimi miastami, a zwłaszcza z Perugią. Pod koniec XII wieku Asyż zdobył niepodległość i w 1184 ustanowiono w nim samorząd miejski. Miasto brało udział licznych zatargach z Państwem Kościelnym, do którego zostało włączone w 1367. W 1860 Asyż został włączony w skład Królestwa Włoch. Od 1927 roku w mieście odbywa się Święto Kalend Majowych.
26 września 1997 roku silne trzęsienie ziemi spowodowało zawalenie się części sklepienia Bazyliki św. Franciszka. Zginęło czterech zakonników (jeden z nich był Polakiem). Dzisiaj Bazylika jest odrestaurowana, ale fragmentów fresków sklepienia nie udało się odtworzyć.
Asyż jest najbardziej znany jako miejsce narodzin św. Franciszka i św. Klary oraz z pojednania międzynarodowego, religijnego i pokoju na świecie. W mieście odbywają się zapoczątkowane przez papieża Jana Pawła II Światowe Dni Modlitw o Pokój. Pierwsze miało miejsce 27 października 1986. Wspólnie modlili się wówczas przedstawiciele chrześcijaństwa, żydzi, muzułmanie, buddyści, hinduiści, sintoiści, dźiniści, wyznawcy religii afrykańskich oraz indiańskich religii plemiennych.
Zabytki.
oraz położone w pobliżu miasta:

</doc>
<doc id="91582" url="https://pl.wikipedia.org/wiki?curid=91582" title="Bóbr europejski">
Bóbr europejski

Bóbr europejski, także: bóbr zwyczajny, bóbr rzeczny, bóbr wschodni ("Castor fiber") – gatunek ziemno-wodnego gryzonia z rodziny bobrowatych (Castoridae). Uważa się go za największego gryzonia Eurazji: masa ciała dorosłego osobnika dochodzi do 29 kg, a długość ciała do 110 cm. Jest zwierzęciem silnie terytorialnym, rodzinnym i zasadniczo monogamicznym; wiedzie nocny tryb życia. Posiada szereg cech morfologicznych, które ułatwiają mu prowadzenie ziemnowodnego trybu życia – może przebywać pod wodą bez przerwy nawet do 15 minut. Bóbr należy do nielicznego grona gatunków, które potrafią przystosować środowisko do własnych potrzeb. Dzięki wyjątkowo silnym siekaczom bobry potrafią ściąć bardzo grube drzewa, o średnicy nawet do 1 m. Do najbardziej charakterystycznych śladów funkcjonowania bobrów w środowisku należą budowane przez nie tamy i żeremia.
W przeszłości zasięg występowania gatunku obejmował całą strefę umiarkowaną Europy i Azji, do czasów dzisiejszych wyginął w wielu regionach Europy. Można go spotkać w północnej części Eurazji: od Francji, przez Europę Środkową, Skandynawię, po Rosję, wraz z azjatycką jej częścią, a także w chińskim regionie Sinciang i w zachodniej Mongolii.
W większości krajów europejskich "Castor fiber" podlega ochronie na podstawie dwóch aktów prawnych: Konwencji o ochronie gatunków dzikiej flory i fauny europejskiej oraz ich siedlisk oraz dyrektywy siedliskowej. W Polsce jest gatunkiem częściowo chronionym.
Dane historyczne.
Do najstarszych, starożytnych przekazów wspominających o bobrach należy jedna z bajek Ezopa. Przedstawiony w niej gryzoń zostaje osaczony przez myśliwych i w obawie o swoje życie postanawia odgryźć sobie (stosowane w medycynie) jądra, co ma sprawić, że w oczach polujących stanie się bezwartościowym łupem, a w rezultacie zabezpieczy go przed śmiercią. Sugestia, że bobry są zdolne do autokastracji była powtarzana przez wieki. Sam termin kastracja jest silnie wiązany z łacińskim określeniem bobra – „castor”. Uznawany jest za pochodną nazwy zwierząt, bądź – jak twierdził w VII w. Izydor z Sewilli – za jej źródłosłów (od: "castrare"). Izydor podawał także alternatywne nazwy dla bobrów: „fibri”, oraz „pies pontyjski”.
Do najstarszych pisanych informacji na temat bobrów należy zaliczyć skąpą, kilkuzdaniową wzmiankę Arystotelesa zawartą w „Historia animalium” w połowie IV w. p.n.e. Kilka wieków później Pliniusz Starszy powtarzał w swojej „Naturalis Historiae” informację na temat rzekomej autokastracji bobrów w sytuacji zagrożenia, ostrzegał przed ostrymi niczym nóż zębami, za pomocą których bóbr może ścinać drzewa i podawał wzmiankę o ogonie podobnym do ryby. Nieco później grecki medyk Pedanios Dioskurydes podawał w „De Materia Medica” opis możliwości stosowania "castoreum" w celach medycznych. Naukowe informacje na temat biotopu, behawioru i fizjologii bobrów podał dopiero Albert Wielki w wydanym w XIII wieku dziele „De animalibus”.
Na bobry polowano przede wszystkim dla skór i mięsa. Ceniony był także tak zwany „strój bobrowy”, czyli wydzielina gruczołów płciowych, której przypisywano cudowne właściwości lecznicze. Do XII wieku zasięg występowania gatunku "C. fiber" był ustabilizowany i nie zmieniał się w całej Europie. Bobry występowały niemal na całym kontynencie, z wyjątkiem Włoch, Grecji, Irlandii i Danii. Zamieszkiwały także tereny Pontu, o czym wspominali zarówno żyjący w I w. Pliniusz Starszy, jak i Bartholomeus Anglicus w wydanym w XIII w. „De proprietatibus rerum”. W Anglii i Walii bobry wyginęły w XIII wieku. W wieku XVI zostały wyniszczone w Siedmiogrodzie i Belgii. Na przestrzeni XVII wieku gatunek zniknął z Półwyspu Iberyjskiego i zachodniej Francji. Znacznie też zmniejszył się zasięg występowania w Finlandii. W XVIII wieku zmalała liczebność bobrów w Rosji i Europie zachodniej. Do początku XX wieku bobry wyginęły w Austrii, Szwecji, Szwajcarii, Finlandii, Armenii, Jugosławii, Mołdawii. Przyczynami tych zmian były intensywna gospodarka łowiecka i zmiany w ukształtowaniu terenu. W najbardziej kryzysowym okresie populacje bobrów na terenie Europy liczyły jedynie około 1200 osobników. Po II wojnie światowej liczebność populacji w Polsce wynosiła tylko około 130 osobników.
Historia bobrów na ziemiach polskich.
Badania archeologiczne wykazały, że już 10-7 tys. lat temu ludy zamieszkujące ziemie polskie ceniły sobie możliwość pozyskiwania bobrowych skór i mięsa. W średniowiecznej Polsce bobry były rozpowszechnione na terenie całego kraju. Słowo bóbr było obecne w języku polskim już od XIII wieku. Bóbr stanowił obiekt szczególnej troski królów i książąt polskich. Na początku XI wieku Bolesław Chrobry zabronił polowania na bobry na podległych mu terenach łowieckich. Ustanowił urząd bobrowniczego, który sprawował opiekę nad bobrami żyjącymi na podległym mu obszarze.
Królowie utrzymywali straż bobrowniczą i dbali o bobry, gdyż były one własnością królewską, ich eksploatacja – monopolem, a skóry miały wartość obiegową w handlu wymiennym. Podatki oraz kary płacono nawiązką skór bobrowych. W XIII wieku liczebność tych zwierząt zaczęła spadać.
„W ubiorach przodków naszych futra bobrowe były wysoko cenione i powszechnie przez możnych na kołnierze i kołpaki używane. Za doby Piastów był urząd bobrowniczego, do którego należała hodowla i opieka nad bobrami w obrębie ziem jego księcia. Dozorca żeremi, czyli miejsc w których bobry mieszkały gromadnie w swoich chatach, zwanych gonami, nazywał się bobrownikiem. Od osad takich bobrowników powstały istniejące dotąd nazwy podobne wsi i miasteczek. Ludzie ci uwalniani byli spod władzy wojewodów, kasztelanów i innych, aby nie mieli przeszkód w spełnianiu swoich obowiązków, zależąc wyłącznie od króla lub książąt panujących. Czacki przytacza rejestr, podany w 1229 r. przez Jaśka z Makowa księciu Konradowi mazowieckiemu, z którego widać, jak starannie prowadzona była hodowla bobrów na Mazowszu w XIII wieku, jak baczono na maść przy rozmnażaniu się bobrów, aby była jednakowa i ciemna. Gdzieś nad Narwią za Pułtuskiem było obliczonych 251 "nigricini castores", z których wzięto na dwór książęcy 101, a na sprzedaż 50. Ogół dochodu z bobrów ks. Ziemowita mazow. wynosił w jednym roku na późniejszą monetę złp. 1300. Donosi także Jaśko bobrownik, że drzewa im klonowego wiele zostawił, którego będą miały zasób na przezimowanie. W Krakowskiem znane były żeremia bobrowe nad Nidą, w Wielkopolsce nad Notecią, w Lubelskiem nad Wieprzem, ale podobno najliczniejsze były na Podlasiu nad górną Narwią i Biebrzą, którą dawniej nazywano Bobrą od obfitości tych zwierząt” (Zygmunt Gloger – „”).
Statuty litewskie z 1529 roku uwzględniały ochronę bobrów, wprowadzając zasady ochrony żeremi i samych zwierząt, a także ustanawiając kary za ich nieprzestrzeganie: „kiedy kto ma w czyjej ziemi bobrowe gony, ma prawo żądać, aby właściciel tego gruntu, ani sam, ani ludziom nie pozwalał podorać pole albo karczować sianożęć w odległości jednego rzucenia kija od tego żeremia”. Tak zdefiniowana ochrona obejmowała bobry aż do 1840 roku, ale nie ustanawiała ona żadnej kontroli nad odłowem. W 1881 roku Józef Łoziński, autor monografii bobra, napisał: "... czy i gdzie on dzisiaj u nas istnieje, nie wiadomo. Zdaje się, że należy do zwierząt zupełnie wytępionych, nigdzie bowiem o nim wzmianki nie znajdujemy". Mimo wczesnego wprowadzenia takich form ochrony bobry prawie wyginęły.
Systematyka.
Rodzaj "Castor" został oznaczony przez Karola Linneusza w 10 edycji "Systema Naturae" w 1758 roku jako takson monotypowy ("C. fiber") z typową lokalizacją w Szwecji. Drugi gatunek – "Castor canadensis" – został opisany w 1820 roku przez niemieckiego zoologa Heinricha Kuhla. W roku 1979 Leonid Ławrow zaproponował wydzielenie populacji zachodnioeuropejskiej jako odrębnego gatunku ("Castor albicus" Matschie 1907). Większość zoologów nie zaakceptowała jednak tej propozycji.
Niemiecki zoolog Dietrich Heidecke w pracy z 1986 roku opisał osiem podgatunków, a w 1992 francuska zoolog Geraldine Véron wyróżniła ich sześć, lecz ze względu na niejasne granice poszczególnych populacji oraz zafałszowanie obrazu historycznymi translokacjami i reintrodukcjami podziały te nie zostały sprecyzowane.
W 2005 roku zespół naukowców opublikował wyniki badań filogenetycznych z wykorzystaniem mitochondrialnego genu cytochromu "b". Badania nie zakończyły się jednak ustaleniem poprawnego podziału systematycznego w obrębie "C. fiber". Naukowcy określili osiem populacji, lecz ze względu na liczne introdukcje i translokacje zwierząt nie mogli rozstrzygnąć systematyki dwóch populacji reliktowych wschodniej grupy bobra europejskiego. Wskazali, że dla 1–3 potencjalnych taksonów używane są trzy nazwy ("C. f. belorussicus", "C. f. orientoeuropaeus" i "C. f. vistulanus" Matschie, 1907) i zastrzegli, że w sytuacji, gdyby dalsze badania wskazały na istnienie jednego taksonu, winien on nosić nazwę "C. f. vistulanus". Badacz polskiej populacji Jan Goździewski potwierdza, że jest ona populacją hybrydową powstałą w wyniku reintrodukcji bobrów białoruskich i woroneskich na tereny przygraniczne Polski. W północno-wschodniej Polsce bobry pojawiły się w wyniku późniejszych migracji.
Typowe lokalizacje poszczególnych populacji przedstawiają się następująco:
Zespół badawczy wykluczył oznaczenie odrębnego gatunku "C. albicus" (Lavrov 1979), bowiem zachodnioeuropejska populacja "C. f. albicus" wykazuje bliskie pokrewieństwo z pozostałymi populacjami. Równocześnie badania wykazały istnienie dwóch wyraźnych grup filogenetycznych: zachodniej ("C. f. gallicus", "C. f. albicus" i "C. f. fiber") i wschodniej ("C. fiber ssp.", "C. f. tuvinicus", "C. f. pohlei", "C. f. birulai").
W polskiej literaturze zoologicznej spotykane są polskie nazwy dla poszczególnych populacji:
Polskie słowo "bóbr" pochodzi od nazwy koloru ciemnobrunatno-czerwonego.
Kopalne ślady występowania bobra.
Na przestrzeni lat naukowcy opisali około 30 rodzajów kopalnych bobrów (w rozumieniu – Castoridea), wyłącznie z półkuli północnej. Najstarszy znany okaz bobra kopalnego "Agnotocastor" żył we wczesnym oligocenie 30 milionów lat temu na terenie Ameryki Północnej, a przodek bobrów powstał w eocenie. Linia bobrów prowadząca półwodny tryb życia i ścinająca drzewa wyodrębniła się na początku miocenu. Zarówno rodzaj "Castor", jak i gatunek "Castor fiber" znane są od górnego miocenu.
Kopalne ślady "Castor fiber" znajdowano na terenie całej Polski. Znaleziska tego gatunku notowane są w Polsce z późnego plejstocenu i holocenu. Najstarsze kopalne ślady występowania bobrów na terenie Niżu Polskiego odkryto na stanowisku archeologicznym w Bruszczewie. Datowano je na epokę brązu – około 1340 lat p.n.e.
Genetyka.
Garnitur chromosomowy "Castor fiber" tworzy 48 par chromosomów. Dla porównania kariotyp bobra kanadyjskiego ("C. canadensis") składa się z 40 par chromosomów. Mimo nakładania się zasięgu populacji "C. fiber" oraz wsiedlonej w Rosji populacji "C. canadensis", a także obserwowanych przez naukowców kopulacji mieszanych par zwierząt tych gatunków, nie dochodziło do ciąży samic. W Finlandii populacje bobrów kanadyjskich podlegają regularnej kontroli, tak by nie dopuścić do nakładania się zasięgów obu gatunków.
W 2014 roku na łamach czasopisma „Molecular Ecology” opublikowano wyniki badań porównawczych pod kątem historycznego zróżnicowania genetycznego "Castor fiber" przeprowadzonych przez naukowców z Niemiec, Polski, Norwegii, Rosji, Szwecji, Austrii, Holandii, USA i Nowej Zelandii. Autorzy przebadali materiał genetyczny z kości 48 żyjących w przeszłości przedstawicieli europejskich bobrów i porównali otrzymane dane z wynikami badań 152 bobrów żyjących współcześnie. Badania wykazały, że populacje "C. fiber" należą do trzech głównych grup genetycznych, z których dwie zasiedliły odpowiednio wschodnią i zachodnią część Europy i przetrwały do czasów współczesnych. Trzecia, o której istnieniu nic nie wiedziano, przez mniej więcej 6 000 lat zamieszkiwała na terenach dorzecza Dunaju, a wyginęła między XVIII a XIX wiekiem naszej ery. Naukowcy zwrócili uwagę, że zróżnicowanie genetyczne dwóch zachowanych populacji wyraźnie się zmniejszyło na przestrzeni wieków.
Budowa ciała.
Bóbr europejski jest największym gryzoniem Eurazji. Głowa niemal bez zaznaczenia szyi przechodzi w masywny tułów o opływowym kształcie. Taka budowa ciała ułatwia pływanie i nurkowanie. Przednie łapy są chwytne, zaś tylne masywne i silne, zakończone palcami połączonymi błoną pławną. Małe oczy wyposażone są w trzecią, przezroczystą powiekę, która zapewnia ochronę podczas nurkowania. Ogon jest duży, spłaszczony, pokryty zrogowaciałą łuską, spomiędzy której wyrastają rzadkie włosy. Pozwala on na sterowanie podczas pływania i stanowi naturalną podporę podczas pobytu na lądzie. Stanowi także naturalny magazyn tłuszczu i jest organem termoregulacyjnym organizmu.
Bóbr ma najwyższy wśród gryzoni stosunek masy mózgu do masy ciała, co ma swoje odzwierciedlenie w zachowaniu i zdolności do działania nie tylko instynktownego, ale także logicznego. Bobry potrafią skonstruować stopnie z gałęzi i mułu, by móc się wspiąć wyżej i sięgnąć do elementu wznoszonej konstrukcji lub pokonać przeszkodę. Inteligencja bobra jest porównywana do poziomu inteligencji szczura.
W okolicy odbytu zlokalizowane są dwa gruczoły przyodbytowe (analne) oraz dwa worki strojowe (gruczoły prepucjalne). Mają one duże znaczenie w komunikacji zapachowej. Wydzielina gruczołów przyodbytowych pomaga we wzajemnym rozpoznawaniu się osobników, zaś strój bobrowy służy do oznaczania terytorium.
Przewód pokarmowy bobra jest ukształtowany w sposób typowy dla gryzoni. Bardzo duże jelito ślepe ma dwa razy większą pojemność niż żołądek. Jelito cienkie również osiąga znaczną długość, będąc sześciokrotnie dłuższe od wymiaru ciała.
Dymorfizm płciowy nie występuje. Zewnętrzne organy płciowe znajdują się w pseudokloace. Rozróżnienie płci możliwe jest tylko poprzez wymacanie kości prąciowej w pseudokloace, poprzez prześwietlenie RTG lub badania genetyczne.
Skóra bobra pokryta jest gęstym, miękkim i błyszczącym futrem. Włosy puchowe mają długość około 2 cm, zaś włosy okrywowe około 7 cm. Futro jest bardzo gęste – na jednym centymetrze kwadratowym skóry wyrasta 12–23 tys. włosów. Włosy okrywowe są węższe u nasady, a szersze przy końcu, dzięki czemu podczas nurkowania w futrze zostaje zamknięte powietrze, dzięki czemu bóbr zyskuje dodatkową warstwę izolacyjną i większą siłę wyporu.
Umaszczenie "Castor fiber" jest zróżnicowane – od czarnego, przez odcienie brązu, do jasnego. Ubarwienie ciemniejsze jest typowe dla północnych części zasięgu bobra europejskiego (Skandynawia, Syberia), jaśniejsze – dla południowych (Mongolia). Bóbr wiślany ("C. f. vistulanus") należy do podgatunków o ciemnym ubarwieniu. W Polsce występują populacje, w których funkcjonują równolegle osobniki czarne i brązowe. Umaszczenie czarne jest cechą recesywną. Fakt, że w Polsce odsetek osobników czarnych jest wyraźnie większy, niż wynikałoby to ze statystycznych symulacji praw dziedziczenia, najprawdopodobniej wynika z długotrwałej selekcji prowadzonej przez myśliwych aż do XVIII wieku.
Uzębienie.
Zęby bobrów pełnią istotną rolę i wykazują specyficzne adaptacje w budowie ze względu na biologię gatunku. Za pomocą długich i mocnych siekaczy bobry mogą wykonywać większość swoich kluczowych czynności życiowych – w tym ścinać drzewa, budować tamy i żeremia. Siła nacisku siekaczy "C. fiber" odpowiada ciężarowi kilku ton na centymetr kwadratowy, dzięki czemu możliwe staje się ścinanie drzew z gatunków o twardym drewnie, jak buk i grab. O sprawności zgryzu decydują siekacze dolne, których długość może sięgać 15 cm. Siekacze górne służą tylko jako punkt oparcia. Przednia powierzchnia siekaczy jest brunatno-czerwona lub pomarańczowa. Charakterystyczna, szeroka diastema osiąga u bobra około 70% całkowitej szerokości szczęki i sprawia, że bóbr podczas prac pod wodą może wargami zamknąć pysk pozostawiając siekacze na zewnątrz. Za diastemą leży jedyny przedtrzonowiec, a dalej trzy trzonowce. Zęby bobra rosną przez całe jego życie i dlatego wymagają ciągłego ich ścierania.
Przystosowanie do ziemnowodnego trybu życia.
Bóbr posiada szereg cech morfologicznych, które ułatwiają mu prowadzenie ziemnowodnego trybu życia. Podczas nurkowania oczy są chronione dodatkową, przezroczystą powieką. Kanały uszne i nosowe są zamykane wówczas fałdami skórnymi, a otwór gębowy zamyka się szczelnie dzięki rozdwojonej wardze górnej i wyjątkowo szerokiej diastemie. Podczas pływania nos, oczy i uszy pozostają w jednej płaszczyźnie, która utrzymywana jest ponad powierzchnią wody.
Bóbr może przebywać pod wodą bez przerwy nawet do 15 minut, podczas gdy np. wydra tylko 2–3 minuty. Krwiobieg bobra potrafi skierować większą ilość krwi do mózgu, zmniejszając ilość kierowaną do obwodowych części ciała. Prawa komora serca jest większa od komory lewej, dzięki czemu cyrkulacja krwi jest intensywniejsza w stosunkowo małym obiegu. Podczas nurkowania tętno zostaje obniżone. Bóbr zatrzymany pod wodą udusi się, ale nie wciągnie wody do płuc. Mięśnie bobra mają zwiększoną zawartość mioglobiny, złożonego białka globularnego biorącego udział w magazynowaniu tlenu.
Tryb życia.
Bóbr europejski jest zwierzęciem ziemnowodnym, silnie terytorialnym, wiodącym nocny tryb życia. Jest rodzinny i zasadniczo monogamiczny. Zwykle na stanowisku żyje jedna rodzina, w skład której wchodzą rodzice i maksimum dwa pokolenia potomstwa – w sumie do 4–10 osobników. Sporadycznie napotyka się w jednym stanowisku funkcjonowanie większej kolonii rodzinnej. Terytorium pojedynczej rodziny obejmuje zwykle od 1 do 4 km długości cieku. Zagęszczenie stanowisk zależy od wielu czynników zewnętrznych, w tym lokalnych warunków żywieniowych i hydrologicznych oraz od presji człowieka. Podczas badań populacji bobrów w Szwecji stwierdzono zagęszczenie rzędu 0,20 stanowisk na 1 km², zaś na Suwalszczyźnie około 0,15 na 1 km². Bobry żerują zwykle w pasie do około 20 metrów od linii brzegowej, a jedynie sporadycznie zapuszczają się w głąb lądu na odległość kilkuset metrów.
Komunikacja.
Bobry są zwierzętami socjalnymi o dobrze rozwiniętej umiejętności komunikacji. Często sygnałami bywają specjalne pozy lub sygnały dotykowe. Znaczenie socjalne ma siłowanie się członków rodziny, które towarzyszy wielu sytuacjom życiowym bobrów – także zalotom. Bobry łatwo porozumiewają się podczas zabiegów sanitarnych. Podczas toalety pomagają sobie wzajemnie i często zamieniają się rolami. Bóbr, który ociera się o bok drugiego osobnika lub kładzie łapki na jego karku, daje sygnał dominacji. Jeśli osobnik wzywany w ten sposób do podległości nie podda się, dochodzi do walki. Zaniepokojony bóbr przyjmuje też często charakterystyczną pozę. Unosi głowę pod kątem 45°, otwiera pysk, ściąga dolną wargę ukazując siekacze, stroszy sierść i nieruchomieje. Bóbr spotykający człowieka staje do niego frontem, lekko przywiera do ziemi i bije ogonem o podłoże. Ogon służy bobrowi także do klaskania w powierzchnię wody, gdy zwierzę chce zaalarmować swych pobratymców o zbliżającym się zagrożeniu.
Higiena.
Bóbr europejski stara się utrzymywać swoje futro w jak najlepszym stanie, bowiem zapewnia mu ono niezbędną ochronę i pozwala na przetrwanie. Bóbr po wyjściu na brzeg otrząsa się i strzepuje sporą ilość wody, po czym siada na zadzie i masuje brzuch powolnymi i systematycznymi ruchami obu łap. Czyści także przedramiona, uda i ogon. Okolice oczu i kąciki warg stara się oczyścić za pomocą pazura pierwszego palca. Do wyczesywania pozostałych partii ciała bobrowi służy rozdwojony pazur drugiego palca tylnej kończyny. Podczas zabiegów higienicznych futro jest lekko przygryzane. Wodoodporności zaś nabiera dzięki rozprowadzaniu wydzieliny gruczołów przyodbytowych.
Cykl życiowy.
Samica "C. fiber" rodzi jeden raz w roku, średnio dwa młode w miocie, maksymalnie do sześciu (inne źródła mówią o większych maksymalnych miotach – nawet do 15 młodych). Okres intensywnego rozrodu przypada na lata między 3 a 10 rokiem życia zwierząt. Gody odbywają się w styczniu i lutym. Do kopulacji dochodzi w wodzie i trwa ona 0,5–3 minuty. W sytuacji, gdyby nie doszło do zapłodnienia samicy, ruja może się powtarzać nawet do 5 razy w czasie okresu godowego co 12–14 dni. Ciąża trwa 105–107 dni, a młode przychodzą na świat w maju lub czerwcu. Samica rodzi na siedząco i przednimi łapami pomaga młodym wyjść na świat. Bobry rodzą się pokryte gęstym, miękkim futrem i ważą ok. 500 g. Po porodzie samica troszczy się o to, by je dokładnie wylizać. Młode szybko rosną – w ciągu pierwszych dwóch miesięcy życia dobowy przyrost masy ciała wynosi 40–50 g. Po roku małe bobry mają już po około 8–13 kg, a po drugim roku życia ich masa ciała sięga 14 kg. Opiekę nad młodymi sprawują obydwoje rodzice oraz starsze rodzeństwo. Młode bobry dobrze pływają, ale chętnie korzystają z grzbietu lub ogona matki jako środka transportu. W pierwszym miesiącu życia bobry żywią się wyłącznie odżywczym, tłustym mlekiem matki. Śpią w nocy, a w dzień baraszkują. Po przejściu na pokarm stały zmianie ulega dobowy cykl ich aktywności. Chętniej śpią w ciągu dnia, aktywne są wieczorem.
Bóbr europejski żyje do około 30 lat. Włoski zoolog Giorgio Marcuzzi twierdzi, że bobry żyjące w ogrodach zoologicznych osiągają wiek 35–50 lat. Roczny przyrost populacji w Polsce wynosi od kilku do kilkunastu procent.
Cykl dobowy.
Bobry wykazują aktywność w nocy. Szczyt aktywności dobowej przypada na porę między godziną 22 a 23 i stopniowo maleje ku porankowi. W ciągu dnia bobry spędzają czas w norach, gdzie śpią i odpoczywają.
Cykl roczny.
Zimę bobry spędzają we wspólnej komorze nory lub żeremiu, dzięki czemu temperatura we wnętrzu rzadko spada poniżej –10 °C. Zwykle jednak temperatura powietrza w norze podczas zimy nie spada poniżej 0 °C. Bobry nie zapadają w sen zimowy. Zachowują dobowy cykl aktywności i po pokarm zwykle wybierają się nocą. Znalezione gałązki wciągają do nory, gdzie się posilają. Po godach i nadejściu cieplejszych dni aktywność bobrów wzrasta. Chętnie wychodzą wówczas na zewnątrz całymi rodzinami. Rozpoczyna się też tradycyjne znakowanie terenu.
Rodzina jest skoncentrowana w jednym miejscu do końca kwietnia. Po przyjściu na świat młodych bobry, które ukończyły trzy lata, stopniowo rozluźniają kontakt z wyjściową rodziną i ruszają w podróż – często na znaczne odległości – w poszukiwaniu dogodnych terenów i potencjalnych partnerów życiowych. Jest to okres intensywnego znakowania swoich terytoriów.
Szczyty aktywności rocznej przypadają na wiosenny czas wychowywania nowo urodzonych potomków oraz na okres jesiennych przygotowań do zimy – gromadzenia pożywienia, budowy lub naprawy nor i żeremi. Wzmożone żerowanie i robienie zapasów zimowych rozpoczyna się między pierwszą a trzecią dekadą października.
Struktura społeczna.
Struktura płciowa populacji bobrów jest bliska proporcji 1:1. W grupie 1015 odłowionych osobników badacze naliczyli 516 samic (50,84%) i 499 samców (49,16%).
Głos.
Głos bobra europejskiego można usłyszeć bardzo rzadko. Stosunkowo najczęściej słyszanym przez człowieka dźwiękiem może być odgłos porównywany do kwilenia niemowlaka, który służy do porozumiewania się członków rodziny, lub syczenie, względnie sapanie, które jest używane jako dźwięk odstraszający wroga i sygnał ostrzegawczy. Badacze rozróżniają także kilkanaście innych dźwięków, ale część z nich wydawana jest w paśmie częstotliwości nierejestrowanej przez ludzkie ucho. Głosy wydawane przez bobry mogą być porównywane do odgłosów gwizdów, westchnień, pomruków, odgłosów sowy lub świni. Naukowcy łączą poszczególne odgłosy z konkretnymi zachowaniami socjalnymi. Wskazują między innymi na charakterystyczny okrzyk powitalny, który towarzyszy spotkaniom między bobrami po dłuższej przerwie. Badacze odnotowali jednak ten dźwięk wydawany przez bobry w niewoli, podczas spotkania ze swoimi opiekunami.
Dźwiękiem często stosowanym przez bobry jest także głośne klaskanie ogonem o lustro wody. Ostrzega on inne bobry o zbliżającym się niebezpieczeństwie i sygnalizuje intruzowi, że został zauważony.
Biologia wędrówek.
Bobry żerują zwykle w pasie 20 metrów od brzegu cieku wodnego, ale podczas nocnych aktywności ruszają na badanie sąsiednich terenów. W ciągu nocy potrafią przepłynąć dystans 20 kilometrów. Dalsze podróże są typowe dla młodych bobrów wyruszających na poszukiwanie nowego stanowiska i partnera. Potrafią wówczas przebyć nawet kilkaset kilometrów.
W lecie można także zaobserwować okresowe migracje z miejsc, które są wprawdzie zasobne w pokarm, ale są także zbyt łatwo dostępne dla ludzi. Bobry odchowujące młode potomstwo wolą czasowo przenieść się na tereny trudno dostępne, np. bagienne. Jesienią wracają na miejsce, gdzie było łatwiej o pożywienie, i tam gromadzą już żer zimowy.
Rozmieszczenie geograficzne.
Dawniej bóbr europejski występował w całej strefie umiarkowanej Europy i Azji. Na początku XX wieku liczebność bobrów europejskich była już ograniczona do około 1200 osobników, żyjących w ośmiu izolowanych populacjach. W pierwszej dekadzie XXI wieku za sprawą przesiedleń, reintrodukcji i działań ochronnych liczebność bobrów znacznie wzrosła. W roku 2010 była szacowana na około 1 040 000 osobników, jednak liczba ta obejmuje także populacje wsiedlonego na północnym zachodzie i dalekim wschodzie Federacji Rosyjskiej bobra kanadyjskiego ("C. canadensis"), którego zasięgi występowania sąsiadują lub pokrywają się z zasięgami populacji "C. fiber".
Obecnie spotkać go można w północnej części Eurazji w: Austrii, Białorusi, Belgii, Chinach, Chorwacji, Czechach, Estonii, Finlandii, Francji, Holandii, Litwie, Liechtensteinie, Łotwie, Mołdawii, Niemczech, Norwegii, Polsce, Rosji, Słowacji, Słowenii, Szwecji, Szwajcarii, Ukrainie, Węgrzech, a także w azjatyckiej części Rosji (znaczne populacje w zachodniej i środkowej Syberii oraz małe reliktowe populacje na terenach Syberii zachodniej i południowej), jak również w chińskim regionie Sinciang i w zachodniej Mongolii. W części współczesnych lokalizacji bóbr europejski formalnie uznany jest za gatunek wymarły, jednak podlegał reintrodukcji.
Powrót bobrów na ziemie polskie po II wojnie światowej.
W połowie XX wieku pierwsze bobry pojawiły się w 1944 roku na stanowisku zlokalizowanym na obecnej granicy państwa na rzece Marycha koło Krasnopola. W norach przebywała wówczas jedna rodzina, licząca 8 osobników.
Na początku lat 50. jedna rodzina bobrów zamieszkała na terenie Czarnej Hańczy w okolicy Dworczyska. Pod koniec lat 50. bobry zbudowały żeremie w rezerwacie Stary Folwark u ujścia Czarnej Hańczy z jeziora Wigry. W tym samym czasie w okolicy niedalekiego przysiółka Zakąty nad Wigrami powstały dwa żeremia bobrów, a kolejna rodzina bobrów pojawiła się na brzegach jeziora Klonek. W 1962 roku powstał tam rezerwat przyrody „Ostoja bobrów Zakąty”.
W 1949 roku z inicjatywy zootechnika prof. Mieczysława Czai i zoologa prof. Augusta Dehnela dokonano pierwszych planowych reintrodukcji. Sprowadzono wówczas kilka par bobrów z Woroneża i wsiedlono je do starych kanałów Fortu Osowiec i uroczyska w górnym biegu Potoku Oliwskiego w Dolinie Radości w Gdańsku. W 1953 roku bobry osiedliły się także na terenie jeziora Bobruczek (stanowiącego prywatną własność). W 1959 roku powstał rezerwat przyrody Bobruczek, który został wkrótce objęty ochroną ścisłą. W 1955 roku Rosjanie dokonali introdukcji 40 bobrów w zlewni rzeki Pregoła oraz 30 osobników na brzegach rzeki Szeszupa, a w rok później kilkanaście bobrów na terenie obecnej Białorusi, tuż przy granicy z Polską. Już po kilku latach odnotowano stałą migrację potomstwa tych zwierząt na teren Polski.
Jednocześnie w roku 1958 powstała w Zakładzie Doświadczalnym PAN w Popielnie ferma bobrów, która zapoczątkowała ochronę aktywną tego gatunku. Zaczątek stada hodowlanego stanowiło 8 zwierząt sprowadzonych z ówczesnego ZSRR. W roku 1960 stan fermy został uzupełniony 9 bobrami pochodzącymi ze zlikwidowanego rezerwatu na Potoku Oliwskim. Hodowlę bobrów podjęła także ferma w Wiartlu. Osobniki pochodzące z tych hodowli wykorzystano w następnych latach do reintrodukcji bobra na innych terenach kraju.
W konsekwencji dokonanych reintrodukcji i migracji bobrów z populacji w zlewni Pregoły, Niemna i Prypeci bóbr europejski rozszerzył zasięg występowania na obszar niemal całej Polski, z wyłączeniem wysokich gór – Tatr i Karkonoszy.
Skuteczność przeprowadzanych reintrodukcji.
Początkowe próby wprowadzania bobrów do natury oparte na stadzie hodowanym w ośrodku PAN były mało skuteczne, gdyż przyzwyczajone do hodowli zwierzęta na obcym terenie odczuwały stres. Z tego względu zaczęto stosować wobec nich środek usypiający. Wybudzające się osobniki stopniowo znakowały teren, który dzięki temu po pełnym wybudzeniu wydawał się im znajomy.
Wysoką skuteczność przeprowadzanych reintrodukcji i wysoki potencjał reprodukcyjny wsiedlonych populacji należy przypisać dobremu kojarzeniu par, dobremu doborowi pod względem struktury wiekowej i dbałości o wysoki odsetek (&gt;25%) dojrzałych samic zdolnych do rozrodu. W przypadku stwierdzenia ubytków w reintrodukowanej populacji dokonywano także wsiedleń uzupełniających.
Dalsze przesiedlenia bobrów w drugiej połowie XX wieku.
W późniejszych latach dokonywano licznych przesiedleń bobrów: na Nizinie Śląskiej, w Sudetach 220 zwierząt; na terenie Borów Dolnośląskich około 150 bobrów; ponadto na Pojezierzach Sławskim oraz Kaszubskim, w Borach Tucholskich, na Pilicy w okolicy Zalewu Sulejowskiego, w Kotlinie Oświęcimskiej oraz na Dunajcu w okolicy Krościenka. Na terenie Bieszczadów i Beskidu Niskiego wsiedlono około 300 zwierząt, zaś w Kotlinie Sandomierskiej, na Roztoczu i na Wyżynie Lubelskiej ponad 150 bobrów. W Bieszczadach program reintrodukcji bobra europejskiego rozpoczęto w 1992 roku. Plan przewidywał odtworzenie prawdopodobnego, historycznego zasięgu występowania gatunku na tym terenie.
W latach 1976–1986 na Suwalszczyźnie odłowiono 223 bobry, które zostały przesiedlone w górne dorzecze Wisły i Odry, w Karpaty i Sudety. 24 rodziny bobrów trafiły w dorzecze Warty i Noteci. Po krótkiej przerwie program reintrodukcji "C. fiber" wznowił Polski Związek Łowiecki, który w latach 1988–2003 odłowił i przesiedlił z terenów północno-wschodniej Polski ponad 1300 bobrów.
Reintrodukcja bobrów w Szkocji.
W 1995 roku Scottish Natural Heritage rozpoczęło prace nad zbadaniem możliwości przeprowadzenia reintrodukcji "C. fiber" na terenie Szkocji. Przeanalizowane dane paleontologiczne, archeologiczne i historyczne potwierdziły, że w przeszłości bóbr europejski był gatunkiem szeroko rozpowszechnionym w całej Szkocji i wymarł pomiędzy XII a XVI w. (ze wskazaniem na koniec tego przedziału czasowego). Przyczynami wyginięcia były rozpowszechnione polowania na bobry i popyt na ich skóry, mięso i kastoreum. Do wyginięcia przyczyniło się także niszczenie siedlisk.
W 2008 roku, po upływie ponad 400 lat od momentu wyginięcia bobrów w Szkocji, z inicjatywy Scottish Wildlife Trust oraz Royal Zoological Society of Scotland rozpoczął się próbny program reintrodukcji bobrów. Wsiedlono wówczas w Knapdale (północna część półwyspu Kintyre, w hrabstwie Argyll and Bute) cztery rodziny bobrów. Program ma jednak wielu przeciwników, którzy wskazują na szkody wyrządzane przez wsiedlone zwierzęta. Opublikowany w 2012 roku raport Scottish Natural Heritage wskazuje na konflikty pomiędzy właścicielami lokalnych gruntów a organizacjami zajmującymi się ochroną zwierząt. Raport przewiduje konieczność redukcji populacji wsiedlonych bobrów w przyszłości.
W 2016 roku rząd Szkocji zapowiedział uznanie bobra za gatunek rodzimy i objęcie go ochroną prawną, jednak do końca 2018 roku nie podjął działań w tym kierunku. Liczebność bobrów na południu regionu Highlands i w dorzeczu Tay w końcu 2018 roku była oceniana na około 430 osobników.
Ekologia.
Pożywienie.
Bóbr europejski jest roślinożercą. Stare przekonania, że bobry polują na ryby, są nieprawdziwe. Bóbr może żywić się niemal wszystkimi dostępnymi częściami roślin przybrzeżnych i wodnych – łykiem drzew i krzewów (w tym często osiki i wierzby), gałązkami, roślinami zielnymi: trzciną, grążelami. Pełna lista zjadanych roślin jest długa i składa się z ponad 200 gatunków roślin zielnych i 100 drzewiastych, w praktyce jednak ta różnorodność jest ograniczona, bowiem bóbr żeruje w stosunkowo wąskim, bo zwykle około 20–metrowym pasie brzegowym. Od późnej wiosny do wczesnej jesieni bobry żywią się głównie roślinnością zielną. Od października, kiedy jej zaczyna brakować, zaczynają wybierać krzewy i drzewa liściaste. Ich fragmenty są także magazynowane na zimę. Bobry nie zjadają jednak samego drewna, ale korę drzew, liście, młode pędy, cienkie gałązki i łyko.
Spośród drzew lubią topolę, osikę i wierzby oraz – w nieco mniejszym stopniu – brzozę, leszczynę i inne drzewa liściaste. Po olszę czarną i szarą sięgają niechętnie.
W skład zimowego żeru polskich populacji wchodzą wierzby: wierzba szara ("Salix cinerea"), uszata ("Salix aurita"), pięciopręcikowa ("Salix pentandra") i purpurowa ("Salix purpurea"), lokalnie wierzba wiciowa ("Salix viminalis") i śniada ("Salix livida"). W zależności od specyfiki siedliska wybierają jeszcze inne gatunki. Kiedy nie mają innej możliwości, to wybór pada na brzozę omszoną ("Betula pubescens"), brzozę niską ("Betula humilis") i brodawkowatą ("B. pendula").
Na terenach górskich bobry chętnie wybierają młode jesiony ("Fraxinus excelsior"), buki ("Fagus silvatica"), jawory ("Acer pseudoplatanus") oraz drzewa twarde, np. dąb ("Quercus sp".) i grab ("Carpinus betulus"). W siedliskach zlokalizowanych na terenach o wysokich zboczach, a także w terenach górskich zjadają elementy wierzby białej ("Salix alba") oraz wierzby iwa ("S. caprea"). Badacze stwierdzili także podgryzanie niektórych drzew owocowych – np. jabłoni. Bobry nie lubią sosny ("Pinus sylvestris") i świerka ("Picea abies").
Organizm bobra nie jest w stanie łatwo spożytkować całego przyjmowanego pokarmu, bowiem znaczną część pożywienia roślinnego stanowi celuloza. Dlatego bóbr stosuje cekotrofię, czyli specyficzną odmianę koprofagii. Wytwarza dwa rodzaje odchodów i zjada jeden z nich, ten w którym znajdują się składniki wstępnie przetworzone przez bakterie.
Wpływ budowli bobra na środowisko.
Na świecie jedynie nieliczne gatunki, w tym człowiek i bóbr, potrafią przystosować środowisko do własnych potrzeb. W warunkach postępującego przekształcania środowiska przyrodniczego często zachodzi konflikt między nimi. Jednak o ile działalność człowieka bardzo rzadko jest korzystna dla przyrody, o tyle działalność bobrów może przywracać korzystne stosunki wodne, utrzymywać i zwiększać różnorodność biologiczną, ograniczać erozję, zwiększać tempo samooczyszczania się wód.
Do najbardziej charakterystycznych śladów funkcjonowania bobrów w środowisku należą budowane przez nie tamy. Mogą mieć prostą konstrukcję i występować jako pojedynczy próg wodny, ale możliwe jest także istnienie skomplikowanych konstrukcji, które układają się w kaskady. Bobry kontrolują na bieżąco stan budowli i szybko naprawiają ewentualne uszkodzenia. W okresach podwyższenia stanu wód bobry celowo rozszczelniają tamy, by odprowadzić nadmiar wody. Można więc powiedzieć, że bobry prowadzą zorganizowaną działalność inżynierską. Tamy bobrowe określane są przez biologów ewolucyjnych jako fenotyp rozszerzony.
Budowle hydrotechniczne wznoszone przez bobry zmieniają charakter cieku wodnego. Powstają nowe siedliska, zwiększa się retencja zlewni, a nawet zmieniają się parametry fizykochemiczne wody, bowiem stawy akumulują dużą ilość osadów. Działalność bobrów tworzy nowe środowisko, korzystne dla populacji bezkręgowców, ryb, płazów i flory. Tamy mogą także utrudniać wędrówki ryb w górę cieku, jednak naukowcy podkreślają, że działalność bobrów przynosi więcej korzyści dla rozwoju ichtiofauny, niż szkód w ich funkcjonowaniu. Z żeremi bobrowych korzystają norki, tchórze, a nawet wydry. Liczebność bezkręgowców bentosowych w stawach bobrowych jest niższa niż w ciekach, które dały im początek, ale ich obecność sprawia, że poniżej stawów jest wyższa, niż w odcinku powyżej nich. Okolice żeremi są też bogatsze pod tym względem, niż typowy litoral jeziorny. Rola tam bobrowych jako barier migracyjnych dla ryb jest obniżana zwłaszcza podczas wyższych stanów wody (np. po roztopach, gdy część ryb migruje), a same tamy są często rozszczelnione. Natomiast podczas niskich stanów wód stawy bobrowe stają się refugium dla organizmów wodnych.
Stawy bobrowe, w porównaniu ze zbiornikami budowanymi przez człowieka, są tworem krótkotrwałym, przez co zwykle nie wystarcza czasu, by nastąpiło ich wypłycenie. Niemniej, co zdarzało się zwłaszcza w czasach, gdy presja człowieka na siedliska bobra była mniejsza, mogą istnieć wystarczająco długo, by odłożyły się zauważalne warstwy osadów. Parametry morfometryczne (mała głębokość) sprawiają, że nie powstaje w tych zbiornikach stratyfikacja termiczna, choć w rozleglejszych stawach woda może się nagrzewać, powodując kilkustopniową różnicę temperatur pomiędzy wpływem i odpływem cieku.
Szkody w gospodarce człowieka.
Szkody powodowane przez bobry w gospodarce człowieka można zgrupować w kilka zakresów:
Wrogowie.
Naturalnymi wrogami bobra są wilki, rysie, niedźwiedzie, rosomaki i lisy. Zdarzają się przypadki zabicia małych bobrów przez wydry, norki, duże ryby drapieżne (na przykład przez szczupaka) oraz ptaki drapieżne. Wrogami bobrów są też wałęsające się psy, ale największym wrogiem dla bobrów pozostaje człowiek.
Pasożyty.
Na bobrach europejskich pasożytują głównie pasożyty wewnętrzne, jak przywry (np. "Stichorchis subtriquetrus") czy nicienie (np. "Travassosius rufus"). Stadia pośrednie przywr dostają się do organizmu bobra wraz ze spożywaną roślinnością wodną i nadwodną. Bobry cierpią także dość często na pasterelozę, paratyfus, zarażenia pałeczką okrężnicy ("Escherichia coli") i zapalenie płuc. Entomolodzy odnotowali również możliwość zasiedlania w futrze bobra chrząszcza "Platypsyllus castoris", który żeruje na pajęczakach "Histiophorus castoris" żywiących się łojem i naskórkiem bobra. Obydwa wspomniane pasożyty występują także u bobra kanadyjskiego co może świadczyć o wspólnym pochodzeniu obu gatunków bobrów. W futrach bobrów europejskich pasożytuje ponadto co najmniej dwadzieścia gatunków roztoczy z rodzaju "Schizocarpus" (rodzina Chirodiscidae). Na skórze nosa bobra europejskiego pasożytuje nużeniec "Demodex castoris".
Badania polskich parazytologów wykazały także, że bóbr europejski jest nosicielem pierwotniaków jelitowych "Cryptosporidium" i "Giardia" spp., które pasożytują w przewodach pokarmowych wielu gatunków zwierząt i człowieka. Obydwa pasożyty wytwarzają formy inwazyjne – oocysty i cysty, które są odporne na warunki zewnętrzne, a zanieczyszczone nimi środowisko wodne stanowi jedną z głównych dróg rozprzestrzenienia się pasożytów. Zarażenia tymi pasożytami są przyczyną kryptosporidioz lub giardioz (uważanych za zoonozy), które są przyczyną długotrwałych lub nawracających biegunek u osób z grup ryzyka, z wrodzonymi lub nabytymi niedoborami odporności. W ostatnich latach zaobserwowano wzrost zarażeń w polskich populacjach bobra europejskiego. Wzrost ten prawdopodobnie jest związany ze wzrostem zagęszczenia populacji bobrów.
Siedlisko.
O wyborze konkretnego siedliska decydują głównie głębokość lokalnego zbiornika wodnego, ale także obfitość przydatnego na zimę żeru drzewnego. Bobry najczęściej wybierają na siedlisko brzegi rzek i jezior, bagna, wyrobiska potorfowe i pożwirowe. Wybierają zarówno bardzo małe cieki wodne, jak i duże rzeki. Chętnie zamieszkują tereny, w których dominują zespoły szuwarowe, turzycowe i zaroślowe porośnięte krzewiastymi wierzbami i brzozami. W terenach leśnych bobry lubią otoczenie brzóz i olszy.
Budowle: nory, tamy i żeremia.
Bobry wykazują rzadko spotykane wśród zwierząt zdolności do wznoszenia budowli. Każde ich działanie w tym zakresie wiedzie ku zapewnieniu bezpieczeństwa i stabilizacji życia rodziny na danym terenie. Budowane tamy i kanały zapewniają stały poziom wód, zapewniają stałość schronienia i umożliwiają osiągnięcie zrównoważonego stanu, w którym przyrost masy roślin w danym stanowisku równoważy masę usuwaną przez bobry. Dlatego stanowiska bobrów mogą istnieć w tym samym miejscu przez dziesiątki czy setki lat. Naukowcy spierają się, czy działania budowlane bobrów wynikają jedynie z instynktu, czy też doświadczenia. Tak czy inaczej bobry są w stanie doprowadzić dany ciek wodny do takiego stanu, w którym zapewniony zostanie stały, podwyższony poziom wody, dzięki czemu wejścia do żeremi pozostają ukryte pod wodą i niewidoczne dla intruzów, a magazynowany żer zimowy pozostanie zatopiony. Bobry zaskakująco trafnie wybierają miejsce budowy tamy i uzyskują oczekiwany efekt piętrzenia wody przy stosunkowo małym wysiłku. W swoich pracach bobry uwzględniają więc ukształtowanie terenu i cieku wodnego. Zwykle wybierają miejsca, w których istnieje naturalne wypłycenie cieku, gdzie zwężenie lub na przykład kłody drewna przegradzają nurt wody.
Nory.
Najczęściej spotykanymi formami użytkowania siedliska są nory. Potwierdzają to badania naukowe przeprowadzone w dolinie Rodanu we Francji oraz w latach osiemdziesiątych w Polsce, gdzie zinwentaryzowano je w 51% zbadanych, zajmowanych stanowisk. Bobry drążą nory w stromych brzegach cieków wodnych lub dołów potorfowych. Istotnym warunkiem do ich tworzenia są małe wahania poziomu lustra wody. Wejścia są zwykle sytuowane pod powierzchnią wody, na głębokości, która zapewnia, że w porze zimowej nie zamarznie. Korytarz biegnie od wejścia ukosem w górę, gdzie zlokalizowana jest komora gniazdowa. Zazwyczaj jest ona ulokowana 30–70 cm powyżej górnej krawędzi wejścia, by zabezpieczyć przed zalaniem. Warstwa gruntu nad komorą musi być jednak wystarczająco gruba, by zapewnić bezpieczeństwo. Jest to możliwe wtedy, gdy brzeg jest dość wysoki – co najmniej 1,5–2 m powyżej wejścia. System nor jest strukturą znacznie rozbudowaną, wielopiętrową, wyposażoną w kilka komór gniazdowych. Łączna długość korytarzy może osiągać 50 m, ale znane są siedliska w których przekroczyła 100, a nawet 200 m. Podwodne tunele mają w przekroju kształt owalny: szerokość osiąga 30–60 cm, a wysokość 20–35 cm.
Tamy.
Do wykonania tamy bobry używają gałęzi, mułu, darni, kamieni i żwiru, ale w trudniejszym terenie wykorzystują niemal wyłącznie kamienie. W wybranym miejscu cieku bobry formują wał z mułu i piasku dennego, po czym mocują na dnie gałęzie, które stanowią szkielet. Kładą je w kierunku zgodnym z przepływem wody lub wbijają w dno. Później kolejno układają gałęzie poprzecznie, darń, muł oraz części roślin i warstwa po warstwie wznoszą budowlę ku zamierzonemu poziomowi. Gotowa tama zachowuje szczelność, a spiętrzona woda może przelewać się tylko wierzchem. Przy brzegu bobry budują małe kanały, przez które może być odprowadzany nadmiar wody. Zwykle jedna tama główna chroni żeremia lub nory danej rodziny.
Wysokość tam waha się od kilkunastu do kilkudziesięciu centymetrów. Największe budowle przy wysokości kilku metrów mogą mieć szerokość nawet kilkuset metrów. Tamy są bardzo trwałe. Wytrzymują napór wody i lodu. W wyniku budowy tamy powstają stawy o powierzchni od pół aż do kilkudziesięciu hektarów. Zmysł inżynierski bobrów pozwala także na zbudowanie na danym cieku całego systemu kaskadowego, który osłabia napór wody i umożliwia zalanie większego terenu.
W 2000 roku leśnicy odnotowali fakt zbudowania przez rodzinę bobrów w Beskidzie Niskim na odcinku rzeki o długości 1,2 km systemu tam o wysokości od kilkunastu centymetrów do 1,6 metra.
Żeremia.
Populacje zamieszkujące tereny nizinne budują żeremia – domki. Zbudowane są z takich samych materiałów jak tamy. Budowa może być wykonana na dwa sposoby. W pierwszym praca zaczyna się od wykopania nory od dna cieku w miejscu, gdzie będzie podwodne wejście do komory, która zostanie wykopana w pasie brzegu i będzie zlokalizowana ponad poziomem wody. Na komorę zostają nałożone na przemian gałęzie, darń i muł. Budowla nabiera kształtu stożka. W drugim sposobie prace zaczynają się od wykopania od góry zagłębienia, które będzie przyszłą komorą, by później zabudować ją od góry na kształt kopca. Wyjście również jest wykopywane pod poziom wody. Żeremie może mieć wysokość 3 metrów, a średnica podstawy może dochodzić nawet do 20 m.
Ulepszanie i prace remontowe bobry prowadzą codziennie, natomiast jesienią prace są szczególnie intensywne. Mają wzmocnić i zabezpieczyć budowlę przed zimą. Na wiosnę trwają naprawy po zimie i remont żeremi przed narodzinami młodych.
Wnętrze żeremia zawiera jedną komorę, która jest zlokalizowana ponad poziomem wody. Od niej do góry wiedzie kanał wentylacyjny wykonany z luźnych gałęzi. Czasem – szczególnie w terenie o wysokich i stromych brzegach – żeremie może zawierać kilka pięter komór. Komora jest wysłana gałązkami, suchym materiałem roślinnym oraz wiórami z drewna. W dół od komory biegną korytarze kończące się wyjściem zlokalizowanym poniżej lustra wody. Łączna długość korytarzy może dochodzić do kilkudziesięciu metrów.
Ścinanie drzew.
Bobry potrafią ścinać drzewa w sposób bardzo sprawny. Robią to, by uzyskać dostęp do delikatnych gałęzi, które mają cienką korę i wysoką wartość energetyczną. Równocześnie zdobywają gałęzie, które będą materiałem do wznoszenia budowli. Bobry potrafią ściąć nawet bardzo grube drzewa – o średnicy do 1 metra.
Magazynowanie pożywienia.
Bobry europejskie zbierają przed zimą karmę drzewną i magazynują ją w tratwach zatapianych pod wodą lub rzadziej w norach. Spiżarnie lokalizują w pobliżu wejścia do nory lub żeremia. Na terenach górskich bobry zakładają magazyny w tych częściach cieków, gdzie mogą być zabezpieczone przez rwącą wodą. Spiżarnie są lokalizowane w zakolach rzek, a same tratwy mocowane do brzegu i dna. Bobry zamieszkujące rwące górskie rzeki mogą rezygnować z magazynowania pożywienia w formie zatapianych tratw. Składają wówczas zapasy w specjalnie przygotowanych norach. Fakt istnienia bobrzych magazynów na danym terenie ułatwia pracę leśnikom prowadzącym inwentaryzację populacji, bowiem są dowodem na to, że okoliczne nory lub żeremia są zamieszkane przez rodzinę bobrów.
Magazyny mają zwykle dość znaczne rozmiary. Na terenach nizinnych magazyn może zajmować od 5 do 19 m³, a zapasy w przeliczeniu na jednego bobra mogą zajmować od 1,1 do 4,5 m³. Na terenach górskich, gdzie zimy są surowsze, odnotowano istnienie magazynów o wielkości 25 m³. Maksymalne napotkane spiżarnie rodziny bobrów zajmowały aż 70 m³.
Badając zawartość spiżarni, leśnicy stwierdzili, że sporadycznie oprócz karmy drzewnej bobry magazynują czasem także kłącza grążeli ("Nuphar luteum") i grzybieni ("Nymphaea alba"). Bobry potrafią się łatwo przystosować do danego otoczenia. Na Pojezierzu Brodnickim nauczyły się, że mogą korzystać z sąsiedztwa plantacji buraka cukrowego, która funkcjonuje bezpośrednio przy ich bagnach. Jesienią do ich magazynów w norach trafiły buraki z 25 arów plantacji. Bobry z populacji bieszczadzkiej zabierały do spiżarni wałki wierzby ułożone w stosy przez robotników leśnych.
Znaczenie gospodarcze.
W przeszłości bobry ceniono ze względu na futro, mięso oraz strój bobrowy – wydzielinę dodatkowych gruczołów płciowych, półpłynną masę o przenikliwym zapachu piżma, z której po wysuszeniu uzyskiwano czerwonobrązowy proszek nazywany kastoreum. Aromatycznym składnikiem tej substancji jest przede wszystkim kastoramina. Kastoreum było stosowane w przemyśle perfumeryjnym do wzmacniania zapachu oraz w przemyśle spożywczym jako aromat naturalny. W przeszłości strój bobrowy ceniony był ze względu na właściwości lecznicze. Staropolska medycyna okrzyknęła go lekiem na wszelkie dolegliwości. Cena sproszkowanego specyfiku była bardzo wysoka – w połowie XIX wieku za jedną uncję (około 28 g) płacono aż 240 złotych polskich. Tłuszcz ("skrom") z bobra służył do leczenia ran.
Mięso z bobrów wykorzystuje się do celów kulinarnych. Zalicza się je do surowców wysokobiałkowych, ale niskokalorycznych, co sprawia, że z punktu widzenia dietetyki jest produktem poszukiwanym. Bobrzyna jest krucha, bardzo soczysta, o wysokich walorach smakowych, ale charakteryzuje się niską trwałością. Łukasz Gołębiowski, jeden z pierwszych polskich etnografów, pisał w 1830 roku: „Umiejętność kucharska przyswoiła do ryb i bobry, robiąc z nich i na post kiełbaski, potrawki, plusk, czyli ogon jego nade wszystko ceniąc”. Bobra, zwierzę wodne, traktowano jako pokrewne rybom. Dlatego dopuszczalne było zjadanie bobrzyny w czasie postu. Przyrządzony ogon bobra, czyli tak zwany "plusk", który w naturze pokryty jest łuską, podawano nawet wśród potraw wieczerzy wigilijnej.
Działalność bobrów może przynosić pewne szkody gospodarcze. Według szacunków naukowców w Polsce na początku XXI w. ok. 3% stanowisk bobrzych powodowało takie szkody. W większości występują one w bliskiej odległości od rzeki. Powodują podtopienia, blokady przepustów, ścinanie drzew gospodarczych, uszkodzenia grobli itp. Zdarza się również, że bobry mogą magazynować i zjadać rośliny uprawne, takie jak buraki. W Polsce za szkody wyrządzone przez bobry odpowiada Skarb Państwa.
Zagrożenia i ochrona.
W XIX wieku istniały już tylko wyspowe stanowiska bobrów we wschodniej części Polski. Zasadniczy kryzys liczebności bobrów na ziemiach polskich przypadł na lata 1850–1900. Jednak już w trzy lata od odzyskania niepodległości, w 1921 r., uznano bobra za gatunek ginący i wpisano go na listę zwierząt objętych całkowitą ochroną. Po II wojnie światowej na terenie Polski bóbr występował skrajnie nielicznie: podczas inwentaryzacji w 1950 roku wykazano zaledwie jedno naturalne stanowisko na terenie Suwalszczyzny – na rzece Marysze, dopływie Czarnej Hańczy. W roku 1949 wsiedlono pierwsze bobry sprowadzone ze Związku Radzieckiego do rzeki Biebrzy pod Osowcem. Kilka lat później zidentyfikowano nowe stanowiska bobra w dorzeczu Hańczy i na jeziorze Wigry. Przyjęto, że były to osobniki przybyłe z dorzecza Niemna na terenach Związku Radzieckiego. W 1958 roku szacowano, że w dorzeczu Czarnej Hańczy i w rejonie Wigier żyje już około 30 bobrów. W tym samym roku stwierdzono pierwsze żeremia bobrowe w Puszczy Białowieskiej, na rzece Narewce przy ujściu Hwoźnej. Pobudowały je osobniki przybyłe z białoruskiej części Puszczy. Trzecim rejonem naturalnej migracji bobrów były okolice Kanału Mazurskiego oraz dorzecze Węgorapy i jezioro Oświn, dokąd prawdopodobnie przybyły osobniki z dorzecza Pregoły. Dzięki ochronie prawnej i reintrodukcji gatunek występuje obecnie coraz liczniej.
Nadal jednak działania człowieka stanowią zagrożenie dla bobrów. Częste są przypadki kłusownictwa, które nierzadko prowadzą do wyniszczenia lokalnej populacji. Kłusownicy używają sieci lub wnyków ulokowanych w miejscach wślizgiwania się bobrów do wody. Pospolitymi działaniami wymierzonymi w bobry są akty niszczenia tam i żeremi oraz palenia ich, a także rozkopywania nor.
Ochrona prawna.
Bóbr europejski podlega ochronie w większości krajów europejskich na podstawie dwóch aktów prawnych.
Pierwszym z aktów określających zasady ochrony gatunku jest Konwencja o ochronie gatunków dzikiej flory i fauny europejskiej oraz ich siedlisk, tzw. konwencja berneńska (Dz. U. z 1996 r. Nr 58, poz.263). Bóbr umieszczony jest w III załączniku określającym chronione gatunki zwierząt. Artykuł 7 konwencji zaleca, by poszczególne państwa tak dopasowywały własne regulacje prawne ochrony zwierząt wymienionych w załączniku III oraz jasno określały ich eksploatację, by eliminować zagrożenia dla istnienia populacji.
Drugim europejskim aktem jest Dyrektywa 92/43/EWG z dnia 21 maja 1992 w sprawie ochrony siedlisk naturalnych oraz dzikiej fauny i flory. Jest to tak zwana dyrektywa siedliskowa. "C. fiber" wymieniony jest w załączniku II tego dokumentu, w którym określone są gatunki fauny i flory, których ochrona wymaga wyznaczenia specjalnych obszarów ochrony sieci Natura 2000, oraz w załączniku V, gdzie wskazano gatunki zwierząt i roślin, których pozyskiwanie ze stanu dzikiego i eksploatacja jest możliwa pod warunkiem, że populacja tych gatunków zostanie zachowana we właściwym stanie ochrony.
W Polsce bóbr europejski był objęty ochroną gatunkową we współczesnym znaczeniu od 1952 roku. W 2001 roku, wprowadzając rozróżnienie na ochronę ścisłą i częściową zwierząt, ustalono, że bobra obejmuje ta druga forma. W Rozporządzeniu Ministra Środowiska z 16 grudnia 2016 gatunek znalazł się dodatkowo na liście zwierząt które mogą być zastrzelone z broni myśliwskiej lub chwytane w pułapki żywołowne – w okresie od dnia 1 października do dnia 15 marca. W Finlandii, Szwecji, na Litwie, częściowo w Rosji przywrócono polowania na bobry.
Specjaliści zwracają uwagę na potrzebę przywrócenia funkcji bobrowniczego, do którego zadań powinna należeć opieka nad gatunkiem, w tym: prowadzenie regularnego monitoringu populacji bobrów oraz ich oddziaływania na środowisko, szacowanie rozmiaru szkód spowodowanych przez działania tych zwierząt, monitorowanie i rozwiązywanie powstających konfliktów, a także nadzorowanie wdrażania i stosowania środków technicznych pozwalających na zmniejszenie rozmiaru szkód, oraz ocena ich skuteczności.
Status "C. fiber" w „Czerwonej księdze gatunków zagrożonych” i księgach narodowych.
Międzynarodowa Unia Ochrony Przyrody (IUCN) w wydanej w 2002 roku edycji Czerwonej księgi gatunków zagrożonych zaliczała "C. fiber" do gatunków bliskich zagrożenia – „NT” (ang. "near threatened"). W 2008 roku IUCN oceniła skuteczność wdrożonych regularnych programów ochronnych, zważyła odnotowywaną tendencję do odzyskiwania przez bobry utraconych w przeszłości obszarów występowania i zaliczyła "C. fiber" do kategorii gatunków najmniejszej troski (niższego ryzyka) oznaczanej akronimem „LC”.
Edycje mongolskiej czerwonej księgi z 1987 i 1997 roku, oraz mongolska ustawa łowiecka z 1995 roku wymieniają endemiczny podgatunek "Castor fiber birulai" jako rzadki (potencjalnie zagrożony) – „R”, zaś od 2000 roku lokalne populacje podlegają ochronie ustawowej. Na terenie Mongolii przeprowadzanych jest wiele translokacji, które mają prowadzić do zwiększenia liczebności populacji i zasięgu występowania bobrów. Od 1965 roku na terenie doliny rzeki Ulungur He funkcjonuje – utworzony w celu ochrony "C. f. birulai" – rezerwat przyrody Bulgan gol. Około 11% zasięgu występowania "C. f. birulai" to obszary chronione.
Chińska czerwona księga określa ten podgatunek jako „EN” – zagrożony.
Obecność w kulturze.
Bobry towarzyszyły człowiekowi od pradziejów, więc zostały włączone także do lokalnych wierzeń ludowych. Chantowie i mansowie – ludy ugrofińskie zamieszkujące zachodnią Syberię, na wschód od rzeki Ob – uznają bobry za zwierzęta posiadające duszę. U starożytnych ludów (Germanowie, Finowie i Norwegowie) bóbr był zwierzęciem ofiarnym. Ludy pierwotne używały siekaczy bobrów do wyrobu amuletów.
W XVII w. Kościół katolicki zezwolił na jedzenie mięsa bobra w okresie wielkiego postu, gdyż uważano, iż bóbr jako zwierzę wodne, winien być traktowany jako pokrewny rybom. Ogon bobra, czyli tak zwany "plusk", który w naturze pokryty jest łuską, podawano także wśród potraw wieczerzy wigilijnej.
Geografia.
O powszechnej obecności bobrów na terenie Europy i Azji świadczą nazwy miejscowości, rzek i jezior utworzone od ich nazwy. W Polsce jest około 80 miejscowości o nazwach nawiązujących do bobrów. Nazwy te nie zawsze stanowią dowód występowania w przeszłości bobrów w danej okolicy, gdyż początek mogły im dać nazwiska pierwszych osadników lub właścicieli.
Do rzek o nazwie Bóbr należą lewy dopływ Odry oraz lewy dopływ Brezyny.
Bobry były obecne w heraldyce europejskiej, ale stosowane wówczas graficzne wyobrażenia świadczyły o braku znajomości gatunku. Bóbr w herbie niemieckiego Biberach ma głowę drapieżnika.
Bóbr w przysłowiach.
Bobry funkcjonowały od wieków w tradycyjnych polskich przysłowiach ludowych, najczęściej w pozytywnym kontekście. „Jak masz bobra sprawa dobra”, „jak zabijesz bobra, nie będziesz miał dobra” (za zabijanie bobrów groziła kara), „płakać jak bóbr” (w przekonaniu myśliwych bóbr zabijany lub ścigany płakał), „okupić się jak bóbr strojami” (nawiązanie do rzekomego okaleczania się bobrów i w sytuacji osaczenia odgryzania sobie genitaliów, by stać się bezwartościowym dla myśliwego i ujść z życiem), „nie zawsze się dają łapać bobry” (nie zawsze nadarza się dobra okazja), „bobrować jak nurek w wodzie” (szukać w trudnym terenie, myszkować, szperać), „bóbr rzadko nie nurkiem patrzy” (spode łba), „złap bobra na wodzie, on jeszcze nurkiem pójdzie”, „gdzie bobry tam pstrąg dobry” (wędkarskie) oraz „spać jak bóbr”. Bóbr obecny jest także w przysłowiach rosyjskich, na przykład „zabić bobra” oznacza: zrobić zły interes.
Kinematografia.
W polskim dramacie z 2012 roku "Zabić bobra" (reż. Jan Jakub Kolski), bobry które wprowadziły się do rodzinnej miejscowości Eryka, żołnierza sił specjalnych, zmieniają otoczenie, budują żeremia i „naruszają pejzaż”. Dla Eryka, zmagającego się z traumami i wspomnieniami z wojny w Czeczenii, gryzonie stają się symbolem agresywnych czynników zaburzających rzeczywistość. Podejmuje z nimi walkę w próbie przywrócenia stanu sprzed lat. Walka ta symbolizuje zmaganie się z własnymi słabościami.
Odniesienia w literaturze pięknej.
W Krzyżakach H. Sienkiewicza Maćko z Bogdańca stosuje "skrom bobrowy" do leczenia rany. Przyjemna w dotyku sierść bobra jest wspominana w dość frywolnych metaforach współczesnej literatury amerykańskiej. Pod koniec lat 30. XX wieku dużą popularnością cieszyły się kuplety „Niedobrze panie Bobrze” (1935) autorstwa Jerzego Jurandota, wykonywane przez polski zespół rewelersów Chór Dana. W 1938 roku Jurandot wydał w formie książkowej zbiór tekstów kabaretowych. Tomik nosił tytuł wspomnianego kupletu.

</doc>
<doc id="91587" url="https://pl.wikipedia.org/wiki?curid=91587" title="Translokacja">
Translokacja

Translokacja (z łac. "translocatio" – przemieszczenie) – w genetyce, mutacja polegająca na przemieszczeniu fragmentu chromosomu w inne miejsce tego samego lub innego chromosomu.
Praktyczne znaczenie mają dwa rodzaje translokacji – wzajemna i robertsonowska (zwana także fuzją centryczną), obserwowane w patologii człowieka:
Translokacje mogą być zrównoważone i niezrównoważone:

</doc>
<doc id="91588" url="https://pl.wikipedia.org/wiki?curid=91588" title="Diegtiariow">
Diegtiariow



</doc>
<doc id="91589" url="https://pl.wikipedia.org/wiki?curid=91589" title="Bonobo">
Bonobo



</doc>
<doc id="91591" url="https://pl.wikipedia.org/wiki?curid=91591" title="T-Rex">
T-Rex



</doc>
<doc id="91592" url="https://pl.wikipedia.org/wiki?curid=91592" title="Tyranozaur">
Tyranozaur

Tyranozaur ("Tyrannosaurus") – rodzaj teropoda z rodziny tyranozaurów. Jedynym gatunkiem z tego rodzaju, którego istnienie zostało potwierdzone i który jest zarazem jednym z najbardziej znanych dinozaurów, jest "Tyrannosaurus rex".
Tak jak inne późne tyranozauroidy, tyranozaur był dwunożnym mięsożercą z masywną czaszką, a jego ciało było utrzymywane w równowadze przez długi ogon. Obecnie znane są teropody dorównujące długości tyranozaurowi, a nawet większe od niego. Jednak mierząc niemal 13 metrów długości i ważąc około 8870 kilogramów, nadal pozostaje największym znanym tyranozauroidem i jednym z największych znanych drapieżników lądowych wszech czasów.
Skamieniałości gatunku "T. rex" odkryto w formacjach skalnych zachodniej części Ameryki Północnej, datowanych na ostatnie trzy miliony lat okresu kredy (późny mastrycht, około 68,5–65,5 milionów lat temu). Był to jeden z ostatnich dinozaurów, nie licząc ptaków. Wyginął podczas wielkiego wymierania kredowego. Odnaleziono około 30 okazów, z czego niespełna połowa to w miarę kompletne szkielety. Udało się również odkryć niewielką ilość pozostałości tkanek miękkich zwierzęcia. Materiał kopalny okazał się wystarczający do przeprowadzenia badań dotyczących, między innymi, tempa wzrostu tyranozaura i jego biomechaniki. Wiele aspektów jego życia, jak zdobywanie pożywienia, fizjologia czy osiągana szybkość, pozostaje jednak przedmiotem sporów.
Morfologia.
"Tyrannosaurus rex" był jednym z największych lądowych drapieżników w historii Ziemi. Największy odnaleziony dotąd, a zarazem najbardziej kompletny okaz to szkielet z Muzeum Historii Naturalnej w Chicago oznaczony jako FMNH PR2081, szerzej znany pod nieformalnym imieniem „Sue”. Są to pozostałości osobnika mierzącego 12,8 metra długości i 4 m wysokości (mierzonej od ziemi do stawów biodrowych). Znane są pojedyncze skamieniałości, czy nawet bardzo niekompletne szkielety mogące należeć do jeszcze większych osobników, jednak oparte na tych skamielinach szacunki nie są pewne. Na przykład szkielet tyranozaura odkrytego przez zespół pod kierownictwem Jacka Hornera w 2000 w Montanie, oznaczonego MOR 1126 (nazywanego „C-rex” lub „Celeste”), według wstępnych szacunków poprzedzających dokładniejsze badania miałby być o 10% większy od szkieletu „Sue”. W historii badań nad tyranozaurem proponowano różne oszacowania masy jego ciała: od niespełna 4500 kg, przez 7200 kilogramów do 9500 kg w przypadku największych osobników. Obecnie większość szacunków zamyka się w przedziale od 4469 do 8870 kg. Choć "Tyrannosaurus rex" osiągał większe rozmiary niż późnojurajski teropod "Allosaurus", był jednak nieco mniejszy od kredowych drapieżników z rodzajów "Spinosaurus" i "Giganotosaurus".
Szyja tyranozaura była zakrzywiona na kształt litery S, podobnie jak u innych teropodów. Była jednak krótsza i bardziej umięśniona, ponieważ dźwigała ciężką głowę. Kończyny przednie składały się z dwóch palców z pazurami i jednego szczątkowego – osiągały one małe rozmiary w porównaniu z resztą ciała, miały jednak mocną budowę. W przeciwieństwie do nich tylne były pod względem proporcji do całkowitej długości zwierzęcia jednymi z najdłuższych wśród wszystkich teropodów. Ogon był bardzo ciężki i długi (czasami składał się z ponad 40 kręgów) i stanowił przeciwwagę dla ciężkiej głowy i tułowia. W związku z dużymi rozmiarami zwierzęcia wiele kości było w środku pustych, co zmniejszało masę szkieletu, nie pozbawiając go wytrzymałości.
Największa znana czaszka "T. rex" (oznaczona MOR 008), odkryta w Montanie w latach 60. XX wieku, miała długość około 1,5 metra. Duże okna w czaszce zmniejszały jej ciężar i zapewniały powierzchnię przyczepu mięśni, podobnie jak u innych dużych mięsożernych teropodów. Jednakże w innych aspektach czaszka tyranozaura była znacząco odmienna od czaszek innych teropodów nienależących do tyranozauroidów. Niezwykle szeroka w tylnej części, miała wąski pysk, co dawało zwierzęciu możliwość widzenia stereoskopowego. Kości czaszki były masywne, a niektóre z nich, jak na przykład kości nosowe, spojone ze sobą, co sprawiało, że nie zmieniały położenia względem siebie. Tyranozaur miał jednak wiele kości pneumatycznych, co mogło zapewniać im większą elastyczność, jak i zmniejszać masę czaszki. Dzięki tym i innym wzmocnieniom czaszki "T. rex" miał największą siłę szczęk spośród wszystkich dinozaurów oraz jedną z największych spośród wszystkich poznanych dotychczas zwierząt.
Podobnie jak inne tyranozauroidy, "T. rex" miał uzębienie wyraźnie heterodontyczne. Jego zęby premaksillarne (położone w przedniej części górnej szczęki, odpowiadające siekaczom) były gęsto rozmieszczone i zakrzywione do tyłu. W przekroju miały kształt litery D, miały piłkowane krawędzie, a ich czubki kształtem przypominały dłuto. Kształt zębów zmniejszał ryzyko ich wypadnięcia w chwili, gdy tyranozaur gryzł i szarpał ciało ofiary. Duże ślady po ugryzieniach znajdowane na szkieletach innych dinozaurów wskazują, że tego typu zęby mogły przecinać nawet twarde kości. Często odnajduje się zużyte lub połamane zęby tyranozaura, ale w przeciwieństwie do zębów ssaków mogły być wymieniane przez całe życie zwierzęcia. Pozostałe zęby także były mocne, jednak ze względu na zakrzywienie kształtem przypominały bardziej banany niż sztylety. Podobnie jak zęby przedszczękowe (premaksillarne), miały piłkowane krawędzie. W porównaniu z nimi były szerzej rozstawione. Zęby szczęki były większe od wszystkich zębów żuchwy z wyjątkiem występujących w jej tylnej części. Największy znaleziony dotąd ząb tyranozaura miał długość 30,5 cm (wliczając w to długość korzenia), co czyni go największym znanym zębem mięsożernego dinozaura.
Klasyfikacja.
"Tyrannosaurus" jest zaliczany do nadrodziny tyranozauroidów (Tyrannosauroidea), rodziny tyranozaurów (Tyrannosauridae) i podrodziny Tyrannosaurinae. Do tej podrodziny należały również m.in.: północnoamerykański rodzaj daspletozaur i azjatycki tarbozaur (oba te rodzaje w historii badań nad nimi były przez niektórych naukowców utożsamiane z tyranozaurem). Teropody z rodziny tyranozaurów dawniej były powszechnie uważane za potomków starszych grup wielkich teropodów, jak megalozauroidy czy karnozaury. Chatterjee w 1985 zasugerował, że tyranozaury mogą być potomkami rauizuchów. Nowsze analizy kladystyczne wskazują jednak na przynależność tyranozaurów do celurozaurów.
W 1955 Jewgienij Malejew na podstawie skamieniałości odkrytych w Mongolii opisał nowy gatunek tyranozaura, "Tyrannosaurus bataar". W 1965 zasugerowano, że zwierzę to nie należy do rodzaju "Tyrannosaurus", lecz do nowego rodzaju, dla którego zaproponowano nazwę "Tarbosaurus"; mimo to niektóre analizy kladystyczne nadal sugerowały, że "Tarbosaurus bataar" był taksonem siostrzanym do gatunku "Tyrannosaurus rex", w związku z czym bywał on klasyfikowany jako azjatycki gatunek z rodzaju "Tyrannosaurus". Jørn Hurum i Sabath (2003), badając czaszkę tarbozaura i porównując ją z czaszką tyranozaura, stwierdzili, że czaszka azjatyckiego teropoda była węższa od czaszki jego amerykańskiego kuzyna, a w chwili zaciśnięcia szczęk rozłożenie nacisku w czaszce u obu gatunków byłoby diametralnie różne; pod tym względem tarbozaur bardziej przypominał innego azjatyckiego przedstawiciela rodziny tyranozaurów, aliorama. Currie, Hurum i Sabath (2003) w swej analizie kladystycznej doszli do wniosku, że taksonem siostrzanym do tarbozaura był nie tyranozaur, lecz alioram; wynik ten potwierdza, że "Tyrannosaurus" i "Tarbosaurus" są odrębnymi rodzajami.
W tych samych formacjach skalnych, w których odkryto skamieniałości tyranozaura, znaleziono też skamieniałości zwierząt pierwotnie klasyfikowanych jako odrębne taksony z rodziny Tyrannosauridae, takich jak np. rodzaj "Aublysodon", czy gatunek "Albertosaurus megagracilis", w 1995 zaliczony przez George’a Olshevsky’ego do odrębnego rodzaju "Dinotyrannus". Obecnie jednak te taksony są powszechnie uznawane za młodsze synonimy "T. rex", opisane na podstawie młodych osobników tego gatunku. Wyjątkiem może być jednak osobnik poznany na podstawie niewielkiej (60 cm długości), prawie kompletnej czaszki odkrytej w Montanie. Na jej podstawie Charles Whitney Gilmore opisał w 1946 nowy gatunek gorgozaura ("Gorgosaurus lancensis"); Bakker, Williams i Currie (1988) zaliczyli go do odrębnego rodzaju "Nanotyrannus". Opinie na temat przynależności rodzajowej "N. lancensis" są jednak podzielone; wielu paleontologów uważa, że w rzeczywistości odkryta czaszka należy do młodego osobnika "T. rex". Niemniej czaszki obu gatunków wykazują pewne różnice anatomiczne (np. "N. lancensis" ma więcej zębów niż "T. rex"); w związku z tym część naukowców zaleca ostrożność i proponuje nie utożsamiać ostatecznie nanotyrana z tyranozaurem do czasu, gdy nowe badania czy odkrycia nie dadzą ku temu lepszych podstaw.
Choć opisano także kilka innych gatunków (m.in. "T. luanchuanensis" czy "T. turpanensis"), to obecnie są one uznawane za "nomina dubia", prawdopodobne młodsze synonimy "T. rex", opisane na bazie osobników młodocianych, bądź za przedstawicieli innych rodzajów.
"Manospondylus".
Na pierwsze skamieniałości, które można przypisać do gatunku "Tyrannosaurus rex", składają się dwa niekompletne kręgi (z których jeden zaginął), odkryte przez Edwarda Drinkera Cope’a w 1892 i opisane jako należące do zwierzęcia o nazwie "Manospondylus gigas". Już w 1917 Henry Fairfield Osborn dostrzegł podobieństwa pomiędzy "M. gigas" oraz "T. rex". Jednakże z powodu fragmentarycznego charakteru kręgów manospondyla nie był w stanie ustalić, czy gatunki te są tożsame.
Kontrowersje zaczęły się w czerwcu 2000, gdy pracownicy Black Hills Institute odkryli kości tyranozaura w Dakocie Południowej w miejscu, w którym wcześniej odnaleźli gatunek "M. gigas". Orzeczono, że stanowią dalsze szczątki tego samego osobnika i należą do gatunku "T. rex". Odkrycie to wywołało spór co do tego, jaka powinna być prawidłowa nazwa rodzajowa teropoda powszechnie znanego jako "Tyrannosaurus rex"; sugerowano, że zgodnie z międzynarodowymi zasadami nazewnictwa zoologicznego, publikowanymi w "Międzynarodowym kodeksie nomenklatury zoologicznej" (ICZN), nazwa "Manospondylus gigas" powinna była zastąpić nazwę "Tyrannosaurus rex" jako zaproponowana wcześniej nazwa tego samego zwierzęcia (starszy synonim). Jednak na kilka miesięcy przed odkryciem nowych skamieniałości z Dakoty Południowej, 1 stycznia 2000, weszły w życie przepisy czwartego wydania ICZN; na ich mocy powszechnie używany młodszy synonim musi zostać utrzymany i uznany za nazwę obowiązującą, jeśli „starszy synonim lub homonim nie był używany jako nazwa obowiązująca taksonu po 1899” i jednocześnie „młodszy synonim lub homonim był używany jako nazwa obowiązująca konkretnego taksonu w co najmniej 25 publikacjach co najmniej 10 autorów w ciągu ostatnich 50 lat…”. Nazwa "Tyrannosaurus rex" spełnia te warunki i zgodnie z zasadami Kodeksu najprawdopodobniej zostałaby uznana za "nomen protectum" (nazwę obowiązującą), gdyby do Międzynarodowej Komisji Nomenklatury Zoologicznej wpłynął wniosek o jej zmianę (co do tej pory nie nastąpiło). W takim wypadku "Manospondylus gigas" zostałby uznany za "nomen oblitum" (nazwę zapomnianą).
Paleobiologia.
Podobnie jak w przypadku wszystkich dinozaurów, znanych tylko ze skamieniałości, wiele zagadnień dotyczących biologii "Tyrannosaurus", wliczając w to zachowanie, ubarwienie, ekologię i fizjologię, pozostaje wciąż nieznanych. Jednakże odkrycia wielu nowych okazów odnalezionych w ostatnich dwudziestu latach pozwoliły na naukowe spekulacje dotyczące szybkości wzrostu, dymorfizmu płciowego, biomechaniki i metabolizmu tych zwierząt.
Ontogeneza.
Badania szczątków kilku młodocianych osobników należących do "Tyrannosaurus rex" umożliwiły naukowcom określenie zmian w zakresie rozwoju osobniczego tego gatunku, oszacowanie przypuszczalnej długości życia oraz ustalenie tempa wzrostu tych zwierząt. Masę najmniejszego okazu (LACM 28471, „Jordański Teropod”) z Muzeum Historii Naturalnej w Los Angeles szacuje się na zaledwie 29,9 kg, podczas gdy największy, PR2081 (zwany „Sue”) z Muzeum Historii Naturalnej w Chicago, ważył prawdopodobnie ponad 5400 kg. Analiza histologiczna kości gatunku "T. rex" wskazuje, że LACM 28471 miał jedynie 2 lata w momencie śmierci, natomiast „Sue” miał 28 lat. Wiek ten może być zbliżony do maksymalnego osiąganego przez opisywany gatunek.
Ocena histologiczna pozwala też ustalić wiek pozostałych osobników. Nanosząc na wykres dane o wieku poszczególnych osobników i ich masie można uzyskać krzywe wzrostu organizmu. Krzywa wzrostu gatunku "T. rex" jest S-kształtna, młode osiągały niecałe 1800 kg w wieku średnio 14 lat, od kiedy to masa ciała zaczynała gwałtownie wzrastać. Podczas fazy szybkiego wzrostu młody "T. rex" przybierał średnio 600 kg rocznie w ciągu czterech kolejnych lat. Z chwilą osiągnięcia wieku 18 lat krzywa wzrostu ulegała spłaszczeniu, co wskazuje, że tempo wzrostu drastycznie spadało. Na przykład tylko 600 kg dzieliło liczącego 28 lat „Sue” od liczącego ich 22 kanadyjskiego osobnika (RTMP 81.12.1) znajdującego się w Royal Tyrrell Museum of Palaeontology. Inne niedawne badania histologiczne wykonane przez innych naukowców potwierdzają te wyniki, ustalając, że szybki wzrost zaczynał zwalniać w wieku około 16 lat. Ta nagła zmiana tempa wzrostu może oznaczać osiągnięcie fizycznej dojrzałości. Hipotezę tę popiera odkrycie tkanki rdzennej w kości udowej "T. rex" o wieku 16–20 lat z Montany (MOR 1125, znana też jako „B-rex”). Tkanka taka spotykana jest jedynie u samic ptaków podczas jajeczkowania, co oznacza, że „B-rex” był w wieku reprodukcyjnym. W dalszych badaniach ustalono wiek tego osobnika na 18 lat. Krzywe dla innych tyranozaurów są bardzo podobne, chociaż mniejsze jest tempo wzrostu wiążące się z mniejszymi wymiarami.
Wydaje się, że ponad połowa znanych osobników gatunku "T. rex" zmarła w trakcie sześcioletniego okresu osiągania dojrzałości płciowej. Podobny model spotykany jest u innych tyranozaurów i u niektórych dużych, długo żyjących ptaków i ssaków także dzisiaj. Gatunki te charakteryzują się dużą śmiertelnością noworodków, natomiast względnie małą śmiertelnością osobników młodocianych. Wskaźnik ten wzrasta ponownie po osiągnięciu dojrzałości płciowej, co częściowo jest spowodowane narażeniami, jakie wiążą się z reprodukcją. Niektóre badania sugerują, że rzadkość skamielin młodych osobników gatunku "T. rex" jest częściowo spowodowana niskim poziomem ich śmiertelności – zwierzęta rzadko umierały w tym wieku, nie ulegały więc często skamienieniu. Ich rzadkość może być jednak spowodowana niekompletnością zapisu kopalnego lub skupieniem się poszukiwaczy skamieniałości na większych, bardziej spektakularnych okazach.
Dymorfizm płciowy.
W miarę poszerzania materiału badawczego o szkielety kolejnych tyranozaurów naukowcy zaczęli analizować różnice pomiędzy poszczególnymi osobnikami. Odkryli oni istnienie dwóch różnych typów budowy, analogicznych do występujących u innych teropodów. Typ odznaczający się masywniejszą budową nazwano „krzepkim”, podczas gdy drugi nazwano „wysmukłym”. Kilka różnic w morfologii obu typów wykorzystano do zbadania istnienia u tyranozaurów dymorfizmu płciowego; uznano przy tym, że typ „krzepki” prawdopodobnie reprezentowały samice. Na przykład miednica kilku przedstawicieli tego typu była szersza, co można łączyć z funkcją składania jaj. Sądzono także, że „krzepka” budowa ciała koreluje z redukcją łuku naczyniowego na pierwszym kręgu ogonowym. Od czasu publikacji Alfreda Romera z 1956 błędnie uznawano, że u krokodyli wielkość tego łuku jest oznaką dymorfizmu płciowego, przy czym miał on być większy u samców niż u samic; przez analogię uznano, że różnice wielkości łuku są też oznaką dymorfizmu płciowego u tyranozaurów i niektórych innych teropodów. Zakładano, że mniejszy łuk naczyniowy u „krzepkich” osobników, utożsamianych z samicami, ułatwiał jajom wydostawanie się z układu rozrodczego, zaś u osobników „wysmukłych”, utożsamianych z samcami, większy łuk miał być dodatkowym miejscem przyczepu mięśni prącia.
W ostatnich latach dowody na istnienie dymorfizmu płciowego zostały osłabione. Badania z 2005 dowiodły, że poprzednie twierdzenia o występowaniu dymorfizmu płciowego w anatomii kości łuku naczyniowego kręgów ogonowych u krokodyli były błędne, co podaje w wątpliwość istnienie dymorfizmu płciowego u gatunku "T. rex". W pełni rozwinięty łuk naczyniowy został odkryty na pierwszym kręgu ogona „Sue”, bardzo potężnego osobnika. Oznacza to, że rzeczonej cechy nie można żadnym sposobem użyć do rozróżnienia pomiędzy obiema formami. Ponieważ osobniki z gatunku "T. rex" znajdowano na rozległym obszarze rozpościerającym się między kanadyjską prowincją Saskatchewan i Nowym Meksykiem, różnice pomiędzy nimi mogą być spowodowane raczej przez różne warunki geograficzne niż dymorfizm płciowy. Mogą one być także związane z wiekiem. Według tej teorii osobniki potężniejsze byłyby po prostu starsze.
Tylko jeden okaz omawianego tu gatunku można definitywnie przypisać określonej płci. Badanie osobnika „B-rex” ujawniło zachowanie tkanek miękkich pomiędzy kilkoma kośćmi. Niektóre z nich zostały zidentyfikowane jako wyspecjalizowane tkanki rdzenne rozwijające się dziś tylko u nowoczesnych ptaków i służące im jako źródło wapnia do produkcji osłonki jaja podczas jajeczkowania. Ponieważ tylko samice ptaków składają jaja, tkankę tę można odnaleźć jedynie u nich, choć samce są zdolne do jej produkcji, jeśli zostaną im wstrzyknięte żeńskie hormony rozrodcze, np. estrogeny. To zaś mocno sugeruje, że „B-rex” to samica, a także, że zginęła podczas wytwarzania jaja. W jednym z badań stwierdzono, że tkanka rdzenna nie występuje u krokodyli, które są – oprócz ptaków – najbliższymi krewnymi dinozaurów, zaś występuje u pterozaurów, grupy archozaurów należących wraz z dinozaurami do kladu Ornithodira. Występowanie tej tkanki zarówno u ptaków, jak i teropodów jest kolejnym dowodem na bliskie ewolucyjne pokrewieństwo tych grup.
Postawa.
Jak wiele dwunożnych dinozaurów, "Tyrannosaurus rex" był historycznie przedstawiany jako „żyjący trójnóg” o ciele ustawionym pod kątem 45 stopni lub mniejszym w stosunku do pionu i ogonie wlekącym się po podłożu, podobnie jak u kangura. Pomysł ten zapoczątkowała rekonstrukcja hadrozaura Josepha Leidy’ego z 1865, pierwszego przedstawienia dinozaura w postawie dwunożnej. Henry Fairfield Osborn, dawny dyrektor Amerykańskiego Muzeum Historii Naturalnej (AMNH) w Nowym Jorku, wsparł hipotezę o wyprostowanej postawie tyranozaura po odnalezieniu pierwszego kompletnego szkieletu gatunku "T. rex" w 1915. Był on zmontowany w pozycji wyprostowanej, dopóki nie rozebrano go w 1992. Do 1970 naukowcy zorientowali się bowiem, że ta postawa jest nieprawidłowa i niemożliwa do osiągnięcia przez żyjące zwierzę, pociąga bowiem za sobą zwichnięcie lub rozluźnienie kilku stawów, m.in. biodrowego oraz łączącego głowę z kręgosłupem. Mimo tych niejasności AMNH propagowało podobne przedstawienia w wielu filmach i rysunkach (np. słynny fresk Rudolpha Zallingera "The Age Of Reptiles" w Peabody Museum of Natural History przy Uniwersytecie Yale) aż do lat dziewięćdziesiątych XX wieku, gdy filmy, na przykład Park Jurajski, ukazały społeczeństwu bardziej właściwą postawę. Obecne wizerunki w muzeach, sztuce, filmach pokazują tyranozaura o ciele w przybliżeniu równoległym do podłoża z ogonem rozciągającym się w tył w celu zbalansowania głowy.
Kończyny.
Gdy "Tyrannosaurus rex" został odkryty, kość ramienna była jedyną znaną częścią szkieletu jego kończyny przedniej. We wstępnie zmontowanym szkielecie pokazanym publiczności w 1915 Osborn zastąpił brakujące kości dłuższymi, tworzącymi trzy palce, podobnymi do występujących u allozaura. Jednak rok wcześniej Lawrence Lambe opisał krótką, dwupalczastą kończynę przednią u blisko spokrewnionego gorgozaura. Była to silna sugestia, że "T. rex" miał podobne, ale ta hipoteza nie zyskała potwierdzenia aż do momentu odkrycia pierwszej kompletnej kończyny przedniej w 1989, należącej do MOR 555 („Wankel rex”). Pozostałości „Sue” także zawierają kompletny zestaw jej kości. Kończyny przednie tyranozaura były bardzo małe w porównaniu z wielkością całego ciała, mierzyły jedynie 1 m długości. Nie były jednak organami szczątkowymi, miały obszerne pola przyczepu mięśni, co oznacza znaczną siłę. Zostało to dostrzeżone już w 1906 przez Osborna, który spekulował, że były one używane do przytrzymywania partnera podczas kopulacji. Zasugerowano także, że zwierzę pomagało sobie nimi, gdy wstawało z leżenia na brzuchu. Jeszcze inna możliwość jest taka, że przytrzymywały one walczącą zdobycz, gdy ta przesuwana była w kierunku szczęk tyranozaura. Hipotezę tę wspierają analizy biomechaniczne. Kości tej kończyny wykazują niezmiernie grubą warstwę korową, oznacza to, że były rozwinięte w kierunku przeciwstawiania się dużym ciężarom. Mięsień dwugłowy ramienia dorosłego tyranozaura sam był zdolny do udźwignięcia około 200 kg; udźwig ten powiększały jeszcze inne mięśnie (jak mięsień ramienny), działające wspólnie z dwugłowym. Przedramię posiadało ograniczany zakres ruchów, staw barkowy i łokciowy pozwalały tylko na odpowiednio 40 i 45° ruchu. Dla porównania: te same stawy u deinonycha umożliwiały mu ruch w zakresie odpowiednio 88 i 130°, kończyna górna człowieka może obracać się o 360° w stawie barkowym i 140° w stawie łokciowym. Silna budowa kości kończyn przednich, duża siła mięśni, ograniczony zakres ruchów wskazują na system stworzony do szybkiego łapania zdobyczy pomimo jej walki i oporu.
Tyranozaur miał dwa w pełni rozwinięte palce na każdej dłoni. Odkrycie kompletnego szkieletu kończyny przedniej w 2007 dowiodło, że miał trzy kości śródręcza, z czego dwie odpowiadały dwóm rozwiniętym palcom, a z trzecią zrośnięte były pozostałości kości trzeciego palca.
Tkanki miękkie.
W marcu 2005 Mary Schweitzer i jej współpracownicy z North Carolina State University podali, że udało im się pozyskać tkankę miękką z jamy szpikowej skamieniałej kości nogi tyranozaura liczącego 68 milionów lat. Kość została celowo złamana w celu transportu statkiem i nie została zabezpieczona w zwykły sposób, ponieważ Schweitzer miała nadzieję zbadać ją właśnie pod kątem obecności pozostałości tkanek miękkich. Kości te, pochodzące od osobnika oznaczonego w Museum of the Rockies numerem 1125 (MOR 1125), zostały wydobyte z formacji Hell Creek. W skamielinach rozpoznano pozostałości elastycznych, rozgałęziających się naczyń krwionośnych oraz włóknistą, ale sprężystą strukturę tkanki kostnej. Dodatkowo w tkankach tych znaleziono mikrostruktury przypominające krwinki. Odkryte struktury cechowało podobieństwo do krwinek i naczyń krwionośnych strusia. Badacze nie wiedzą, czy zachowanie się tych tkanek miękkich było spowodowane nieznanymi procesami, innymi niż zwyczajna fosylizacja i czy są one pierwotne, więc są ostrożni z twierdzeniami dotyczącymi tych aspektów. Jeśli jest to pierwotny materiał, wszystkie białka, które w nim przetrwały, mogłyby pośrednio zostać użyte do poznania sekwencji źródłowych dla nich genów. Brak wcześniejszych odkryć tkanek miękkich w tak starym materiale może wynikać z faktu, że badacze, przyjmując zachowanie tych tkanek za niemożliwe, nie szukali ich. Po tym odkryciu, u dwóch kolejnych tyranozaurów i u hadrozaura także znaleziono tkanko-podobne struktury. Badania niektórych z tkanek potwierdzają, że ptaki są bliżej spokrewnione z tyranozaurami niż jakiekolwiek inne współczesne zwierzęta.
W badaniach zamieszczonych w czasopiśmie „Science” w kwietniu 2007, Asara i współpracownicy zauważyli, że 7 śladów kolagenu wykrytych w oczyszczonej kości tyranozaura najbardziej przypomina kolagen kury domowej, w mniejszym zaś stopniu żab i traszek. W późniejszych badaniach zakwestionowano jednak to odkrycie, powołując się na znaczące braki w opisie statystycznym eksperymentu (nie udowodniono, że znalezione peptydy i ich utożsamienie jest bardziej istotne statystycznie niż dla przypadkowych peptydów tła, problemem była także mała liczba zidentyfikowanych peptydów), możliwe wyniki fałszywie dodatnie (skażenie skamielin późniejszymi białkami lub ich fragmentami) oraz nie potwierdzenie wniosków dotyczących tyranozaura przez inną grupę, która posłużyła się tymi samymi próbkami (jakkolwiek zweryfikowała pozytywnie próbki z mastodonta, których także dotyczyła publikacja Asary). Asara i współpracownicy nie zgodzili się jednak z krytyką i podtrzymali wszystkie wnioski sformułowane w ich wcześniejszej publikacji. W kwietniu 2008 Asara opublikował na podstawie wcześniej zidentyfikowanych sekwencji białkowych drzewo filogenetyczne ukazujące relacje pomiędzy tyranozaurem a innymi grupami filogenetycznymi i skomentował swoje wyniki: „Wykazujemy także, że lepiej umieścić go w grupie z ptakami niż współczesnymi gadami, jak aligatory czy Polychrotidae” (rodzina jaszczurek), a jego współpracownik doktor biologii Chris Organ z Harvard University dodał, że „przy większej ilości danych będzie prawdopodobnie możliwe umieszczenie gatunku "T. rex" na ewolucyjnym drzewie pomiędzy aligatorami, a kurami i strusiami”.
Odkrycie białek w stworzeniu sprzed wielu milionów lat, a także podobne ślady znalezione w kości mastodonta, liczącej przynajmniej 160 000 lat mogłyby zmienić konwencjonalne spojrzenie na badanie skamieniałości i przenieść uwagę paleontologów z samego poszukiwania kości w kierunku biochemicznych metod badawczych. Do czasu tych znalezisk większość naukowców sądziło, że fosylizacja zamienia wszystkie żywe tkanki na obojętne minerały. Nie biorący udziału w tych badaniach paleontolog Hans Larsson, z McGill University w Montrealu, nazywa to znalezisko „kamieniem milowym” i sugeruje, że dinozaury mogą „wkroczyć na pola biologii molekularnej i naprawdę pchnąć paleontologię we współczesne czasy”. Również badania molekularne przeprowadzone przez Schweitzer i współpracowników na okazie brachylofozaura (MOR 2598) uzupełniają i potwierdzają wyniki wcześniejszych analiz szczątków tyranozaurów i dowodzą, że zachowanie się białek w skamieniałościach kredowych dinozaurów nie jest zjawiskiem wyjątkowym.
Skóra.
W 2004 w „Nature” opublikowano raport opisujący wczesnego tyranozauroida "Dilong paradoxus" z formacji Yixian w Chinach. Jak i u innych teropodów odkrytych w Yixian, skamieniały szkielet zachował się razem z płaszczem nitkowatych struktur, które powszechnie są uznawane za prototyp piór. Zasugerowano, że tyranozaur i pozostałe blisko spokrewnione teropody z rodziny tyranozaurów miały protopióra. Jednak znane, choć rzadkie, odciski skóry dorosłych gadów z rodziny tyranozaurów ze stanowisk w Kanadzie i Mongolii, wskazują, że zwierzęta te, jak i wiele innych dinozaurów, były pokryte okrągławymi łuskami. Jakkolwiek istnieje możliwość, że protopióra występowały na częściach ciała tyranozaura, których odciski się nie zachowały, to przykłady wielu współczesnych wielkich zwierząt lądowych, jak słoni, hipopotamów i większości gatunków nosorożców, wskazują na brak dodatkowej izolacji termicznej ciała. Wraz ze wzrostem rozmiarów zwierzęcia, jego zdolność do zatrzymywania ciepła wzrasta, gdyż maleje stosunek powierzchni ciała do jego objętości. Wobec tego, tak duże zwierzęta ewoluujące na obszarach o ciepłym klimacie lub ekspandujące na nie, tracą okrycie z piór lub sierści, gdyż przestaje ono być faworyzowane przez dobór naturalny, a może nawet stać się problemem, kiedy izolacja uniemożliwia pozbycie się nadmiaru ciepła, co może spowodować przegrzanie zwierzęcia. Protopióra mogły też zostać utracone wtórnie podczas ewolucji dużych przedstawicieli rodziny tyranozaurów, zwłaszcza w czasie trwania ciepłego kredowego klimatu. Odkrycie "Yutyrannus huali" dowiodło jednak występowania protopiór przynajmniej u niektórych tyranozauroidów cechujących się dużymi rozmiarami ciała
Bell i współpracownicy (2017) opisali zachowane odciski skóry przedstawicieli kilku gatunków z rodziny tyranozaurów, w tym przedstawiciela gatunku "T. rex" – niekompletnego szkieletu oznaczonego HMNS 2006.1743.01, odkrytego w osadach Formacji Hell Creek w Montanie. W wypadku tego okazu zachowały się odciski skóry z okolic miednicy (kości biodrowej), ogona (boczna powierzchnia ogona, pomiędzy szóstym a ósmym kręgiem ogonowym) i nieokreślonego miejsca na szyi zwierzęcia. Według Bella i współpracowników co najmniej na powierzchni, której odciski się zachowały, skóra tyranozaura była pokryta niewielkimi (o średnicy nieprzekraczającej 1 mm) łuskami o różnorodnych kształtach – u okazu HMNS 2006.1743.01 występowały jednocześnie łuski o kształcie zbliżonym m.in. do elipsy, prostokąta, trójkąta czy sześciokąta. W ocenie autorów występowanie protopiór u "Dilong" i "Yutyrannus" oraz występowanie pokrytej łuskami skóry u tyranozaura i innych przedstawicieli Tyrannosauridae dowodzi, że tyranozauroidy wyewoluowały z opierzonych przodków; jednak w obrębie Tyrannosauroidea w linii ewolucyjnej prowadzącej bezpośrednio do Tyrannosauridae doszło do zaniku piór i zastąpienia ich łuskami. Bell i współpracownicy nie wykluczyli możliwości występowania piór u tyranozaura i innych przedstawicieli Tyrannosauridae, jednak w ich ocenie, jeśli pióra w ogóle występowały u tych teropodów, to mogły pokrywać tylko ich grzbiety. W ocenie Klinglera (2020) odciski skóry przedstawicieli rodziny tyranozaurów opisane przez Bella i współpracowników nie dowodzą w sposób bezsporny, że tyranozaury nie były opierzone. Klingler podkreślił podobieństwo opisanych przez Bella i współpracowników odcisków skóry tyranozaurów do skamieniałej skóry ze skrzydła eoceńskiego pingwina z gatunku "Palaeeudyptes gunnari" z antarktycznej wyspy Seymour opisanej przez Acostę Hospitaleche i współpracowników (2020).
Termoregulacja.
Tyranozaur, jak większość dinozaurów, długo uznawany był za zwierzę zmiennocieplne o typowym dla gadów metabolizmie. Zmiennocieplność dinozaurów została jednak podana w wątpliwość przez naukowców takich jak Robert Bakker i John Ostrom we wczesnych latach „renesansu dinozaurów”, który zaczął się w późnych latach sześćdziesiątych XX wieku. "Tyrannosaurus rex" był przez nich uznawany za ciepłokrwistego, wiodącego bardzo aktywny styl życia gada. Od tego czasu wielu paleontologów próbowało określić zdolność tyranozaura do regulacji temperatury swojego ciała. Dowody histologiczne szybkiego tempa wzrostu młodych osobników gatunku "T. rex", porównywalnego ze spotykanym u ptaków i ssaków, wspierają hipotezę szybkiego metabolizmu. Krzywe wzrostu wskazują, że u gatunku "T. rex" nie występował nieograniczony wzrost spotykany u innych kręgowców, ale wzrastanie było ograniczone do głównie niedojrzałych osobników, tak jak u ptaków i ssaków.
Ilość izotopu tlenu 18O obecnego w skamieniałych kościach bywa niekiedy używana do określenia temperatury, w jakiej kość została pozostawiona, ponieważ stosunek ilości niektórych izotopów jest skorelowany z temperaturą. Zależność ta zachodzi także dla izotopów 18O i 16O, najczęściej występującego izotopu tlenu. W przypadku jednego z osobników stosunek ilości izotopów z różnych części ciała odpowiada różnicy temperatur pomiędzy kręgami a kością piszczelową nie większej niż 4 do 5 °C. Mała różnica pomiędzy środkiem ciała i kończynami stwierdzona przez paleontologa Reese’a Barricka i geochemika Williama Showersa oznacza, że tyranozaur utrzymywał stałą temperaturę wewnętrzną, posiadając metabolizm pośredni pomiędzy gadzim (ektotermicznym) i ssaczym (endotermicznym). Inni naukowcy zauważyli jednak, że stosunek izotopów tlenu w skamieniałościach zmierzony dzisiaj nie musi być koniecznie taki sam, jak w odległej przeszłości, może się zmienić podczas fosylizacji (diageneza). Barrick i Showers bronili swych wniosków w kolejnych publikacjach, otrzymując podobne wyniki dla innego teropoda z innego kontynentu żyjącego kilkadziesiąt milionów lat wcześniej (giganotozaur). Znaleziono także dowody na stałocieplność u dinozaurów ptasiomednicznych, natomiast u waranów z tej samej formacji geologicznej – już nie. Nawet jeśli w przypadku gatunku "T. rex" również występują dowody na stałocieplność, nie oznacza to jeszcze, że był endotermiczny. Taką termoregulację można wyjaśnić poprzez gigantotermię, jak u niektórych współczesnych żółwi morskich.
Ślady.
Odnaleziono dotąd dwa niezależne od siebie odciski stóp, które przypisuje się gatunkowi "T. rex". Pierwszy z nich został odkryty w Philmont w Nowym Meksyku w 1983 przez amerykańskiego geologa Charlesa Pillmore’a. Początkowo wzięto je za należące do przedstawiciela hadrozaurów, badania ujawniły jednak dużą „piętę” nieznaną wśród śladów ornitopodów. Odcisk wskazywał także na szczątkowego 4 palca stopy tyranozaura, który nie dotykał podłoża. Opis odcisku opublikowali w 1994 Martin Lockley i Adrian Hunt, tworząc ichnorodzaj "Tyrannosauripus pillmorei". Zasugerowali oni, że najprawdopodobniej ślad pozostawił "T. rex", co czyniło ze znaleziska pierwszy odcisk stopy tego gatunku. Zwierzę postawiło stopę na porośniętym roślinnością, podmokłym, płaskim i bagnistym gruncie. Ślad mierzy 83 cm długości i 73 cm szerokości.
Kolejny odcisk stopy, który mógł pozostawić tyranozaur, został przedstawiony w 2007 przez brytyjskiego paleontologa Phila Manninga, pochodził z formacji Hell Creek w Montanie. Mierzył on 76 cm długości, czyli mniej niż poprzedni, opisany przez Lockleya i Hunta. O ile to, czy ślad był pozostawiony przez tyranozaura, nie jest pewne, o tyle tyranozaur i nanotyran są jedynymi dużymi teropodami znanymi z formacji Hell Creek. Dalsze badania nad śladem (pełnego opisu jeszcze nie opublikowano) będą porównywane z danymi dotyczącymi poprzedniego śladu.
Poruszanie się.
Nierozstrzygnięte pozostają dwie główne kwestie dotyczące zdolności lokomocyjnych tyranozaura:
Obie są związane z debatą, czy zwierzę to aktywnie polowało (drapieżnictwo), czy też może było padlinożercą (zobacz niżej).
Prawdopodobnie tyranozaur zmieniał kierunek ruchu bardzo powoli. Możliwe, że aż 1–2 sekundy zabierało mu skręcenie o zaledwie 45°. Człowiekowi, zorientowanemu pionowo i pozbawionemu ogona, zajmuje to ułamek sekundy. Przyczyną takiego stanu rzeczy jest moment bezwładności: większość masy tyranozaura była położona w dużej odległości od środka ciężkości (podobnie jak w przypadku człowieka dźwigającego ciężką belkę), choć średnia odległość może zostać zredukowana poprzez wygięcie tułowia i ogona oraz podciągnięcie głowy i kończyn przednich w kierunku ciała (w podobny sposób tancerz na lodzie zbliża ręce, by szybciej wirować).
Obliczenia naukowców dały szeroki zakres przewidywanych maksymalnych prędkości. Większość oszacowań jest zbliżona do wartości 11 m/s, kilka do jedynie 5 m/s, a niektóre sięgają nawet 20 m/s. Badacze polegają na różnych metodach tworzenia tych przybliżeń, ponieważ, o ile istnieje dużo śladów marszu wielkich teropodów, na razie żaden nie został utworzony podczas biegu. Może to jednak znaczyć, że wielkie teropody nie biegały. Naukowcy sądzący, że przedstawiciele opisywanego tu rodzaju byli zdolni do biegu, zwracają uwagę na wydrążone kości i inne struktury zmniejszające masę ciała do „zaledwie” 5 ton, a także na to, że inne zwierzęta, jak strusie czy konie z długimi, giętkimi kończynami tylnymi są zdolne osiągać duże prędkości dzięki stawianiu dłuższych kroków. Dodatkowo niektórzy argumentują, że tyranozaur miał względnie większe mięśnie nóg niż jakiekolwiek żyjące dziś zwierzę, co mogło pozwalać mu na szybki bieg: 40–70 km/h.
Jack Horner i Don Lessem w 1993 ogłosili, że "T. rex" był powolny i prawdopodobnie niezdolny do biegu (brak fazy lotu w czasie chodu, tj. zwierzę przemieszczając się przez cały czas musiało przynajmniej jedną kończyną dotykać podłoża), ponieważ stosunek długości kości udowej do piszczelowej był u tego zwierzęcia większy niż 1, jak u większości wielkich teropodów i dzisiejszych słoni. Jednak Holtz (1998) zauważył, że tyranozaury i niektóre blisko z nimi spokrewnione grupy miały w przypadku kończyn tylnych w porównaniu z częścią proksymalną (udo) znacznie dłuższe części dystalne (łydka i stopa z palcami) niż większość innych teropodów. Poza tym tyranozaury i ich bliscy krewni mieli silnie zrośnięte śródstopie, które mogło przenosić siły lokomotoryczne ze stopy na dolną część kończyny bardziej efektywnie niż u wcześniejszych dinozaurów drapieżnych (śródstopie budują kości stopy, funkcjonuje ono jako część kończyny u palcochodnych). Holtz wywnioskował, że tyranozaury, jak i ich bliscy krewniacy, były najszybszymi z wielkich teropodów.
Christiansen (1998) oszacował, że kości nóg tyranozaura nie były znacznie silniejsze od należących do słoni, których maksymalna prędkość jest ograniczona i w rzeczywistości nigdy nie biegają (brak fazy lotu w czasie chodu). Na tej podstawie zaproponował, że maksymalna prędkość tyranozaura wynosiła 11 m/s. Tak szybko biega ludzki sprinter. Zaznacza on jednak, że te przybliżenia opierają się na wielu niepewnych założeniach.
Wraz ze wzrostem prędkości rośnie jednak prawdopodobieństwo upadku. Tymczasem Farlow i współpracownicy (1995) stwierdzili, że kilkutonowy tyranozaur mógłby doznać poważnego, a nawet śmiertelnego urazu, przewracając się. Ponieważ tułów znajdował się na wysokości 1,5 metra, uderzyłby w glebę, zatrzymując się z przeciążeniem równym 6 g (sześciokrotnie większym od przyśpieszenia ziemskiego). Niewielkie przednie łapy zwierzęcia nie mogły zredukować wstrząsu. Z drugiej strony żyrafa potrafi galopować z prędkością 50 km/h, pomimo ryzyka złamania kończyny tylnej lub gorszego wypadku, mogącego mieć skutki śmiertelne nawet w tak „bezpiecznym” otoczeniu, jakim jest zoo. Wobec tego jest więc możliwe, że i tyranozaur biegł szybko, kiedy było to potrzebne i musiał liczyć się z ryzykiem.
Najnowsze badania sposobu poruszania się tyranozaura także nie ustalają jego prędkości dokładnie. Mieści się ona w granicach od 17 km/h do 40 km/h, to jest od chodu czy wolnego biegu do umiarkowanego. Np. w 2002 użyto modelu matematycznego, potwierdzonego przez zastosowanie go dla trzech żyjących zwierząt: aligatora, kury i człowieka. Dodatkowo później włączono w te obliczenia jeszcze emu i strusia. Oceniono w ten sposób masę mięśni nóg potrzebną do szybkiego biegu (ponad 40 km/h). Odkryto, że proponowane prędkości powyżej 40 km/h były nieosiągalne, bo zwierzę potrzebowałoby ogromnej masy mięśni nóg (powyżej 40% całkowitej masy ciała). Nawet umiarkowane prędkości wymagały dużych mięśni kończyn dolnych. Kwestia ta jest trudna do rozwiązania, gdyż nie wiadomo, jak wielkie mięśnie w rzeczywistości miał tyranozaur. Jeśli były mniejsze, osiągał 18 km/h, spacerując lub jedynie biegając truchtem.
W celu ustalenia prędkości, z jaką mógł biec tyranozaur, w 2007 przeprowadzono badania z użyciem modeli komputerowych. Bazowały one na danych zebranych zabranych bezpośrednio ze skamielin. Dzięki tym badaniom stwierdzono, że "T. rex" osiągał maksymalną prędkość 8 m/s. Był więc nieco szybszy niż przeciętny, profesjonalny piłkarz oraz wolniejszy od sprintera, który może osiągnąć do 10 m/s. Zaznaczyć trzeba, że badania te przewidują maksymalną prędkość 17,8 m/s dla ważącego 3 kg kompsognata (prawdopodobnie młodego osobnika).
Specjaliści, którzy sądzą, że tyranozaur nie był zdolny do biegu, szacują jego najwyższą prędkość na 17 km/h. To wciąż szybciej niż w przypadku większości jego prawdopodobnej zdobyczy, hadrozaurów i ceratopsów. W dodatku niektórzy zwolennicy drapieżnictwa tyranozaura są zdania, że prędkość poruszania się tego zwierzęcia nie jest istotna, gdyż mógł być wolny, ale i tak szybszy od swej zdobyczy. Z drugiej strony Paul i Christiansen (2000) wysunęli tezę, że późniejsze ceratopsy miały wyprostowane przednie łapy i większe gatunki mogły być tak szybkie, jak nosorożce. Zaleczone rany od ugryzień tyranozaura na skamielinach ceratopsów interpretowane są jako dowody ataków na żywe dinozaury rogate. Jeśli ceratopsy żyjące w otoczeniu tyranozaura były szybkie, wątpliwy staje się argument, że teropod ten nie musiał także być szybki, by złapać swą zdobycz. W przeciwnym razie być może tyranozaur polował z zasadzki, atakując szybszą od siebie zdobycz. Debata ta wydaje się daleka od zakończenia.
Strategie żywienia się.
Dyskusja o tym, czy tyranozaur był drapieżnikiem, czy wyłącznie padlinożercą, trwa podobnie długo, jak ta dotycząca jego sposobu poruszania się. Lambe w 1917 opisał dobrze zachowany szkielet gorgozaura, bliskiego krewnego tyranozaura. Wywnioskował, że oba rodzaje to obligatoryjni padlinożercy, zęby gorgozaura zupełnie nie wykazywały śladów zużycia. Argument ten nie jest już uważany za znaczący, gdyż zęby teropodów podlegały dość szybkiej wymianie. Od pierwszego odkrycia tyranozaura większość naukowców opowiada się za jego drapieżnictwem, ale tak jak i dzisiejsi duzi drapieżnicy, mógł też żywić się padliną lub kraść zdobycz innych drapieżników, jeśli nadarzyła się okazja.
Dowodu na to, że tyranozauroidy przynajmniej czasami żywiły się padliną, przyniosło odkrycie paleontologów Davida Hone’a i Mahito Watabe (2010). Odnaleźli oni ślady zębów należącego do rodziny tyranozaurów tarbozaura na kości barkowej roślinożernego zaurolofa. Reszta szkieletu tego ostatniego pozostała nienaruszona. Zdaniem naukowców świadczy to, iż roślinożerca nie zginął w wyniku ataku drapieżnika, lecz część jego ciała stała się pokarmem dla mięsożercy już po śmierci, zaś reszta, niedostępna dla teropoda, prawdopodobnie utkwiła w nadrzecznym osadzie. Znaleziona kość barkowa nosi ślady aż trzech rodzajów precyzyjnych ugryzień, co może świadczyć o dużej precyzji i wybiórczości, z jaką tyranozaury żerowały na padłych zwierzętach. Dodatkowych informacji o sposobie żerowania tyranozaurów dostarcza analiza skamieniałości będących jednym ze źródeł pożywienia "T. rex" triceratopsów. Fowler i współpracownicy (2012) odkryli na kościach ośmiu triceratopsów pewne, a na kościach dalszych sześciu możliwe ślady zębów tyranozaura. Brak oznak gojenia się ran wskazuje, że wszystkie ślady zębów tyranozaury zostawiły już po śmierci triceratopsów; poza śladami na jednej kości biodrowej wszystkie ślady znaleziono na kościach czaszek. Ślady znalezione na współtworzących kryzę triceratopsów: kościach łuskowych kilku osobników i jednej kości ciemieniowej wskazują, że tyranozaury wgryzały się w nie, a następnie je ciągnęły. Fowler i współpracownicy zauważyli, że gryzienie przez tyranozaury kryz triceratopsów jest zaskakujące, gdyż na zbudowanych głównie z kości i keratyny kryzach było mało nadającego się do zjedzenia mięsa; ich zdaniem tyranozaury robiły to w celu odchylenia kryzy, aby dostać się do dużych mięśni szyi. Potwierdzają to głębokie ślady ugryzień na dwóch kłykciach potylicznych triceratopsów i jedna przebita puszka mózgowa. Ślady zębów tyranozaurów odkryto też na kościach nosowych i przedszczękowych; ich kształt wskazuje, że z kolei z tych kości tyranozaury delikatnie i precyzyjnie zeskubywały mięso używając do tego swych przednich zębów.
Specjalista w dziedzinie hadrozaurów Jack Horner to obecnie największy obrońca tezy, że tyranozaur był wyłącznie padlinożercą i nigdy nie angażował się w aktywne polowanie (ale patrz niżej). Horner przedstawia następujące argumenty na poparcie tej hipotezy:
Inne dowody wskazują na drapieżnictwo tyranozaura. Stevens (2006) odkrył, że oczodoły tego zwierzęcia były tak ukierunkowane, by oczy zwracały się ku przodowi, co skutkowało widzeniem obuocznym nieco lepszym niż u współczesnego jastrzębia. Badacz ten zauważył także, że w linii ewolucyjnej tyranozaura widzenie obuoczne stale się poprawiało. Trudno powiedzieć, w jaki sposób selekcja naturalna mogła faworyzować ten długofalowy trend, jeśli tyranozaury byłyby wyłącznie padlinożercami niepotrzebującymi zaawansowanego widzenia głębi, umożliwianego przez widzenie stereoskopowe. Wśród współczesnych stworzeń widzenie obuoczne spotyka się głównie u drapieżników (główne wyjątki to naczelne używające go do oceny odległości podczas skoków z gałęzi na gałąź).
W miejscu odnalezienia bardzo dużego tyranozaura nazwanego „Sue” znaleziono także szkielet kaczodziobego dinozaura edmontozaura ("Edmontosaurus annectens"). Na jego kręgu ogonowym znajdowało się wygojone uszkodzenie spowodowane przez tyranozaura. Fakt, że sprawia ono wrażenie zagojonego, sugeruje, że edmontozaur przeżył atak tyranozaura. Teropod ten byłby więc aktywnym drapieżnikiem. "Triceratops" znaleziony w Meksyku ma ślady ugryzień na kości biodrowej. One także zostały spowodowane przez tyranozaura i także wyglądają na wygojone, wskazując na aktywne polowanie tego teropoda. "Tyrannosaurus" dysponował też dużą siłą zgryzu szacowaną na 6400–13400 niutonów, a według niektórych analiz nawet na 57000 N.
Badając Sue, paleontolog Peter Larson odnalazł złamaną i wygojoną strzałkę i kręgi ogonowe, pokiereszowane kości części twarzowej czaszki oraz ząb innego tyranozaura wbity w kręg szyjny. Mogło to stanowić silny dowód na agresję pomiędzy tyranozaurami, ale nie jest jasne, czy chodzi o współzawodnictwo, o jedzenie, czy o partnera. Jednak dalsze współczesne badania tych ran pokazują, że większość spowodowały bardziej infekcje niż urazy (albo proste uszkodzenie pozostałości już po śmierci). Tylko kilka z nich mogło być spowodowane przez wewnątrzgatunkowy konflikt. U młodocianego tyranozaura (BMR P2002.4.1) odnaleziono cztery częściowo wyleczone rany na lewej kości szczękowej i kościach nosowych. Ich kształt odpowiada kształtem szczękom tego osobnika, co wskazuje, iż powstały one w wyniku ugryzienia osobnika należącego do zbliżonego lub tego samego gatunku i podobnych rozmiarów. Sugeruje to, że młodociane tyranozaury były agresywne wobec innych przedstawicieli swojego gatunku będących w podobnym wieku. Możliwe, że walki te służyły jako nauka przed wejściem w dorosłość i przyszłymi walkami o pożywienie lub terytorium. Wydrążenia i bruzdy obecne na czaszkach kilku osobników mogły wynikać z infekcji wywołanej przez pierwotniaki podobne do rzęsistków. Wywołane nią zniekształcenia, obecne m.in. u okazów MOR 980 i FMNH PR2081, przyczyniły się do śmierci zwierząt, które najprawdopodobniej padły z głodu. Są to pierwsze znane przypadki tego typu infekcji u nieptasich dinozaurów, jednak prawdopodobnie tyranozaury często były zainfekowane pierwotniakami przypominającymi "Trichomonas gallinae".
Longrich i współpracownicy (2010) opisali ślady zębów dużych teropodów znalezione na kości ramiennej jednego z okazów "T. rex" i na kościach kończyn tylnych trzech innych okazów. Ponieważ "T. rex" jest jedynym dużym teropodem znanym z późnego mastrychtu Ameryki Północnej, autorzy zakładają, że ślady te zostawiły teropody właśnie z tego gatunku; zdaniem autorów umiejscowienie i kształt tych śladów świadczy o tym, że powstały one w rezultacie żerowania, a nie walki dwóch osobników. Odkrycie to dowodzi więc występowania u tyranozaurów kanibalizmu.
Niektórzy badacze twierdzą, że tyranozaur to padlinożerca, a inne dinozaury odgrywały rolę szczytowych drapieżników w amerykańskiej górnej kredzie. Ich zdobycz stanowiły marginocefale i ornitopody. Inne tyranozaury łączy tyle cech wspólnych, że jedynie małe dromeozaury pozostałyby rzeczywistymi szczytowymi drapieżnikami. W tym świetle zwolennicy hipotezy padlinożerności zasugerowali, że wielkość i siła tyranozaurów pozwalała im na kleptopasożytnictwo względem mniejszych od nich mięsożerców.
Większość paleontologów uznaje, że tyranozaur był zarówno aktywnym drapieżnikiem, jak i padlinożercą; do tego stanowiska ostatecznie przychylił się również Horner. W artykule z 2011 Horner i współpracownicy, opierając się na badaniach liczebności skamieniałości tyranozaurów w osadach formacji Hell Creek (w górnych warstwach formacji skamieniałości "T. rex" są co najmniej równie liczne jak skamieniałości edmontozaurów, w dolnych warstwach nawet liczniejsze), stwierdzili, że populacja tyranozaurów żyjąca w późnym mastrychcie na terenach dzisiejszej Montany była znacznie większa, niż można by się spodziewać po populacji zwierząt będących wyłącznie aktywnymi drapieżnikami (zdaniem autorów w obecnych ekosystemach populacje zwierząt niebędących drapieżnikami są zawsze o co najmniej 75% większe od populacji drapieżników – u ssaków większe o ponad 90%). Zdaniem autorów dowodzi to, że tyranozaur nie był wyłącznie aktywnym drapieżnikiem; autorzy nie twierdzą jednak, że był on wyłącznie padlinożercą, a jedynie, że był najprawdopodobniej oportunistycznym mięsożercą podobnym do hien, zarówno żerującym na padlinie, jak i polującym na żywą zdobycz (liczebność populacji też może tego dowodzić – obecnie na Serengeti populacja hien jest dwukrotnie większa od sumy populacji lwów, lampartów i gepardów). W opinii autorów wyniki ich badań dowodzą też, że tyranozaury nie ograniczały się do żerowania na jednym rodzaju ofiar (np. na edmontozaurach), oraz że młode i dorosłe tyranozaury mogły unikać konkurencji, wybierając inne rodzaje pożywienia (możliwe jest, że im zwierzę było starsze, tym większą część jego diety stanowiła padlina).
Historia odkryć.
Henry Fairfield Osborn, dyrektor Amerykańskiego Muzeum Historii Naturalnej, nadał nazwę "Tyrannosaurus rex" w 1905. Nazwa rodzajowa pochodzi od greckich słów "tyrannos" („tyran”) i "sauros" („jaszczur”). Jako epitetu gatunkowego Osborn użył łacińskiego słowa "rex", znaczącego „król”. Pełną nazwę dwuczłonową tłumaczy się więc jako „królewski jaszczur tyran”, co kładzie nacisk na rozmiary zwierzęcia i jego dominację nad innymi gatunkami.
Najwcześniejsze znaleziska.
Już w 1874 nieopodal Golden w Kolorado A. Lakes znalazł ząb zwierzęcia gatunku "T. rex". We wczesnych latach dziewięćdziesiątych XIX wieku J. B. Hatcher odkrył we wschodnim Wyoming fragmenty czaszki. Skamieliny zostały uznane za kości ornitomima ("Ornithomimus grandis"), jednak obecnie zalicza się je do gatunku "T. rex". Fragmenty kręgów odnalezione przez E. D. Cope’a w zachodniej Dakocie Południowej w 1892 i nazwane "Manospondylus gigas" także przeklasyfikowano do tego gatunku.
Barnum Brown, asystent kustosza w Amerykańskim Muzeum Historii Naturalnej, odnalazł pierwszy niekompletny szkielet tyranozaura we wschodnim Wyoming w 1900. H. F. Osborn nadał mu pierwotnie w artykule z 1905 nazwę "Dynamosaurus imperiosus". Brown znalazł kolejny niepełny szkielet w formacji Hell Creek w Montanie w 1902. Osborn użył tego holotypu dla opisania gatunku "T. rex" w tym samym piśmie, w którym został opisany "D. imperiosus". Nazwą oficjalną nowo odkrytego gatunku miał stał się "Dynamosaurus". Jego szczątki znajdują się w kolekcjach w Muzeum Historii Naturalnej w Londynie.
Łącznie Brown znalazł pięć niepełnych szkieletów tyranozaura. W 1941 jego znalezisko z 1902 sprzedano do Carnegie Museum of Natural History w Pittsburghu. Natomiast jego czwarte i zarazem największe znalezisko, także z Hell Creek, znajduje się w Amerykańskim Muzeum Historii Naturalnej.
Chociaż na świecie obecne są liczne szkielety, udokumentowany został tylko jeden odcisk stopy tyranozaura, którego pochodzenie jest pewne: w Philmont Scout Ranch na północy Nowego Meksyku. Odkryto go w 1983, a zidentyfikowano i udokumentowano w 1994.
Ważne okazy.
Susan Hendrickson, paleontolog amator, odkryła 12 sierpnia 1990 najbardziej kompletny (w ponad 90%), a także do 2001 największy, skamieniały szkielet tyranozaura w formacji Hell Creek niedaleko Faith w Dakocie Południowej. Gad, któremu nadano imię „Sue” na cześć jego odkrywczyni, stał się przedmiotem walki o prawo własności. W 1997 prawo to przyznano Maurice’owi Williamsowi, właścicielowi ziemi, z której wydobyto Sue, a szkielet i kolekcję skamieniałości sprzedano na aukcji za 7,6 milionów USD, co uczyniło Sue najdroższym szkieletem w historii. Został on ponownie przeniesiony i obecnie przebywa na wystawie w Muzeum Historii Naturalnej w Chicago. Z badań nad tym osobnikiem wiadomo, że czaszka „Sue” osiągnęła swój ostateczny rozmiar w wieku lat 19, a śmierć tego osobnika nastąpiła po 28 latach życia. Był to więc najdłużej żyjący znany tyranozaur. „Sue” zginęła najprawdopodobniej z powodu mocnego ugryzienia w głowę, które mogło być zadane tylko przez innego tyranozaura. Badacze donoszą, że w tym samym kamieniołomie zostały także odnalezione szkielety prawie dorosłego i młodego osobnika, co zostało wykorzystane do poparcia hipotezy, że tyranozaury mogły żyć w grupach.
Wiosną 1987 w Hell Creek przy Buffalo w Dakocie Południowej znaleziony został inny osobnik, któremu nadano imię „Stan” (ku pamięci paleontologa Stana Sacrisona). Około 30 000 godzin kopania i preparowania zaowocowało kompletnym w 65% szkieletem. Stan przebywa obecnie na wystawie w Black Hills Museum of Natural History Exhibit w Hill City w Dakocie Południowej. Również i jego szkielet ukazuje wiele patologii kości, w tym złamane i zrośnięte żebra, wygojone złamanie kręgów szyjnych, jak również spektakularną dziurę w tyle czaszki o rozmiarach zęba tyranozaura. Zarówno Stan, jak i Sue były badane przez Petera Larsona.
W 2001 w Hell Creek odkryto kompletny w 50% szkielet młodego tyranozaura. Dokonał tego zespół z Burpee Museum of Natural History w Rockford w stanie Illinois. Znalezisko nazwano „Jane” i określono jako pierwszy znany szkielet karłowatego tyranozauroida, nanotyrana. Kolejne badania wykazały jednak, że najprawdopodobniej był to młody "Tyrannosaurus". Jest to dotychczas najbardziej kompletny i najlepiej zachowany młody osobnik. „Jane” została zbadana przez Jacka Hornera, Petera Larsona, Roberta Bakkera, Grega Ericksona i wielu innych paleontologów (z powodu unikatowości jej wieku). Obecnie jest wystawiona w Burpee Museum of Natural History w Rockford w Illinois.
W 2000 dr Jack Horner odkrył osobnika o około 10% większego niż Sue. Ochrzcił go "C. rex" (lub „Celeste” – na cześć żony Hornera). Szkielet jest obecnie poddawany badaniom.
W komunikacie prasowym z 7 kwietnia 2006 Uniwersytet Stanu Montana ogłosił, że posiada największą odkrytą dotychczas czaszkę tyranozaura. Odnaleziona w latach sześćdziesiątych XX wieku, a zrekonstruowana dopiero niedawno, mierzy 1,5 metra długości, podczas gdy należąca do Sue – 141 cm. Różnica wielkości wynosi więc 6,5%.
Odniesienia w kulturze.
Tyranozaur stał się najszerzej rozpoznawanym dinozaurem, od kiedy w 1905 opisano go po raz pierwszy w prasie. Jest to jeden z nielicznych przedstawicieli tej grupy gadów zazwyczaj nazywany pełną naukową nazwą – "Tyrannosaurus rex". Szeroko rozpowszechniony i używany jest także skrót "T. rex" (często niepoprawnie pisany „T-Rex”). Robert Bakker wspomina o tym w książce "The Dinosaur Heresies" i wyjaśnia, że nazwa taka jak "Tyrannosaurus rex", jest po prostu zbyt trudna do wymówienia.
Muzea wystawiające tyranozaury są bardzo popularne. Na otwarciu wystawy z „Sue” w Muzeum Historii Naturalnej w Chicago w 2003 zgromadziło się około 10 000 ludzi. "T. rex" pojawiał się też wiele razy w telewizji i filmach, między innymi w "Zaginionym świecie", "King Kongu", "Parku Jurajskim", trzech częściach "Toy Story", "Wędrówkach z dinozaurami", "Nocy w muzeum" oraz wielu innych. Tyranozaury występują także w wielu książkach i komiksach, takich jak "Calvin i Hobbes". Są zazwyczaj przedstawiane jako największe i najbardziej przerażające drapieżniki ze wszystkich, choć w rzeczywistości były większe mięsożerne dinozaury. Poza tym jeden z zespołów muzycznych obrał sobie ten gatunek jako nazwę ("T. Rex"). Popularne są również nawiązujące do tyranozaura zabawki, liczne gry wideo i inne towary z nim związane. Z popularności tyranozaura korzysta także biznes, często używając go w reklamach, ogłoszeniach itp.
Makietę tyranozaura naturalnych rozmiarów można obejrzeć także w Polsce – w Parku Jurajskim w Bałtowie, założonym w 2004, po odkryciu w tym regionie skamieniałych tropów dinozaurów.
Filatelistyka.
Poczta Polska wyemitowała 5 marca 1965 znaczek pocztowy przedstawiający tyranozaura o nominale 6,50 zł, w serii "Zwierzęta prehistoryczne". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994.

</doc>
<doc id="91594" url="https://pl.wikipedia.org/wiki?curid=91594" title="James Ussher">
James Ussher

James Ussher (ur. 4 stycznia 1581 w Dublinie, zm. 21 marca 1656 w Reigate) – anglikański arcybiskup Armagh i prymas Kościoła Irlandii w latach 1625–1656. Dokonał obliczenia wieku Ziemi na podstawie Biblii.
Stworzył biblijne drzewo genealogiczne od pierwszych ludzi (co określił jako rok 0, "Annus Mundi") aż do czasów mu współczesnych. Datował wiek wszystkich ludzi przedstawionych w Biblii. Z jego obliczeń wynikało, że Ziemia została stworzona wieczorem 22 października 4004 roku p.n.e. Uważał, że wygnanie Adama i Ewy z raju miało nastąpić już 10 listopada tego samego roku.

</doc>
<doc id="91596" url="https://pl.wikipedia.org/wiki?curid=91596" title="Rząd Józefa Świeżyńskiego">
Rząd Józefa Świeżyńskiego

Rząd Józefa Świeżyńskiego – ostatnia Rada Ministrów Królestwa Polskiego, pod przewodnictwem Józefa Świeżyńskiego, powołana 23 października 1918 r. przez Radę Regencyjną. Gabinet ten zastąpił rząd Jana Kantego Steczkowskiego. W dniu 4 listopada 1918 r. Rada Regencyjna odwołała rząd Świeżyńskiego w związku z próbą zamachu stanu, zorganizowaną przez ministra Zygmunta Chrzanowskiego. Józef Świeżyński uznał dymisję kontrasygnując odpowiedni reskrypt Rady Regencyjnej. Gabinet Świeżyńskiego został zastąpiony prowizorium rządowym Władysława Wróblewskiego.
Powołani 26 października.
Faktycznie politycy ci brali udział w posiedzeniach Rady Ministrów w charakterze jej członków przed powołaniem ich przez Radę Regencyjną – Stanisław Głąbiński i Wacław Paszkowski od dnia utworzenia rządu, Antoni Mińkiewicz – od 24 października, a Józef Wolczyński – od 25 października.
Wakaty.
Józef Englich powołany został na stanowisko Ministra Skarbu nie wcześniej, niż 30 października 1918 r.. Wcześniej funkcję kierownika Ministerstwa Skarbu pełnił podsekretarz stanu Antoni Wieniawski.
W piśmie skierowanym do Kanclerza Rzeszy, opublikowanym w Monitorze Polskim Nr 184 z 24 października 1918 r., Prezydent Ministrów Józef Świeżyński podał, że brygadier Józef Piłsudski został powołany na stanowisko Ministra Spraw Wojskowych. W zastępstwie Ministra Spraw Wojskowych rozporządzenie z 30 października 1918 r. w sprawie okręgów wojskowych podpisali Prezydent Ministrów Józef Świeżyński oraz Minister Spraw Wewnętrznych Zygmunt Chrzanowski. Funkcję kierownika ministerstwa pełnił szef Sekcji Technicznej Jan Wroczyński, działając pod nadzorem Szefa Sztabu Generalnego Wojska Polskiego.
Nieobsadzone pozostawało też stanowisko Ministra Zdrowia Publicznego i Opieki Społecznej, pomimo utworzenia 2 listopada 1918 r. odpowiedniego ministerstwa. Kierownikiem tego resortu był Władysław Szenajch, Naczelnik Wydziału Opieki Państwowej nad Dzieckiem i Matką.

</doc>
<doc id="91597" url="https://pl.wikipedia.org/wiki?curid=91597" title="Hurtownik">
Hurtownik

Hurtownik (ang. "wholesaler") – pośrednik kupujący od producentów duże ilości towaru, które odsprzedaje potem detalistom. Przejmuje on tytuł własności i nabywany towar fizycznie w posiadanie.
Na ogół ustalana jest minimalna liczba lub ilość danego artykułu jakie może kupić klient hurtownika. Zarabia on na marży hurtowej. Hurt jest konieczny, bo fabryki potrzebują odbiorców, którzy szybko opróżniają magazyny wyrobów gotowych, aby było miejsce na nowe. A sklepy nie potrzebują takich ilości.
Sprzedaż hurtowa odbywa się na ogół poprzez wyspecjalizowane placówki handlowe – hurtownie.

</doc>
<doc id="91599" url="https://pl.wikipedia.org/wiki?curid=91599" title="Rybactwo">
Rybactwo

Rybactwo – (gospodarka rybacka) – zespół planowanych i skoordynowanych czynności mających na celu racjonalne gospodarowanie organizmami wodnymi w myśl zasad ekonomii i zgodnie z założeniami ochrony przyrody.
Pojęcie to obejmuje:
1. rybołówstwo
2. zabiegi mające na celu utrzymanie zasobów organizmów wodnych (ryb, skorupiaków, mięczaków i pozostałych zwierząt),
3. chów i hodowlę ryb oraz pozostałych produktów i organizmów wodnych (np. roślin wodnych, pereł, gąbek itp.) w wodach morskich i śródlądowych.

</doc>
<doc id="91604" url="https://pl.wikipedia.org/wiki?curid=91604" title="Kamieńczyk (powiat wyszkowski)">
Kamieńczyk (powiat wyszkowski)

Kamieńczyk (dawniej "Kamieniec") – wieś w Polsce położona w województwie mazowieckim, w powiecie wyszkowskim, w gminie Wyszków, w widłach Bugu i Liwca, 5 km na wschód od Wyszkowa. 
Dawne miasto. Kamieńczyk uzyskał lokację miejską w 1428 roku, zdegradowany w 1869 roku. Kamieniec był miastem królewskim Korony Królestwa Polskiego w województwie mazowieckim. W latach 1380–1795 siedziba kasztelanii i powiatu kamienieckiego w ziemi nurskiej. Do 1954 siedziba gminy Kamieńczyk.
W latach 1954–1972 wieś należała i była siedzibą władz gromady Kamieńczyk. W latach 1975–1998 miejscowość należała administracyjnie do województwa ostrołęckiego.
Historia.
W dorzecze Liwca docierały grupy plemienne z terenów Pomorza, kierując się w górę rzeki traktem pierwotnym przez Kamieńczyk. Oni to zasilali nieliczną w XIII wieku populację Mazowszan – mieszkańców Puszczy Kamienieckiej.
Za panowania księcia mazowieckiego Ziemowita III, w 1377 w trakcie obrad zjazdu panów mazowieckich w Sochaczewie, zapadła decyzja ustalająca obszar Ziemi nurskiej o powierzchni ok. 3500 km², który podzielono na powiaty:
kamieniecki, ok. 2000 km², nurski, ok. 1000 km², ostrowski, ok. 500 km². Podział ten trwał aż do III rozbioru Polski
Za datę wprowadzenia w życie tych ustaleń, przyjmuje się rok 1380. Od tego czasu, aż do 1795, Kamieńczyk funkcjonował jako miasto będące siedzibą powiatu.
Miejscowość leżąca w dolinie Bugu, w pobliżu ujścia rzeki Liwiec, znana dzisiaj jako wieś Kamieńczyk, miała więc prawa miejskie (wcześniej niż sąsiadujące z nim obecne miasto Wyszków). Do XVII wieku nosiła nazwę "Kamieniec Mazowiecki".
Do dziś spotyka się pozostałości tej dawnej nazwy w innych określeniach geograficznych np. Puszcza Kamieniecka. W roku 1452 ówczesny Kamieniec Mazowiecki otrzymał od Bolesława księcia mazowieckiego, prawa miejskie magdeburskie, wraz z szeregiem przywilejów. Lustracja dóbr królewskich z 1565 roku wzmiankowała istnienie w mieście dworu królewskiego, 189 domów oraz komory celnej na rzece i na moście. Przed 1596 rokiem były tam m.in.: zamek obronny, ratusz, sukiennice, 3 kościoły, klasztor sióstr wizytek. Król Jan II Kazimierz, aby prowadzić wojnę z Kozakami, zaciągnął pożyczkę między innymi u królowej Ludwiki Marii, a zabezpieczeniem pożyczki były dobra kamienieckie z miasteczkiem Kamieńczyk.
W 1869 roku (inne źródła podają datę 1870) odebrano mu prawa miejskie – być może na skutek represji po powstaniu styczniowym.
Organizacja gmin na podstawie dekretu o urządzeniu gmin wiejskich z 2 marca 1864 roku utrzymywała podział terytorialny z 1855 roku, lecz zarząd gminy stanowił wójt na czele rady gminy i sołtysi – wszyscy wybierani na zebraniach gminnych i wiejskich pod hasłem:. "„ …nie zachowania nadal dziedzicom patrymonialnej Jurysdykcji i połączonej z urzędem wójta gminy władzy.”" Śladem tej „patrymonialnej jurysdykcji” były wsie Łazy i Pogorzelec – jakby wtopione w powiat węgrowski i gminę Kamieńczyk.
Od czasów Zamoyskich (ściślej Zdzisława Zamoyskiego popularność zyskał przymiotnik „łochowski” w odniesieniu do całego kompleksu historycznych puszcz, w tym Kamienieckiej – jak podaje Lechosław Herz w przewodniku wycieczkowym „Kamieńczyk i Puszcza Kamieniecka.”
Wieś podczas II wojny światowej była dwukrotnie niszczona, w 1939 i 1944.
Do 1955 r. Kamieńczyk należał do powiatu radzymińskiego (wołomińskiego), w latach 1956-1975 i od 1999 r. do powiatu wyszkowskiego. Do 28 września 1954 r. Kamieńczyk był siedzibą gminy. W latach 1954–1972 istniała gromada Kamieńczyk. Od 1 stycznia 1973 r. miejscowość należy do gminy Wyszków.
Sieć parafialna.
Najbliższe parafie w 1488 roku znajdowały się jedynie w Jadowie, Kamieńczyku, Prostyni i Liwie. Dopiero kilkadziesiąt lat później powstają parafie: w Stoczku, Sadownem i Stanisławowie, co zamyka okres tworzenia parafii i ustalania administracji kościelnej w tej części diecezji płockiej. Parafia Kamionna pokrywała się całkowicie z pierwotną gminą Łochów. Znaczna część obecnej gminy należała do parafii Kamieńczyk.

</doc>
<doc id="91606" url="https://pl.wikipedia.org/wiki?curid=91606" title="Narsil">
Narsil



</doc>
<doc id="91609" url="https://pl.wikipedia.org/wiki?curid=91609" title="Frances Hodgson Burnett">
Frances Hodgson Burnett

Frances Eliza Hodgson Burnett (ur. 24 listopada 1849 w Cheetham Hill, zm. 29 października 1924 w Plandome) – brytyjska powieściopisarka, autorka sztuk teatralnych.
Życiorys.
Urodziła się w Cheetham Hill (obecnie część Manchesteru) 24 listopada 1849. Otrzymała imię Frances Eliza Hodgson. W wieku szesnastu lat, po śmierci ojca, przeniosła się do USA. Frances wyszła za mąż za doktora Swana Burnetta w 1873. Rozwiodła się z nim w 1898, a dwa lata później wyszła za mąż za Stephena Townsenda. To małżeństwo przetrwało tylko dwa lata. Miała dwoje dzieci.
Zadebiutowała opowiadaniem opublikowanym w 1865. Pisała głównie opowiadania dla kobiecych czasopism, m.in. „Godey's Lady's Book”, „Scribner's Magazine”. Dzięki nim mogła poprawić poziom życia rodzeństwa. Pierwszą powieść "Panna Lowrie", opisującą życie górników opublikowała w 1877. Jej powieści i dramaty poruszały problematykę społeczną.
Rozgłos i powodzenie przyniósł jej utwór dla dzieci "Mały lord", który stał się bestsellerem swoich czasów, powieść była również adaptowana jako sztuka teatralna.
Burnett napisała 39 powieści, głównie dla dzieci, a także wspomnienia z młodości pt. "Leśna boginka" (1893). Twórczość dla dzieci przyniosła autorce trwałą sławę, a niektóre jej utwory – tłumaczone na wiele obcych języków – nadal cieszą się powodzeniem. Do najbardziej znanych należą "Mały lord", "Mała księżniczka" i "Tajemniczy ogród".
Pisarka mieszkała w Great Maytham Hall.
Dzieła.
Wybrane powieści:

</doc>
<doc id="91613" url="https://pl.wikipedia.org/wiki?curid=91613" title="Marmota flaviventris">
Marmota flaviventris



</doc>
<doc id="91614" url="https://pl.wikipedia.org/wiki?curid=91614" title="Mała księżniczka">
Mała księżniczka

Mała księżniczka (ang.""A Little Princess", pierwotny tytuł "Sara Crewe, or what happend at Miss Minchin's"") – powieść napisana w 1905 przez Frances Hodgson Burnett jako rozwinięcie wcześniejszej powieści w odcinkach pt. "Sara Crewe or what happened at Miss Minchin's Boarding School" z 1888. Pierwsze wydanie polskie – 1913, pod tytułem Co się stało na pensyi?.
Książka była wielokrotnie filmowana, adaptowana na potrzeby teatralne, a na jej motywach nakręcono również serial anime.
Treść.
Siedmioletnia Sara Crewe, wychowana w Indiach przez czułego i pobłażliwego ojca, kapitana Ralfa Crewe, zostaje wysłana do Londynu, gdzie ma uczyć się na pensji dla dziewcząt prowadzonej przez Marię Minchin. Będąc pod wrażeniem fortuny Crewego i mając nadzieję na jak najdłuższy pobyt Sary na pensji, panna Minchin pozwala jej na o wiele więcej niż innym uczennicom. Sara ma swoją pokojówkę, salon, kucyka i ekstrawagancką garderobę, ponadto może robić wszystko, na co ma ochotę i stale jest komplementowana i przedstawiana jako wzorowa uczennica. Jej prestiż jeszcze wzrasta, gdy kapitan Crewe zostaje współwłaścicielem kilku kopalni diamentów. Mimo tak wyjątkowej pozycji Sara pozostaje skromna i kulturalna, doskonale się uczy i przyjaźnie odnosi się do wszystkich w szkole.
W dniu jedenastych urodzin jej życie nagle się jednak zmienia. Prawnik kapitana Crewe przynosi wiadomość o nagłym bankructwie i śmierci ojca Sary, co sprawia, że panna Minchin postanawia zamienić dotychczasową „pokazową wychowankę" w służącą. Sara zostaje zmuszona do zamieszkania na zimnym i wilgotnym strychu, pod byle pretekstem jest głodzona i zmuszana do chodzenia w łachmanach, pracuje ponad siły. Ze wszystkich dawnych przyjaciółek jedynie Ermengarda, wyśmiewana przez większość uczennic za brak zdolności, i kilkuletnia Lottie (we wcześniejszych polskich tłumaczeniach – "Lotka") podnoszą Sarę na duchu i gdy zapada noc wkradają się do pokoiku Sary, a ta opowiada im przeróżne bajki, które sama wymyśliła. Przyjaciółką jest także druga mała służąca Becky (we wcześniejszych polskich tłumaczeniach – "Rózia"), a także szczur Melchizedek. Ratunkiem dla Sary jest jej bogata wyobraźnia, która pozwala jej przetrwać trudności codzienności. Sara bacznie obserwuje również swoje otoczenie, przyglądając się zwłaszcza tajemniczemu „panu z Indii" – pogrążonemu w depresji biznesmenowi przybyłemu do Anglii z Indii oraz odwiedzającej go rodzinie Carmichael, którą Sara, ze względu na liczebność, nazywa Wielką Rodziną. Dziewczynka nie wie, że tajemniczy bogacz to Carrisford, były wspólnik jej ojca, który udał się do Anglii, by znaleźć córkę kapitana Crewe, przekazać jej odzyskaną fortunę jej ojca i pomóc jej odzyskać dawną pozycję społeczną.
Indyjski służący Carrisforda, Ram Dass, opowiada swojemu panu o nieznanej mu z imienia małej służącej z pensji panny Minchin, której nędzne życie budzi jego współczucie. Obaj zaczynają w tajemnicy jej pomagać, przysyłając anonimowo prezenty i ubrania dla niej oraz zostawiając na stole posiłki. Panna Minchin, choć niemiło zdumiona, akceptuje te prezenty, przekonana, że Sarą anonimowo zaopiekował się jakiś daleki krewny. Któregoś dnia małpka Rama Dassa ucieka na poddasze Sary, która udaje się następnego dnia do domu Carrisforda, by ją oddać. Słysząc, iż dziewczynka umie mówić w hindi, Carrisford i Carmichael zaczynają zadawać jej dalsze pytania i w końcu dochodzą do wniosku, że mają przed sobą osobę, której szukali. Po burzliwej rozmowie z panną Minchin Carrisford zabiera Sarę z pensji. Sara nie zmienia się – nadal jest serdeczna, pełna ciepła i chęci do pomocy, chociaż znów staje się bogatą dziedziczką.
Okoliczności powstania utworu.
Zanim powstała powieść w obecnym kształcie, Burnett napisała powieść w odcinkach "Sara Crewe", w której ramowo zawarła wszystkie elementy rozszerzone następnie w powieści. Wątek Sary, najpierw „pokazowej wychowanki", a następnie zwykłej służącej na pensji bezwzględnej panny Minchin, cudownie odnalezionej przez wspólnika jej ojca, pozostał bez zmian. Istotną zmianą jest pogłębienie rysunku psychologicznego bohaterów, zindywidualizowanie niektórych koleżanek Sary ze szkoły oraz poszerzenie opisu jej losów przed stratą ojca. W latach 1902-1903 adaptacja sceniczna utworu, napisana przez tę samą autorkę, była obecna na scenach Nowego Jorku i Londynu.
Adaptacje.
Adaptacje filmowe.
Wymieniono rok produkcji oraz aktorkę grającą rolę tytułową.
Nawiązania literackie.
W 1995, Gabrielle Charbonnet napisała "Księżniczkę", trzyczęściowy cykl o losach Molly Stewart, córki bogatego reżysera oddanej do ekskluzywnej szkoły z internatem. Główny wątek cyklu zasadniczo powtarzał przesłanie powieści Burnett.

</doc>
<doc id="91615" url="https://pl.wikipedia.org/wiki?curid=91615" title="Bazylika Najświętszej Marii Panny od Aniołów w Asyżu">
Bazylika Najświętszej Marii Panny od Aniołów w Asyżu

Bazylika Najświętszej Marii Panny od Aniołów (lub bazylika Matki Bożej Anielskiej; wł. "Basilica Santa Maria degli Angeli") – bazylika zbudowana w pobliżu Asyżu na polecenie papieża Piusa V w latach 1569-1679. W 1909 roku kościół został podniesiony do rangi bazyliki patriarchalnej przez papieża Piusa X.
Bazylika jako ochrona "Porcjunkuli".
Zbudowany kościół powstał dla ochrony pierwszego miejsca związanego z działalnością św. Franciszka, który swoje zadanie "odnowy domu bożego" potraktował w sposób dosłowny i rozpoczął odbudowę zniszczonego małego, jednonawowego kościółka z apsydą. W 1211 r. św. Franciszek wraz ze swoimi uczniami przeniósł się w okolice kościoła z Rivotorto. 22 kwietnia 1212 r. benedyktyni podarowali go na własność nowemu zgromadzeniu. Z Porcjunkulą związane jest także powstanie zakonu klarysek (w tym miejscu, w marcu 1211 r. św. Klara złożyła śluby zakonne).
Zewnętrzne ściany Porcjunkuli pokrywają freski odnowione przez Federico Overboka w 1830 r., kolejna prace konserwatorskie przeprowadzono w 1998. Wewnątrz, nad ołtarzem znajduje się poliptyk namalowany przez księdza Hilarego z Viterbo w 1393 r. Przedstawia on św. Franciszka proszącego na kolanach Jezusa Chrystusa i Matką Bożą o przywrócenie przywileju odpustu. Nad Porcjunkulą góruje kopuła doświetlająca wnętrze oknami w umieszczonej nad nią latarni.
Za ołtarzem bazyliki znajduje się krypta z terakotowym poliptykiem Andrea della Robba. W krypcie zachowane są fragmenty budynku wzniesionego przez mieszkańców Asyżu dla zakonników.
Architektura świątyni.
Trójnawowa budowla o długości 126, szerokości 65 m i wysokości 75 m do poziomu kopuły, została tak zaprojektowana przez Galeazzo Alessi z Perugii, aby na przecięciu się nawy środkowej i transeptu znalazł się niewielki kościółek pochodzący z X wieku nazywany Porcjunkula (Cząsteczka). Swój obecny wygląd fasada bazyliki zawdzięcza pracom podjętym pod koniec XVIII wieku oraz w czasach późniejszych.
W 1832 r., po trzęsieniu ziemi fasadę odbudowano w stylu klasycystycznym zgodnie z projektem Polettiego, przebudowano ją kolejnych uszkodzeniach spowodowanych trzęsieniem z 1923 r. według projektu Cezarego Bazzani. Prace przeprowadzono w latach 1924–1930. Pod koniec prowadzonych prac umieszczono na szczycie fasady figurkę Matki Boskiej Anielskiej z pozłacanego brązu.
Kaplica śmierci św. Franciszka.
Za Porcjunkulą, po jej prawej stronie, we wnętrzu bazyliki pozostawiono jeden z kilku domków zbudowanych przez franciszkanów wokół kościółka Porcjunkuli. Jest to Kaplica śmierci św. Franciszka – Transito (Przejścia). Na jej zewnętrznej ścianie namalowany jest obraz przedstawiający jego śmierć.
Ściany wewnętrzne zdobią freski przedstawiające pierwszych jego uczniów, fresk pochodzi z początku XVI wieku, został namalowany przez Spagnę. Transito to dawniejsza infirmeria, w której św. Franciszek zmarł w dniu 3 października 1226 r. W ołtarzu umieszczona jest figura św. Franciszka wyrzeźbiona przez Andrea della Robba ok. 1490 r.
Ogród róż.
Ogród Różany przy bazylice – rosną w nim krzewy róż pozbawione kolców. Zgodnie z życiorysem świętego, są to róże rosnące już za jego życia w pobliżu zajmowanej przez niego celi. Franciszek nie chcąc ulec pokusie odejścia od obranego sposobu życia rzucił się w nie. W tym momencie róże straciły kolce i tak rosną do dzisiaj.
W ogrodzie znajduje się Kaplica Róż ozdobiona freskami Tyberiusza z Asyżu w latach 1506-1515. Ogród różany można obejrzeć przez oddzielającą go szybę od krużganku przy ścianie zewnętrznej bazyliki. Z początków XIII wieku pochodzi także Kaplica Płaczu z ceramicznym ołtarzem przedstawiającym św. Franciszka płaczącego nad Męką Pańską.

</doc>
<doc id="91616" url="https://pl.wikipedia.org/wiki?curid=91616" title="Świstak żółtobrzuchy">
Świstak żółtobrzuchy

Świstak żółtobrzuchy ("Marmota flaviventris") – gryzoń z rodziny wiewiórkowatych, jeden z przedstawicieli rodzaju "Marmota". Spotykany na całym obszarze Ameryki Północnej, w rejonach wysokogórskich.
Opis.
2–5 kg.
Gęsta, żółta na brzuchu, płowa na grzbiecie; pysk ciemniejszy poza okolicą wokół nosa, która bywa bardzo jasna; ogon długi, puszysty.
Żyje w niewielkich stadach (dominujący samiec i 2–3 samice); zwierzę terytorialne.
Liczebność nieznana.

</doc>
<doc id="91618" url="https://pl.wikipedia.org/wiki?curid=91618" title="PCI Express">
PCI Express

PCI Express (ang. "Peripheral Component Interconnect Express", oficjalny skrót PCIe) – połączenie "Point-to-Point "(podobnie jak HyperTransport) pozwalające na przesyłanie danych z dużą prędkością, instalację kart rozszerzeń na płycie głównej. Zastąpiło ono magistrale PCI oraz AGP. Istnieje możliwość wyprowadzenia interfejsu PCIe na zewnątrz, co zostało zastosowane m.in. w komputerach IBM 2827 EC12.
Standard został opracowany przez firmy Compaq, Dell, Hewlett-Packard, IBM, Intel i Microsoft.
Porównanie z PCI.
Formalnie PCI-Express ze względu na topologię "Point-to-Point "nie jest magistralą i jest niekompatybilne ze „zwykłym” PCI. Konstrukcja taka jednak eliminuje konieczność dzielenia pasma pomiędzy kilka urządzeń – każde urządzenie PCI-Express jest połączone bezpośrednio z samym kontrolerem. Sygnał przekazywany jest szeregowo w pełnym dupleksie za pomocą dwóch linii, po jednej w każdym kierunku, przy czym każda z nich tworzona jest przez parę przewodów. W zależności od konstrukcji danego urządzenia, możliwe jest używanie wielu takich linii (ang. "lanes") jednocześnie.
Porównanie z AGP.
W nowych płytach głównych gniazda x16 montuje się zwykle w miejscu, w którym w starych modelach znajdowały się gniazda AGP – większość chipsetów z kontrolerem PCI Express nie zawiera kontrolera AGP, tak więc najczęściej obecność PCIe eliminuje możliwość użycia kart graficznych ze złączem AGP.
Przykładami chipsetów obsługujących zarówno AGP, jak i PCIe są: Via PT880 Pro dla procesorów Intela i ULi M1695 + ULI M1567 dla procesorów AMD.
Warianty.
Istnieje kilka wariantów łącza PCI Express – z 1, 2, 4, 8 lub 16 liniami (ang. "lanes"). Wraz ze zwiększaniem się liczby dostępnych linii wzrasta rzeczywista długość złącza (ang. "slot"), a poprzez wspólną część początkową i dodawanie nowych linii na końcu złącza, jego konstrukcja umożliwia działanie kart wolniejszych (z mniejszą liczbą linii) niż te, które maksymalnie obsługuje gniazdo. Sytuacja odwrotna, czyli montaż karty przygotowanej na obsługę większej liczby linii w gnieździe o mniejszej ich liczbie, może nie być możliwa ze względu na ograniczenie przepustowości albo też może wymagać fizycznej modyfikacji karty lub złącza. Gniazdo x1 ma 18 pinów z każdej strony, gniazdo x4 – 32, gniazdo x8 – 49, zaś gniazdo x16 – 82 piny z każdej ze stron.
Specyfikacja PCIe określa również karty o mniejszych rozmiarach, takie jak:
Zasilanie.
Dla napięcia 3,3 V wszystkie karty PCIe mogą w sumie pobierać prąd nie większy niż 3A, czyli moc do 9,9 W. Natomiast dla napięcia 12 V maksymalna moc jaką może uzyskać karta z gniazda PCI Express zależy od jej typu:
Jeśli karta do prawidłowej pracy wymaga większej mocy, musi ona zostać dostarczona z zasilacza dodatkowym przewodem. Standardowo jest to przewód sześcio- lub ośmiożyłowy albo ich połączenie (6+2). Dzięki takiej konfiguracji karta może pobrać maksymalnie moc 300 W: 75 W z gniazda PCIe, kolejne 75 W przez przewód sześciożyłowy oraz 150 W przez ośmiożyłowy.
Istnieją również karty, które mają dwa przewody zasilające 8-żyłowe, lecz nie jest to objęte standardem, więc takie karty nie mogą używać oficjalnego logo PCI Express. Taka konfiguracja pozwala na dostarczenie do karty nawet 375 W mocy: 75 W z gniazda PCIe i 2× 150 W z 8-żyłowych przewodów. Jednak należy przy tym zwrócić uwagę na możliwość pomylenia 8-żyłowego złącza PCI Express ze złączem EPS12V służącym do zasilania wielordzeniowych mikroprocesorów.
Przepustowość.
Przykładowo w wersji 2.0 łącza PCIe częstotliwość taktowania wynosi 5 GHz, a protokół transmisji wprowadza dwa dodatkowe bity korekcji błędów, do każdych ośmiu bitów danych (kodowanie 8b/10b). Wynika z tego, że przepustowość jednej linii wynosi 500 MB/s. W związku z tym, że urządzenia mogą jednocześnie przekazywać sygnały w obu kierunkach (full-duplex), można założyć takie wykorzystanie złącza, że transfer będzie sięgał 1 GB/s. Kolejne wersje PCI Express zwykle mają dwa razy większą przepustowość od poprzednich, co widać w poniższej tabeli:
Thunderbolt.
23 września 2009 Intel zaprezentował Thunderbolt, będący zintegrowanym ze złączem DisplayPort interfejsem PCIe x4. Pierwsze komputery z tą technologią pojawiły się w sprzedaży na początku 2011 roku. Wersje 1 i 2 korzystają z fizycznego złącza miniDP, wersja 3 korzysta z fizycznego złącza USB-C.

</doc>
<doc id="91619" url="https://pl.wikipedia.org/wiki?curid=91619" title="Polska Organizacja Harcerska">
Polska Organizacja Harcerska

Polska Organizacja Harcerska (POH) – organizacja harcerska działająca w latach 1985–1998.
Historia.
Polska Organizacja Harcerska powstała w Koninie po tym jak z ZHP wyrzucono kilku harcerzy m.in. za przyjście do kościoła w mundurach. Początkowo organizację współtworzyli i kierowali działacze związani z NSZZ „Solidarność” – instruktorzy hm. Krzysztof Dobrecki, hm. Ryszard Stachowiak, phm. Wojciech Zaleski oraz jako opiekun środowisk ks. Stanisław Waszczyński.
Od 1987 POH wydawała niecenzurowany periodyk „Służba”.
POH była przedmiotem działań ze strony Służby Bezpieczeństwa i szykan stosowanych przez władze administracyjne, m.in. Wojciech Zaleski w czerwcu 1986 otrzymał od dyrektora Zasadniczej Szkoły Zawodowej im. Kopernika zakaz udziału w pracach POH i został wezwany na rozmowę przez kuratora. Z kolei u Ryszarda Stachowiaka skonfiskowano dokumenty POH (29 kwietnia 1987), a 11 grudnia 1987 przeprowadzono rewizję w harcówce. Przesłuchiwano również harcerzy oraz instruktorów harcerskich.
Początkowo POH działała w samym Koninie (harcówka w pomieszczeniach przy kościele św. Wojciecha). W kolejnych latach rozrastała się liczebnie. Następnie powstawały także struktury organizacyjne w innych miejscowościach: w styczniu 1988 powołano II Szczep POH we Włocławku, w lipcu 1988 – III Szczep POH w Lublinie, ponadto organizacja działała w Kwidzynie, Suszu, Siedlcach, Błaszkach, Ząbkowicach Śląskich oraz Jedlni-Letnisko pod Radomiem. POH współpracowała z innymi niezależnymi organizacjami harcerskimi, m.in. z ZHR i Niezależną Drużyną im. Lisa-Kuli w Stalowej Woli.
POH powołała w Koninie Liceum Harcerskie, obecnie III LO.
W 1989 roku odbył się pierwszy Krajowy Kongres POH, a w 1990 POH została zarejestrowana oficjalnie.
POH była inicjatorem powstania 4 marca 1989 "Deklaracji Nieszawskiej", stanowiącej wkład w dyskusję o jedności ruchu harcerskiego w III RP.
23 listopada 1997 VI Kongres POH podjął uchwałę o rozwiązaniu organizacji i zalecił środowiskom wstępowanie do Związku Harcerstwa Rzeczypospolitej.
W 30 rocznicę utworzenia POH powstał film dokumentalny o tej organizacji.

</doc>
