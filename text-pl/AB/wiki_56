<doc id="91620" url="https://pl.wikipedia.org/wiki?curid=91620" title="Hieronim Bosch">
Hieronim Bosch

Hieronim Bosch, właśc. Jheronimus Bosch [wym. ] (ur. ok. 1450 w ’s-Hertogenbosch, poch. 9 sierpnia 1516 tamże) – niderlandzki malarz i rysownik przełomu późnego gotyku i wczesnego renesansu północnego, kontynuator stylu malarskiego ostatniej generacji prymitywistów flamandzkich.
Jego twórczość charakteryzuje złożona symbolika, dotycząca w wielu przypadkach grzeszności i niedoskonałości człowieka, poprzez swą zawiłość nie do końca jasna dla odbiorców. Mówi się, że malarstwo Boscha stanowiło inspirację dla XX-wiecznych surrealistów.
Życiorys.
Prawdziwe nazwisko artysty to Hieronymus (Jeroen) Anthoniszoon van Aken – IPA jəˈrun ɑnˈtoːnɪsoːn vɑn ˈaːkə(n). Pochodził z rodziny malarzy van Aken, znanej już ze źródeł w XIII wieku, najprawdopodobniej z Akwizgranu; w języku niderlandzkim nazwa ta oznacza dawną stolicę cesarstwa Karola Wielkiego. Sygnował niektóre obrazy jako "Bosch" – skrót od miasta swego urodzenia – ’s-Hertogenbosch w którym spędził większą część życia. To miasto obecnie leżące w południowej Holandii, za życia artysty usytuowane było w północnej części historycznej Brabancji, wchodzącej w skład Księstwa Burgundii.
Niewiele wiadomo o jego życiu. Jako 13-latek był świadkiem wielkiego pożaru – temu traumatycznemu przeżyciu niektórzy przypisują dziwaczność jego dzieł. Około 1480 roku poślubił Aleyt Goyaerts van der Meervenne, córkę Postelliny i Goyarta wywodzących się z bogatego rodu. Aleyt wniosła Boschowi w posagu żyzne tereny wraz z miasteczkiem Oirschot, którymi artysta zarządzał, mimo konfliktów z rodzicami małżonki. Był zręcznym administratorem.
Od 1486, albo wcześniej artysta reprezentował Bractwo Najświętszej Marii Panny działające przy katedrze św. Jana w ’s-Hertogenbosch, zrzeszające ok. 40 wpływowych obywateli tegoż miasta. Do Bractwa należał między innymi Allert de Hamael, architekt, znany z prac nad rozbudową transeptu i nawy głównej katedry, którą Bosch uposażył w kilka dzieł: cykl malowideł, wizerunek Ukrzyżowanego i witraż.
Za życia zyskał sławę, o czym świadczą zapisy w rejestrach cechowych, zlecenie namalowania "Sądu Ostatecznego" dla księcia burgundzkiego Filipa Pięknego, czy obecność jego dzieł na dworach, m.in. "Kuszenie św. Antoniego" znajdowało się w zbiorach Małgorzaty Habsburskiej, namiestniczki Niderlandów. Ponadto wśród zleceniodawców Boscha pojawiają się nazwiska van Hoss i Bergh, dwóch znakomitych rodów ’s-Hertogenbosch. Malarz tworzył też w kilku okolicznych miejscowościach.
Za jego życia sława rozeszła się także poza granice lokalnej społeczności – prócz wspomnianych zleceń, jego dzieła pojawiały się już w miejscach bardzo odległych od jego rodzinnego miasta, co przeczy hipotezie, jakoby Bosch nigdy go nie opuszczał. Niektórzy badacze wskazują na możliwość odbycia przez niego podróży do Włoch w latach 1500–1504. Nie zachowały się żadne dokumenty dotyczące jego życia w rodzinnym mieście w tych latach, dodatkowo pewne cechy jego dzieł po tym okresie (np. wzrastająca rola pejzażu) wskazują na pokrewieństwo stylistyczne z ówczesnym malarstwem włoskim. Kilka malowideł artysty pojawiło się też w kolekcjach weneckich, co zdaje się potwierdzać hipotezę o podróży malarza.
Po śmierci artysta zyskał wielkie uznanie, a jego dziełami zainteresowali się najbogatsi kolekcjonerzy dzieł sztuki m.in. król hiszpański, Filip II, stąd największa ich kolekcja znajduje się obecnie w muzeum Prado w Madrycie. Ponadto dzieła były wielokrotnie kopiowane oraz wywarły silny wpływ na twórczość m.in. Lucasa van Leyden, Pietra Bruegla Starszego, a ponadto, Jana Wellensa de Cocka, Hieronymusa Cocka, Jana Mandyna, Herriego met de Bles, Pietera Huysa i innych.
Twórczość.
Hieronim Bosch reprezentuje młodszą generację prymitywistów niderlandzkich stąd też jego dzieła są postrzegane zarówno w kontekście sztuki późnego średniowiecza, jak i w kategoriach nowożytności. Artysta preferował malarstwo (głównie olejne) i rysunek. W swojej twórczości osiągnął szeroki zakres tematyczny, począwszy od scen z życia codziennego o bogatych treściach obyczajowych, poprzez wątki fantastyczne wpisane w sceny religijne, lub autonomiczne dzieła obrazujące irracjonalny świat, aż do malarstwa religijnego.
Technika i kolorystyka.
Technika Boscha różniła się od stylu innych malarzy holenderskich sposobem nakładania farby. Podczas gdy sztukę flamandzką cechowała ogólnie delikatna, „nierzeczywista” powierzchnia malowideł, obrazy Boscha charakteryzują się chropowatą fakturą. Jako pierwszy malarz w Europie Północnej w swoich dziełach pozostawiał wyraźne ślady pędzla, nie dążył do wygładzenia powierzchni. Taki zabieg służył dla podkreślenia ekspresji, która często stanowi dopełnienie do treści dzieł. Artysta nie preferował innowacji w użyciu materiału, malował zgodnie z tradycją sięgającą gotyku, nakładając na biały podkład deski najpierw czarny kontur kompozycji, a następnie za pomocą cielistej podmalówki zaznaczał rozkład walorów, na końcu dopiero cienką warstwą nakładał kolorowe farby. Hieronim Bosch wielką wagę przykładał także do przedmiotów, postaci, stworzeń rozmieszczonych w dalszych planach, mimo pewnego spłaszczenia przestrzeni elementy rozmieszczone w głębi tworzą na równi z pierwszym planem ważną część treści obrazu. Szczegóły, elementy tła, są wykonywane z nie mniejszą precyzją, niż główne postaci i motywy. Przykładami są dzieła z dojrzałego okresu twórczości, "Pokłon Trzech Króli", "Tysiącletnie królestwo" (część środkowa "Ogrodu rozkoszy ziemskich"), na którym z wielką rzetelnością zostały przedstawione maleńkie postaci potomków Adama, "Kuszenie Św. Antoniego" lub "Epifania", z jej sugestywnym przedstawieniem Jeruzalem.
Bosch korzystał z szerokiego wachlarza barw. W pierwszej fazie twórczości kolorystyka jest achromatyczna, nasycona oscylująca wokół żółci, czerwieni, błękitów i brązów. W następnej dokonuje szeregu zmian, polegających na wzbogaceniu tonacji barwnych lub zminimalizowaniu barw do kilku, a nawet jednej. Przy użyciu wielu tonacji jednej barwy powstał m.in. dyptyk "Piekło" i "Potop" (Rotterdam) oraz "Msza św. Grzegorza", umieszczona na zewnętrznych skrzydłach "Epifanii". Ingerencja innych barw jest tu niewielka. W podobnym stylu namalował "Wędrowca", gdzie tonacja barw oscyluje wokół szarości i brązów. Nieobca artyście była także technika "grisaille" (odwrocie "Świętego Jana na górze Patmos"). Doświadczenia z walorem i kolorem Bosch połączył w ostatniej fazie twórczości.
Narysował wiele szkiców, część z nich stanowiła punkt wyjścia do obrazów. Z prac Boscha zachowały się szkice różnych postaci (głównie wieśniaków, żebraków i kalek), fantastycznych stworów, albo karykatur będących połączeniem obu tematów. Zachowały się też szkice do „Statku szaleńców” i „Śmierci skąpca”, z których potem korzystał Pieter Bruegel starszy i jego synowie. Szkice te przedstawiają nie tylko kompozycyjny układ dzieła, ale też wiele szczegółów, które w znacznej części twórca powielił w obrazie. Szkicował piórem, oszczędzając przy tym powierzchnię papieru.
Przemiany stylowe.
Bosch tworzył przede wszystkim na zlecenie Kościoła katolickiego, jak i świeckich notabli. W jego "oeuvre" przeważa typowa dla późnośredniowiecznego malarstwa tematyka religijna, jednakże już we wczesnej fazie twórczości artysta wprowadza wątki moralizatorskie i elementy fantastyczne. W fazie dojrzałej Bosch używa najwięcej wątków irracjonalnych i tworząc dzieła o skomplikowanej interpretacji. Wówczas namalował kilka tryptyków, z których najsłynniejszy to "Ogród rozkoszy ziemskich", przedstawiający raj z Adamem i Ewą wśród fantastycznych zwierząt na lewym panelu, rozkosze ziemskie w części środkowej i piekło z różnorodnymi narzędziami tortur dla grzeszników na panelu prawym. W późnym okresie pojawiają się przedstawienia świętych, m.in. Krzysztofa, Jana Chrzciciela, Jana Ewangelisty.
Źródła i inspiracje.
Rzadko spotykana u innych malarzy tematyka i mnogość wyjątkowych, charakterystycznych dla Boscha wątków, szczególnie bogactwo demonografii przyczyniły się do rozmaitych przypuszczeń. Poszukiwanie źródeł inspiracji należy rozpatrywać w sposób indywidualny w stosunku do danego obrazu, lub grupy dzieł, w których jest rozmaite natężenie motywów wywodzących się z bezpośrednio z przewrotnej wyobraźni artysty. Spośród hipotez o negatywnym wydźwięku wyróżnia się podejrzenie uprawiania astrologii, alchemii, o sympatię Boscha dla heretyckich ideologii różnych sekt pojawiających się licznie w szesnastowiecznej Holandii, z adamitami na czele. Pojawiły się też przypuszczenia, że malował dzieła dla sekty Wolnego Ducha, związanej z osobą Jacoba van Almaengien – wiele motywów i treści zawartych w jego dziełach często odbiegają od wzorców ściśle chrześcijańskich, sięgając do znaków kojarzących się z ludowymi podaniami, judaistycznych czy nawet magicznych. Możliwe też, że Bosch zawarł w swoich dziełach tajemnice niezaspokojonej psychiki w sposób silny uderzające na podświadomość malarza, lub też dzieła są rezultatem halucynacjami umysłu twórcy. Z tym przypuszczeniami kontrastuje hipoteza o wrażliwości Boscha, który mimo chrześcijańskiej postawy, znajomości Pisma Świętego, pisma Ojców Kościoła, źródeł hagiograficznych, był często zmuszony do duchowych walk z rozmaitymi pokusami, myślami o grzechu, seksualnymi obsesjami, ranami które zadał artyście obraz społecznej degrengolady. Nigdy nie było jednak jednoznacznych dowodów to potwierdzających, a coraz częściej badacze jego twórczości skłaniają się ku twierdzeniu, że jego sztuka odzwierciedla sytuację społeczną w Niderlandach za jego czasów i jest spójna z literaturą dydaktyczną i kazaniami późnego średniowiecza, pismami ówczesnych teologów z Erazmem z Rotterdamu na czele. Ponadto wpływ na twórczość miała miejscowa tradycja ludowa, folklor, niderlandzkie przysłowia. Artysta obserwował społeczeństwo zarówno bogate, jak biedne podczas licznych festynów w ’s-Hertogenbosch, a potem odtwarzał w swych obrazach. Silny wpływ na twórczość mogła wywrzeć sztuka późnogotycka w Brabancji z katedrą św. Jana w jego rodzinnym ’s-Hertogenbosch na czele, której bogatą rzeźba architektoniczna tworzą liczne figurki aniołów i demonów zdobiące elementy konstrukcyjne i detale.
Symbolika.
W niemalże całym swoim "oeuvre", zwłaszcza w okresie dojrzałym i późnym Hieronim Bosch korzystał z licznych motywów fantastycznych, rzeczywistych przedmiotów i przyrody, które mają w różnym stopniu określoną symbolikę. Dzięcioł oznaczał zwycięstwo nad grzechem, puszczyk oznaczał herezję, szczekający pies obmowę. Liściaste drzewa często są interpretowane jako odpowiednik drzew majowych, znanym z wiejskich zabaw wiosennych, na których duchowni wraz z ludem oddawali się rozwiązłości, spróchniałe pnie drzew skutki grzechów. Dzbanki oznaczają żeński organ płciowy; z drugiej strony diabła, który wyłania się z dzbanka podczas sabatu czarownic. Motyw noża kojarzony jest z męskim narządem płciowym. Biały łabędź symbolizuje obecność duszy zmarłego w niebie, jednakże w kontekście dzieł Boscha ptak ten był godłem Bractwa Najświętszej Marii Panny. Co roku na uczcie podawano ciemne mięso pieczonego łabędzia, a artysta w roku 1489 zafundował konfratrom taką uroczystość.
Niekwestionowane dzieła Boscha.
Sporna jest chronologia spuścizny artysty. Jego obrazy nie są datowane, dlatego większość publikacji o Boschu nie podaje roku powstania poszczególnych dzieł. Tradycyjny schemat podziału na trzy etapy: wczesny 1490–1500, dojrzały 1500–1510 (tu większość słynnych tryptyków) oraz późny 1510–1516, utrwalony klasyczną monografią Charlesa de Tolnaya (Bazylea 1937; Baden Baden 1965), nie wytrzymał próby czasu. Zakwestionowały go badania dendrochronologiczne oraz drobiazgowa analiza stylistyczna. Przełomem okazała się wystawa dzieł w Rotterdamie w 2001, która radykalnie przewartościowała stan wiedzy o artyście.
Repliki, kopie, pastisze, imitacje, warianty.
Rysunki i szkice.
Wszystkie rysunki piórkiem i bistrem (ciemnobrązową farbą z sadzy drzewnej) na papierze.

</doc>
<doc id="91628" url="https://pl.wikipedia.org/wiki?curid=91628" title="Midi-Pireneje">
Midi-Pireneje

Midi-Pireneje (fr. "Midi-Pyrénées") – region administracyjny Francji w latach 1982-2015, położony w południowej części kraju, obejmujący środkową część łańcucha Pirenejów oraz położoną bardziej na północ dolinę Garonny. Od południa graniczył z Andorą i Hiszpanią, od zachodu z regionem Akwitania, od północy z Limousin i Owernią, a od wschodu z Langwedocją-Roussillon. Stolicą i największym miastem regionu była Tuluza. Innymi większymi miastami były Montauban, Albi, Tarbes oraz Castres. 
Od 1 stycznia 2016 roku, wraz z regionem Langwedocja-Roussillon, wszedł w skład nowo powstałego regionu o nazwie Oksytania (fr. "Occitanie").

</doc>
<doc id="91630" url="https://pl.wikipedia.org/wiki?curid=91630" title="Robert Boyle">
Robert Boyle

Robert Boyle (ur. 25 stycznia 1627 w Lismore w Irlandii, zm. 30 grudnia 1691 w Londynie) – brytyjski chemik i fizyk.
Życiorys.
Był synem angielskiego arystokraty Richarda Boyle’a. Wykształcenie zdobył w Eton College oraz u prywatnych nauczycieli podczas podróży po Szwajcarii i Włoszech. W trakcie jego pobytu we Florencji zmarł Galileusz. W 1644 roku powrócił do Anglii, gdzie uczestniczył w spotkaniach grupy uczonych, które później doprowadziły do powstania The Royal Society („Invisible College”). W roku 1652 zamieszkał w odziedziczonych po ojcu posiadłościach w Irlandii. W latach 1656-1668 mieszkał w Oksfordzie, a od roku 1668 na Pall Mall w Londynie u siostry Lady Ranelagh.
W 1661 roku podał nowoczesną definicję pierwiastka chemicznego. Rozwinął chemiczną analizę jakościową, zastosował wskaźnik umożliwiający rozróżnienie roztworów kwasów oraz zasad. Niezależnie od Edme Mariotte’a sformułował tzw. prawo Boyle’a-Mariotte’a.
Jest autorem książki "The Sceptical Chymist" („Sceptyczny chemik”), w której przedstawił swoje poglądy na temat materii. Jej pierwsze wydanie było anonimowe.

</doc>
<doc id="91631" url="https://pl.wikipedia.org/wiki?curid=91631" title="Streptomycyna">
Streptomycyna

Streptomycyna (łac. "Streptomycinum") – organiczny związek chemiczny, lek należący do grupy antybiotyków aminoglikozydowych, o wąskim zakresie działania na niektóre bakterie Gram-ujemne oraz na prątka gruźlicy, który jest bakterią Gram-dodatnią.
Po raz pierwszy streptomycyna została wyizolowana z promieniowców "Streptomyces griseus" 19 października 1943 r. przez doktoranta Alberta Schatza pracującego w laboratorium Selmana Waksmana na Uniwersytecie Rutgersa. Zespół współpracujący z Waksmanem odkrył cały szereg antybiotyków, z których dwa – streptomycyna i neomycyna znalazły szerokie zastosowanie w terapii chorób zakaźnych. Początkowa produkcja streptomycyny została przejęta przez amerykańskie przedsiębiorstwo Merck &amp; Co., które sponsorowało badania Waksmana i 21 września 1948 r. uzyskało patent nr 2 449 866. W 1952 Waksman za swój wkład w odkrycia nowych antybiotyków, w tym przede wszystkim streptomycyny, otrzymał Nagrodę Nobla.
Dawniej powszechnie stosowany, obecnie został zarezerwowany wyłącznie do leczenia gruźlicy. Ten stan rzeczy miał dwie przyczyny. Pierwsza: istnieje niewiele leków aktywnych wobec gruźlicy – powszechne stosowanie streptomycyny w celu leczenia innych zakażeń mogłoby doprowadzić do uodpornienia się prątków gruźlicy. Drugi powód to stosunkowa wysoka toksyczność tego leku. Nowsze leki z grupy aminoglikozydów cechują się rzadszym występowaniem działań niepożądanych oraz wyższą aktywnością wobec bakterii innych niż prątki gruźlicy. Jej dość rzadkie stosowanie nawet w leczeniu gruźlicy związane jest z potencjalnym silnym działaniem ototoksycznym: może wywoływać zaburzenia słuchu i równowagi; ponadto obserwowano: zapalenie nerwu wzrokowego, zaburzenia widzenia, reakcje uczuleniowe (wysypka skórna, choroba posurowicza, gorączka polekowa, nadwrażliwość na światło), zaburzenia czynności nerek i in.; po bardzo dużych dawkach może wystąpić zapalenie mięśnia sercowego i zapaść.

</doc>
<doc id="91635" url="https://pl.wikipedia.org/wiki?curid=91635" title="Czapka frygijska (ujednoznacznienie)">
Czapka frygijska (ujednoznacznienie)



</doc>
<doc id="91644" url="https://pl.wikipedia.org/wiki?curid=91644" title="Trizonia">
Trizonia

Trizonia – poszerzona strefa, powstała po dołączeniu 8 kwietnia 1949 roku francuskiej strefy okupacyjnej w Niemczech do Bizonii, czyli połączonych stref amerykańskiej i brytyjskiej. Miało to na celu ujednolicenie gospodarki. 7 września 1949 roku z Trizonii powstała Republika Federalna Niemiec (RFN).

</doc>
<doc id="91647" url="https://pl.wikipedia.org/wiki?curid=91647" title="Podstawkowe">
Podstawkowe



</doc>
<doc id="91658" url="https://pl.wikipedia.org/wiki?curid=91658" title="Honshu">
Honshu



</doc>
<doc id="91665" url="https://pl.wikipedia.org/wiki?curid=91665" title="Topos (teoria literatury)">
Topos (teoria literatury)



</doc>
<doc id="91666" url="https://pl.wikipedia.org/wiki?curid=91666" title="Aďdi">
Aďdi



</doc>
<doc id="91667" url="https://pl.wikipedia.org/wiki?curid=91667" title="Appenzeller Sennenhund">
Appenzeller Sennenhund



</doc>
<doc id="91669" url="https://pl.wikipedia.org/wiki?curid=91669" title="Karol Strasburger">
Karol Strasburger

Karol Edward Strasburger (ur. 2 lipca 1947 w Warszawie) – polski aktor teatralny i filmowy oraz prezenter telewizyjny. Od 17 września 1994 prowadzi teleturniej TVP2 "Familiada".
Życiorys.
Młodość.
Jest synem Edwarda Karola Strasburgera (1920−2002), pochodzącego z rodziny niemieckich ewangelików, przybyłych do Warszawy w końcu XVIII w. z Freibergu w Saksonii i Ireny z domu Łyżwińskiej (1920−1968), wnukiem prof. Edwarda Karola Strasburgera.
W 1965 ukończył Liceum Ogólnokształcące im. Bolesława Prusa w Warszawie. Początkowo był studentem Wyższej Szkoły Morskiej w Szczecinie, a następnie absolwentem Państwowej Wyższej Szkoły Teatralnej w Warszawie. Na PWST w Warszawie studiował w latach 1967–1971.
W młodości uprawiał gimnastykę sportową w klubie Legia Warszawa (największe osiągnięcie – drużynowe mistrzostwo Polski w 1964) oraz występował w cyrku.
Kariera.
Jako aktor zadebiutował w 1970 w serialu "Kolumbowie". Po ukończeniu PWST został zaangażowany do Teatru Dramatycznego m.st. Warszawy, którego dyrektorem do 1982 był Gustaw Holoubek. W tym teatrze pracował do połowy lat 80. Zagrał m.in. w "Królu Learze" w reż. Jerzego Jarockiego (1977), w "Mordzie w katedrze" (1983) też w reż. Jarockiego, "Nocy Listopadowej" (1978) w reż. Macieja Prusa i "Operetce" Witolda Gombrowicza. W latach 70. zagrał wiele ról w filmach wschodnioniemieckich i czechosłowackich. W 1976 wystąpił w serialu "Polskie drogi" w reżyserii Janusza Morgensterna.
W wyborach w 1991 kandydował do Sejmu z listy Polskiej Partii Przyjaciół Piwa.
Od 17 września 1994 prowadzi teleturniej "Familiada".
We wrześniu 2008 wydał własną książkę kulinarną "Apetyt na życie". Latem 2010 wystąpił gościnnie w teledysku do piosenki grupy Afromental, „Rock&amp;Rollin’ Love”. Ponadto wystąpił w odcinku specjalnym 71. edycji teleturnieju "Jeden z dziesięciu", wyemitowanym z okazji 60-lecia istnienia TVP w październiku 2012. Współpracował z Teatrem Komedia i Teatrem Bajka w Warszawie.
W 2018 brał udział w pierwszej edycji programu telewizji Polsat "Lepiej późno niż wcale". W 2020 pojawił się gościnnie w albumie "Socjalibacja" zespołu Łydka Grubasa. W 2021 wystąpił w ogólnopolskiej kampanii reklamowej producenta ketchupu Kotlin.
Życie prywatne.
Pierwsze małżeństwo z aktorką Barbarą Burską (ur. 1947) zakończyło się rozwodem. W 1981 poślubił Irenę Morcińczyk (ur. 6 czerwca 1946, zm. 9 grudnia 2013). 10 sierpnia 2019 ożenił się z Małgorzatą Weremczuk (ur. 1984). W 2019 urodziła się ich córka Laura.

</doc>
<doc id="91673" url="https://pl.wikipedia.org/wiki?curid=91673" title="Melanie Klein">
Melanie Klein

Melanie Klein (z domu Reizes) (ur. 30 marca 1882 w Wiedniu, zm. 22 września 1960) – brytyjska psycholog i psychoanalityk pochodzenia austriackiego. Znacznie rozwinęła technikę terapii dzieci, która miała wpływ na psychologię dziecka i współczesną psychoanalizę. Była główną przedstawicielką nurtu teorii relacji z obiektem w Wielkiej Brytanii.
W 1903 r. wyszła za mąż za Artura Kleina, z którym miała troje dzieci. W latach 1910-1919 rodzina mieszkała w Budapeszcie.
Własną analizę rozpoczęła u Sandora Ferencziego. W 1921 roku rozstała się z mężem i wraz z dziećmi zamieszkała w Berlinie. Separacja zakończyła się rozwodem w 1923 r. Następnie rozpoczęła analizę u Karla Abrahama. W 1926 r. na zaproszenie Ernesta Jonesa przeniosła się do Londynu, gdzie kontynuowała pracę teoretyczną i praktyczną aż do śmierci.
Wprowadziła do psychologii pojęcia: "pozycja depresyjna, pozycja schizo-paranoidalna" oraz "pierwotna nieświadoma fantazja".

</doc>
<doc id="91684" url="https://pl.wikipedia.org/wiki?curid=91684" title="Przepływ turbulentny">
Przepływ turbulentny



</doc>
<doc id="91685" url="https://pl.wikipedia.org/wiki?curid=91685" title="Czapka frygijska">
Czapka frygijska

Czapka frygijska, czapka wolności (gr. "pilos", łac. "pileus") – wełniane lub filcowe, ściśle przylegające nakrycie głowy w kształcie stożka, z opadającym do przodu szpicem.
Nazwa pochodzi od Frygii w Azji Mniejszej. Grecy uważali ją za nakrycie ludzi wschodu: Frygów, Traków i mitycznych Amazonek.
Rzymianie twierdzili, że czapka frygijska, nazywana przez nich "pileus" przybyła wraz z nimi z Troi. W Rzymie była symbolem wolności. Dostawał ją niewolnik w momencie wyzwolenia. Na monetach rzymskich bogini Roma nosi frygijkę. Postacie ubrane w "pileus" występują często w rzymskiej sztuce np. chłopiec na Ołtarzu Pokoju. W czapce frygijskiej przedstawiano od epoki hellenistycznej Mitrę.
Czapka frygijska stała się ponownie popularna w XI i XII w. Kształt frygijki przybrał jeden z typów średniowiecznych hełmów.
Prawdziwa kariera czapki wolności zaczęła się pod koniec XVIII wieku. Najpierw w czasie amerykańskiej wojny o niepodległość a później, rewolucji francuskiej. Czerwona czapka frygijska sankiulotów stała się nie tylko symbolem tej rewolucji, ale jednym z głównych, do dzisiaj, symboli narodowych Francji. Synonim wolności () – Marianna – nosi zawsze czapkę frygijską.
W okresie II wojny światowej czerwona czapka frygijska () z kokardą "tricolore" stała się (obok barw narodowych i czerwonej gwiazdy) symbolem Wolnych Strzelców i Partyzantów Francuskich – komunistycznej organizacji ruchu oporu we Francji. Kiedy w lutym 1944 FTPF współtworzyły Francuskie Siły Wewnętrzne komuniści przyjęli odgórnie symbol FFI – krzyż lotaryński. Mimo to, dla podkreślenia autonomii, na opaskach obok skrótu „FFI” i krzyża umieszczano stary skrót i czapkę wolności (rzadziej czerwoną gwiazdę).
Czapka frygijska była i jest umieszczana na monetach i banknotach wielu państw, m.in. USA, w Polsce po raz pierwszy na banknocie 25-złotowym z 1794 roku. W czasie powstania listopadowego w projekcie godła proponowanego przez Joachima Lelewela miała zastąpić koronę. Występuje w symbolice państw, regionów i miast, szczególnie obu Ameryk (np. Kostaryki, Kolumbii, Salwadoru, Argentyny, stanu Nowy Jork, Wirginii).
W czapkach frygijskich przedstawione są smerfy – stworzeni przez Peyo bohaterowie komiksu i serialu animowanego. 

</doc>
<doc id="91689" url="https://pl.wikipedia.org/wiki?curid=91689" title="Ansar Tebujew">
Ansar Tebujew

Ansar Magomiedowicz Tebujew, ros. Ансар Магометович Тебуев (ur. 1952, zm. 18 października 2004 w Czerkiesku), polityk rosyjski.
Był politykiem rosyjskiej republiki Karaczajo-Czerkieskiej. Pełnił funkcję naczelnika policji kryminalnej w Ministerstwie Spraw Wewnętrznych republiki, od 2003 był wicepremierem Karaczajewo-Czerkiesji.
Zastrzelony w centrum stolicy republiki, Czerkiesku.

</doc>
<doc id="91692" url="https://pl.wikipedia.org/wiki?curid=91692" title="Aleksander Zawisza">
Aleksander Zawisza

Aleksander Zawisza (ur. 12 grudnia 1896 w Poniewieżu, zm. 28 marca 1977 w Londynie) – polski prawnik, polityk, premier rządu RP na obczyźnie.
Życiorys.
Ukończył studia prawnicze na Uniwersytecie Stefana Batorego w Wilnie, a w 1916 Szkołę Artylerii w Piotrogrodzie, następnie służył w armii rosyjskiej, a od 11 listopada 1917 do lipca 1918 w I Korpusie Polskim. Po odzyskaniu niepodległości służył w wojsku polskim, w 1919 był adiutantem Ignacego Paderewskiego na Konferencji pokojowej w Paryżu. Walczył w wojnie polsko-bolszewickiej w szeregach 5 Dywizji Piechoty. Od 1922 pracował w Ministerstwie Spraw Zagranicznych, od kwietnia 1935 do czerwca 1940 pełnił funkcję radcy polskiej ambasady RP w Rzymie. Od listopada 1940 do maja 1941 był chargé d’affaires ad interim przy rządzie czechosłowackim na uchodźstwie. Jesienią 1942 mianowany Konsulem Generalnym RP w Lusace (do 1 stycznia 1943), następnie pełnił tę samą funkcję w Salisbury (styczeń 1943-luty 1944) i Nairobi (kwiecień 1944-lipiec 1945).
Po II wojnie światowej pozostał na emigracji, czynnie uczestniczył w polskim życiu politycznym. Od 1953 do 1963 był ministrem spraw zagranicznych rządu RP na obczyźnie, w gabinetach Hugona Hankego i Antoniego Pająka. 21 sierpnia 1959 został przez Augusta Zaleskiego wyznaczony następcą Prezydenta RP zgodnie z art. 24 Konstytucji kwietniowej (wskazanie cofnięto w 1971). Od czerwca 1965 do czerwca 1970 był premierem rządu RP na uchodźstwie, równocześnie kierując ministerstwem spraw zagranicznych, a od kwietnia do czerwca 1970 także ministerstwem sprawiedliwości. Od 1949 do 1970 był także członkiem Rady Narodowej RP (od 1953 pod nazwą Rada RP).
Zmarł 28 marca 1977. Pochowany na cmentarzu wojskowym na Powązkach w Warszawie (kwatera F II, rząd 6, miejsce 11).
Odznaczenia.
Odznaczony fińskim Krzyżem Kawalerskim Orderu Białej Róży (1931), szwedzkim Krzyżem Kawalerskim Orderu Gwiazdy Polarnej (1931), włoskim Krzyżem Komandorskim Orderu Świętych Maurycego i Łazarza (1937), Złotym Krzyżem Zasługi (1938) i Wielką Wstęgą Orderu Odrodzenia Polski (1967).

</doc>
<doc id="91693" url="https://pl.wikipedia.org/wiki?curid=91693" title="Strasbourg">
Strasbourg



</doc>
<doc id="91698" url="https://pl.wikipedia.org/wiki?curid=91698" title="Aleksander Prystor">
Aleksander Prystor

Aleksander Błażej Prystor, ps. „Katajama”, „Bogdan”, „Rafał” (ur. 2 stycznia 1874 w Wilnie, zm. tuż po 27 lipca 1941 w Moskwie) – polski polityk z okresu dwudziestolecia międzywojennego, premier, pułkownik piechoty Wojska Polskiego, wolnomularz.
Był działaczem niepodległościowym, członkiem PPS, Organizacji Bojowej tego ugrupowania, a także PPS – Frakcji Rewolucyjnej, Związku Walki Czynnej i Związku Strzeleckiego oraz Polskiej Organizacji Wojskowej.
Po odzyskaniu niepodległości był podsekretarzem stanu w Ministerstwie Pracy i Opieki Społecznej (1918–1922). Brał udział w wojnie polsko-bolszewickiej. W latach 1929–1930 minister pracy i opieki społecznej, a w okresie 1930–1931 – minister przemysłu i handlu. Jeden z czołowych polityków sanacji, bliski współpracownik Józefa Piłsudskiego. Członek tzw. grupy pułkowników. Premier od 27 maja 1931 do 9 maja 1933. Poseł na Sejm III kadencji z ramienia BBWR (1930–1935), później senator IV i V kadencji z ramienia OZN-u (1935–1939). Prezes Rady Głównej Towarzystwa Rozwoju Ziem Wschodnich.
Po agresji ZSRR na Polskę schronił się na Litwie. Po jej okupacji przez Armię Czerwoną i aneksji przez ZSRR w lecie 1940 aresztowany przez NKWD. Zmarł w szpitalu więziennym na Butyrkach w Moskwie.
Życiorys.
Dzieciństwo i młodość.
Urodził się w Wilnie w rodzinie Feliksa Prystora – maszynisty kolejowego i Marii z Olejników. W 1894 ukończył Drugie Gimnazjum w Wilnie i rozpoczął studia na Wydziale Matematyczno-Fizycznym Cesarskiego Uniwersytetu Moskiewskiego. W tym okresie żył w bardzo trudnych warunkach materialnych, prawdopodobnie nie otrzymywał wsparcia finansowego od rodziny. W 1900 ukończył studia, ale nie najlepsze wyniki w nauce pozwoliły mu jedynie na uzyskanie dyplomu I stopnia, nieuprawniającego do zdobywania stopni naukowych. Niemal natychmiast podjął w Moskwie studia lekarskie, które kontynuował na Uniwersytecie w Dorpacie. Latem 1902 zmuszony został je przerwać, po czym powrócił do Wilna, podejmując pracę w banku. Od listopada 1903 do września 1904 odbywał służbę wojskową w 16. batalionie saperów w Wilnie, otrzymując stopień chorążego rezerwy.
Nie wiadomo, kiedy dokładnie Aleksander Prystor wstąpił do Polskiej Partii Socjalistycznej i zaangażował się w pełni w działalność niepodległościową. Pierwsze kontakty z ruchem socjalistycznym prawdopodobnie miały miejsce jeszcze w latach 90. XIX wieku w Wilnie (poznał wówczas m.in. Walerego Sławka). Jak twierdzi Jerzy Halbersztadt: 
Organizacja Bojowa PPS.
We wrześniu 1903 opuścił Wilno i udał się do Szwajcarii. Tam wziął udział w szkoleniu bojowym dla działaczy socjalistycznych, w którym uczestniczyli również m.in. Józef Piłsudski i Mieczysław Dąbkowski. Ze względu na doświadczenie wojskowe stał się jednym z najbliższych współpracowników Piłsudskiego.
W 1904 Prystor wraz z Józefem Kwiatkiem, Walerym Sławkiem i Bolesławem Jędrzejowskim był jednym z pierwszych organizatorów protestu przeciw poborowi na ziemiach polskich w trakcie wojny rosyjsko-japońskiej. Skonstruował także bomby, którymi m.in. uszkodzono w Łodzi pomnik cara Aleksandra II.
W 1905 był jednym z organizatorów Organizacji Bojowej PPS, przyjmując pseudonim „Katajama”. Kierował, jako członek Wydziału Bojowego, pierwszymi „dziesiątkami” bojowców w Warszawie, na czele których stali Bronisław Żukowski (ps. „Harakiri”) oraz Stefan Okrzeja (ps. „Ernest”). W marcu 1905 był głównym organizatorem zamachu na oberpolicmajstra Karla Nolkena. W kolejnych latach kierował przygotowaniami do wielu akcji Organizacji Bojowej PPS – napadami na kasy i poczty, atakami terrorystycznymi na żołnierzy i policjantów carskich, aktami dywersji i sabotażu, a także ochroną pochodów i manifestacji socjalistycznych.
Po rozłamie w PPS włączył się w działania PPS Frakcji Rewolucyjnej. W 1906 wyjechał na teren Galicji do Krakowa, gdzie uczestniczył w organizacji szkoły bojowej. W tym samym roku (18 czerwca) ożenił się z Janiną Bakun, która również była aktywną działaczką Organizacji Bojowej.
Choć najczęściej nie brał osobiście udziału w akcjach Organizacji, to 26 września 1908 był jednym z uczestników brawurowej akcji pod Bezdanami. W tym czasie angażował się również w prace Związku Walki Czynnej. W 1910 był już jednym z członków kierownictwa ZWC.
Od lutego 1912 uczestniczył, pod pseudonimami „Rafał” i „Bogdan”, w organizowaniu okręgów bojowych w Królestwie Polskim. 28 marca 1912 został aresztowany wraz z żoną przez Ochranę w Warszawie, w trakcie konspiracyjnej wizyty. O tym, jakie znaczenie dla organizacji miało aresztowanie Prystora, świadczą słowa, jakie pisał Piłsudski do Aleksandry Szczerbińskiej tuż po aresztowaniu Prystora: 
Rozpoznany przez agenta Antoniego Sukiennika, potwierdził swoją tożsamość i został osadzony w X Pawilonie Cytadeli Warszawskiej. Po dwóch latach śledztwa skazano go w styczniu 1914 na 7 lat ciężkiej katorgi, pozbawienie praw publicznych, a następnie zesłanie w głąb Imperium Rosyjskiego. Od kwietnia 1914 przebywał w ciężkim więzieniu w Orle. Uwolniony 17 marca 1917 w wyniku rewolucji lutowej, uczestniczył w działalności PPS, pełniąc m.in. funkcję członka Centralnego Komitetu Wykonawczego PPS w Rosji. Reprezentował również partię w utworzonej przez Rząd Tymczasowy Komisji Likwidacyjnej do spraw Królestwa Polskiego.
Po zajęciu Mińska przez wojska niemieckie w maju 1918 przybył do Warszawy, gdzie uczestniczył w pracach Polskiej Organizacji Wojskowej. Uczestniczył w przygotowaniach do zamachu bombowego na Hansa Beselera, generał-gubernatora Warszawy. Akcja ostatecznie została jednak odwołana. Rozpoczął również pracę jako radca w Ministerstwie Zdrowia Publicznego, Opieki Społecznej i Ochrony Pracy w rządzie powołanym przez Radę Regencyjną. Był jednym z najbliższych współpracowników Józefa Piłsudskiego, witających go na dworcu kolejowym po powrocie z Magdeburga 10 listopada 1918. Pomimo przyjaźni z Komendantem początkowo nie pełnił żadnych eksponowanych stanowisk: 
Prystor był ojcem chrzestnym pierwszej córki Piłsudskiego, Wandy, urodzonej w 1918. Gdy pod koniec tego roku Piłsudski ciężko zachorował, w testamencie jednym z jego wykonawców ustanowił właśnie Prystora.
W II RP.
Pierwszą funkcją pełnioną przez Prystora w odrodzonej Polsce było stanowisko podsekretarza stanu w Ministerstwie Pracy i Opieki Społecznej, w rządzie Ignacego Daszyńskiego, Jędrzeja Moraczewskiego, Ignacego Paderewskiego oraz Leopolda Skulskiego. Niewiele wiadomo na temat szczegółów jego ówczesnej działalności, choć późniejszy przeciwnik sanacji Adam Pragier, który w 1919 również pracował w tym samym resorcie, opisywał go jako "świeżego neofitę biurokracji", tworzącego jedynie zbędne dokumenty.
W czerwcu 1920 ochotniczo wziął udział w wojnie polsko-bolszewickiej. W lipcu został kapitanem i dowódcą kompanii w 201 pułku piechoty Dywizji Ochotniczej dowodzonej przez Adama Koca. Wyróżnił się w czasie walk na froncie w sierpniu 1920, za co został odznaczony Krzyżem Walecznych. Tuż przed Bitwą Warszawską został odwołany przez Piłsudskiego z oddziałów frontowych i powołany na stanowisko osobistego adiutanta Naczelnego Wodza. Ten zlecał mu realizację „zleceń specjalnych” – w kwietniu 1919 uczestniczył w przygotowaniach do zajęcia Wilna i w samej akcji. Został wówczas adiutantem generała Lucjana Żeligowskiego, a po zajęciu miasta także szefem jego kancelarii cywilnej. Jak pisał generał: 
Od lutego 1922 pełnił szereg funkcji w Wojsku Polskim, m.in. szefa Oddziału Va Biura Ścisłej Rady Wojennej. W tym czasie awansował na stopień majora. W maju 1925 został przeniesiony na stanowisko komendanta Powiatowej Komendy Uzupełnień Wilno. W tym czasie zajął się zagospodarowywaniem 50-hektarowej posiadłości w Borkach pod Wilnem, którą otrzymał wraz z żoną.
Nie jest pewne, czy brał udział w przygotowaniach do przewrotu majowego. Bezpośrednio przed tym wydarzeniem należał jednak do grupy najbliższych współpracowników Piłsudskiego, ale podczas zamachu nie było go w Warszawie. Być może współpracował wówczas z gen. Edwardem Śmigłym-Rydzem, dowodzącym wojskami zwolenników marszałka w Wilnie. Po przewrocie jedną z pierwszych decyzji Piłsudskiego było przeniesienie służbowe Prystora do Gabinetu Ministra Spraw Wojskowych. 31 października 1926 został przydzielony z PKU Wilno do składu osobowego Generalnego Inspektora Sił Zbrojnych na stanowisko kierownika Samodzielnego Referatu Personalnego. W tym czasie zaczął pisać pamiętniki: 
30 kwietnia 1927 został awansowany na podpułkownika ze starszeństwem z 1 stycznia 1927 i 31. lokatą w korpusie oficerów piechoty. Objął funkcję pierwszego oficera do zleceń i szefa Gabinetu Generalnego Inspektora Sił Zbrojnych w Warszawie. Był odpowiedzialny za weryfikację i usuwanie z wojska wyższych oficerów będących przeciwnikami Piłsudskiego. 
Był jednym z czołowych członków tzw. grupy pułkowników. Według Leona Chajna Prystor był również wolnomularzem. Jak pisał Marian Romeyko: 
Minister pracy i opieki społecznej.
W 1929 Prystor był przejściowo szefem Biura Personalnego Ministerstwa Spraw Wojskowych. Z dniem 26 kwietnia 1929 roku został przeniesiony w stan nieczynny, w związku z powołaniem na urząd ministra pracy i opieki społecznej w rządzie Kazimierza Świtalskiego. Początkowo uważano, że ze względu na socjalistyczną przeszłość będzie dążył do porozumienia z PPS. Wkrótce okazało się, że dawna działalność nie miała znaczenia w nowych realiach politycznych.
Resort pracy i opieki społecznej nie miał dużego znaczenia dla systemu sprawowania władzy, ale był ważny ze względu na konieczność walki z efektami ogólnoświatowego kryzysu gospodarczego. Prystorowi udało się uzyskać dodatkowe środki na zasiłki dla bezrobotnych i na prowadzenie robót publicznych. Pomimo tego utrzymano dotychczasowe przepisy prawa pracy, stosunkowo korzystne dla pracobiorców. Wycofano natomiast projekt ustawy scaleniowej o ubezpieczeniu społecznym, przygotowany przez poprzednika Prystora. Najbardziej znanym posunięciem ministra była jednak likwidacja samorządnej struktury kas chorych, opanowanych przez opozycyjną wobec sanacji PPS. Dysponowały one budżetem ok. 250 mln zł, co stanowiło prawie 10% budżetu państwa. Prystor rozwiązał zarządy ponad 30 kas, zastąpił je komisarzami rządowymi, zredukował personel, usuwał osoby związane z opozycją i zabronił zwołania zjazdu przedstawicieli kas. 
Po upadku rządu Świtalskiego objął ponownie tekę ministra pracy i opieki społecznej w przejściowym, piątym rządzie Kazimierza Bartla. Wniosek o wotum nieufności wobec Prystora, zgłoszony przez PPS w proteście przeciwko jego walce z samorządem w Kasach Chorych, stał się powodem podania gabinetu Bartla do dymisji. Jak pisał Andrzej Garlicki, wniosek ten 
Prystor wszedł jako minister pracy i opieki społecznej w skład kolejnych gabinetów: pierwszego rządu Walerego Sławka oraz drugiego rządu Józefa Piłsudskiego.
Sprawy związane z kierowaniem resortem pochłonęły go w takim stopniu, że zaczął oddalać się od bezpośredniego otoczenia Józefa Piłsudskiego. Szczególnie znamienna była jego nieobecność podczas spotkania, które miało miejsce 18 listopada 1930. Marszałek przekazał wówczas Ignacemu Mościckiemu, Waleremu Sławkowi, Kazimierzowi Świtalskiemu i Józefowi Beckowi wytyczne na okres swej nieobecności (Piłsudski spędził wówczas 3,5-miesięczny urlop na Maderze).
W 1930 został posłem (wybrany z okręgu wileńskiego z ramienia BBWR, w ławach Sejmu zasiadał do 1935). 15 grudnia 1930 mianowany został pułkownikiem ze starszeństwem z 1 stycznia 1931 i 14. lokatą w korpusie oficerów piechoty.
Minister przemysłu i handlu.
Piłsudski planował powierzenie Prystorowi teki ministra spraw wewnętrznych, jednak wycofanie się z rządu Eugeniusza Kwiatkowskiego wywołało konieczność obsadzenia resortu przemysłu i handlu. Marszałek zadecydował, że obejmie go właśnie Aleksander Prystor. W grudniu 1930 został on ministrem w drugim rządzie Walerego Sławka. Sprawując tę funkcję, Prystor nie wyróżnił się niczym szczególnym. Polityka gospodarcza była w rzeczywistości kierowana przez ministra skarbu Ignacego Matuszewskiego, a w sferach ówczesnej władzy panowało przekonanie, iż recesję należy przeczekać, nie próbując żadnych eksperymentów ekonomicznych. Minister próbował jedynie wpłynąć na obniżenie cen artykułów przemysłowych, pragnąc zbliżyć je do cen produktów rolnych, które od początku kryzysu spadły o 50%. W tym celu odbył cały szereg spotkań z przedstawicielami różnych gałęzi przemysłu i handlu. Akcja, nagłośniona przez media, odniosła dość skromne efekty – ceny spadły zaledwie o 3–7%.
Resortem przemysłu i handlu Prystor kierował do 26 maja 1931.
Premier.
27 maja 1931 Aleksander Prystor został mianowany premierem Polski. Z dniem 31 grudnia 1931 został przeniesiony w stan spoczynku.
Jak zanotował Józef Kożuchowski, nie chciał on wcale zostać szefem rządu:
Jak zauważa Jerzy Halbersztadt, gabinet Prystora cechował się tym, że o ile resorty polityczne znajdowały się w rękach doświadczonych polityków sanacyjnych, to ministerstwa gospodarcze obsadzone były przez osoby mało kompetentne w tym zakresie (minister skarbu – Jan Piłsudski, przemysłu i handlu – Ferdynand Zarzycki, robót publicznych – gen. Mieczysław Norwid-Neugebauer, reform rolnych – Leon Kozłowski). Sam premier miał tego świadomość i usiłował włączyć w skład rządu osoby o odpowiednim wykształceniu i doświadczeniu, oferując im posady wiceministrów (Stefan Starzyński, Wincenty Jastrzębski, Władysław Marian Zawadzki i Tadeusz Lechnicki).
Od samego początku pełnienia obowiązków szefa rządu Prystor zakładał konieczność utrzymania równowagi budżetowej i stałości pieniądza. Postulował także konieczność "unikania wszystkiego tego, co jest w polityce gospodarczej państwa niepewne, nie wypróbowane". Takie podejście spowodowało ograniczenie inwestycji, redukcję wydatków państwa, odpływ walut za granicę i pogłębienie recesji. Gdy jesienią 1931 okazało się, że deficyt budżetowy będzie większy niż przypuszczano, Prystor polecił wprowadzić dodatkowe ograniczenie wydatków. Pomimo tego deficyt przekroczył 10% budżetu (ponad 200 mln zł). To skłoniło gabinet w październiku 1932 do rozpoczęcia aktywniejszej polityki gospodarczej. Rząd obniżył podatki dla przemysłu, poziom taryf kolejowych oraz koszty kredytów. Doprowadził także do ograniczenia części świadczeń socjalnych (wydłużono czas pracy i zezwolono na pogorszenie jej warunków). Z drugiej strony podjęto próbę zmuszenia monopoli do obniżki cen. Doprowadziło to do pogorszenia stosunków obozu rządzącego z przedstawicielami wielkiego kapitału i ziemiaństwem (w 1932 zdymisjonowany został przedstawiciel tej drugiej grupy, dotychczasowy minister rolnictwa Leon Janta-Połczyński).
Aleksander Prystor był premierem przez prawie dwa lata, dłużej niż którykolwiek z szefów rządów przed nim. Piastował tę funkcję do 9 maja 1933. Prystor był 
W maju 1933 Piłsudski zażądał dymisji Prystora, zarzucając mu, że stosuje "system pracy polegający na chęci wiedzenia o wszystkim i wtrącania się do wszystkiego". Marszałek stwierdził także, jak relacjonował Kazimierz Świtalski: Najprawdopodobniej powodem odejścia Prystora był konflikt pomiędzy Janiną Prystorową a Aleksandrą Piłsudską. Żona premiera próbowała rywalizować z żoną marszałka w życiu towarzyskim i działalności charytatywnej. Jako oficjalną przyczynę dymisji szefa rządu podawano wybór prezydenta na nową kadencję oraz stan zdrowia premiera. Aleksander Prystor odszedł z urzędu 9 maja 1933, zaraz po zaprzysiężeniu prezydenta Ignacego Mościckiego na drugą kadencję.
Marszałek Senatu.
W latach 1930–1935 Prystor był posłem Bezpartyjnego Bloku Współpracy z Rządem. Jako były premier 7 marca 1934 wziął udział w spotkaniu z Piłsudskim, które okazało się być pierwszym z cyklicznych posiedzeń tzw. Zgromadzenia Lokatorów, nieformalnego ciała decydującego o kierunkach bieżącej polityki. W czerwcu 1934 odbył podróż na Litwę. Oficjalnie była to wyprawa prywatna, w rzeczywistości przez kilka dni prowadził rozmowy w Kownie na temat stosunków polsko-litewskich. Spotkał się m.in. z litewskim prezydentem Antanasem Smetoną, premierem i ministrem spraw wewnętrznych. Rozmowy te nie przyniosły jednak zamierzonych efektów.
Po śmierci Piłsudskiego w maju 1935 i rozpoczęciu procesu dekompozycji obozu sanacyjnego znalazł się w grupie polityków wspierających Walerego Sławka. Brał udział w przygotowaniach i przeprowadzeniu wyborów parlamentarnych w 1935. W ich wyniku został senatorem. 4 października 1935 wybrano go marszałkiem izby. Funkcję tę pełnił do 27 listopada 1938, kiedy to prezydent Mościcki rozwiązał parlament, pragnąc pozbawienia stanowisk zarówno Prystora, jak i Sławka (który był wówczas marszałkiem Sejmu).
Po wyborach w 1938 znów trafił do izby wyższej parlamentu, ale przegrał głosowanie na marszałka Senatu z Bogusławem Miedzińskim. Był przewodniczącym senackich komisji: budżetowej, gospodarczej i rolnej.
9 marca 1939 wygłosił przemówienie, w którym ostro skrytykował politykę rządu i Obozu Zjednoczenia Narodowego (z ramienia którego był senatorem). Stwierdził m.in., że "idziemy drogą nie przekonywania, nie zjednywania, a drogą nakazu i przymusu". Powiedział także, że wyłoniony niedemokratycznie parlament nie ma moralnego prawa wyboru w 1940 nowego prezydenta. Postulował uchwalenie nowej ordynacji wyborczej, pomimo faktu, że wraz ze Sławkiem był współautorem obowiązującej.
Wojna, aresztowanie przez NKWD i śmierć.
Po agresji sowieckiej na Polskę 18 września 1939 schronił się na neutralnej Litwie. Tam starał się pomagać uchodźcom z Rzeczypospolitej. Po inwazji Armii Czerwonej na kraje bałtyckie w czerwcu 1940 i aneksji Litwy przez ZSRR został aresztowany przez NKWD. Jak pisał biograf Prystora, Jacek Piotrowski: 
Informacje o jego dalszych losach oparte są na bardzo niepewnych przesłankach. Z Kowna przewieziono go do Moskwy, gdzie został skazany na karę śmierci. Pod koniec lipca 1941 zamieniono mu ją na 10 lat więzienia. Wkrótce potem polityk ciężko zachorował: Zmarł w 1941 w moskiewskim szpitalu więziennym na Butyrkach. Dokładna data śmierci nie jest znana. Na oficjalnej witrynie edukacyjnej Kancelarii Senatu znajduje się informacja, że Prystor „zmarł tuż po 27 lipca 1941”, a jako miejsce śmierci podana jest Łubianka. Według relacji innego byłego premiera więzionego wówczas przez Sowietów, Leona Kozłowskiego, Prystor zmarł w sierpniu 1941. Władysław Pobóg-Malinowski twierdzi jednak, że jego śmierć miała miejsce w październiku tego samego roku.
Symboliczny grób Aleksandra Prystora znajduje się na warszawskich Powązkach (kwatera 146a-5-1).

</doc>
<doc id="91712" url="https://pl.wikipedia.org/wiki?curid=91712" title="Paul Nitze">
Paul Nitze

Paul Henry Nitze (16 stycznia 1907 - 19 października 2004) - jeden z najsłynniejszych amerykańskich dyplomatów i negocjatorów rozbrojeniowych.
Jego długa kariera (pełnił służbę pod rządami ośmiu prezydentów) rozpoczęła się od sukcesów na Wall Street, gdzie do 1940 roku był zarabiającym miliony maklerem. Finalnym akcentem tej kariery było w kwietniu 2004 roku nadanie imienia Nitzego jednemu z okrętów. Początkowo koordynował wiele programów amerykańskiej pomocy ekonomicznej i wojskowej dla koalicji antyhitlerowskiej. W 1950 roku był głównym autorem słynnej dyrektywy NSC 68, która nakazywała używania militarnych, a nie dyplomatycznych środków w stosunkach z ZSRR. Nitze przez lata zbudował sobie bardzo mocną pozycję w administracji amerykańskiej, tak że będąc Demokratą utrzymywał się nawet za rządów konserwatywnego Reagana. W 1960 roku został zastępcą sekretarza obrony. W latach 70. i 80. brał udział w kolejnych turach negocjacji rozbrojeniowych jako szef delegacji amerykańskich. Potrafił jak nikt inny niekonwencjonalnymi metodami (min. słynna "przechadzka po lesie" z szefem delegacji radzieckiej) osiągnąć wydawać by się mogło nieosiągalne cele. W 1987 roku był twórcą umowy o rozbrojeniu zawartej między Reaganem i Gorbaczowem.

</doc>
<doc id="91716" url="https://pl.wikipedia.org/wiki?curid=91716" title="Pieczarkowce">
Pieczarkowce

"Agaricales" Underw. – rząd podstawczaków w klasie pieczarniaków ("Agaricomycetes"). Ich obecna nazwa polska to pieczarkowce, dawniej określane były jako bedłkowce lub blaszkowce.
Charakterystyka.
Początkowo takson ten obejmował wszystkie grzyby wielkoowocnikowe posiadające hymenofor, następnie jedynie grzyby o blaszkowym lub blaszkopodobnym hymenoforze. Obecnie zawiera różnorodne morfologicznie gatunki, zaklasyfikowane na podstawie badań filogenetycznych, między innymi:
Systematyka.
Rząd ten został wyodrębniony przez Luciena Underwooda w pracy "Moulds, mildews and mushrooms" z 1899 r. Zaliczył go (obok rzędów "Auriculariales", "Tremellales", "Dacryomycetales", "Exobasidiales", "Phallales", "Hymenogastrales", "Lycoperdales", "Nidulariales" i "Sclerodermatales") do ówczesnej klasy wyższych podstawczaków ("Basidiomycetes"). Jako charakterystyczną cechę grzybów należących do niego określił występowanie na owocnikach obłoczni ("hymenium"), bazując na klasie "Hymenomycetes", po raz pierwszy opisanej przez Eliasa Friesa w 1821. Do "Agaricales" zaliczył rodziny "Hypochnaceae", "Thelephoraceae", "Clavariaceae", "Hydnaceae", "Polyporaceae", "Boletaceae" i "Agaricaceae".
Pierwszą istotną poprawkę w taksonomii tych grzybów wprowadził Carleton Rea w 1926 r., wyłączając z bedłkowatych rodziny "Clavariaceae", "Hydnaceae", "Polyporaceae" i "Thelephoraceae" do ówczesnego rzędu bezblaszkowców ("Aphyllophorales"). W 1931 r. Edouard-Jean Gilbert zmienił także przynależność rodziny borowikowatych ("Boletaceae"), tworząc dla niej odrębny rząd "Boletales". Kompleksową analizę taksonomiczną pieczarkowców publikował Rolf Singer w latach 1951–1986, biorąc pod uwagę zarówno makro- jak i mikroskopowe cechy owocników. Jej ostatnia wersja opisywała ten rząd w szerokim ujęciu i, oprócz "Agaricales sensu stricto", zawierała także gołąbkowce ("Russulales") i podrząd "Boletineae". Do takiego, szerokiego ujęcia Singer zaliczał 230 rodzajów w 18 rodzinach. Współczesna filogenetyka molekularna potwierdza prawidłowość używania singerowskiego "Agaricales sensu stricto" jako właściwego dla tego taksonu, wykazując jednocześnie odrębność grzybów z obecnych rzędów "Russulales" i "Boletales".
Do pieczarkowców obecnie wciela się także wyodrębniony przez Ingo Nussa w 1980 rząd "Schizophyllales", oraz opisane w 1981 przez Waltera Jülicha rzędy "Amanitales", "Cortinariales", "Entolomatales" i "Fistulinales".
Kodeks "Index Fungorum" bazujący na "Dictionary of the Fungi" zalicza do tego rodzaju następujące rodziny:
Polskie nazwy na podstawie pracy Władysława Wojewody z 2003 r.

</doc>
<doc id="91718" url="https://pl.wikipedia.org/wiki?curid=91718" title="Szasowanie">
Szasowanie

Szasowanie – usuwanie wody ze zbiorników balastowych, za pomocą sprężonego powietrza. Stosowane m.in. na okrętach podwodnych w celu uzyskania pływalności dodatniej i w efekcie wynurzenia okrętu.

</doc>
<doc id="91719" url="https://pl.wikipedia.org/wiki?curid=91719" title="Podział administracyjny Finlandii">
Podział administracyjny Finlandii

Od 1 stycznia 2011 Finlandia jest podzielona na:
W 2010 Finlandia była podzielona na:
Historycznie, jako część Szwecji, Finlandia była podzielona na 9 krain (fiń. "historialliset maakunnat", l.poj. "historiallinen maakunta", szw. "historiska landskap"). W wyniku reformy kanclerza Axela Oxenstierny zostały one zastąpione w 1634 nowym podziałem na prowincje (szw. "län", fiń. "läänit"), których liczba zmieniała się na przestrzeni lat. Istotne zmiany w podziale na prowincje miały miejsce w latach 1775, 1831, 1918 oraz 1997 (połączenie dotychczasowych 12 prowincji w 6 prowincji).
Istnieje także podział na 90 dystryktów lokalnych (fiń. "kihlakunta", szw. "härad"), w których władze koordynują zadania policji, sądów, ściągania należności itp. Dystrykty lokalne są oficjalną jednostką będącą niżej w hierarchii od prowincji. Tylko prowincje i dystrykty lokalne są oficjalnymi jednostkami administracyjnymi Finlandii (tzn. częścią administracji kontrolowanej przez rząd centralny). Większość władzy lokalnej jest wykonywana w gminach, które odpowiedzialne są za około 50% wydatków publicznych w Finlandii. Regiony i podregiony są administrowane przez partycypujące w nich gminy.

</doc>
<doc id="91724" url="https://pl.wikipedia.org/wiki?curid=91724" title="Alaskan malamute">
Alaskan malamute

Alaskan malamute – rasa psa zaprzęgowego w typie szpica, zaliczana do ras pierwotnych. Jest to jedna z najstarszych ras arktycznych używanych do ciągnięcia sań i przenoszenia ładunków, typu wilkowatego.
Rys historyczny.
Nazwa rasy jest znana z zapisków pierwszych północnoamerykańskich osadników. Pochodzi od plemienia Malemutów, żyjącego na wyżynach zachodniej Alaski. Pierwotnie były hodowane jako psy pociągowe – sleddog. Aby je powiększyć, rodzime psy prawdopodobnie były krzyżowane z większymi psami osadników przybyłych w czasie gorączki złota, dzięki czemu można było pozyskać psy do uciągu dużych ładunków. Pierwotne psy rasy alaskan malamute prawie wyginęły. W 1926 roku w Stanach Zjednoczonych podjęto działania zmierzające do zachowania czystości krwi tej rasy. Badania DNA potwierdzają, iż jest to jedna z najstarszych ras. Psy rasy alaskan malamute prawie nie zmieniły swojego wyglądu i charakteru.
Klasyfikacja FCI.
W klasyfikacji FCI rasa została zaliczona do grupy 5 (Szpice i psy ras pierwotnych), sekcja 1 (Nordyckie psy zaprzęgowe). Nie podlega próbom pracy.
Pożądane gabaryty (wysokość w kłębie i masa ciała): psy 63,5 cm / 38 kg; suki 58,5 cm / 34 kg.
Wygląd.
Budowa.
Zwarta (kompaktowa); mocny kościec.
Głowa i czaszka
Głowa jest szeroka i mocna szczególnie w porównaniu z innymi rasami prymitywnymi, ale powinna być proporcjonalna w stosunku do tułowia. Czaszka między uszami jest szeroka, stopniowo zwężająca się w kierunku oczu. Między uszami powierzchnia czaszki umiarkowanie zaokrąglona, wysklepienie czaszki zmniejsza się w kierunku oczu, ale dochodzi aż do policzków, które pozostają płaskie. Lekko zaznaczona bruzda między oczami. Linie czaszki i kufy równoległe, z jedynie niewielkim przełomem w miejscu połączenia.
Kufa
Kufa mocna, bardzo lekko zwężająca się w kierunku nosa, głęboka. Kufa powinna być duża, ale nie za szeroka, proporcjonalna do wielkości czaszki, ze ściśle przylegającymi wargami. Wargi, obwódki oczu i nos czarne (z wyjątkiem osobników rudych), dopuszczalny jest tzw. „śnieżny nos” z pionowym cielistym prążkiem. Szczęka i żuchwa – mocne z dużymi zębami.
Uzębienie
Zgryz nożycowy.
Oczy
Brązowe, w kształcie migdała, średniej wielkości, osadzone skośnie. Preferowane są ciemne oczy. Niebieskie oczy są wadą dyskwalifikującą.
Uszy
Uszy średniej wielkości, stojące. Małżowiny mają trójkątny kształt, lekko zaokrąglone na czubkach. Osadzone są dość szeroko na brzegach czaszki. Dolna część ucha powinna łączyć się z czaszką na linii wewnętrznych kącików oczu, przez co uniesione uszy sprawiają wrażenie nieco odstających na boki. Uszy skierowane do przodu, gdy pies jest czymś zainteresowany nachylone lekko do przodu; gdy pies pracuje może uszy składać do tyłu na czaszce.
Szyja
Szyja powinna być mocna, średnio wysklepiona, umiarkowanie łukowata.
Łopatki i kończyny przednie
Łopatki średnio skośne, kończyny przednie o mocnej kości, umięśnione, proste aż do nadgarstków, które są krótkie i mocne, nieznacznie ukośne gdy patrzymy z profilu. Kończyny są silne.
Kończyny tylne
Szerokie i silnie umięśnione. Kolana umiarkowanie ukątowane, stawy skokowe mocne i szerokie, umiarkowanie ukątowane, w ruchu poruszają się w tej samej linii co kończyny przednie, nie za szeroko, ani nie za wąsko. Wilcze pazury na tylnych kończynach są niepożądane i usuwa się je zaraz po urodzeniu.
Łapy
Wytrzymałe oraz zwarte, o dobrze wykształconych poduszkach, grubych i twardych. Porośnięte ochronnym włosem pomiędzy palcami. Pazury są twarde i bardzo mocne.
Tułów
Klatka piersiowa powinna być mocna i głęboka, tułów mocny, zwarty, ale nie nazbyt krótki. Stopy duże, zwarte, głębokie, o mocnych poduszkach, dostosowane do pokonywania ogromnych przestrzeni po śniegu.
Grzbiet
Grzbiet powinien być prosty i lekko opadający w kierunku bioder.
Lędźwie
Lędźwie mocno umięśnione, niezbyt krótkie gdyż miałoby to negatywny wpływ na swobodę ruchu.
Ogon
Średnio wysoko osadzony "wychodzący" bezpośrednio z linii grzbietu, obficie owłosiony i sierpowato noszony nad grzbietem. Nie jest ciasno zwinięty, przełamany ani zwisający z boku tułowia czy leżący na grzbiecie.
Zachowanie i charakter.
Mają opinię przyjacielskich wobec ludzi, jednak maszerzy często mają kłopoty z ich gotowością do bójek z innymi psami, psy te często przejawiają też tendencje do polowania. Lubią dzieci oraz są życzliwe w stosunku do obcych. Posiadają silne poczucie hierarchii w stadzie i związane z tym skłonności do prób dominacji członków rodziny. Są psami przystosowanymi do niskich temperatur i ciągłej pracy, potrzebują odpowiedniego zajęcia w postaci np. zawodów z odpowiednio ciężkim uciągiem, biegania przy rowerze lub regularnych bardzo długich spacerów. Nie znoszą samotności i bezczynności. Zostawione same sobie szukają sobie zajęcie za ogrodzeniem, niszczą i kopią doły. Alaskan to pies niezależny i uparty, tresura tej rasy jest bardzo ciężka. Wrodzony instynkt nakazuje im być na przodzie, dlatego ciągną na spacerach. Alaskan malamute jest dobrą rasa dla osób, które prowadzą aktywny tryb życia i są w stanie poświęcić mu dużo czasu.
Użytkowość.
Chociaż używane są jeszcze jako psy pociągowe (głównie dla rekreacji i w sportach zaprzęgowych), najczęściej utrzymywane są dzisiaj jako psy rodzinne oraz reprezentacyjne. Nie spełniają się jako psy stróżujące.
Najlepiej jeśli pies ma okazję brać udział w psich sportach tj.: wyścigi zaprzęgów (sanie i wózki), uciągi (weight pulling), skijoring lub skijöring (pies ciągnący człowieka na nartach), canicross (bieg z psem), dogtrekking (bieg na orientację z psem), bikejoring (pies ciągnący człowieka na rowerze), zawody psów jucznych.
Rasa ta stworzona została do ciągnięcia dużych ładunków z niewielką prędkością, dlatego też nie jest predestynowana do udziału w wyścigach. W zaprzęgu nie nadają się do biegów sprinterskich, znacznie lepiej sprawdzają się na długich dystansach. Dość licznie biorą udział w wielkich światowych wyścigach psich zaprzęgów takich jak: Iditarod, La Pirena, Alpentrail, Yukon Quest, Femundslopet, Copper Basin 300, Klondike Sled Dog Race, Finnmarkslopet, La Grande Odyssée, Nordic Open.
Specjalnością psów tej rasy, nazywanych „lokomotywami północy” są jednak próby uciągu, czyli konkurencja wymagająca nie szybkości, lecz siły i doskonałej techniki ciągnięcia. Rekordowy uciąg jednego psa (pies Bering, wł. Katerina Trnena, Czechy) na zawodach na terenie Polski to 4900 kg. Zawody te organizowane są na dystansie 30 m, z wózkiem na szynach załadowanym najczęściej klocami z ołowiu.
Zdrowie i pielęgnacja.
Choroby stosunkowo często występujące u tej rasy to dysplazja stawów biodrowych, dziedziczna polineuropatia, częste u ras północnych problemy z oczami (zwłaszcza katarakta, PPM, distichiasis).
Gęsta sierść czyni psy tej rasy wrażliwymi na upały. Potrzebują w upalne dni więcej wody niż psy innych ras oraz możliwości schronienia się w cieniu. W czasie linienia istnieje potrzeba częstszego wyczesywania martwego włosa (podszerstka) gęstym grzebieniem. Wymaga codziennego zaspokojenia swoich dużych potrzeb ruchowych na świeżym powietrzu.

</doc>
<doc id="91729" url="https://pl.wikipedia.org/wiki?curid=91729" title="Neubrandenburg">
Neubrandenburg

Neubrandenburg (pol. hist. "Nowy Branibórz", "Branibór Nowy"), Vier-Tore-Stadt "(pol. Miasto czterech bram)" – miasto powiatowe w Niemczech w południowo-wschodniej części Meklemburgii-Pomorza Przedniego na Pojezierzu Meklemburskim, siedziba powiatu Mecklenburgische Seenplatte. Jest położone na północnym skraju jeziora Tollensesee w pobliżu miejsca, gdzie wypływa zeń rzeka Tollense. Miasto obejmuje także wzgórze Datzeberg, na którym wybudowano osiedle bloków mieszkalnych.
Gród słowiański w tym miejscu był wzmiankowany po raz pierwszy w 939 roku pod nazwą "Brennaburg" i w 948 roku jako "Brendanburg". Fundacja miasta miała miejsce 4 stycznia 1248, kiedy margrabia brandenburski Jan I postanowił wybudować miasto strzegące północnych rubieży jego ziem. Od 1292 r. jest częścią Meklemburgii. 
Do dzisiaj zachowały się średniowieczne mury obronne wraz z czterema bramami miejskimi, które są wizytówką miasta („Neubrandenburg – miasto czterech bram”).
Za czasów NRD w latach 1952–1990 stolica okręgu ("Bezirk"). 
W mieście znajduje się stacja kolejowa.
W mieście rozwinął się przemysł maszynowy, środków transportu, spożywczy, materiałów budowlanych, gumowy oraz farmaceutyczny.
Współpraca zagraniczna.
Neubrandenburg posiada następujące umowy partnerskie:

</doc>
<doc id="91730" url="https://pl.wikipedia.org/wiki?curid=91730" title="Isser Harel">
Isser Harel

Isser Harel (ur. w styczniu 1912 w Witebsku, zm. 19 lutego 2003 w Izraelu) – izraelski wojskowy i wieloletni szef służb specjalnych Izraela, m.in. w latach 1948–1952 dyrektor Służby Bezpieczeństwa Szin Bet, od roku 1952 do roku 1963 szef Mosadu, a w latach 1962–1963 wysoki dowódca w izraelskim wywiadzie wojskowym Aman. Członek Knesetu.
Życiorys.
Urodzony w 1912 r. w Witebsku w Rosji jako Isser Halperin. W okresie 1922-1928 wychowywał się w Dyneburgu na Łotwie. Nazwisko zmienił po przybyciu do Palestyny w 1931 r. Po zwolnieniu ze służby w policji brytyjskiej związał się z Haganą, podziemną żydowską formacją samoobrony, wtedy też zaczęła się jego imponująca kariera w służbach specjalnych. W okresie wszechogarniającego chaosu i zamieszania w pierwszych miesiącach niepodległości Izraela powstały tam liczne, rozbudowane i bardzo kosztowne służby wywiadowcze. Harel, bliski przyjaciel premiera Davida Ben Guriona, wziął na siebie zadanie uporządkowania tej sytuacji i wywiązał się z niego bez zarzutu, co zjednało mu nie tylko powszechny szacunek, ale również dało zakres kompetencji i władzy rzadko spotykany w innych państwach demokratycznych.
Szef Szin Bet i Mosadu.
W 1949 r., po kompromitacji i upadku Issera Be’eriego, pierwszego szefa wywiadu izraelskiego, Harel został dyrektorem Służby Bezpieczeństwa Wewnętrznego nazwanej oficjalnie Szin Bet, znanej także jako "Szabek", na polecenie Ben Guriona. Mianowano go również "memunehem", zwierzchnikiem wszystkich służb i koordynatorem operacji wywiadowczych Izraela, odpowiedzialnym wyłącznie przed premierem.
Następnie został szefem Mosadu – na stanowisku dyrektora Szin Betu zastąpił go Isi Dorot – po piastującym to stanowisko zaledwie przez 18 miesięcy swoim byłym przełożonym, Reuwenie Sziloahu. Sformował specjalną jednostkę tej instytucji, zajmującą się ściganiem byłych nazistów i zbrodniarzy wojennych, którym udało się zbiec zaraz po wojnie, przeważnie do krajów Ameryki Południowej, m.in. Argentyny. Na pierwszym miejscu jego listy znajdowało się nazwisko Adolfa Eichmanna, współodpowiedzialnego za wymordowanie kilku milionów żydów europejskich. Harel zgromadził dowody wskazujące, że w ucieczce do Ameryki Południowej pomagała Eichmannowi i innym tajna organizacja byłych oficerów SS – Odessa – "Organisation der Ehemaligen SS-Angehörigen". Mosad był przekonany, że ostatnim południowoamerykańskim etapem używanego przez Odessę szlaku przerzutowego jest Buenos Aires. W maju 1960 r. wysłany wcześniej do Argentyny oddział specjalny Mosadu, odnalazł zbrodniarza i uprowadził do Izraela. Adolf Eichmann został skazany na karę śmierci i powieszony 31 maja 1962 r.
Z inicjatywy Harela agenci wywiadu izraelskiego głęboko spenetrowali struktury służb wywiadowczych RFN-u oraz Egiptu i, uciekając się niejednokrotnie do działań terrorystycznych (m.in. porwania i zabójstwa niemieckiego handlarza bronią w 1962 r.), doprowadzili do przerwania współpracy naukowców zachodnioniemieckich z siłami zbrojnymi i przemysłem zbrojeniowym Egiptu. W 1963 r. w Szwajcarii aresztowano dwóch agentów Mosadu, oskarżonych o zastraszenie córki niemieckiego specjalisty rakietowego, pracującego na zlecenie rządu egipskiego. Kolejnych dwóch funkcjonariuszy wywiadu izraelskiego zatrzymano pod podobnym zarzutem w RFN. Ben Gurion, który rozpoczął negocjacje zmierzające do poprawy stosunków z RFN-em, zwrócił się przeciwko Harelowi. Wobec wyraźnej utraty zaufania Bena Guriona Harel w marcu 1963 r. ustąpił ze stanowiska szefa Mosadu, zastąpił go generał Me’ir Amit.
Późniejsza działalność.
W latach 1969–1974 był członkiem Knesetu z ugrupowania Ben Guriona Lista Państwowa.
Po swojej wieloletniej karierze w specsłużbach izraelskich Isser Harel wydał książkę opowiadającą o schwytaniu Eichmanna – "The House on Garibaldi Street" (1975).
Zmarł 19 lutego 2003 w Izraelu.

</doc>
<doc id="91747" url="https://pl.wikipedia.org/wiki?curid=91747" title="Eugeniusz de Henning-Michaelis">
Eugeniusz de Henning-Michaelis

Eugeniusz de Henning-Michaelis (ur. 29 grudnia 1863 w Twierdzy Modlin, zginął 14 września 1939 w Sinołęce) – generał lejtnant armii Imperium Rosyjskiego oraz generał dywizji Wojska Polskiego i wiceminister spraw wojskowych w II RP.
Życiorys.
Pochodzenie.
Rodzina de Michaelisów wywodziła się z północnej Szwecji, skąd na początku XVIII wieku przeniosła się do Kurlandii, a następnie – pod koniec tego samego stulecia – do powiatu krzemienieckiego na Wołyniu.
Służba w Armii Imperium Rosyjskiego.
18 sierpnia 1881 rozpoczął naukę w Warszawskiej Szkole Junkrów Piechoty. Po jej ukończeniu został mianowany chorążym ze starszeństwem z 16 października 1883 i przydzielony do 29 Rezerwowego batalionu piechoty. W 1884 awansował do stopnia podporucznika ze starszeństwem z 30 sierpnia 1884, a po kolejnych czterech latach – porucznika ze starszeństwem z 30 sierpnia 1888. Wiosną 1889 jego jednostka została przeformowana w 1 Forteczny batalion piechoty, stacjonujący w Twierdzy Modlin. W tym samym roku otrzymał awans na stopień sztabskapitana ze starszeństwem z 11 grudnia 1889 i rozpoczął naukę w Michajłowskiej Akademii Artylerii i Sztabu Generalnego w Petersburgu. Po dwóch latach nauki – w randze kapitana ze starszeństwem z 22 maja 1891 – został przydzielony do sztabu 10 Dywizji Piechoty na stanowisko starszego adiutanta.
W latach 1900–1901 wziął udział w rosyjskiej interwencji w Chinach, w latach 1901–1904 był naczelnikiem sztabu III okręgu Samodzielnego Korpusu Straży Granicznej, a w latach 1904–1905 wziął udział w wojnie z Japonią. Od 22 czerwca 1904 do 16 listopada 1908 dowodził 187 Chełmskim rezerwowym pułkiem piechoty. Przez następne dwa lata pełnił służbę w sztabie Nadamurskiego Okręgu Wojskowego w Chabarowsku na stanowisku generała-kwatermistrza. W 1908 awansował do stopnia generała majora ze starszeństwem z 16 listopada 1908. 2 kwietnia 1910 objął dowództwo 2 Brygady 41 Dywizji Piechoty, a 23 lipca 1911 dowództwo 2 Brygady 18 Dywizji Piechoty. Do 13 sierpnia 1914 obowiązki dowódcy brygady łączył z funkcją komendanta Twierdzy Dęblin.
Podczas I wojny światowej w dniu 21 lutego 1915 wyznaczony został na stanowisko dowódcy 13 Dywizji Piechoty, z którą stacjonował w Karpatach. Walczył na froncie niemieckim i austriackim w walkach na terenach Polski i Ukrainy. 6 grudnia 1915 awansował na generała lejtnanta ze starszeństwem z 2 kwietnia 1915. Od dnia 5 maja 1917 pełnił obowiązku dowódcy 29 Korpusu Armijnego.
Po rewolucji październikowej organizował i dowodził w latach 1917–1918 III Korpusem Polskim na Ukrainie. Po rozbrojeniu III Korpusu przez Austriaków był naczelnym inspektorem Wojska Polskiego na Ukrainie.
Służba w Wojsku Polskim.
Z dniem 18 stycznia 1919 został przyjęty do Wojska Polskiego, z zatwierdzeniem posiadanego stopnia generała porucznika ze starszeństwem z dniem 2 kwietnia 1915, i przydzielony do Ministerstwa Spraw Wojskowych. 6 marca 1919 został mianowany przewodniczącym Rady Wojskowej. Sprawował tę funkcję do sierpnia 1920. Latem 1919 Józef Piłsudski zaproponował mu funkcję szefa misji wojskowej przy admirale Kołczaku na Syberii, lecz de Henning-Michaelis propozycji nie przyjął. 21 kwietnia 1920 został zatwierdzony z dniem 1 kwietnia owego roku w stopniu generała porucznika. W lipcu i sierpniu 1920 kierował Komitetem Fortyfikacyjnym w obronie Warszawy przed bolszewikami. Od sierpnia 1920 do sierpnia 1921 był wiceministrem spraw wojskowych, a następnie – do maja 1922 – szefem Administracji Armii. W 1922 zweryfikowano go w stopniu generała dywizji ze starszeństwem z dniem 1 czerwca 1919 w korpusie generałów. Z dniem 1 lutego 1923 został przeniesiony – na własną prośbę – w stan spoczynku z prawem noszenia munduru.
Ostatnie lata.
Mieszkał w Warszawie przy ulicy Batorego 15. Należał do grupy politycznej opozycyjnej wobec sanacji, działał też społecznie. Był człowiekiem o szerokich zainteresowaniach. Zajmował się muzyką, historią oraz pisarstwem. Swoje wspomnienia opisał w oddzielnych tomach: "Burza dziejowa" i "W zamęcie".
Po agresji Niemiec na Polskę, w pierwszej dekadzie września 1939 wraz z żoną ewakuował się z Warszawy. W drodze na wschód zatrzymał się w majątku Sinołęka, położonym 7 km na północny wschód od Kałuszyna, stanowiącym wówczas własność Władysława i Marii Filewiczów.
Generał został pochowany obok miejscowej kaplicy. W 1950 jego szczątki zostały ekshumowane i przeniesione na cmentarz Wolski w Warszawie, jednakże dokładne miejsce ich złożenia jest nieznane. Natomiast na sąsiednim cmentarzu Powstańców Warszawy znajduje się zbiorowa mogiła z pamiątkową tablicą, opatrzoną napisem: „Prochy żołnierzy Wojska Polskiego poległych we wrześniu 1939 na terenie woj. warszawskiego”, na której widnieje m.in. nazwisko generała de Henninga-Michaelisa (kwatera A-p-rząd II). Epitafium gen. Eugeniusza de Henning-Michaelisa znajduje się na grobie Familii Michelis na cmentarzu ewangelicko-augsburskim w Warszawie (al. 6, gr. 19).

</doc>
<doc id="91749" url="https://pl.wikipedia.org/wiki?curid=91749" title="Adrien-Marie Legendre">
Adrien-Marie Legendre

Adrien-Marie Legendre (ur. 18 września 1752 w Paryżu, zm. 10 stycznia 1833 tamże) – francuski matematyk, członek Francuskiej Akademii Nauk, profesor École Militaire i École Normale Supérieure w Paryżu. Jego prace dotyczyły teorii liczb, algebry, analizy matematycznej oraz zastosowań matematyki do statystyki i geodezji.
Dorobek.
Niektóre z jego osiągnięć w teorii liczb:
Niektóre z osiągnięć w innych obszarach:
Jego nazwisko pojawiło się na liście 72 nazwisk na wieży Eiffla.

</doc>
<doc id="91752" url="https://pl.wikipedia.org/wiki?curid=91752" title="Columbus">
Columbus

Columbus – miasto w Stanach Zjednoczonych, stolica stanu Ohio, położona w środkowej części stanu, u zbiegu rzek Scioto i Olentangy. Stolica hrabstwa Franklin. Według danych z 2021 roku liczy 907,3 tys. mieszkańców, oraz ponad 2,1 mln mieszkańców w obszarze metropolitalnym. 
Miasto nazwane na cześć Krzysztofa Kolumba zostało założone w lutym 1812 roku. W czasie wojny secesyjnej w mieście w Camp Chase stacjonowały wojska unionistów. 
Gospodarka.
Od końca XIX wieku miasto przeżywało gwałtowny rozwój przemysłu. W mieście rozwinął się przemysł lotniczy, samochodowy, maszynowy, elektrotechniczny, szklarski, obuwniczy, spożywczy oraz poligraficzny.
Demografia.
Ludność.
Columbus stało się domem dla zróżnicowanej grupy imigrantów i uchodźców, a według danych za lata 2017–2021, aż 13,3% osób urodziło się za granicami Stanów Zjednoczonych. W latach 2010–2020 najwięcej uchodźców przybyło z Somalii, Bhutanu, Demokratycznej Republiki Konga i Iraku. Według danych z 2021 roku już tylko 53,5% mieszkańców głównego miasta identyfikowało się jako biali (52,9% nie licząc Latynosów), 29,2% stanowili czarni lub Afroamerykanie, 8,1% było rasy mieszanej, 5,7% miało pochodzenie azjatyckie, 0,23% to rdzenni Amerykanie i 0,02% to byli Hawajczycy i mieszkańcy innych wysp Pacyfiku. Latynosi stanowili 6,9% ludności miasta.
Poza osobami pochodzenia afroamerykańskiego do największych grup należą osoby pochodzenia niemieckiego (15%), irlandzkiego (10,2%), angielskiego (8,4%), afrykańskiego subsaharyjskiego (8,1%), włoskiego (4,7%), „amerykańskiego” (3,7%) i meksykańskiego (3,2%). 
Religia.
W 2010 roku największymi grupami religijnymi w aglomeracji Columbus były:
Sport.
W stolicy stanu Ohio został założony klub Columbus Crew, grający w amerykańskiej lidze MLS.
Miasto posiada także swoją drużynę hokejową w lidze NHL – Columbus Blue Jackets.
Wyższe uczelnie.
W mieście działa główny kampus Uniwersytetu Stanu Ohio (1870). Inne ważniejsze uczelnie to: Franklin University (1902), "Capital University" (1830), "Ohio Dominican College" (1911), "Otterbein University" (1847), "Pontifical College Josephinum" (1888), "Columbus College of Art and Design" (1879) i "Columbus State Community College" (1963).

</doc>
<doc id="91756" url="https://pl.wikipedia.org/wiki?curid=91756" title="Park Szczytnicki">
Park Szczytnicki

Park Szczytnicki (niem. "Scheitniger Park", "Fürsten Garten") – jeden z największych parków Wrocławia zajmujący powierzchnię około 100 hektarów. Położony jest na wschód od Starej Odry, na terenie dawnej wsi Szczytniki, włączonej w obręb miasta w 1868 roku. Park ma charakter krajobrazowy i duże walory kompozycyjne oraz dendrologiczne (około 400 gatunków drzew i krzewów).
Historia.
W XVI wieku wieś Szczytniki została podzielona na Nowe i Stare Szczytniki, które w XVII wieku zamieniły się w podmiejskie osiedla rezydencjonalne. Las na terenie Starych Szczytnik już w połowie XVIII wieku cieszył się powodzeniem wśród wrocławian. W 1783 roku Fryderyk Ludwik Hohenlohe, komendant garnizonu wrocławskiego, wykupił go i założył tu jeden z pierwszych parków na kontynencie europejskim urządzonych w stylu angielskim.
Park został zdewastowany przez żołnierzy napoleońskich podczas oblężenia miasta w grudniu 1806 roku. Po wojnie większość szkód naprawiono. W 1833 roku w parku Szczytnickim odbyły się pierwsze sportowe wyścigi konne we Wrocławiu. Wyścigi organizowano aż do roku 1907, na terenach przylegających do obecnej Hali Stulecia.
W parku znajduje się Ogród Japoński założony w latach 1909–1912, w związku z Wystawą Stulecia z 1913 roku, z inicjatywy hrabiego Fritza von Hochberga, i zaprojektowany przez japońskiego ogrodnika Mankichiego Araia. Po wystawie zabrano jednak większość z wypożyczonych detali decydujących o japońskim charakterze ogrodu. W 1994 roku przy współpracy ambasady japońskiej, prof. Ikuya Nishikawy i ogrodników z Nagoi rozpoczęto prace przywracające ogrodowi japoński charakter. Współcześnie jest to już Ogród Japoński nie tylko z nazwy. Stanowi unikatowy w Europie żywy fragment japońskiej kultury. Rząd Japonii przekazał do Ogrodu kilka granitowych latarń z XIX wieku. Japończycy nazwali ogród "Hakkoen", tzn. "Ogród białoczerwony". Powódź 1997 roku zniszczyła ogród, który otwarto po odbudowie w 1999 roku.
Poza Ogrodem Japońskim posadzono w 2008 roku japońskie wiśnie.
Drewniany kościół.
Na terenie parku Szczytnickiego znajduje się również drewniany kościół z przełomu XVI i XVII wieku pod wezwaniem Świętego Jana Nepomucena. Zbudowany przez cieśli ze Starego Koźla, tam też początkowo stał. W XVIII stuleciu został przeniesiony do Kędzierzyna, a stamtąd w roku 1913 do Wrocławia, pod kierownictwem wrocławskiego architekta Theo Effenbergera. Przy kościele znajduje się monolitowy kamienny krzyż, przeniesiony tu w latach 70. XX w. z Muchoboru Wielkiego. Przyczyna fundacji krzyża jest nieznana. Pojawiająca się hipoteza, że jest to tzw. krzyż pokutny, nie ma oparcia w bezpośrednich dowodach i oparta jest wyłącznie na nieuprawnionym założeniu, że wszystkie stare kamienne monolitowe krzyże są krzyżami pokutnymi. Paul Kutzer w artykule "Steinkreuze in Schlesien" z 1913 r. podaje informacje o legendzie przypisującej powstanie tego krzyża oraz 2 innych krzyży, z którymi stał on w Muchoborze Wielkim, upamiętnieniu spotkanie w 1474 r. trzech władców: Węgier – Macieja Korwina, Czech Władysława II Jagiellończyka i ojca tego drugiego, króla Polski Kazimierza IV Jagiellończyka podczas oblężenia przez Jagiellonów, bronionego przez Korwina, Wrocławia. Pojawia się też ludowa legenda wiążąca krzyż z epidemią.
Pomniki.
Na terenie parku znajdują się Pomnik Diany i Pomnik Friedricha Schillera oraz Kolumna Fryderyka Wilhelma II.

</doc>
<doc id="91757" url="https://pl.wikipedia.org/wiki?curid=91757" title="Ujazd (województwo świętokrzyskie)">
Ujazd (województwo świętokrzyskie)

Ujazd – wieś w Polsce położona w województwie świętokrzyskim, w powiecie opatowskim, w gminie Iwaniska.
Wieś jest siedzibą sołectwa "Ujazd", w skład którego wchodzą również miejscowości Haliszka i Toporów.
Położenie.
Ujazd znajduje się na południowo-wschodnim krańcu Gór Świętokrzyskich. Na południowy zachód od miejscowości rozpoczyna się Pasmo Iwaniskie, które rozciąga się po dolinę Wszachówki na zachodzie. W okolicach miejscowości rośnie kilka lasów. Największym z nich jest Las Plantowski położony na południowy zachód od Ujazdu.
Miejscowość leży ok. 15 km na południowy zachód od Opatowa, ok. 15 km na północny zachód od Klimontowa i ok. 25 km na północny wschód od Staszowa. Przez wieś przebiega droga wojewódzka nr 758 z Iwanisk do Tarnobrzega.
Ujazd jest punktem początkowym zielonego szlaku rowerowego prowadzącego do Sandomierza. Przez wieś przechodzi czerwony szlak turystyczny z Gołoszyc do Piotrowic oraz niebieski szlak rowerowy do Opatowa. 
Historia.
Pierwsza wzmianka o miejscowości pochodzi z lat 1174-1176. Wieś wymieniana jest w akcie uposażenia klasztoru jędrzejowskiego. W 1210 r. ponownie w odnowieniu przywilejów tego klasztoru.
W XV w. Ujazd był własnością rodu Oleśnickich herbu Dębno. W połowie XV w. wraz z sąsiednimi Iwaniskami należał do Jana Głowacza Oleśnickiego. Istniał tu wówczas drewniany kościół parafialny pw. św. Piotra Apostoła. Łany kmiece, karczmy, zagrodnicy oraz folwark rycerski oddawały dziesięcinę miejscowemu plebanowi. Pleban z Ujazdu posiadał własną karczmę, z której pobierał czynsz w wysokości jednej seksageny. Miał tu również łąkę, ogród i dąbrowę. Pobierał dziesiątą grzywnę z dąbrów dworskich, gdy te były wydzierżawiane na wypas świń. Do parafii w Ujeździe należała połowa Iwanisk, który były jeszcze wówczas wsią.
W XVI w. wieś należała do rodu Zborowskich. Po nich przeszła na własność rodu Ossolińskich. Jako własność tych ostatnich wymieniana jest już w dokumencie z 1584 r.
W latach 1631-1644 Krzysztof Ossoliński wzniósł w Ujeździe wielki pałac w stylu włoskim, na szczycie wzgórza otoczonego z trzech stron głębokimi jarami. Pałac ten nazwany został Krzyżtoporem. Według przekazów Krzyżtopór miał cztery baszty reprezentujące pory roku, 12 wielkich sal reprezentujących miesiące, 52 pokoje (liczba tygodni w roku) i 365 okien. Nad jedną z komnat miał się znajdować szklany dach nad którym umieszczono zbiornik wodny ze złotymi rybkami.
W 1655 r. Szwedzi zdobyli i zniszczyli zamek. Zniszczony został też miejscowy kościół. Parafię przeniesiono do Iwanisk. W 1770 r. na zamku zamknęli się i bronili konfederaci barscy. Wówczas to zamek do reszty uległ zniszczeniu.
Po Ossolińskich dziedzicami Ujazdu byli kolejno: Kalinowscy, Wiśniowieccy, Morsztynowie, Pacowie, Sołtykowie, Łempicki i Orsetti.
Spis z 1827 r. wykazał tu 15 domów i 143 mieszkańców. Według Słownika geograficznego Królestwa Polskiego w 1883 r. funkcjonowała tu szkoła początkowa, było 35 domów i 333 mieszkańców. W skład dóbr Ujazd wchodziły wsie Ujazd i Toporów, Kopiec (). Majątek miał powierzchnię 1441 mórg.
W latach 1975–1998 miejscowość należała administracyjnie do województwa tarnobrzeskiego.
Zabytki.
Według rejestru zabytków NID na listę zabytków wpisane są obiekty:

</doc>
<doc id="91760" url="https://pl.wikipedia.org/wiki?curid=91760" title="Pszczoła miodna">
Pszczoła miodna

Pszczoła miodna ("Apis mellifera") – gatunek owada błonkoskrzydłego z rodziny pszczołowatych (Apidae).
Pszczoły miodne zbierają nektar i pyłek kwiatów, który jest ich pożywieniem i zapylają rośliny owadopylne (np. drzewa owocowe, rzepak). Rośliny, które dostarczają pszczołom surowca do produkcji miodu są nazywane miododajnymi. Do produktów pszczół miodnych należą: miód, wosk, mleczko pszczele, kit pszczeli, jad pszczeli i pierzga. Pszczoła unosi się w powietrzu dzięki pracy dwóch par skrzydeł zbudowanych z przezroczystej błony. Na trzeciej parze odnóży znajdują się koszyczki służące do przenoszenia pyłku. Narządy rozrodcze samic uległy modyfikacji, w której wyniku powstał narząd obronny – żądło. Znajduje się ono na końcu odwłoka i może zostać przez zagrożonego owada wprowadzone do ciała innego zwierzęcia. Żądlenie bezkręgowców o miękkim ciele nie przynosi żądlącej pszczole większych szkód, natomiast użądlenie większego zwierzęcia (kręgowca) kończy się śmiercią pszczoły.
Błędnie uważa się, że królowe-matki nie posiadają żądła – używają go jednak tylko do walk z innymi matkami (dlatego nie żądlą np. trzymających je pszczelarzy). Jad pszczeli może powodować obrzęk, ale jest niebezpieczny tylko dla osób uczulonych lub w przypadku wielu użądleń (dla dorosłego zdrowego człowieka zagrożenie życia występuje przy około stu użądleniach).
Struktura społeczna.
Rój pszczeli składa się z królowej-matki, robotnic oraz trutni. Każda rodzina buduje gniazdo złożone nawet z 50 tysięcy osobników. Matka i robotnice są diploidalne, podczas gdy trutnie są osobnikami haploidalnymi. Pszczoły przechodzą przeobrażenie zupełne, co znaczy z jaj wylęgają się larwy (czerw), a te przekształcają się w nieruchomą poczwarkę. Dopiero z poczwarki (która kształtem przypomina dorosłą pszczołę) wykluwa się postać dorosła – imago. Z jaj diploidalnych, które składa tylko matka, wylęgają się samice. W zależności od sposobu odżywiania z larw wyrastają albo robotnice, albo królowe-matki. Matka może też składać jaja niezapłodnione, z których wylęgają się samce. Zjawisko to, zwane dzieworództwem, opisał jako pierwszy u pszczół Jan Dzierżon w XIX w. Larwy są karmione miodem (który nie zawiera substancji białkowych) i mleczkiem (zawierającą białko wydzieliną gruczołów ślinowych) oraz papką miodowo-pyłkową. Larwy, które mają się przeistoczyć w robotnice i samce, karmione są mleczkiem tylko 3 dni, natomiast larwy-królowe karmione są mleczkiem do samego przeistoczenia w poczwarkę. 
W pewnych okolicznościach robotnice mogą składać jaja, jednakże są one niezapłodnione, ponieważ zbiorniczek nasienny niezbędny do zapłodnienia wewnętrznego jaj jest u nich niedorozwinięty. Z jaj złożonych przez robotnice wylęgają się samce. Robotnica składająca jaja nazywana jest trutówką. Robotnice podgatunku "capensis" mogą składać również diploidalne jaja, z których wylęgają się samice. Jaja te powstają na drodze telitokii, poprzez zlanie się dwóch produktów mejozy. 
Po 3 dniach z jaj wylęgają się larwy, przepoczwarzają się w matki (po 2 tygodniach), robotnice (po 3 tygodniach) lub trutnie (po prawie 4 tygodniach). Pierwsza wylęgła matka zabija pozostałe, osiąga dojrzałość w wieku ok. 6 dni i odbywa lot godowy, w trakcie którego zostaje unasieniona. Po zakończeniu lotu powraca do gniazda, by zająć miejsce starej matki, która wcześniej opuściła gniazdo i odleciała z częścią robotnic na poszukiwanie nowego gniazda w procesie zwanym rójką. Czasami gniazdo opuszcza z drugim rojem również pierwsza wygryziona młoda matka (nie zabijając wtedy swoich rywalek), wtedy gniazdo przejmuje kolejna wygryziona młoda królowa. Drugi rój opuszczający kolonię, z młodą matką, nazywa się drużakiem; jeśli również druga nowo wygryziona królowa opuści ul, pozostawiając kolonię trzeciej młodej matce, jej rój nazywany jest trzeciakiem. 
Życie królowej-matki.
Królowa ma za zadanie składanie jaj. Aby to było możliwe, jej zbiornik nasienny ("spermatheca") musi zostać wypełniony nasieniem. W napełnianiu go bierze udział wiele trutni. Każda matka kopuluje tylko raz w życiu i odbywa się to w trakcie tzw. lotu godowego, który matka pszczela odbywa około 5-8. dnia po wygryzieniu z matecznika. Lot godowy odbywa się w wiosenny, ciepły, bezwietrzny dzień, z reguły między godz. 12 a 18, na wysokości nawet do kilkunastu metrów. Matka wabi trutnie specjalnym zapachem, który posiadają wydzielane przez nią feromony (wyczuwalne dla trutni z odległości około 100 m). Matka kopuluje w powietrzu z 10-30 trutniami. Trutnie bezpośrednio po akcie umierają z powodu wyrwania aparatu kopulacyjnego po zakończonej kopulacji.
Życie trutnia.
Trutnie pojawiają się w ulu tylko na wiosnę. Średnio w ulu jest ich około 2,5 tys. Do czasu lotu godowego pozostają zupełnie bezczynne, nie zbierają pyłku, nie pełnią żadnych funkcji społecznych. Ich jedyną funkcją jest unasiennienie królowej. Odbywa się to w czasie lotu godowego, 6-20 metrów nad ziemią, zwykle w pogodny wiosenny dzień. Te trutnie, które w trakcie lotu zaplemnią królową, giną. Pozostałe przy życiu trutnie pomagają przy ocieplaniu gniazda do pożądanej temperatury 35 °C aż do wczesnej jesieni. Gdy zaczynają się chłody, są przepędzane i w krótkim czasie giną z głodu i zimna. Żyją około 50 dni.
Życie robotnicy.
Robotnice, podobnie jak królowa, są stałymi mieszkańcami ula. Zwykle jest ich około 50 tysięcy. Długość życia robotnicy ulega dość wyraźnym wahaniom, zależnym od pory roku; robotnice wyklute wczesną wiosną i latem żyją przeciętnie 36–40 dni, a przy wytężonej pracy – nie dłużej niż 27 dni. Pszczoły, które wygryzły się jesienią, mogą przeżyć od 6 do 9 miesięcy. Przez całe życie są posłuszne sygnałom chemicznym (feromonom), które wydziela królowa. W sześciokątnych komorach plastra znajduje się średnio 6 tys. jaj, 9 tys. larw i 20 tys. poczwarek. Pszczoły w tych stadiach rozwojowych są dokarmiane i obsługiwane (czyszczone) przez dorosłe robotnice. Do podstawowych funkcji robotnic należą:
Zaraz po przepoczwarzeniu robotnica przystępuje do pracy. W zależności od przydzielonej akurat funkcji może się ona zajmować pielęgnowaniem gniazda lub jego obroną, czy też pracami porządkowymi. Szczególną rolę pełnią pszczoły zbieraczki. Ich zadanie polega na wędrowaniu po okolicy i poszukiwaniu kwiatów nektarowych i pyłkodajnych. Odnalezione pożywienie rozprowadzane jest sprawiedliwie wśród mieszkańców gniazda. Zbieraczki z substancji zawartych w pożywieniu produkują miód oraz wosk. Miód jest gromadzony w plastrach zbudowanych z sześciokątnych woskowych komórek. Wosk jest materiałem budulcowym. Dojrzały miód zawiera maksymalnie ok. 18% wody (powyżej 20% zawartości wody miód fermentuje i nie nadaje się do zbioru) i jest poszywany pokrywką z wosku. Pszczoły gromadzą miód jako zapas pożywienia pozwalający rojowi na przetrwanie okresu braku żywności. 
Pszczoła zbieraczka.
Robotnica zostaje zbieraczką około 21. dnia życia. Każda pszczoła zbieraczka obiera sobie tylko jeden rodzaj kwiatów i do gniazda znosi tylko jeden rodzaj pożytku. Każda pszczoła w trakcie poszukiwania pożytku odżywia się miodem, którego zapas zgromadziła w wolu przed opuszczeniem ula. 
Pszczoły znoszące do ula pyłek rozdzierają pylniki kwiatów żuwaczkami i zlepiają ziarna pyłku w kulkę miodem, którego zapas zabrały do wola przed opuszczeniem gniazda. W górnym członie tylnych odnóży znajduje się tzw. koszyczek, do którego pszczoła przesuwa pyłkowe kulki. Gdy koszyczki na obu odnóżach napełnią się i zaczynają wyglądać jak wypchane siatki z zakupami, pszczoła wraca do ula i oddaje pożytek pszczole magazynierce. Zawartość koszyczka (obnóże) ulega fermentacji i przekształca się w pierzgę, która jest jednym z głównych pokarmów młodych pszczół.
Zbieraczki nektaru.
Nektar to przysmak wielu owadów. To słodki, aromatyczny i bogaty w składniki mineralne płyn wydzielany przez miodniki kwiatów. Pszczoła zasysa go, wpuszczając w głąb kwiatu trąbkę o długości około 6 mm. Nektar gromadzony jest w wolu, które jest tak pojemne, że aby je wypełnić, pojedyncza zbieraczka musi odwiedzić około tysiąca kwiatów. Jeszcze w trakcie lotu powrotnego rozpoczyna się produkcja miodu – enzymy wydzielane do wola rozkładają cukry.
Tańczące pszczoły.
Niezwykle interesującym fenomenem życia społecznego pszczół miodnych jest specjalny taniec sygnalizacyjny, który pszczoła zbieraczka odbywa w gnieździe po odkryciu nowego źródła pożytku. Jeśli znajduje się ono blisko, pszczoła tańczy zataczając koło. Jeśli dalej (10-40 m) – tańczy po linii tworzącej półksiężyc. Jeszcze dalsze źródło pożytku sygnalizowane jest ósemkami. Krzywe i kąty, które „rysuje” w tańcu zbieraczka, są dodatkowymi informacjami o położeniu źródła pożytku w stosunku do słońca. Rodzaj podrygów informuje o skali trudności przedsięwzięcia.
Funkcjonowanie rodziny pszczelej jako całości.
Jedyną funkcją matki, poza składaniem jaj, jest wytwarzanie feromonów zachęcających robotnice do opieki nad matką oraz określających chemiczną identyfikację roju. Dzięki substancjom wydzielanym przez królową, każda pszczela rodzina ma pewien charakterystyczny zapach. Pozwala on robotnicom rozpoznawać członków własnej społeczności. Jeżeli w gnieździe pojawi się pszczoła z innej rodziny, może zostać zabita. Przeżyje, jeśli przyniosła nektar bądź pyłek. Również młoda pszczoła, która jeszcze nie nabyła zapachu własnego roju, może przeżyć. Organizacja pracy roju opiera się na przekazywaniu sygnałów feromonowych pomiędzy robotnicami. 
Pszczele społeczeństwo może istnieć wiele lat, również w klimacie umiarkowanym, ponieważ matka i robotnice mogą w ulu przezimować. Samce przed zimą są z ula siłą wypraszane i czeka je niechybna śmierć na wygnaniu. Przed zimą robotnice gromadzą zapasy, a zimą nie opuszczają ula. Aktywność pszczół w tym okresie znacznie maleje. Zahamowane zostaje nawet wydalanie odchodów, które gromadzą się w powiększonym w tym okresie "rectum". Zimą rodzina jest mniej liczna – nie ma trutni, larw, jaj. Robotnice gromadzą się w kłębie, ogrzewając się wzajemnie i utrzymując wewnątrz kłębu temperaturę 32-36 °C. 
Pszczoła miodna i środowisko.
Pszczoła miodna jest jednym z ok. 20 000 gatunków pszczół na świecie, jednak jednym z nielicznych hodowanych na masową skalę. Spełnia ważną rolę w przyrodzie i rolnictwie ze względu na zapylanie wielu gatunków roślin. Jest jednak w wielu przypadkach mniej efektywnym zapylaczem niż dzikie pszczoły, m.in. trzmiele czy pszczoły samotne, a hodowana w zbyt dużych zagęszczeniach lub sprowadzana na obszary, gdzie nie występowała naturalnie, może zagrażać gatunkom dzikich pszczół. Negatywny wpływ może przejawiać się poprzez konkurencję do zasobów pokarmowych, ale również przez transmisję chorób od pszczoły miodnej do innych gatunków. Promowanie pszczelarstwa i zakładania nowych pasiek, jako rzekomej formy ochrony pszczół, może zatem wywierać efekt odwrotny od zamierzonego i pogłębiać problem wymierania dzikich gatunków pszczół.
Pszczoły i ludzie.
Historia.
Najstarszą zachowaną w bursztynie pszczołą jest znaleziona w New Jersey w USA robotnica trygony ("Trigona"), której wiek oceniono na ok. 80 mln lat, czyli na późny okres kredowy. W 1988 r. Michener i Grimaldi określili ją mianem "Trigona prisca" i zaliczyli do pszczół bezżądłych ("Meliponinae"). Kilka gatunków pszczół uznanych za społeczne, należących do wymarłego rodzaju "Electrapis", znaleziono w bursztynie bałtyckim. Pszczoły te były już wyposażone w aparat do zbierania pyłku kwiatowego, co może świadczyć, że pochodzenie ich grupy systematycznej jest znacznie wcześniejsze. 
Pszczoła zawsze budziła fascynację człowieka z powodu korzyści płynących z jej działalności oraz ze względu na niezwykle skomplikowaną organizację społeczną. Według mitologii egipskiej pszczoły to łzy boga Ra. "Koran" też określa pszczoły jako owady święte. Grecka królewna Melissa (co znaczy „pszczoła”) karmiła Zeusa miodem, za co czekała ją nagroda godna greckich bogów: została przemieniona w pszczołę. Według starożytnych Greków, skłonnych do malowniczych porównań, na wargach Pindara i Platona przysiadały pszczoły, czyniąc ich bardziej wymownymi od innych. Celtowie i Grecy wierzyli, że hydromel – ekstrakt miodowy – zapewnia nieśmiertelność, podobnie jak umieszczenie wizerunku pszczoły na grobowcu może mieć udział w życiu wiecznym zmarłego. Dla średniowiecznych chrześcijan żądło symbolizowało słuszną karę.
Historia pszczelarstwa na Półwyspie Arabskim również sięga ok. 2000 lat p.n.e. Starożytni pisarze często wspominali o bogactwie pasiek w tym regionie. Blinos (79 r. n.e.) zauważył, że „zasoby Arabii przewyższają cały świat, ponieważ jej ziemie były bogate w lasy, kopalnie złota, nawadniane pola oraz produkowano w niej dużo miodu i wosku”. Podobnie Strabon (64 r. p.n.e. – 24 r. n.e.) uważał miód za jeden z najważniejszych produktów Arabii
Użądlenia.
Użądlenie powoduje tylko niewielki obrzęk ustępujący po kilku dniach. U niektórych osób występuje uczulenie na składniki jadu pszczelego. W takiej sytuacji użądlenie może spowodować gwałtowną reakcję alergiczną i zapaść krążeniową (wstrząs anafilaktyczny), który stanowi bezpośrednie zagrożenie życia.
Istnieje odmiana pszczoły miodnej, tzw. pszczoła miodna afrykańska ("Apis mellifica scutellata"), która charakteryzuje się znaczną agresywnością (tzw. pszczoły zabójcy). W 1956 roku doktor Warwick Kerr sprowadził kilkadziesiąt królowych tych pszczół w okolice São Paulo, aby uczynić Brazylię największym producentem miodu na świecie. W tym celu postanowił skrzyżować je z pszczołami europejskimi. Przez niedopatrzenie jednego z pracowników królowe z Czarnego Lądu wydostały się na wolność. Osobniki, które powstały ze skrzyżowania gatunków, odziedziczyły agresywność i płodność afrykańskiej pszczoły. Odznaczają się również wielkimi zdolnościami adaptacyjnymi. Przez ponad pięćdziesiąt lat rozprzestrzeniły się na tereny niemal całej Ameryki Południowej, Środkowej i na południu USA (stany Teksas, Nowy Meksyk, Arizona, Kalifornia, Floryda, Utah). Zbliżanie się do gniazd pszczół zabójców może sprowokować je do gwałtownego ataku. Ofiara może zostać użądlona setki razy, co wywołuje zapaść kończącą się śmiercią. Szczególną agresywność pszczoły te przejawiają wobec osób wydzielających w pocie kwas izomasłowy (bardzo częste u ludzi czarnoskórych) – wynika to z tego, że tradycyjne „pszczelarstwo” w Afryce polegało na wybijaniu pszczół w gniazdach ogniem i późniejszym wybieraniu miodu; przetrwały zatem najagresywniejsze roje atakujące obiekty wydzielające pot charakterystyczny dla ludzi. Agresję może wywołać hałas, a nawet cień lub światło odbite (np. od tarczy zegarka) padające na gniazdo.
Pszczoły i medycyna.
Odkrycia ostatnich wieków doprowadziły do powstania nowej gałęzi medycyny naturalnej, zajmującej się leczeniem przy pomocy produktów pszczelich – apiterapii. Odkryto, że nawet jad pszczeli ma korzystne działanie dla nieuczulonego nań organizmu. Przez wiele lat był jednym z głównych sposobów leczenia reumatoidalnego zapalenia stawów. Niedawno nauka uznała też lecznicze właściwości propolisu, pyłku i mleczka.
Miód.
Miód często spożywany jest przez człowieka i zwierzęta. Pszczoła miodna została udomowiona przed tysiącami lat, a obecnie jest hodowana na całym świecie. Najstarsze ślady bartnictwa w Polsce pochodzą sprzed 2 tysięcy lat. Pierwotnie polegało ono na wybieraniu miodu z barci, czyli wydłubanych pni drzew bartnych. Na kartach historii Polski miód pierwszy raz został doceniony w roku 965 przez arabskiego podróżnika Ibrahima ibn Jakuba. W XIV wieku w statucie króla Kazimierza zostało spisane prawo bartne, rozwijane w wiekach następnych (XVI i XVII); powstawały też specjalne bractwa bartne, zazwyczaj na Mazowszu i wśród Kurpiów. W lasach zakładano bory bartne; były to obszary, na których stało co najmniej 60 barci; półborem bartnym zwano las z 30 barciami.
Tam, gdzie nie hoduje się pszczół, ludzie chętnie podbierają miód dzikim pszczołom. Pszczoły żyjące w barciach w lesie nazywano w Polsce „borówkami”, natomiast młode niedźwiedzie dobierające się do barci nazywano „bartniczkami”. Aby uchronić borówki przed bartniczkiem, zawieszano przed wejściem do barci drewniany kloc, który zasłaniał otwór. Zezłoszczony niedźwiadek uderzał łapą w kloc, ten odsuwał się, a następnie, rozkołysany przez zniecierpliwione zwierzę, powracał z impetem na miejsce właśnie w chwili, gdy niedźwiadek próbował wygarnąć miód. Kończyło się to upadkiem niedźwiedzia lub jego sromotną rejteradą. Takie urządzenie nazywano dzwonem lub samobitnią.
Miód spadziowy nie nadaje się dla pszczół na zapasy zimowe, gdyż w przeciwieństwie do miodów z nektaru kwiatowego zawiera duże ilości soli mineralnych, które pszczoły źle trawią. Jego udział w zimowej diecie może być przyczyną zimowej biegunki pszczół, a nawet osypania się (śmierci) całego roju.
Wosk.
Wosk, podobnie jak miód, był produktem niezwykle cennym, a do tego jeszcze artykułem pierwszej potrzeby. W wiekach średnich krainy nadwiślańskie były ośrodkiem wytwarzania wosku. Mazowieccy i małopolscy bartnicy sprzedawali wosk handlarzom, którzy wywozili go do Italii i Germanii. 
Propolis, czyli kit pszczeli.
Propolis – słowo to pochodzi z greki i oznacza tyle co „przedmurze miasta” czyli bariera ochronna – to wonna, lepka mieszanka żywic zbieranych przez pszczoły z pąków kwiatów i liści uzupełniona domieszką miodu i pyłku. Propolis służy pszczołom do uszczelniania ula. Okazało się jednak, że ma też nieocenione właściwości lecznicze. Stosowany jest jako parafarmaceutyk zarówno w medycynie naturalnej jak i weterynarii, głównie ze względu na właściwości odczulające, antyseptyczne i przeciwbólowe.
Pyłek.
Pyłek jest przede wszystkim środkiem wzmacniającym. Zawiera białka, tłuszcze, witaminy, mikroelementy i sole mineralne. Oddziałuje pozytywnie na trawienie. Tak samo jak miód z konkretnych gatunków kwiatów ma właściwości lecznicze podobne jak roślina, z której był zebrany. Zbiera się go, zmuszając pszczoły zbieraczki do przechodzenia przez siatkę rozpostartą u wejścia do ula: część pyłku (ta na włoskach) zostaje na siatce.
Mleczko pszczele.
Mleczko to wydzielina ślinianek pszczół robotnic. Czas karmienia mleczkiem decyduje o tym, czy larwa rozwinie się w robotnicę czy w królową, larwa robotnicy dostaje mleczko tylko przez pierwsze 3 dni. Królowa jest karmiona mleczkiem przez cały okres składania jaj. Zawiera wodę, białko, tłuszcze, witaminy i inne substancje odżywcze i ma właściwości bakteriostatyczne. Stosowane u ludzi wzmaga odporność, usuwa zmęczenie i pobudza apetyt.
Współczesność.
Pszczelarze wykorzystują fakt, że pszczoła miodna zbiera nektar w okolicy gniazda i w celu uzyskania miodu o konkretnym smaku (i właściwościach) przenoszą ule w okolice upraw lub bujnie kwitnących łąk. Wyróżnia się miód akacjowy, miód gryczany, miód lipowy, miód mniszkowy, miód wielokwiatowy, miody spadziowe (ze zbieranej w lasach spadzi).
Współczesne pszczelarstwo opiera się na hodowli rojów pszczoły miodnej w specjalnych budkach nazywanych ulami, które w pewnym momencie wyparły naturalnie wydrążone barcie. Przez wieki współżycia z pszczołami człowiek nauczył się, że rój to delikatny organizm, który może przynosić olbrzymie korzyści, pod warunkiem, iż o niego dbamy. Nauczył się dokarmiać pszczoły zimą i chronić je przed chorobami pasożytniczymi, takimi jak akarioza, warroza, nosemoza i zgnilec. Rolnicy chcący sobie zapewnić obfity plon zaczęli „wynajmować” pasieki do zapylania kwiatów. Pszczelarstwo, tak jak przed wiekami, jest zawodem darzonym dużym szacunkiem społecznym.
Upamiętnienie.
Pomnik pszczoły, powstały w 1987 roku, znajduje się w Kielcach na skwerku przy ulicy Stefana Żeromskiego, niedaleko Kieleckiego Centrum Kultury. Jego autorem jest Stefan Dulny. Pomnik pszczoły stoi również w mieście Ufa w Rosji.

</doc>
<doc id="91762" url="https://pl.wikipedia.org/wiki?curid=91762" title="Czapka wolności">
Czapka wolności



</doc>
<doc id="91766" url="https://pl.wikipedia.org/wiki?curid=91766" title="Gazon">
Gazon

Gazon ( – darń, murawa) – duży, ozdobny trawnik w kształcie prostokąta, koła lub owalu znajdujący się na podjeździe do pałacu lub dworu, otoczony wokół drogą dojazdową kończącą się bezpośrednio przed wejściem do rezydencji. Gazon może być ozdobiony klombami kwiatowymi, kompozycjami krzewów, ew. pojedynczymi drzewami, oraz fontanną lub innymi drobnymi formami architektonicznymi.
Gazo to również dużych rozmiarów donica z roślinami dekoracyjnymi, umieszczona w przestrzeni publicznej, albo w otoczeniu domu czy rezydencji. 

</doc>
<doc id="91767" url="https://pl.wikipedia.org/wiki?curid=91767" title="Mariusz Pujszo">
Mariusz Pujszo

Mariusz Pujszo (ur. 16 października 1957 w Warszawie) – polski aktor, reżyser i scenarzysta.
Życiorys.
Wczesne lata.
Urodził się w Warszawie, gdzie ukończył XXXIV Liceum Ogólnokształcące im. gen. Świerczewskiego. W 1980 ukończył Studium Aktorskie przy Teatrze Wybrzeże w Gdańsku.
Początki kariery.
Mając 19 lat zadebiutował na małym ekranie jako Wojtek Bień w serialu młodzieżowym "Wakacje" (1976). Grywał na scenie gdańskiego Teatru Wybrzeże w przedstawieniach: "Wieczór Trzech Króli" w reż. Ryszarda Majora (1978), "W mrokach złotego pałacu, czyli Bazylissa Teofanu" Tadeusza Micińskiego w reż. Stanisława Hebanowskiego (1978), "Przedstawienie „Hamleta” we wsi Głucha Dolna" Iva Brešana w reż. Kazimierza Kutza (1978), "Czarny romans" Władysława Terleckiego w reż. Marcela Kochańczyka (1979), "Dramat" Krzysztofa Kamila Baczyńskiego w reż. Ryszarda Majora (1979) i "Za kulisami - Tyrtej" Norwida w reż. Ireny Maślińskiej (1980) w roli Daima i Fiffraque’a. Był asystentem reżysera Ryszarda Majora spektaklu "Księżniczka Turandot" Carla Gozziego (1980), gdzie wystąpił jako Brigella. W latach 1980–1981 związał się z Teatrem Dramatycznym im. Jerzego Szaniawskiego w Płocku, gdzie występował jako Florindo Aretusi w sztuce Carla Goldoniego "Sługa dwóch panów" w reż. Wojciecha Skibińskiego.
W 1981 wyjechał do Francji, gdzie wziął udział w ponad 200 produkcjach filmowych jako statysta, a także w ponad 50 jako aktor. Znalazł się w obsadzie komediodramatu fantastycznonaukowego "Raj dla wszystkich" ("Paradis pour tous", 1982) z Patrickiem Dewaere, komedii romantycznej "Chłodne zaręczyny" ("La fiancée qui venait du froid", 1983) u boku Thierry’ego Lhermitte, dramatu "Słowa do powiedzenia" ("Les mots pour le dire", 1983) z Marie-Christine Barrault, dramatu psychologicznego Krzysztofa Zanussiego "Paradygmat, czyli potęga zła" ("Paradigma", 1985), serialu sportowego "Włócznia i hrabia 2" ("Lance et compte II", 1988), melodramatu Jeana-Jacquesa Beineix "Roselyne i lwy" ("Roselyne et les lions", 1989) jako fotograf oraz serialu France 2 "Pałac pod oliwkami" ("Le château des oliviers", 1993) jako Jacek Kichamski. W 1997 wspólnie z Arturem Orzechem był konferansjerem na 34. Festiwalu Polskiej Piosenki w Opolu. Odniósł sukces jako współscenarzysta i odtwórca jednej z głównych ról komedii "Królowie życia" ("Comme des rois", 1997) z udziałem Stéphane’a Freissa i Maruschki Detmers i otrzymał nagrodę Fantasporto na festiwalu filmowym w Porto. Był też współscenarzystą oraz odtwórcą jednej z głównych ról komedii grozy "Córka konsula" ("Gunblast vodka", 2000) z Angie Everhart.
Rozwój kariery.
W 2001 powrócił na stałe do Polski. Jako reżyser filmowy zadebiutował komedią "Polisz kicz projekt" (2003) o perypetiach amatorów, którzy postanawiają zostać filmowcami. Film zrealizowany na amatorskiej kamerze został skopiowany na taśmę filmową i wyświetlany w kinach, zdobył wyróżnienie honorowe Jury na 27. Festiwalu Polskich Filmów Fabularnych w Gdyni. Był pomysłodawcą i współscenarzystą komedii sensacyjnej Roberta Wichrowskiego "Francuski numer" (2006), która otrzymała Złoty Granat na Ogólnopolskim Festiwalu Filmów Komediowych „Sami Swoi” w Lubomierzu. Jego kolejna realizacja "Polisz kicz projekt... kontratakuje!" (2006) przyniosła mu Nagrodę Specjalną Multimedia Polska w Konkursie Kina Niezależnego na 31. Festiwalu Polskich Filmów Fabularnych w Gdyni za „prawdziwie komediowe i autoironiczne podsumowanie własnego dorobku twórczego oraz oryginalne spojrzenie na alternatywne źródła finansowania rodzimej produkcji filmowej”. Założył firmę producencką Kurka Wodna Productions.
W 2007 został właścicielem Agroturystyka Pujszany w Skierbieszowskim Parku Krajobrazowym na Zamojszczyźnie. Od stycznia 2008 do sierpnia 2010 był redaktorem naczelnym polskiej edycji magazynu dla mężczyzn „Gentleman”. W 2012 wydał książkę "Królowie życia".
W 2013 odebrał nagrodę specjalną Węża przyznaną przez Akademię Węży za całokształt twórczości i w kategorii żenująca scena – Mariusz Pujszo kopulujący (z poduszką) w komedii Łukasza Karwowskiego "Kac Wawa" (2011).
W 2016 otrzymał kolejnego Węża w kategorii najgorszy duet na ekranie z Mają Frykowską w komedii Gerwazego Reguły "Ostatni klaps" (2015). W 2021 zdobył Złotą Rybę za „propagowanie optymizmu, nie tylko w sferze filmu” na 19. Festiwalu Filmów Optymistycznych „Happy End” w Rzeszowie. Komedia "Ściema po polsku" (2021) przyniosła mu główną nagrodę publiczności na V Ogólnopolskim Festiwalu Filmów Satyrycznych „Pyszadło 2021” w Mogilnie, lecz również Wielkiego Węża oraz Węże 2022 w czterech kategoriach: najgorszy scenariusz, najgorsza reżyseria, najgorsza rola męska (jako Mariusz) i najgorszy duet na ekranie (Piotr Adamczuk i Mariusz Pujszo).
Fundacja Jestem Optymistą.
Mariusz Pujszo jest założycielem Fundacji Jestem Optymistą.
Kontrowersje.
W 2013 został pomówiony przez uczestniczkę programu "Top Model" Zuzannę Walkowiak o stręczycielstwo. Pujszo pozwał Walkowiak do sądu, oskarżając ją o zniesławienie. Sąd uznał racje Mariusza Pujszy i skazał Zuzannę Walkowiak na karę grzywny w wysokości 9000 zł oraz zobowiązał ją do nawiązki na rzecz Polskiego Czerwonego Krzyża w wysokości 5000 zł.

</doc>
<doc id="91771" url="https://pl.wikipedia.org/wiki?curid=91771" title="Urowo">
Urowo

Urowo (dawniej:niem. "Auer") – wieś w Polsce położona na Pojezierzu Iławskim w województwie warmińsko-mazurskim, w powiecie iławskim, w gminie Zalewo.
W latach 1975–1998 miejscowość położona była w województwie olsztyńskim. W roku 1973 Urowo należało do powiatu morąskiego, gmina Zalewo, poczta Boreczno.
Miejscowość leży między jeziorami: Gil Wielki od południa, Kocioł od wschodu i Jeziorakiem od zachodu, 
Historia.
Okolice wsi były zasiedlone już w młodszej epoce brązu. Z tego okresu pozostały ślady kilku kurhanów. Blisko obecnej wsi Urowo odkryto także dwa grodziska Prusów z okresu wczesnego średniowiecza.
Wieś czynszowa (ulicówka) lokowana w 1346 przez komtura dzierzgońskiego Konrada von Bruningsheim, na 60 włókach, w miejscu dawnej osady Prusów. Jako że w momencie lokacji istniała już rozwinięta osada, było to najprawdopodobniej przyczyną braku „wolnizny” (zwolnienia z podatków na czas zagospodarowania kolonistów). Zasadźcą był Wernher – otrzymał 6 włók. Cztery włoki przeznaczono na utrzymanie planowanego kościoła. pod wezwaniem apostołów Piotra i Pawła. Sołtys otrzymał prawo założenia karczmy i dwóch sklepów z chlebem i mięsem. Osadnicy zobowiązani byli do płacenia daniny w naturze oraz dziesięcina na rzecz tutejszego plebana. Osadnicy uzyskali także prawo połowu ryb na własne potrzeby ze strumienia łączącego jezioro Kocioł i Gil.
W 1382 r. w czasie ponownego mierzenia gruntów stwierdzono nadwyżkę 7 włok i 9 morgów. Z tego 3 włoki zostały włączone do folwarku w Karnitach, 3 pozostały mieszkańcom, jedna włoka i 9 morgów pozostawiona na późniejsze wyrównanie.
Dokumenty 1407 r. wymieniają dwóch sołtysów we wsi. Po wojnie trzynastoletniej Urowo utraciło status wsi czynszowej. Jeszcze przed rokiem 1552 wieś znalazła się w posiadaniu rycerza zaciężnego – Michała von Drahe. Później odkupił Urowo Ahaswer Brandt (starosta w Tapiewie). Około roku 1590 wieś przejściowo należała do Hildebranda von Kreytzena, po czym Urowo ponownie powróciło w posiadanie Brandtów. W 1782 r. we wsi było 31 gospodarstw domowych (tak zwanych „dymów). W tym czasie było własnością kapitana von Holtzendorfa z Miłomłyna, wraz z osadami: Urowska Rybakówka (czyli Gil), Chmielówko, Murawki. W roku 1817 wieś należała do von Rosenberg-Gruszczyńskiego. We wsi było wtedy 30 „dymów” z 206 mieszkańcami. W przysiołkach Gil (Urowska Rybakówka), Chmielówko, Murawki było 10 domów i 48 mieszkańców łącznie. Na początku XIX w. wieś znalazła się w posiadaniu M. Neumanna.
Jednoklasowa szkoła powstała w XVIII w., uczęszczały do niej także dzieci z odległego Chmielówka i Murawek. Obecnie szkoła w Urowie nie funkcjonuje, a dzieci korzystają ze szkoły w Borecznie. Jako jednoklasowa istniała do 1945 r.
Kościół zbudowano pod koniec XIV w. Później – najprawdopodobniej w wyniku zniszczenia w czasie wojen szwedzkich – został rozebrany. Od 1648 r. mieszkańcy wsi należeli do parafii w Borecznie. W średniowieczu we wsi znajdował się kościół pod wezwaniem św. Piotra i Pawła.
Około roku 1900 Urowo obejmowało 1237 ha, z czego 501 ha stanowiły tereny lasu.
W 1939 r. w Urowie było 88 gospodarstw domowych z 371 mieszkańcami. Z rolnictwa i leśnictwa utrzymywało się 283 osoby, z pracy w przemyśle i rzemiośle – 38 osób, z handlu lub komunikacji – 13. Gospodarstw o powierzchni od 0,5 do 5 ha było 13, o areale 5-10 ha było 14 gospodarstw, aż 31 gospodarstw miało powierzchnię w granicach 1-20 ha, 9 powierzchnię 20-100 ha i jedno o powierzchni powyżej 100 ha.
Zabytki i atrakcje turystyczne.
Urowski Las (niem. Auer Wald) – las, znajdujący się na południowy zachód od Urowa.

</doc>
<doc id="91772" url="https://pl.wikipedia.org/wiki?curid=91772" title="Ossolin (województwo świętokrzyskie)">
Ossolin (województwo świętokrzyskie)

Ossolin – wieś (dawniej miasto) w Polsce, w województwie świętokrzyskim, w powiecie sandomierskim, w gminie Klimontów. Leży 5 km na wschód od Klimontowa i 25 km na południowy zachód od Sandomierza.
Ossolin uzyskał lokację miejską przed 1650 rokiem, zdegradowany przed 1662 rokiem, ponowna lokacja około 1775 roku, degradacja około 1816 roku. Siedziba rodu Ossolińskich herbu Topór, następnie w dobrach Ledóchowskich; ruiny zamku Ossolińskich istniejącego w latach 1635–1816.
Przez wieś przechodzi czerwony szlak turystyczny z Gołoszyc do Piotrowic. Przez wieś przebiega szlak Małopolska Droga św. Jakuba.
Historia.
Osada powstała w połowie XIV w. jako rodowa wieś Ossolińskich. W 1578 r. było tutaj 6 kmieci gospodarzących na 1,5 łana, 1 zagrodnik oraz 2 komorników. Wieś leżąca w powiecie sandomierskim województwa sandomierskiego wchodziła w XVII wieku w skład kompleksu klimontowsko-ossolińskiego dóbr Zbigniewa Ossolińskiego. W latach 1635–1636 kanclerz Jerzy Ossoliński wzniósł tu drewniano-murowany renesansowy zamek. Posiadał on cztery baszty, mur obronny, most i ogród włoski. Pierwotny zamek był drewniany i już w XIV wieku miał charakter obronny. Prawdopodobnie to również Jerzy Ossoliński wystarał się o prawa miejskie dla osady.
W rejestrze poborowym z 1662 r. Ossolin figuruje jako wieś o 66 mieszkańcach. W 1755 r. Józef Ossoliński otrzymał od Augusta III nowy przywilej dla miasteczka. Zezwalał on na targi oraz 6 jarmarków.
Ossolin został pozbawiony praw miejskich przez kolejnego właściciela, Antoniego Ledóchowskiego, który w 1816 r. nakazał również zburzyć miejscowy zamek. W 1827 r. Ossolin, już jako wieś, miał 24 domy i 106 mieszkańców. 4 lipca 1901 roku dobra Ossolin od Jerzego Ossolińskiego nabył Michał Karski.
W 1960 r. wieś miała 244 mieszkańców. W latach 1975–1998 miejscowość położona była w województwie tarnobrzeskim.
Od 2011 roku w Ossolinie działa Stowarzyszenie „Nasze dziedzictwo Ossolin”, które m.in. prowadzi Szkołę Podstawową, a także organizuje Piknik Rycerski połączony z Galą Kryształowego Berła.

</doc>
<doc id="91773" url="https://pl.wikipedia.org/wiki?curid=91773" title="Ministerstwo Spraw Wewnętrznych i Administracji">
Ministerstwo Spraw Wewnętrznych i Administracji

Ministerstwo Spraw Wewnętrznych i Administracji (MSWiA) – polski urząd administracji rządowej utworzony w 2015, obsługujący ministra właściwego do spraw trzech działów administracji rządowej: administracja publiczna, sprawy wewnętrzne, wyznania religijne oraz mniejszości narodowe i etniczne. Ministerstwo pod tą nazwą istniało także w latach 1997–2011.
Utworzenie ministerstwa.
Ministerstwo zostało utworzone na mocy rozporządzenia Rady Ministrów z 20 listopada 2015 (obowiązującego od 16 listopada 2015) poprzez przekształcenie dotychczasowego Ministerstwa Spraw Wewnętrznych (obsługującego dział sprawy wewnętrzne), do którego włączono część komórek i pracowników dotychczasowego Ministerstwa Administracji i Cyfryzacji (obsługujących działy administracja publiczna i wyznania religijne oraz mniejszości narodowe i etniczne). Ponadto na mocy rozporządzenia Rady Ministrów z 7 grudnia 2015 (obowiązującego od 27 listopada 2015) dokonano przekształcenia ministerstwa poprzez przekazanie części jego komórek i pracowników (obsługujących sprawy geodezji i kartografii) do Ministerstwa Infrastruktury i Budownictwa.
Struktura organizacyjna.
W skład ministerstwa wchodzi Gabinet Polityczny Ministra oraz następujące komórki organizacyjne:
Organy podległe ministrowi lub przez niego nadzorowane:
Jednostki organizacyjne podległe ministrowi:
Jednostki organizacyjne nadzorowane przez ministra:
Historia MSWiA w latach 1997–2011.
Utworzenie MSWiA było jednym z elementów reformy centrum administracyjno-gospodarczego rządu zrealizowanej w latach 1996–1997. Zgodnie z ustawą z 21 czerwca 1996, wprowadzoną w życie ustawą z 8 sierpnia 1996, Minister Spraw Wewnętrznych i Administracji stał się od 1 stycznia 1997 organem właściwym w sprawach ochrony bezpieczeństwa państwa i porządku publicznego, ochrony granicy państwa, ochrony przeciwpożarowej, administracji publicznej, stosunków państwa z Kościołem Katolickim oraz innymi kościołami i związkami wyznaniowymi, a także w sprawach z zakresu państwowego nadzoru budowlanego oraz geodezji i kartografii. Szczegółowy zakres działania ministra ustalony został rozporządzeniem Prezesa Rady Ministrów z 7 sierpnia 1997.
Obsługę ministra zapewniało Ministerstwo Spraw Wewnętrznych i Administracji, którego organizację określił statut nadany rozporządzeniem Prezesa Rady Ministrów z 24 grudnia 1996. Nowy urząd przejął zadania:
W drugiej połowie 1999 na mocy ustawy z 8 sierpnia 1996 o Radzie Ministrów oraz ustawy z 4 września 1997 o działach administracji rządowej wprowadzone zostały nowe zasady organizacji ministerstw. Konsekwencją tych zmian było m.in. uchylenie większości przepisów ustawy o urzędzie Ministra Spraw Wewnętrznych i Administracji, w której pozostawiono jedynie niektóre regulacje dotyczące uprawnień podległych mu pracowników i funkcjonariuszy. Nową podstawą prawną funkcjonowania MSWiA stało się rozporządzenie Rady Ministrów z 12 października 1999 o ponownym utworzeniu urzędu. W kolejnych latach ministerstwo było przekształcane dwukrotnie: na mocy rozporządzenia Rady Ministrów z 13 czerwca 2000 część jego komórek i pracowników została przekazana do nowo utworzonego Ministerstwa Rozwoju Regionalnego i Budownictwa, natomiast na mocy rozporządzenia Rady Ministrów z 31 października 2005 do MSWiA włączono część komórek i pracowników zlikwidowanego Ministerstwa Nauki i Informatyzacji.
Zgodnie z kolejnymi rozporządzeniami Prezesa Rady Ministrów w sprawie szczegółowego zakresu działania Ministra Spraw Wewnętrznych i Administracji szef MSWiA kierował na przestrzeni lat następującymi działami administracji rządowej:
Statut ministerstwa nadawany był w trybie rozporządzenia Prezesa Rady Ministrów, a od początku 2002 w trybie zarządzenia Prezesa Rady Ministrów. Struktura organizacyjna MSWiA była zmieniana wielokrotnie na podstawie następujących dokumentów: rozporządzeń z 5 listopada 1999 i z 12 grudnia 2000 oraz zarządzeń z 26 czerwca 2002, z 1 kwietnia 2004, z 8 listopada 2005, z 23 stycznia 2006, z 14 marca 2007 i z 25 marca 2008.
Zlikwidowanie Ministerstwa Spraw Wewnętrznych i Administracji nastąpiło na mocy rozporządzenia Rady Ministrów z 21 listopada 2011 (obowiązującego od 18 listopada 2011). Zgodnie z kolejnymi rozporządzeniami wydanymi tego dnia komórki i pracowników obsługujących działy administracja publiczna, informatyzacja i wyznania religijne oraz mniejszości narodowe i etniczne przekazano do nowo utworzonego Ministerstwa Administracji i Cyfryzacji, natomiast komórki i pracowników obsługujących dział sprawy wewnętrzne przekazano do nowo utworzonego Ministerstwa Spraw Wewnętrznych.
Lista ministrów.
Ministrowie spraw wewnętrznych i administracji w latach 1997–2011 oraz od 2015:

</doc>
<doc id="91774" url="https://pl.wikipedia.org/wiki?curid=91774" title="Minister spraw wewnętrznych i administracji">
Minister spraw wewnętrznych i administracji



</doc>
<doc id="91776" url="https://pl.wikipedia.org/wiki?curid=91776" title="Minister spraw wewnętrznych">
Minister spraw wewnętrznych



</doc>
<doc id="91779" url="https://pl.wikipedia.org/wiki?curid=91779" title="Ministerstwo Finansów (Polska)">
Ministerstwo Finansów (Polska)

Ministerstwo Finansów (MF) – urząd obsługujący ministra właściwego do spraw trzech działów administracji rządowej: budżet, finanse publiczne, rynki finansowe. 
Wykonuje zadania Ministrowi Finansów w m.in. projektowaniu budżetu państwa, kierowaniu sprawami podatków, finansowania samorządów terytorialnych oraz sprawami związanymi z długiem publicznym.
Poprzednikiem kompetencyjnym Ministerstwa Finansów było do 1950 roku Ministerstwo Skarbu.
Struktura organizacyjna.
W skład ministerstwa wchodzi Gabinet Polityczny Ministra oraz następujące jednostki organizacyjne:
Organy podległe ministrowi lub przez niego nadzorowane:
Jednostki organizacyjne podległe ministrowi lub przez niego nadzorowane:
Budżet, zatrudnienie i wynagrodzenia.
Wydatki i dochody Ministerstwa Finansów są realizowane w części 19 budżetu państwa – "Budżet, finanse publiczne i instytucje finansowe", natomiast większość dochodów, za realizację których odpowiada Minister Finansów, jest ujęta w odrębnej części budżetowej (77 – "Podatki i inne wpłaty na rzecz budżetu państwa").
W 2018 przeciętne zatrudnienie w centrali Ministerstwa Finansów w przeliczeniu na pełne etaty wyniosło 2685 osób, a średnie miesięczne wynagrodzenie brutto 9194 zł.

</doc>
<doc id="91780" url="https://pl.wikipedia.org/wiki?curid=91780" title="Minister finansów">
Minister finansów



</doc>
<doc id="91781" url="https://pl.wikipedia.org/wiki?curid=91781" title="Minister do spraw europejskich (Polska)">
Minister do spraw europejskich (Polska)

Minister do spraw europejskich – potoczna nazwa ministra właściwego do spraw członkostwa Rzeczypospolitej Polskiej w Unii Europejskiej. 
Historia.
W przeszłości mianem ministra do spraw europejskich określano szefa Urzędu Komitetu Integracji Europejskiej, który pełnił funkcję sekretarza Komitetu Integracji Europejskiej. 1 stycznia 2010 Komitet Integracji Europejskiej oraz Urząd Komitetu Integracji Europejskiej zostały zniesione, a jednocześnie utworzono dział administracji rządowej członkostwo Rzeczypospolitej Polskiej w Unii Europejskiej. Obowiązki Komitetu Integracji Europejskiej i jego sekretarza przejął minister właściwy do spraw członkostwa Rzeczypospolitej Polskiej w Unii Europejskiej. Zgodnie z ustawą o działach administracji rządowej w ówczesnym brzmieniu urzędy ministra spraw zagranicznych i ministra właściwego do spraw członkostwa Rzeczypospolitej Polskiej w Unii Europejskiej były połączone, co w praktyce oznaczało przejście spraw członkostwa w UE do kompetencji MSZ. W strukturze MSZ wyodrębniono wówczas Departament KSE. 
Jedna z kolejnych nowelizacji ustawy o działach administracji rządowej rozdzieliła urzędy ministra właściwego do spraw członkostwa Rzeczypospolitej Polskiej w Unii Europejskiej oraz ministra właściwego do spraw zagranicznych. Umożliwiło to powołanie innej osoby na stanowisko ministra do spraw europejskich. Od 5 marca 2020 obsługę ministra właściwego do spraw członkostwa Rzeczypospolitej Polskiej w Unii Europejskiej zapewnia Kancelaria Prezesa Rady Ministrów, która przejęła wspomniany departament.
Lista ministrów.
Minister-członek Rady Ministrów ds. kontaktów z Europejską Wspólnotą Gospodarczą
Szefowie Urzędu Komitetu Integracji Europejskiej – sekretarze Komitetu Integracji Europejskiej (zwani ministrami ds. europejskich)
Przewodniczący departamentu KSE w MSZ:
Minister-członek Rady Ministrów do spraw europejskich:
Minister do spraw Unii Europejskiej:

</doc>
<doc id="91783" url="https://pl.wikipedia.org/wiki?curid=91783" title="Bułhakow">
Bułhakow



</doc>
<doc id="91786" url="https://pl.wikipedia.org/wiki?curid=91786" title="Jon hydroksylowy">
Jon hydroksylowy



</doc>
<doc id="91795" url="https://pl.wikipedia.org/wiki?curid=91795" title="Jon wodorotlenkowy">
Jon wodorotlenkowy

Jon wodorotlenkowy ("wodorotlenowy"), – jednowartościowy anion (jon jednoujemny) zbudowany z dwóch atomów, tlenu i wodoru. Jon wodorotlenkowy wraz z jonem hydroniowym (oksoniowym) stanowi produkt autodysocjacji wody:
Związki nieorganiczne oraz niektóre związki organiczne (np. czwartorzędowe wodorotlenki amoniowe) zawierające grupę hydroksylową nazywane są wodorotlenkami. Stopień dysocjacji jonów wodorotlenkowych w wodnych roztworach wodorotlenków decyduje o zasadowości danego związku; związki, które łatwo oddysocjowują jony hydroksylowe noszą nazwę zasad, a ich roztwory wodne to "ługi". Do często spotykanych wodorotlenków należą:
Jon wodorotlenkowy może też pełnić rolę ligandu w wielu związkach kompleksowych, np. , , oraz . W takich związkach anion wodorotlenkowy jest donorem wolnej pary elektronowej (zasadą Lewisa) i nosi nazwę "hydrokso" (np. tetrahydroksoglinian potasu).
Grupa hydroksylowa () występująca m.in. w alkoholach i kwasach jest związana kowalencyjnie i nie ulega dysocjacji z wytworzeniem jonu wodorotlenkowego – w związkach tych oddysocjowywać może jedynie jon wodorowy ().

</doc>
<doc id="91805" url="https://pl.wikipedia.org/wiki?curid=91805" title="Wojciech Oczko">
Wojciech Oczko

Wojciech Oczko inna forma nazwiska: "Ocellus" (ur. 1537 w Warszawie, zm. 26 grudnia 1599 w Lublinie) – doktor medycyny i filozofii, nadworny lekarz królów polskich: Stefana Batorego i Zygmunta III Wazy (sekretarz królewski tego pierwszego). Jeden z twórców medycyny polskiej, syfilidolog (leczenie kiły) i pisarz medyczny. Propagował uprawianie kultury fizycznej widząc w niej korzyści zarówno dla ciała, jak i dla ducha. Stryj Wincentego, kanonika gnieźnieńskiego.
Życiorys.
Jego ojcem był warszawski stelmach, Stanisław Oczko. Początkowo nauki pobierał w miejskiej i katedralnej szkole w Warszawie. W 1559 roku rozpoczął studia w Krakowie (Akademia Krakowska), a w roku 1562 otrzymał tytuł bakałarza sztuk wyzwolonych. Powróciwszy do Warszawy nauczał w szkole katedralnej. Trzy lata później (1565) wyjechał na studia na Uniwersytet Padewski i na Uniwersytet Boloński, gdzie uzyskał doktorat medycyny. Wkrótce potem zwiedził Hiszpanię i Francję (przebywając czasowo w Montpellier). W roku 1569 wrócił do Warszawy i rozpoczął praktykę medyczną w szpitalu Św. Marcina. Następnie był lekarzem biskupa krakowskiego F. Krasińskiego. W roku 1573 otrzymał w dożywotnie posiadanie, od opata hebdowskiego konwentu norbertanów, dobra Nekanowice. W latach 1576–1582 był, z przerwami, nadwornym lekarzem Stefana Batorego. W roku 1577 towarzyszył królowi w wyprawie gdańskiej. Z jego polecenia badał źródła lecznicze w Szkle i Jaworowie pod Lwowem. Następnie był lekarzem nadwornym Zygmunta III.
W 1574 ożenił się z Elżbietą Obrąpalska (wdową po Stanisławie Obrąpalskim), a w 1596 z Jadwigą Umięcką. Z małżeństw nie miał dzieci. Od 1598 roku mieszkał w Lublinie (w kamienicy Jana Kupcowicza, obecnie Rynek 7), gdzie zmarł rok później.
W szczególności zalecał jazdę konną, zapasy, szermierkę, piłkę i tańce. Jest autorem powiedzenia, że "Ruch zastąpi prawie każdy lek, podczas gdy żaden lek nie zastąpi ruchu", które w dzisiejszych czasach, dalej bardzo popularne, przybrało postać: "żaden lek nie zastąpi ruchu".
Data wydania "Cieplic" (1578) jest uważana m.in. za symboliczny początek uzdrowiska iwonickiego, którego wody zostały opisane w pracy. W roku 1881 wydało (wyd. jubileuszowe) Towarzystwo lekarskie w Warszawie tę pracę.
Twórczość.
Naukowiec napisał dwa fundamentalne dzieła w języku polskim, pisane w duchu nowoczesnej medycyny, z uwzględnieniem anatomii, chirurgii, dietetyki, ustanawiając wiele nowych słów polskiego nazewnictwa medycznego.

</doc>
<doc id="91822" url="https://pl.wikipedia.org/wiki?curid=91822" title="Saab">
Saab



</doc>
<doc id="91823" url="https://pl.wikipedia.org/wiki?curid=91823" title="Wanilia płaskolistna">
Wanilia płaskolistna

Wanilia płaskolistna ("Vanilla planifolia" Andrews) – gatunek pnącza z rodziny storczykowatych ("Orchidaceae"). Występuje w stanie dzikim w lasach tropikalnych w Ameryce Południowej i Środkowej. Użytkowane są owoce zbierane przed ich dojrzeniem, suszone i preparowane. Zawierają one substancję o charakterystycznym smaku i zapachu – wanilinę.
Rozmieszczenie geograficzne.
Gatunek ten występuje naturalnie w strefie tropikalnej Ameryce Południowej i Środkowej. Rośnie między innymi w takich państwach jak Gwatemala, Belize, Kostaryka, Panama, Kolumbia, Wenezuela, Ekwador, Peru oraz Brazylia. W Brazylii został zaobserwowany w stanach: Amazonas, Amapá, Pará, Alagoas, Bahia, Ceará, Maranhão, Paraíba, Pernambuco, Sergipe, Mato Grosso i Rio de Janeiro. 
Uprawa.
Dawniej wanilię uprawiano współrzędnie z drzewami uprawnymi, które służyły jako naturalne podpory, na przykład z kakaowcem, obrzydlecem (jatrofą), nanerczem. Obecnie stosuje się niskie podpory, ułatwiające ręczne zapylanie.
Do roku około 1800 monopolistą w produkcji wanilii był Meksyk, bowiem tylko tam występowały odmiany pszczół bezżądłowych z rodzajów "Melipona" i "Trigona", zapylających kwiaty tej rośliny (czynią to również niektóre kolibry). Dopiero odkrycie ręcznej metody zapylania umożliwiło powstanie upraw również w innych rejonach. Gatunek uprawiany jest w wielu krajach strefy międzyzwrotnikowej. Największym producentem wanilii na świecie jest Madagaskar.
Zastosowanie.
Roślina przyprawowa: Źródłem przyprawy są strąkokształtne torebki zbierane w fazie niepełnej dojrzałości. Poddawane są w kilku powtórzeniach suszeniu i fermentacji w wyniku czego przybierają ciemnobrązową barwę i powstaje wanilina. W ten sposób powstają tzw. laski wanilii (nazwa handlowa). Poza tym wanilia używana jest w postaci proszku, olejku lub cukru waniliowego (minimum 27% wanilii). Jest stosowana jako popularna przyprawa w cukiernictwie oraz w przemyśle spożywczym i perfumeryjnym, między innymi do produkcji likierów i przyprawiania czekolady. W wielu zastosowaniach jest obecnie zastępowana przez syntetyczną wanilinę.
Roślina lecznicza: Wanilię stosuje w formie nalewki w stanach gorączkowych oraz zaburzeniach trawienia, a także pomocniczo w blednicy.

</doc>
<doc id="91826" url="https://pl.wikipedia.org/wiki?curid=91826" title="Janusz Leleno">
Janusz Leleno

Janusz Leleno (ur. 8 lipca 1916 w Warszawie, zm. 17 października 2004) – polski sędzia lekkoatletyczny, specjalista chodu sportowego i konkurencji rzutowych.
Życiorys.
Uprawiał lekkoatletykę w klubie warszawskim Orzeł, trenował także spadochroniarstwo oraz boks w warszawskiej Polonii (pod kierunkiem Feliksa Stamma). W 1937 ukończył kurs sędziego lekkoatletyki i został działaczem – sędzią i organizatorem zawodów. Zaliczał się do czołowych propagatorów chodu sportowego w Polsce, wykształcił wielu swoich następców – sędziów; miał międzynarodowe uprawnienia sędziowskie w chodzie sportowym. Pozostał aktywny do końca życia, m.in. pracował przy organizacji mistrzostw Polski juniorów w hali w 2004.
Weteran II wojny światowej, uczestniczył w kampanii wrześniowej; przebywał w niewoli w ZSRR, następnie w wojskach lotniczych w Bejrucie i potem we Francji. Ponownie trafił do niewoli, tym razem niemieckiej. W latach 1944–1946 służył w jednostkach polskich przy armii amerykańskiej.
3 czerwca 2004 w ambasadzie Francji w Warszawie został odznaczony Legią Honorową.
Pochowany na cmentarzu Bródnowskim (kw. 8B, rząd V, grób 2).

</doc>
<doc id="91833" url="https://pl.wikipedia.org/wiki?curid=91833" title="Combat 56">
Combat 56

Combat 56 - system walki wręcz stworzony dla polskich oddziałów specjalnych przez majora Arkadiusza Kupsa na początku lat 90. XX wieku. Nazwa pochodzi od numeru kompanii ze Szczecina, w której był szkoleniowcem.
Skuteczność walki "Combat 56" w wersji cywilnej jest problematyczna, gdyż system ten powstał dla oddziałów mundurowych i zakłada wykorzystanie broni.
Organizacją zajmującą się propagowaniem tego stylu walki jest Stowarzyszenie Combat 56. Zostało stworzone przez kadrę wykładowców i instruktorów w celu opracowania nowoczesnej metodyki nauczania prawidłowych zachowań w sytuacjach zagrożeń dla:
Sprawdzone działania operacyjne w systemie Combat 56 stosowane są obecnie w taktyce interwencji służb wojskowych, policji i ochrony. 
Walki treningowe zawsze odbywają się pod okiem instruktora, który przerywa je, gdy istnieje groźba kontuzji. Podczas sparingów w kontakcie nie stosuje się niebezpiecznych technik, np. wybicia oczu. Walki kontaktowe na gołe ręce odbywają się w dwóch fazach: pierwsza w pozycji stojącej - w twarz się uderza otwartą dłonią, w korpus pięścią, zaś kopnięcia dozwolone są również w twarz, druga faza toczy się po zejściu do parteru i kończy się w momencie założenia odpowiedniego chwytu kończącego. Inny rodzaj walk polega na tym, że jeden z partnerów uderza w rękawicach, drugi stara się sprowadzić go do parteru i założyć chwyt. Walczyć mogą tylko osoby, które ukończyły 3. stopień szkolenia lub mają długi staż treningowy.

</doc>
<doc id="91834" url="https://pl.wikipedia.org/wiki?curid=91834" title="Hoyt Vandenberg">
Hoyt Vandenberg

Hoyt Sanford Vandenberg (ur. 24 stycznia 1899 w Milwaukee, zm. 2 kwietnia 1954 w Waszyngtonie) – amerykański generał, dyrektor Centrali Wywiadu (1946–1947), szef sztabu Sił Powietrznych Stanów Zjednoczonych (1948–1953).
Życiorys.
W 1923 ukończył Akademię Wojskową w West Point w stanie Nowy Jork. Był pilotem myśliwskim. W chwili rozpoczęcia II wojny światowej był zastępcą szefa sztabu Lotnictwa Wojsk Lądowych (US Army Air Forces). W latach 1942–1943 służył w Afryce Północnej, następnie w latach 1943–1944 był zastępcą szefa sztabu lotnictwa. Pełniąc tę funkcję został wysłany do Moskwy z amerykańską misją wojskową.
W 1946 został zastępcą szefa sztabu ds. wywiadu, zwanym popularnie G-2, w Sztabie Generalnym US Army. Miał nadzieję, że obejmie dowództwo niezależnych Sił Powietrznych Stanów Zjednoczonych (US Air Force), które właśnie zamierzał powołać prezydent USA Harry S. Truman. Prezydent mianował go jednak dyrektorem Centrali Wywiadu (DCI), po odejściu z tego stanowiska, w 1946 kontradmirał Sidneya W. Souersa. Było to taktyczne posunięcie ze strony prezydenta Trumana, który potrzebował poparcia politycznego dla swoich planów utworzenia Departamentu Obrony, Sił Powietrznych USA, oraz Centralnej Agencji Wywiadowczej (CIA). Hoyt Vandenberg był bratankiem senatora Arthura Vandenberga, wpływowego republikanina, wnioskodawcy rezolucji Vandenberga, tymczasowego przewodniczącego Senatu od czasu, gdy wiceprezydent Truman został prezydentem. 
Jako DCI, Vandenberg kierował Grupą Centrali Wywiadu (Central Intelligence Group – CIG), czyli bezpośrednią poprzedniczką CIA, powołanej rok później, w 1947. Pod jego kierownictwem CIG uzyskała nieco niezależności i otrzymała prawo zbierania oraz analizowania danych wywiadowczych. Po utworzeniu w październiku 1947 Sił Powietrznych USA, Vandenberg został mianowany zastępcą szefa sztabu w stopniu generała, a na stanowisku DCI zastąpił go Roscoe H. Hillenkoetter. Zmarł 2 kwietnia 1954 w Waszyngtonie.

</doc>
<doc id="91835" url="https://pl.wikipedia.org/wiki?curid=91835" title="Hoyt S. Vandenberg">
Hoyt S. Vandenberg



</doc>
<doc id="91836" url="https://pl.wikipedia.org/wiki?curid=91836" title="Thomas Morley">
Thomas Morley

Thomas Morley (ur. 1557 lub 1558 w Norwich, zm. 1602 w Londynie) – angielski kompozytor, organista i teoretyk muzyki.
Życiorys.
Był uczniem Williama Byrda. Studiował na Uniwersytecie Oksfordzkim, w roku 1588 uzyskał stopień bakałarza. Pracował jako organista w kościele S. Giles, później w Katedrze św. Pawła w Londynie. W roku 1592 został członkiem kapeli królewskiej. Otrzymał też przywilej na założenie drukarni (1598 r.).
Twórczość.
Kompozycje instrumentalne:
Kompozycje wokalne:
Prace teoretyczne:
Znaczenie kompozycji Thomasa Morleya.
Thomas Morley uważany jest za jednego z najwybitniejszych przedstawicieli "angielskiej muzyki wirginałowej". Wśród kompozytorów piszących na ten instrument (byli to m.in. William Byrd, Thomas Tallis i Orlando Gibbons) wykształciła się forma wariacji, oraz wirtuzowskie podejście do sposobu gry. W muzyce wokalnej Morley kontynuował tradycje włoskie - tworzył głównie madrygały.

</doc>
<doc id="91837" url="https://pl.wikipedia.org/wiki?curid=91837" title="Ruanda/gospodarka">
Ruanda/gospodarka



</doc>
<doc id="91838" url="https://pl.wikipedia.org/wiki?curid=91838" title="Krav maga">
Krav maga

Krav maga (hebr. קרב מגע, dosłownie „walka w bliskim kontakcie”) – system walki opracowany do samoobrony, który składa się z kombinacji najskuteczniejszych technik pochodzących z boksu, jiu jitsu, judo, muay thai, zapasów i innych sztuk walki. W przeciwieństwie do mieszanych sztuk walki (MMA) krav maga skupia się na rzeczywistych sytuacjach i najskuteczniejszych kontratakach, łącznie z obronami trwale uszkadzającymi agresora.
Ten system samoobrony i walki wręcz został zapoczątkowany w latach 30. XX wieku w Czechosłowacji przez Imiego Lichtenfelda i rozwinięty przez niego w kolejnych dekadach w Izraelu. System bazuje na podstawowych odruchach obronnych człowieka. Składa się z szeregu technik, w skład których wchodzą pchnięcia i dźwignie oraz uderzenia i kopnięcia w okolice gardła, oczu, potylicy, czy w strefę krocza. System cały czas ewoluuje wskutek licznych badań i doświadczeń użytkowników, a także przejmuje skuteczne rozwiązania z innych systemów obronnych bądź sztuk walki.
Historia krav magi.
Twórcą systemu był Imi Lichtenfeld, znany też jako Imi Sade Or. Jako sportowiec debiutował w klubie „Herkules”, założonym przez jego ojca. Uprawiał różne dyscypliny sportu: został mistrzem Słowacji w zapasach, boksie oraz gimnastyce, znał też jiu-jitsu (i podobno był znanym tancerzem). W latach 30. XX wieku stanął w obliczu realnego zagrożenia ze strony faszystowskich bojówek. Ze względu na swoje umiejętności stał się liderem młodych Żydów, którzy starali się przeciwstawić narastającej fali agresji. W czasach okupacji faszystowskiej zorganizował grupę samoobrony, która strzegła żydowskiej dzielnicy. Dzięki wielu walkom stoczonym z silnymi przeciwnikami, często uzbrojonymi w pałki i noże, zdobył doświadczenie umożliwiające mu po wielu latach skonstruowanie własnej odmiany systemu walki wręcz. Oparł się na założeniu, że w walce z silniejszym – często lepiej wyszkolonym – przeciwnikiem głównym atutem jest skuteczność ataku.
Historia krav magi jest ściśle powiązana ze zmianami ustrojowymi Izraela i potrzebami izraelskich sił militarnych związanych z ochroną kraju w jednej z dwóch najbardziej zagrożonych stref na świecie. We wczesnych latach czterdziestych podziemne izraelskie organizacje wyzwoleńcze walczyły o niepodległość państwa Izrael. Do takich grup należała utworzona w 1919 roku organizacja Hagana (po hebrajsku „obrona”).
Charakterystyka systemu.
Krav maga nie jest sportem. Ponieważ z założenia służy samoobronie, nie ma w niej współzawodnictwa, zaś trening służy wyłącznie zastosowaniom praktycznym w walce realnej.
Głównym celem walki jest pozbawienie napastnika zdolności do dalszej walki. Krav maga jest hybrydowym systemem, który zachęca adeptów do zdecydowanej postawy podczas konfliktu. Bronić się i atakować należy najkrótszą drogą i z pozycji, gdzie się jest, podejmując jak najmniejsze ryzyko. Krav maga jako tzw. system walki jest niemal całkowicie pozbawiony znanej z innych sztuk walki otoczki filozoficznej – jego główna myśl brzmi jednoznacznie: „Jeżeli Twoje życie lub zdrowie jest zagrożone, masz prawo do jego obrony, bez względu na środki”. Podstawowym celem szkolenia jest nauczenie przewidywania sytuacji zagrożeń, ich unikania, przytomności umysłu i działania w stresie.
Krav maga opiera się na naturalnych odruchach człowieka. Oryginalną koncepcją krav magi było przyswoić wszystko użyteczne, biorąc najbardziej skuteczne techniki, które sprawdzałyby się podczas realnej walki, a potrzebowałyby jak najkrótszego treningu. Wszystkie techniki są nastawione na maksymalną skuteczność przy minimum wykonanych ruchów.
System zawiera twarde uderzenia rękami i łokciami, uderzenia kolanami rodem z boksu tajskiego, niskie kopnięcia przechodzące przez cel, chwyty, obronę przed nożem i bronią palną. Ciosy zadaje się przy użyciu każdych dostępnych narzędzi, przez które rozumie się nie tylko części ciała, takie jak: głowa, łokcie, pięści, dłonie, kolana i stopy, ale także przedmioty codziennego użytku, począwszy od damskiej torebki, poprzez komplet kluczy, a na śmietniku czy kiju bejsbolowym skończywszy. Cele ataku stanowią wrażliwe punkty ciała ludzkiego: oczy, gardło, mostek, nerki, splot słoneczny, krocze, kolana, staw skokowy.
Odmiana militarna.
Są 2 wersje krav magi: cywilna oraz militarna. Różni je przede wszystkim zakres technik ćwiczonych oraz niejako cel: w wersji cywilnej priorytetem jest obrona przed zagrożeniem, w wersji wojskowej celem jest także zabicie przeciwnika.
Odmiana militarna krav magi wykorzystuje broń jako element wyposażenia, podczas gdy cywilna zakłada wykorzystanie noża lub pałki jedynie po odebraniu ich przeciwnikowi. Odmiany militarnej naucza się wyłącznie wśród tzw. służb mundurowych (w szczególności w wojsku i policji). Przy jej opracowywaniu kierowano się spostrzeżeniem, że klasyczne sztuki walki były przeznaczone do walki przeciwko innej broni niż dzisiaj stosowana.
Zasady.
Krav maga stosuje gradację obrony w zależności od intensywności ataku i sytuacji broniącego się, czemu służą cztery zasady:
Trening krav magi.
Trening ma mieć praktyczne zastosowanie w sytuacjach codziennych. Adepci używają podstawowych technik w połączeniu z jakimikolwiek innymi ruchami, aby obronić się przed atakiem. Kładzie się nacisk na szybkość, wytrzymałość, siłę, adekwatność obrony do ataku, koordynację ruchów, lecz najważniejsza jest technika.
Treningi prowadzone są różnie, w zależności od instruktora i organizacji do której należy, ale można podzielić je na główne etapy:
Dodatkowo, w zależności od stopnia zaawansowania uczniów, wprowadzane są inne elementy, np. walki sparingowe. W IKMA (Israeli Krav Maga Association) kładzie się nacisk na obecność sparingów w programie treningowym już od pierwszych zajęć.
Cechą odróżniającą treningi krav magi od sztuk walki jest przede wszystkim obecność treningów zadaniowych lub sytuacyjnych. Kładą one nacisk na wykorzystanie poznanych technik w określonych sytuacjach mających miejsce w rzeczywistości, przy zastosowaniu maksymalnego możliwego zbliżenia warunków treningu do rzeczywistości.
Stopnie szkoleniowe w systemie krav maga.
W początkowym okresie istnienia systemu jego twórca nie używał podczas treningu pasów, znanych ze wschodnich sztuk walki, gdyż uważał system za militarny. Jednak poszukując uznania wśród innych systemów walki, stworzył system pasów oparty na judo (biały – żółty – pomarańczowy – zielony – niebieski – brązowy – czarny). Czarny pas otrzymuje się po 8-10 latach praktyki. System był podzielony na oceny.
W latach 90. XX wieku Imi miał wątpliwości, czy w krav madze powinien obowiązywać system pasów oraz czy ich stosowanie ma jakieś praktyczne znaczenie. W rezultacie, po jego śmierci system stopni został zachowany w każdej z federacji-córek, jakkolwiek część z nich nadal używa pasów podczas treningu, a część z nich zupełnie z tego zrezygnowała. System pasów został w nich zastąpiony systemem poziomów: adept – absolwent – ekspert. Niekiedy kolory pasów traktuje się jedynie jako formalne oznaczenie stopnia na certyfikacie, lecz nie nosi się ich na treningu. Ubiór treningowy składa się zwykle z czarnych spodni i czarnych (w IKMA) lub białych (w IKMF) koszulek z krótkimi rękawkami (T-shirt).
Terminologia.
„Krav maga” to ogólne pojęcie. W słownikach wydanych w Izraelu napisane jest, że krav maga to system walki wręcz: "maga" znaczy „bliski”, „z bliska” lub „(na) dotyk”, "krav" znaczy „walka”.
Niektórzy z autentycznych instruktorów krav magi, jak Dennis Hanover, pod wpływem ludzi głoszących że znają „prawdziwą wersję nauczaną w elitarnych jednostkach” i na skutek komercjalizacji tego systemu, przestali używać terminu „krav maga”. W przeszłości wielu instruktorów określało się jako instruktorzy krav magi, lecz teraz określają się "madrich le'chima" („instruktorzy walki”).
Wiele elitarnych jednostek wojskowych nadal lojalnie nazywa walkę wręcz "kapap". Jednostki antyterrorystyczne, które używały terminu "lochama zeira", oznaczającego „walkę w małej skali”, obecnie używają terminu "lotar", czyli „antyterroryzm” (od nazwy szkoły antyterrorystów Lochama Be'Terror). Wszyscy instruktorzy "kapap/lotar" są instruktorami krav magi w wojsku, lecz nie wszyscy instruktorzy krav magi są instruktorami "kapap/lotar". Terminu "kapap/lotar" używa Chaim Peer. "Kapap/lotar" obejmuje podstawowe umiejętności walki z krav magi, lecz idzie krok dalej w technikach unieszkodliwiania terrorystów, zgłębionej wiedzy o wrażliwych punktach ciała, i całkiem nowej koncepcji, znanej pod angielską nazwą "boil pressure training" – trening radzenia sobie ze stresem podczas walki.
Ran Cohen, dawny instruktor służb specjalnych w Izraelu używa terminu "operational krav maga". Inny znany instruktor, Eli Avikazar stosuje nazwę "krav magen". Moni Aizik używa "edge combat". Miki Erez, Niel Farber i Moti Horenstein używają "kavana and hisardut survival".
Organizacje krav maga.
Imi wraz z najbliższymi instruktorami, m.in. Ejalem Janilowem, Rahimem Gidonem, Gabim Noahem założył Israeli Krav Maga Association (IKMA) w 1978 i został Grandmasterem systemu.
Ponieważ wielu instruktorów utrzymywało, że uczy krav magi, weterani instruktorzy czuli potrzebę uregulowania, co jest, a co nie jest czystym krav maga. Powstało więc kilka innych organizacji:
Krav maga w Polsce.
W Polsce krav maga pojawiła się w połowie lat dziewięćdziesiątych XX wieku. Pionierami systemu w Polsce są Tomasz Adamczyk i Richard Douieb. Tomasz Adamczyk założył w 1995 roku Instytut Krav Maga Polska zrzeszony w Israeli Krav Maga Federation (Ejal Janilow). W trakcie cyklicznych szkoleń w 1. Pułku Specjalnym w Lublińcu, instruktorem IKMP został ppor. lek. Krzysztof Sawicki. Oprócz K. Sawickiego w Poznaniu tytuł instruktorski uzyskali kpt. Włodzimierz Kopeć i mjr Piotr Tarnawski (oficerowie odpowiedzialni za wychowanie fizyczne w Centrum Szkolenia Wojsk Lądowych w Poznaniu), którzy w 1997 roku opuścili Instytut i założyli Stowarzyszenie Krav Maga. W 2008 roku z Instytutu odeszli m.in. Jarosław Rogowski, Jędrzej Przeniosło oraz Jacek Moryl tworząc Global Krav Maga Academy.
Krzysztof Sawicki prowadzi akademię krav magi w oparciu o Israeli Krav-Maga Gidon System. W 2010 roku po rozłamie w IKMF i powstaniu Krav Maga Global, Instytut Krav Maga Tomasza Adamczyka stał się częścią KMG. Pod koniec 2012 roku Tomasz Adamczyk powołał do życia własną, niezależną organizację United Krav Maga World Organization, odłączając tym samym Instytut od Krav Maga Global i Ejala Janilowa. W następstwie tych działań, Krav Maga Global otworzyła bezpośrednie przedstawicielstwo w Polsce. W roku 2013 przedstawicielem z ramienia IKMF na Polskę został Zbigniew Kotowski Expert1, w tym samym roku do IKMF wracają też inni instruktorzy jak Mariusz Jasiński, Dariusz Waluś i Łukasz Bielach. W następnych latach do IKMF dołączyli kolejni trenerzy jak Orczykowski czy Kuśmierczak.

</doc>
<doc id="91840" url="https://pl.wikipedia.org/wiki?curid=91840" title="Ruanda/Historia">
Ruanda/Historia



</doc>
<doc id="91841" url="https://pl.wikipedia.org/wiki?curid=91841" title="Ruanda/Warunki Naturalne">
Ruanda/Warunki Naturalne



</doc>
<doc id="91842" url="https://pl.wikipedia.org/wiki?curid=91842" title="Ruanda/Organizacja państwa">
Ruanda/Organizacja państwa



</doc>
<doc id="91843" url="https://pl.wikipedia.org/wiki?curid=91843" title="Ruanda/prefektury">
Ruanda/prefektury



</doc>
<doc id="91844" url="https://pl.wikipedia.org/wiki?curid=91844" title="Gospodarka Ruandy">
Gospodarka Ruandy



</doc>
<doc id="91845" url="https://pl.wikipedia.org/wiki?curid=91845" title="Prefektury Rwandy">
Prefektury Rwandy



</doc>
<doc id="91847" url="https://pl.wikipedia.org/wiki?curid=91847" title="The Toy Dolls">
The Toy Dolls

The Toy Dolls – brytyjska grupa punkrockowa, powstała pod koniec roku 1979 i działająca do dziś.
Początkowy skład grupy to: Pete Zulu (Peter Robson) – wokal, Olga (Michael Algar) – gitara, Flip (Philip Dugdale) – gitara basowa, Mr Scott (Colin Scott) – perkusja. Skład zespołu skurczył się wkrótce po utworzeniu do trzech osób: Olga (Michael Algar) – gitara + wokal, Flip (Philip Dugdale) – gitara basowa, Mr Scott (Colin Scott) – perkusja. W późniejszych latach skład zmieniał się często, ale liderem pozostawał Olga.

</doc>
<doc id="91850" url="https://pl.wikipedia.org/wiki?curid=91850" title="Radio internetowe">
Radio internetowe

Radio internetowe – rozgłośnia cyfrowa, nadająca swoje audycje poprzez Internet, za pomocą przesyłania strumieniowego, zwykle w formacie MP3, Ogg Vorbis, RealAudio, AAC+ lub Windows Media Audio. Choć częste są amatorskie stacje internetowe, istnieją także ściśle sprofesjonalizowane rozgłośnie. Także tradycyjne stacje radiowe wykorzystują Internet jako dodatkowy kanał nadawczy. 
Sytuacja rozgłośni internetowych w Polsce.
Radio emitujące swój program wyłącznie drogą internetową nie musi w Polsce starać się o uzyskanie koncesji na nadawanie, a co za tym idzie uiszczać opłat dla Krajowej Rady Radiofonii i Telewizji. Nadawca takiej rozgłośni powinien zatroszczyć się o pozwolenie na rozpowszechnianie utworów muzycznych. Nadawanie piosenek bez takiej zgody może skutkować karą do dwóch lat pozbawienia wolności i wysoką grzywną dla właściciela stacji. W celu legalnego odtwarzania muzyki w radiu, nadawca powinien podpisać umowy z podmiotami, którymi są:
W podpisanych umowach musi być określona wysokość tantiem, jakie nadawca będzie uiszczał wytwórniom z tytułu praw autorskich. Część z pozyskanych w ten sposób środków trafia również do wykonawców.
Bogactwo dostępu do muzyki i podcastów poprzez serwisy streamingowe, możliwość korzystania z internetowej telewizji bez umów i stałych zobowiązań, istnienie serwisów internetowych typu YouTube, gdzie można samemu dobierać sobie treści z zakresu audio-video, dobrze rozwinięta sieć radia analogowego na większości terytorium w kraju i mnogość stacji powoduje, że wiele rozgłośni nadających za pośrednictwem Internetu to projekty mniej lub bardziej niszowe. Wśród tych radiostacji najwięcej jest takich, które nie zatrudniają żadnych dziennikarzy, ani prezenterów, a ich ramówkę stanowią wyłącznie playlisty z określonymi utworami, które odtwarzane są w kolejności losowej (sama tylko Grupa RMF nadaje w ten sposób ponad 100 stacji).
Prowadzenie radia wyłącznie drogą internetową bez zatrudnionych dziennikarzy nie generuje dużych kosztów. Są jednak stacje tego typu, które zatrudniają znanych dziennikarzy i posiadają regularną ramówkę. Takie rozgłośnie utrzymują się z reklam lub dzięki wsparciu finansowemu słuchaczy i różnych instytucji. Właściciele takich rozgłośni mając świadomość, że ich program dociera do stosunkowo niewielkiego grona odbiorców w porównaniu z tymi działającymi drogą analogową, decydują się w większym lub mniejszym stopniu na emitowanie audycji profilowanych o tematyce przeznaczonej dla węższego grona słuchaczy. Szczególny rozgłos tego typu rozgłośniom przyniosło przejście w 2020 roku do Radia Nowy Świat i Radia 357 dziennikarzy radiowej Trójki, w tym wielu osobistości znanych i pracujących przez dziesiątki lat w Polskim Radiu.
Z badań przeprowadzonych pod koniec 2019 przez Track Kantar Polska wynika, że średnio drogą internetową (komputer, smartfon, odbiornik internetowy) radia słuchało niespełna 8% Polaków, w tym 6,5% z nich, czyli niecałe 2,5 miliona regularnie korzystało z Internetu w celu słuchania rozgłośni profilowanych lub niedostępnych drogą analogową. Rok później pracownia ponownie przeanalizowała słuchalność radia za pośrednictwem Internetu. Okazało się, że rozgłośni radiowych tą drogą słuchało ok. 7,5% Polaków, z czego prawie 6,1%, tj. ok. 1,9 miliona słuchało regularnie przez Internet stacji, które nie nadają na falach FM.

</doc>
<doc id="91851" url="https://pl.wikipedia.org/wiki?curid=91851" title="Lazaros Woreadis">
Lazaros Woreadis

Lazaros Woreadis (ur. 18 lipca 1960) w Salonikach) – grecki sędzia koszykówki, uczestnik igrzysk olimpijskich w Atenach 2004.
Sędziował m.in. finały europejskich pucharów w koszykówce - Pucharu Saporty i Pucharu Koracia w 2002, prowadził także mecze na Mistrzostwach Świata Juniorów w Grecji (2003). Jako czołowy grecki arbiter został wytypowany do sędziowania na igrzyskach olimpijskich w Atenach, wygłosił także tekst przysięgi sędziów na uroczystości otwarcia igrzysk.

</doc>
<doc id="91857" url="https://pl.wikipedia.org/wiki?curid=91857" title="Nizina Mandżurska">
Nizina Mandżurska

Nizina Mandżurska (), także Nizina Songliao () – nizina w północno-wschodnich Chinach, w dorzeczu Sungari i Liao He, nad Zatoką Liaotuńską, otoczona Górami Wschodniomandżurskimi oraz Wielkim i Małym Chinganem. Rozciąga się na długości ok. 1000 km i szerokości 300–400 km. Zajmuje obszar zapadliska tektonicznego o powierzchni ok. 350 tys. km², które wypełniają trzecio- i czwartorzędowe osady jeziorne i rzeczne oraz lessy, a bliżej morza – także utwory morskie. Posiada mało urozmaiconą rzeźbę i wznosi się maksymalnie na wysokość 300 m n.p.m. W części środkowej i na północy występują liczne płytkie jeziora i bagna.
Rozległe obszary czarnoziemów stepowych umożliwiły rozwój rolnictwa. Na Nizinie Mandżurskiej uprawia się pszenicę, soję, buraki cukrowe, kukurydzę, jęczmień, proso, sorgo, ziemniaki, len, na południu także ryż i konopie. Ponadto rozpowszechniona jest hodowla koni i owiec oraz pszczelarstwo. Ważny region przemysłowy i górniczy z bogatymi złożami rud żelaza, węgla kamiennego i ropy naftowej. Główne miasta to Shenyang, Anshan, Changchun i Harbin.
W obrębie Niziny Mandżurskiej wyróżnia się kilka mniejszych nizin, m.in. Liaohe i Songnen.

</doc>
<doc id="91859" url="https://pl.wikipedia.org/wiki?curid=91859" title="Konstanty Romanow (1779–1831)">
Konstanty Romanow (1779–1831)

Konstanty Pawłowicz Romanow, właśc. Konstantin Pawłowicz Holstein-Gottorp-Romanow (ros. Константин Павлович Романов; ur. w Carskim Siole (obecnie Puszkin), zm. k. Witebska) – wielki książę rosyjski z dynastii Romanowów, następca tronu rosyjskiego w latach 1801–1823, naczelny wódz armii Królestwa Polskiego pełniący obowiązki gubernatora wojskowego Królestwa Polskiego, generał–inspektor kawalerii rosyjskiej, naczelny dowódca korpusu litewskiego, sprawujący władzę głównodowodzącego armii czynnej nad guberniami: wileńską, grodzieńską, mińską, wołyńską, podolską i w obwodzie białostockim od 1819 roku, deputowany na Sejm Królestwa Polskiego w 1818 z cyrkułu VIII Warszawy.
Życiorys.
Był drugim synem cesarza Pawła I i cesarzowej Marii Fiodorowny, bratem cesarzy: Aleksandra I i Mikołaja I. Od 1797 generalny inspektor kawalerii. W 1799 brał udział w walkach manewrowych Suworowa we Włoszech i Szwajcarii. W czasie wojen Rosji z Francją w latach 1805–1807 i 1812–1814 był dowódcą Gwardii Cesarskiej. W 1814 naczelny dowódca Wojsk Polskich i faktyczny namiestnik cara w Polsce. W 1823 roku zrezygnował z praw do tronu rosyjskiego, przysługujących mu na wypadek śmierci starszego brata. Przyczyną rezygnacji był ślub w 1820 z polską hrabianką Joanną Grudzińską. Akt rezygnacji był utrzymywany w tajemnicy. Niemniej w 1825, po śmierci Aleksandra I, Mikołaj wysłał jednak do niego wiadomość wzywającą do wstąpienia na tron, tytułując go cesarzem Konstantym I. Konstanty odmówił wtedy ponownie, pozostając w Warszawie. Formalnie od 27 listopada do 14 grudnia 1825 był cesarzem Rosji. Nie wiedzieli jednak o tym dekabryści, którzy wywołali w grudniu 1825 powstanie przeciwko Mikołajowi w obronie praw Konstantego do tronu. W latach 1815–1830 był wodzem naczelnym Wojska Polskiego i faktycznym wielkorządcą Królestwa Polskiego. Podlegały mu także garnizony wojsk rosyjskich w zachodnich guberniach Rosji. Zasłynął zaprowadzeniem w armii patologicznej dyscypliny, dawał przykłady sadyzmu, będącego przyczyną wielu samobójstw unoszących się honorem polskich oficerów. Zwalczał polskie ruchy wolnościowe, rozbudował siatkę tajnej policji rosyjskiej w Polsce. Odmówił wysłania wojsk polskich na wojnę z Turcją 1828–29.
W nocy 29 listopada 1830 jego osoba była głównym celem ataku spiskowców. Jednak udało mu się uciec z warszawskiego Belwederu w przebraniu kobiety. Po wybuchu powstania listopadowego na czele korpusu rosyjskiego uszedł do Rosji, wkrótce zmarł na przywleczoną przez wojska rosyjskie cholerę. Istnieje też druga wersja jego śmierci, poświadczana przez wielu pamiętnikarzy, że została podana mu trucizna w poziomkach ze śmietaną.
Związki i potomstwo.
Pierwszą żoną Konstantego była księżna Julia z Saksonii-Coburga-Saalfeld, którą poślubił w 1796 na żądanie swojej babki Katarzyny II. Konstanty miał wówczas 17, a Julia 15 lat. Małżeństwo było udręką dla Wielkiej Księżny, która ostatecznie opuściła męża i wyjechała z Rosji. W 1808 Julia urodziła nieślubnego syna, którego ojcem był francuski arystokrata. Cztery lata później urodziła drugie nieślubne dziecko, tym razem ojcem był szwajcarski chirurg. W 1820, po dziewiętnastu latach separacji, małżeństwo Julii i Konstantego zostało formalnie anulowane.
Pierwszą ważną kochanką Konstantego została Josephine Mercier (1778–1824), z którą doczekał się syna Pawła Konstantynowicza Aleksandrowa-Romanowskiego (1808–1857), którego traktował jak z prawego łoża i obsadził na wysokim szczeblu wojskowym. Związek ten przetrwał aż do drugiego ślubu wielkiego księcia. Josephine została wydana za przyjaciela Konstantego, Friedrichsa-Weissowa.
Drugą kochanką, z którą trwał w związku, będąc jednocześnie z Josephine, była Anne-Clara de Laurent. Był to burzliwy i stosunkowo krótki związek, w którym urodziły się dzieci Konstanty Iwanow Konstantinow (1818–1871) i Konstancja Iwanowna Konstantinowa. Zanim Konstanty zapałał miłością do hrabianki Grudzińskiej, starał się o rękę księżniczki Lubomirskiej.
Drugą żoną Konstantego została hrabianka Joanna Grudzińska herbu Grzymała (1791–1831), którą uczynił księżną łowicką i która nosiła nazwisko Łowicka-Romanowska, a nie Holstein-Gottorp-Romanow, jak inne niemorganatyczne małżonki członków rodziny cesarskiej. Wziął z nią trzy śluby: prawosławny, katolicki i cywilny. Na znak szacunku do wyznania żony nosił podarowany przez nią medalik z wizerunkiem Matki Boskiej.
W 1815 został odznaczony Orderem Orła Białego, a w 1830 – Znakiem Honorowym za 15 lat służby.
Książę Konstanty w teatrze i filmie.
Postać Wielkiego Księcia Konstantego występuje w:

</doc>
<doc id="91862" url="https://pl.wikipedia.org/wiki?curid=91862" title="Orlik pospolity">
Orlik pospolity

Orlik pospolity ("Aquilegia vulgaris" L.) – gatunek rośliny z rodziny jaskrowatych. Pochodzi z Europy i z Afryki Północnej. Rośnie zwykle na terenach podgórskich i górskich, w Alpach sięgając po piętro subalpejskie. W Dolnej Engadynie dochodzi wyjątkowo do wysokości 2150 m n.p.m.
Występuje również w stanie dzikim w Polsce, jest niezbyt pospolity. Rośnie na rozproszonych stanowiskach zarówno na niżu, jak i w górach, najwyżej sięga w Tatrach. Pochodzi też od niego wiele mieszańców uprawianych jako rośliny ozdobne.
Biologia i ekologia.
Bylina, hemikryptofit. Kwitnie między majem a lipcem. Kwiaty zapylane są przeważnie przez trzmiele. Cała roślina jest lekko trująca. Przy doustnym spożyciu powoduje odurzenie, omdlenia, zwężenie źrenic, biegunkę i trudności w oddychaniu.
Siedliskiem są widne lasy liściaste i niezbyt wilgotne zarośla. Dobrze czuje się na glebach żyznych. Preferuje podłoże wapienne. Lubi stanowiska półcieniste lub słoneczne.
Systematyka, zmienność i nomenklatura.
Nazwa naukowa rodzaju pochodzi od łacińskiego słowa "aquila" – orzeł, ponieważ ostroga orlika przypomina szpon orła.
Gatunek wykazujący dużą zmienność, niektóre opracowania wyróżniają liczne podgatunki:
Wyhodowano szereg odmian uprawnych, m.in.:
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 1957–2014 znajdowała się pod ochroną ścisłą. Z powodu swoich ładnych kwiatów bywa zrywany i przesadzany do ogródków przydomowych. Wiele jego stanowisk znajduje się w parkach narodowych, gdzie są dobrze chronione.
Uprawa.
Uprawiany jest głównie ze względu na ładne kwiaty. Po przekwitnięciu staje się nieozdobny, dlatego też sadzi się go zazwyczaj w towarzystwie innych roślin. Jest łatwy w uprawie, całkowicie mrozoodporny. Najlepiej rośnie na lekkiej, przepuszczalnej i próchnicznej glebie i na stanowisku słonecznym. Rozmnaża się go przez podział kępy lub z nasion wysiewanych jesienią lub wiosną. W celu otrzymania osobników o tych samych cechach co odmiana, roślinę należy rozmnażać przez podział rozrośniętych kęp.
Obecność w kulturze.
Poczta Polska wyemitowała 14 czerwca 1967 r. znaczek pocztowy przedstawiający orlika pospolitego o nominale 60 gr, w serii "Rośliny chronione". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r.

</doc>
<doc id="91863" url="https://pl.wikipedia.org/wiki?curid=91863" title="MRAM">
MRAM

MRAM (ang. "Magnetoresistive Random Access Memory)" – rodzaj pamięci nieulotnej RAM wykorzystującej tunelowy efekt magnetorezystancyjny lub zjawisko gigantycznego magnetooporu. Element pamięciowy zbudowany jest z trzech warstw: miękkiej warstwy ferromagnetycznej, niemagnetycznej bariery tunelowej i twardej warstwy ferromagnetycznej oraz z oplotu przewodnika. Zapis polega na przemagnesowaniu miękkiego materiału magnetycznego przez płynący prąd, co powoduje zmianę rezystancji złącza. Odczyt dokonywany jest przez pomiar rezystancji.
Pierwsze prace nad pamięciami MRAM dokonał IBM. Obecnie najbardziej zaawansowani w tej technologii są Altis Semiconductor i Freescale Semiconductor (dawniej dział półprzewodników firmy Motorola).

</doc>
<doc id="91864" url="https://pl.wikipedia.org/wiki?curid=91864" title="Ha Tae-kwon">
Ha Tae-kwon

Ha Tae-kwon (ur. 30 kwietnia 1975 r. w Jeonju), południowokoreański badmintonista, mistrz olimpijski w deblu, mistrz świata i wielokrotny mistrz Azji.
W parze z Kim Dong-moon zdobył brązowy medal olimpijskie na igrzyskach w Sydney. Z tym samym partnerem zdobył mistrzostwo olimpijskie na igrzyskach w Atenach. W drodze do tytułu pokonali m.in. parę polską Robert Mateusiak/Michał Łogosz. W finale olimpijskim Koreańczycy pokonali rodaków Lee Dong-soo i Yoo Yong-sung.
Na mistrzostwach świata w 1999 roku zdobył złoty medal w parze z Kim Dong-moon w grze podwójnej. Startował też w grze mieszanej, kończąc na etapie ćwierćfinałów. Dwa lata później w Sewilli wywalczył srebrny medal w grze podwójnej z tym samym partnerem. W finale przegrali z Indonezyjczykami Tonym Gunawanem i Halimem Haryanto.

</doc>
<doc id="91867" url="https://pl.wikipedia.org/wiki?curid=91867" title="Janusz Śniadek">
Janusz Śniadek

Janusz Józef Śniadek (ur. 26 maja 1955 w Sopocie) – polski inżynier i działacz związkowy, w latach 2002–2010 przewodniczący NSZZ „Solidarność”, poseł na Sejm VII, VIII i IX kadencji.
Życiorys.
Studiował na Wydziale Budowy Okrętów Politechniki Gdańskiej (1975–1981), uzyskując tytuł zawodowy magistra inżyniera mechanika. Pracę zawodową podjął w Stoczni im. Komuny Paryskiej w Gdyni na stanowisku projektanta w Biurze Konstrukcyjnym. Od sierpnia 1981 prowadził działalność w NSZZ „Solidarność”. W czasie stanu wojennego redagował zakładowy biuletyn „Kadłub”.
W latach 1989–1998 pełnił funkcję przewodniczącego komisji zakładowej „Solidarności” w Stoczni Gdynia. W 1991 kandydował z jej listy do Sejmu. Od 1992 do 1995 był członkiem zarządu Regionu Gdańskiego, a od 1995 członkiem Komisji Krajowej związku. W 1997 został wiceprzewodniczącym „Solidarności”. W tym samym roku w wyborach parlamentarnych bez powodzenia ubiegał się o mandat poselski z listy Akcji Wyborczej Solidarność w okręgu gdańskim. W 2000 zrezygnował z jego objęcia po zmarłej Franciszce Cegielskiej.
W 1998 został wybrany na przewodniczącego zarządu Regionu Gdańskiego. We wrześniu 2002 zastąpił na stanowisku przewodniczącego Komisji Krajowej NSZZ „S” Mariana Krzaklewskiego, który ustąpił po porażce wyborczej Akcji Wyborczej Solidarność Prawicy w wyborach parlamentarnych w 2001. We wrześniu 2006 Janusz Śniadek uzyskał reelekcję na zajmowane stanowisko. W październiku 2010 przegrał wybory na kolejną kadencję z dotychczasowym szefem śląsko-dąbrowskiej „Solidarności” Piotrem Dudą.
W okresie pełnienia przez niego tej funkcji związek oficjalnie wspierał Lecha i Jarosława Kaczyńskich w wyborach prezydenckich w 2005 i 2010.
W 2010 prezydent RP Lech Kaczyński powołał go na członka Narodowej Rady Rozwoju.
W wyborach parlamentarnych w 2011 z listy Prawa i Sprawiedliwości został wybrany na posła VII kadencji w okręgu gdyńskim, otrzymując 26 440 głosów. W 2015 z powodzeniem ubiegał się o poselską reelekcję (dostał 26 671 głosów). W wyborach w 2019 ponownie został wybrany do Sejmu, otrzymując 9342 głosy. W 2021 powołany przez premiera Mateusza Morawieckiego w skład Rady Doradców Politycznych.
Odznaczenia i wyróżnienia.
W 2006 został odznaczony Medalem im. Eugeniusza Kwiatkowskiego „Za wybitne zasługi dla Gdyni”. W 2019 otrzymał statuetkę „Zasłużony dla Kupiectwa Polskiego”, przyznaną przez Naczelną Radę Zrzeszeń Handlu i Usług. W 2022 udekorowany Medalem Stulecia Odzyskanej Niepodległości.

</doc>
<doc id="91873" url="https://pl.wikipedia.org/wiki?curid=91873" title="Bitwa pod Kynoskefalaj">
Bitwa pod Kynoskefalaj



</doc>
<doc id="91878" url="https://pl.wikipedia.org/wiki?curid=91878" title="ATAPI">
ATAPI

ATAPI (ang. "Advanced Technology Attachment Packet Interface") – interfejs systemowy w komputerach klasy PC przeznaczony do komunikacji z urządzeniami pamięci masowych. ATAPI to "de facto" rozszerzona wersja standardu ATA, wprowadzająca wiele usprawnień pod kątem obsługi wymiennych mediów. Głównie dotyczy to napędów CD-ROM/DVD/Blu-ray Disc, napędów taśmowych czy też dyskietek o dużych pojemnościach – ZIP, SuperDisk. W wyniku wprowadzonych zmian w standardzie ATA przyjął on nazwę ATA/ATAPI – jednak większość osób posługuje się jego pierwotną, krótszą nazwą.

</doc>
<doc id="91880" url="https://pl.wikipedia.org/wiki?curid=91880" title="Déjà vu">
Déjà vu

Déjà vu (wym. [], fr. "już widziane") – odczucie, że przeżywana sytuacja wydarzyła się już kiedyś, w nieokreślonej przeszłości, połączone z pewnością, że to niemożliwe. Przeciwieństwem "déjà vu" jest "jamais vu" (fr. "nigdy nie widziane"). Anomalia funkcjonowania mózgu, przedstawiającego sytuację aktualnie widzianą, jako wspomnienie.
Szczegółowa definicja pojęcia "déjà vu".
"Déjà vu" jest zjawiskiem mającym następujące cechy:
Wskazano na kilka odmian zjawiska "déjà vu", którym próbowano nadać odrębne nazwy:
Częstość występowania.
"Déjà vu" występuje z równą częstotliwością w różnych populacjach. W różnych badaniach uzyskano jednak wyniki niejednoznaczne. W zdecydowanej większości przypadków jest zjawiskiem występującym u zdrowych osób.
Historia terminu "déjà vu".
Za pierwsze pojawienie się określenia „déjà vécu” uznaje się użycie terminu w 1873 r. przez Paula Verlaina w wierszu "Kalejdoskop". W 1876 roku Emile Boirac w artykule "Correspondance" na łamach czasopisma "Revue Philosophique" użył omawianego określenia ściśle w odniesieniu do zjawiska. Termin ten do języka naukowego wprowadził w 1896 r. M. Arnaud, proponując na spotkaniu "Towarzystwa Medyczno-Psychologicznego" (Paryż, 24 lutego 1896) użycie terminu "déjà vu" na określenie omawianego fenomenu. Słowo to przyjęło się na tyle dobrze, że w języku angielskim, a także polskim nie ma odpowiedników.
"Déjà vu" odczuwano w starożytności. Wiązano wówczas ten fenomen z metempsychozą. Pogląd ten wyznawali pitagorejczycy oraz orficy. Pitagorasa krytykuje Augustyn Aureliusz twierdząc, że przyczyniają się do tego zjawiska "złe i kłamliwe duchy". Św. Augustyn krytykuje poglądy Platona, jakie wypowiadane są ustami Sokratesa w dialogach "Menon" (81d–84), "Fedon" (72e), "Fajdros" (249c–250). Pogląd, że "déjà vu" przywołuje wspomnienia z poprzednich wcieleń, choć nienaukowy, przetrwał do naszych czasów. Odwoływał się do niego w 1828 r. sir Walter Scott, mówiąc o "odczuciu preegzystencji" ("the sense of pre-existence").
W XIX wieku mitologiczne próby wytłumaczenia zostały zastąpione przez podejście naukowe. W roku 1844 Artur Landbroke Wigan, pomimo tego, że jego wyjaśnienie "déjà vu" było poparte wiedzą anatomiczną, określał to doświadczenie jako "poczucie preegzystencji" ("the sentiment of pre-existence"). Wprowadził on ideę "podwójnego mózgu", która pojawia się w różnych odmianach u innych autorów zajmujących się "déjà vu". Twierdził on, że w czasie gdy jeden mózg funkcjonuje, drugi znajduje się w stanie uśpienia. Pomimo tego odbiera informacje. Zjawisko "déjà vu" pojawia się, gdy mózg powraca ze stanu uśpienia do stanu normalnego działania i porównuje aktualną percepcję z tą nabytą podczas uśpienia.
Lata 80. i 90. XIX wieku były okresem rozwijania się koncepcji zaburzeń oraz modeli funkcjonowania pamięci. W tym czasie także zwrócono uwagę na pojęcie "paramnezji" lub "urojeń pamięci". Na temat "déjà vu" wypowiadali się tacy badacze jak James Sully i Emil Kraepelin. Rozpoczęto systematyczne badania tego zjawiska na gruncie neurologii, psychiatrii i psychologii. W 1876 r. na łamach czasopisma "Revue Philosophique" odbyła się debata dotycząca zjawiska paramnezji. Głos w niej zabrali kolejno: André Lalande, Ludwic Dugas, Jacques Le Lorrain, Paul Lapie.
Déjà vu w neurologii i neuropsychologii.
Badacze są zgodni, że "déjà vu" występuje często wraz z zaburzeniami neurologicznymi. Bardzo wcześnie zauważono występowanie "déjà vu" krótko przed rozpoczęciem się ataku padaczki. Wówczas zjawisko to wchodzi w skład aury poprzedzającej napad padaczkowy. "Déjà vu", w powiązaniu z innymi zjawiskami psychicznymi towarzyszy stanom napadowym w przebiegu małego napadu padaczkowego (petit mal), a także w skład objawów napadów psychosensorycznych padaczki skroniowej.
Wiele badań wskazuje na związek "déjà vu" z płatem skroniowym. W 1963 r. Malwin Cole i Oliver Zangwill znaleźli istotną korelację między występowaniem zjawiska "déjà vu" a występowaniem ogniska padaczkowego w półkuli podległej. W 1959 roku Sean Mullan i Wilder Penfield w trakcie operacji dokonywali stymulacji tylnej części zakrętu skroniowego górnego prądem elektrycznym i kilku pacjentów przyznało, że miało "déjà vu".
Robert Efron w 1963 roku prowadził badania nad zdolnością określania następstwa czasowego zdarzeń. Ustalił, że kluczowym obszarem mózgu dla rozróżniania następstwa wydarzeń jest płat skroniowy półkuli dominującej. Uważa on, że w sytuacji uszkodzeń pewnych okolic mózgu, informacje odbierane przez jedną półkulę dostarczane są do drugiej z opóźnieniem, jednakże na tyle małym, że poprzednia percepcja nie została włączona do pamięci i osoba nie jest w stanie odnieść się do niej, aby stwierdzić kiedy było wydarzenie odbierane przez nią po raz drugi.
Déjà vu w psychiatrii i psychologii.
W psychiatrii zjawisko "déjà vu" zalicza się do szerszej grupy "złudzeń pamięciowych utożsamiających", te zaś wchodzą w skład jeszcze szerszej grupy "paramnezji".
Psychologia poznawcza twierdzi, że "déjà vu" jest skutkiem wystąpienia procesu rozpoznania bez przypomnienia. Freud twierdził, że "déjà vu" pojawia się, gdy aktualna sytuacja budzi pewną nieświadomą fantazję; doświadczana aktualnie sytuacja budzi pewne wcześniejsze nieświadome życzenie, które jednakże nie jest rozpoznawane, gdyż nigdy przedtem nie stało się świadome. Uczucie znajomości przenosi się natomiast na otoczenie.
Podobne wytłumaczenie przynosi psychologia postaci, wskazując na związki "déjà vu" z derealizacją i depersonalizacją. "Derealizacja" pojawia się wówczas gdy pewna figura związana z aktualnym doświadczeniem zostaje pozbawiona ważnej części w postaci afektu. Percepcja ta, staje się wówczas "obca" i "dziwna". "Déjà vu" natomiast wiąże się z przyłączeniem do aktualnej percepcji afektu związanego z innym wydarzeniem.
Postuluje się utworzenie kontinuum zjawisk nieprawidłowego rozpoznania, w którym na jednym końcu będzie znajdowało się "déjà vu" jako forma najlżejsza i paramnezja powielająca jako najcięższa.
Wskazuje się na pewne podobieństwa "déjà vu" do takich objawów chorobowych jak chronofrenia, syndrom Capgrasów.
W dotychczasowych badaniach nie znaleziono istotnych związków pomiędzy występowaniem "déjà vu" w swojej klasycznej formie a chorobami psychicznymi. Wskazuje się jednak, że jako objaw chorobowy może być traktowany w sytuacji, gdy osoba traci krytyczny stosunek do swojego doświadczenia lub gdy jest zjawiskiem uporczywym. Wówczas wchodzi w skład "urojeniowych błędnych utożsamień" ("delusional misidentification") i może wskazywać na wystąpienie psychozy.
Inne definicje "déjà vu".
W parapsychologii zjawisko "déjà vu" jest uważane za kontakt ducha człowieka z istotą ponadmaterialną posiadającą wszechwiedzę wszechistnienia. Istnieje też hipoteza, jakoby "déjà vu "było przypomnieniem sobie wcześniejszego snu, który okazał się fragmentem przyszłego wydarzenia. Istotną rolę odgrywa tu kwantowa teoria równoległych światów i snów jako wydarzeń tam zachodzących dla innych wcieleń człowieka.

</doc>
<doc id="91881" url="https://pl.wikipedia.org/wiki?curid=91881" title="Álvaro Magaña">
Álvaro Magaña

Álvaro Magaña, Álvaro Alfredo Magańa Borja (ur. 1927, zm. 10 lipca 2001) – polityk Salwadoru, prezydent w latach 1982–1984.
Studiował prawo na uniwersytecie w Salwadorze oraz prawo i ekonomię w Stanach Zjednoczonych. W 1960 mianowany ministrem budownictwa, następnie pracował w Organizacji Państw Amerykańskich w Waszyngtonie; w latach 1968–1981 był dyrektorem banku. 1981 współzakładał partię Akcja Demokratyczna.
Od kwietnia 1982 do czerwca 1984 sprawował tymczasowo funkcję prezydenta Salwadoru; jego nominacja na to stanowisko była kompromisem pomiędzy kilkoma dominującymi ugrupowaniami politycznymi w Salwadorze.

</doc>
<doc id="91883" url="https://pl.wikipedia.org/wiki?curid=91883" title="Integrated Drive Electronics">
Integrated Drive Electronics



</doc>
<doc id="91885" url="https://pl.wikipedia.org/wiki?curid=91885" title="Armia asyryjska">
Armia asyryjska

Armia asyryjska największe triumfy święciła od XI do połowy VII wieku p.n.e. Była wówczas najnowocześniejszą i najsprawniejszą siłą zbrojną na świecie. Asyria była starożytnym państwem semickim powstałym w północnej Mezopotamii, które doszło do wielkiej potęgi w II tysiącleciu i w pierwszej połowie I tysiąclecia p.n.e., podbijając znaczne obszary Bliskiego Wschodu. W tym okresie była to potęga niezniszczalna, a jej wielkość i siła polegały na wprowadzeniu – po raz pierwszy w historii – armii narodowej z poboru z elementami armii zaciężnej. Była to więc armia – nawet w dzisiejszym rozumieniu tego słowa – nowoczesna, której żaden przeciwnik, nawet znacznie liczniejszy, nie był w stanie się oprzeć.
Skład.
Pierwotnie armię asyryjską, poza dobrze uzbrojoną i zdyscyplinowaną gwardią królewską, stanowiło pospolite ruszenie zaprawionego w boju chłopstwa. Tworzyło ono zastępy lekkozbrojnej piechoty oraz oddziały odpowiedzialne za robienie wyłomów w murach atakowanych miast. Jednak prowadzone w zasadzie co roku kampanie wojenne odrywały rolników i rzemieślników od pracy, co fatalnie wpływało na gospodarkę rolną. Z tego powodu asyryjscy władcy zaczęli tworzyć stałą armię. Niektóre plemiona (przeważnie górskie, gdzie zawsze była nadwyżka rąk do pracy) zostały przeznaczone do służby w wojsku, inne do policyjnej w czasie pokoju i żandarmeryjnej na wypadek wojny. Jeszcze inne sługiwały w oddziałach łuczniczych bądź konnych.
Od połowy II tysiąclecia p.n.e. zaczęto powoływać do wojska cudzoziemców, głównie ochotników. Rekruci składali przysięgę na wierność bóstwom, panującemu i jego rodzinie, kończąc uroczystą formułę słowem „hmn – amen”. Cudzoziemcy służyli przeważnie w gwardii ("kisir tarruti"), gdzie poziom wyszkolenia – obok formacji ciężkiej kawalerii i rydwanów – był najwyższy. Od czasów Sargona II szeregi piechoty asyryjskiej zasilali coraz częściej Aramejczycy, Filistyni i Grecy. Za panowania Esarhaddona (681-669 p.n.e.) armię uzupełniono jeńcami wojennymi, których liczba była dość znaczna. „50 wziętych do niewoli filistyńskich woźniców rydwanów, 200 konnych i 500 piechurów włączyłem do mego królewskiego korpusu” – stwierdzał z dumą władca. Sargon II w pierwszym roku swego panowania zdobył Samarię i natychmiast wcielił do swej armii wziętych do niewoli oficerów. Trzynastu spośród nich – wymienionych z imienia doświadczonych dowódców rydwanów – trzymano oddzielnie jako elitarny oddział samarytański.
Kawaleria.
Wraz z rozwojem sztuki wojennej rosło zapotrzebowanie na szybkie i zwrotne związki bojowe, mogące współdziałać z rydwanami i piechotą. Tak narodziła się kawaleria. Kawalerzyści (zwani "pēthallu" dla odróżnienia od nie wojskowych gońców konnych "kāllapu") nie używali siodeł ani strzemion (te ostatnie wynaleziono dopiero w IV wieku n.e.) – w tej sytuacji koń był szybkim, ale niestabilnym środkiem komunikacji, co utrudniało walkę. Z tego powodu Asyryjczycy jeździli parami. Podczas bitwy jeden z jeźdźców prowadził oba wierzchowce, a drugi strzelał z łuku lub walczył wręcz.
W górzystej, półpustynnej Asyrii było niewiele koni, stąd też zaopatrzenie armii w wierzchowce stanowiło nie lada problem dla administracji królewskiej. Dobre konie nie trafiały się zapewne dość często, skoro skrzętnie odnotowywano dary z Egiptu, Anatolii i innych krajów. Esarhaddon wyprawiał swych posłów dla zdobycia ogierów zarodowych do słynących z hodowli koni krain (np. Medii). Namawiał też do tego rządców swych prowincji. Wyznaczył nadto kilku oficerów, których zadaniem było spisywanie koni – zarówno tych już ułożonych pod wierzch lub do jarzma, jak i tych, które mogłyby być poddane treningowi. Konie wymieniane są według ras. Najbardziej cenioną była rasa kuszycka, wywodząca się z Nubii.
Rydwany.
Siłe armii asyryjskiej stanowiły rydwany bojowe. Początkowo były to dość ciężkie i niestabilne platformy na ogromnych, 12-szprychowych kołach. Zaprzęgano do nich nawet po cztery konie, ale ich nieokiełznanie i brak właściwego ułożenia powodowały mnóstwo kłopotów. Dopiero wynalazek metalowego podwozia, na którym spoczywała lekka, drewniana konstrukcja, pozwolił zbudować bardzo zwrotny i szybki pojazd niosący dwóch wojowników – woźnicę i łucznika lub włócznika. W czasach Sargona II doszedł jeszcze tarczownik osłaniający kolegów jedną lub dwiema wysokimi trzcinowymi tarczami. Woźnica stał oparty o wysokie nadburcie tuż nad zamocowaniem sztywnego dyszla z dużą łatwością powodując parą koni.
Rydwanów używano albo w centrum formacji bitewnej – jako siły uderzeniowej (co pozwalało na zmniejszenie liczby piechoty), albo też na skrzydłach dla dokonania manewru cęgowego (w tym najczęściej wypadku wraz z kawalerią). Zagony kawaleryjsko-rydwanowe pozwalały na prowadzenie szybkich, zaskakujących nieprzyjaciela kampanii. Istnieje zapis informujący, że szwadron rydwanów potrzebował zaledwie dwóch dni na pokonanie odcinka z Kalchu (Nimrud) do ujścia rzeki Duży Zab (około 100 km).
Ciężki ceremonialny rydwan królewski był zastępowany w polu przez znacznie lżejszy, a w niektórych kampaniach w trudnym (najpewniej górskim) terenie przez rydwan rozkładany, który można było przenieść w częściach tak, by władca mógł wystąpić wobec wroga w pełnym majestacie.
Dowodzenie.
Na czele armii asyryjskiej stał sam król i to on często dowodził nią osobiście w czasie wypraw wojennych. Pomocą i radami służyli mu najwyżsi dostojnicy wojskowi, tacy jak "turtannu" (naczelny dowódca wojsk), "rab sza reszi" (urzędnik odpowiedzialny za armię) czy też gubernatorzy wojskowi z nadgranicznych prowincji. Poniżej w hierarchii stali oficerowie (akad. "rab kiṣri") dowodzący większymi jednostkami taktycznymi (akad. "kiṣru") oraz urzędnicy odpowiedzialni za zaopatrzenie, sprzęt oblężniczy czy uzbrojenie (jak np. "rab urâte" – "naczelnik odpowiedzialny za uzbrojenie"). Mniejszymi kontyngentami żołnierzy dowodzili odpowiednio setnicy, pięćdziesiętnicy i dziesiętnicy.
W bitwie król zajmował zazwyczaj pozycję centralną, osłaniany przez doborowe oddziały gwardii i mający wgląd w całość posunięć w centrum i na skrzydłach. Wspomagali go liczni łącznicy-adiutanci, którzy utrzymywali łączność z dowódcami skrzydeł i odwodów, co było szczególnie istotne, gdy w tumulcie bitewnym utracony został kontakt wzrokowy z poszczególnymi oddziałami.
Organizacja.
Asyryjska armia królewska (akad. "kiṣir šarri") zorganizowana była w hierarchiczne kontyngenty po 10, 50 i 100 ludzi. Z tych grup tworzono większe taktyczne jednostki ("kiṣru") liczące po 1000 żołnierzy. Rydwany formowano w szwadrony po 50 zaprzęgów. Siła armii była, o ile oczywiście wierzyć starożytnym kronikarzom, znaczna. Król Aszurnasirpal II (883-859 p.n.e.) miał ponoć 50-tysięczną armię. Dwa razy liczniejsze zastępy można było uzbroić bronią zgromadzoną w arsenałach, które Salmanasar III zbudował w Kalchu. Za panowania Sargona II sojusznicy dostarczali 20 tysięcy łuczników, 1000 oszczepników, 1500 konnych i 150 rydwanów. Historycy szacują, że w czasach największej potęgi Asyria była w stanie zmobilizować nawet 700 tysięcy ludzi.
Duże jednostki taktyczne nosiły nazwy od wyobrażonych na ich sztandarach bóstw. Z czasów panowania Sargona II zachował się opis takich jednostek wchodzących w skład armii skierowanej przeciw Babilonii. W porządku marszowym oddziały te szły pod sztandarami bogów: na czele znajdowały się jednostki Nergala i Adada, po nich oddział Isztar, składający się ze straży przybocznej towarzyszącej królowi, a dalej na lewej i prawej flance maszerowały jednostki Sina i Szamasza.
Uzbrojenie.
Łuk.
Główną bronią ofensywną Asyryjczyków był łuk ("qaštu"). Ostrzał mogły prowadzić całe oddziały łucznicze, jak też pojedynczy wojownicy. Nierzadko strzelca osłaniał kolega trzymający prostokątną trzcinową tarczę o ponad 2-metrowej wysokości i wygiętym ku tyłowi szczycie. Asyryjski łuk kompozytowy miał zasięg do 650 metrów i był śmiercionośny z odległości 250 metrów. Trzcinowa strzała posiadała zwykle żelazny, rzadziej spiżowy lub kamienny grot oraz lotki z piór orlich bądź sępich. Kołczan mieścił zazwyczaj 50 strzał. Taka strzała przebijała pancerz z odległości 100 kroków.
Włócznia, dzida, proca.
Innym rodzajem broni używanej masowo na polu bitwy była – od czasu reform Tiglat-Pilesera III włócznia. Posługiwała się nią piechota, załogi rydwanów i konnica. Włócznia nie służyła do miotania, jakkolwiek Aszurbanipal przechwalał się w jednym z tekstów, iż średniociężką włócznią jest w stanie miotać jak oszczepem. W użyciu były również – choć rzadziej pojawiają się w kronikach – piki, dzidy, oszczepy, "yakitu" (rodzaj broni miotanej), czy ostro zakończone obuchy. W armii asyryjskiej walczyli też procarze. Ich gliniane pociski posiadały zwykle gruszkowaty kształt i wyrzucane były z długich, skórzanych proc na odległość nawet 200 metrów.
Zbroje i odzież.
Obok tarcz, ochronę przed ciosami wroga stanowiły skórzane kaftany naszywane metalowymi płytami. Nosiła je kawaleria, załogi rydwanów, a nawet czasami piechota, chociaż były ciężkie i niewygodne. Z tego powodu zostały z czasem zastąpione dopasowanymi, skórzanymi napierśnikami gęsto naszytymi małymi, metalowymi (najczęściej mosiężnymi) płytkami.
Lekkozbrojna piechota nosiła wielowarstwowe tuniki i stożkowe hełmy z brązu, które w końcu VII wieku p.n.e. ustąpiły hełmom grzebieniastym ze skórzanymi osłonami karku. Wydaje się, iż grzebienie, wstążki oraz kity wieńczące hełmy były różne dla różnych formacji, podobnie jak buławy i buzdygany stanowiące znak oficerskiej godności.
Żołnierze asyryjscy nosili wysokie sznurowane buty o długich wygiętych ku tyłowi noskach, ale w VII w. p.n.e. wyszły one z mody na rzecz niższych butów o noskach prostych. Konnica nosiła także długie opończe z kapturem i obcisłe nogawice dla ochrony przed chłodem.
Zaopatrzenie.
Armia w marszu żywiła się „racjami podróżnymi” lub też korzystała z magazynów wojskowych znajdujących się w stolicach poszczególnych prowincji. Na terytorium nieprzyjaciela postępowała jak każda inna armia świata, rekwirując lub rabując wszystko co było potrzebne. „Pokonany Ullusunu z Manny utoczył oliwy i wina i karmił naszą armię nie gorzej niż namiestnicy w naszych asyryjskich prowincjach” – donosił Sargon w relacji z jednej ze swych kampanii. W opisach poszczególnych kampanii często jest mowa o zajmowaniu (czy raczej rabowaniu) składów wina i spichlerzy.
Komunikacja i łączność.
Komunikację wewnętrzną armii zapewniała sieć stacji pośrednich, gdzie znajdowały się zapasy żywności oraz zapasowe konie dla gońców królewskich. Po wyznaczonych szlakach między dowództwami niższych szczebli poruszali się gońcy piesi, podczas gdy konni – przydzieleni do każdego dowództwa armijnego oraz stolicy prowincji – utrzymywali stały kontakt z samym władcą. Do szybkiej łączności używano też sygnalizacji świetlnej i dymnej paląc ogniska na szczytach wzgórz. Stosy chrustu rozlokowane były ok. pół kilometra od siebie, co zapewniało bardzo szybkie przesłanie wiadomości (z Aszur na północy Mezopotamii do Babilonu na południu wieść docierała w ciągu doby).
Sztuka oblężnicza.
Asyryjczycy świetnie zdawali sobie sprawę, że zajęcie wrogich miast i twierdz jest rękojmią szybkiego i trwałego podporządkowania sobie danego terytorium. Miasta budowano wtedy przeważnie nad rzekami, które zapewniały ochronę przynajmniej z jednej strony. Większość miast była otoczona murami – czasami nawet kilkoma rzędami.
Podstawową techniką oblężniczą, jaką przyniosła połowa drugiego tysiąclecia, było sypanie wysokiej rampy-pochylni pozwalającej na dotarcie do cieńszych partii murów. Na rampę wciągano kryty taran, którym kruszono mury. Często taran był wbudowany w ruchomą wieżę oblężniczą z której szczytu łucznicy ostrzeliwali obrońców na murach. Jeśli obiekt leżał nad rzeką, Asyryjczycy budowali w górnym jej biegu pływające machiny oblężnicze, które następnie spławiali pod mury miasta, by razić obrońców wykorzystując przewagę wysokości.
Inną metodą było drążenie tuneli przez osłanianych przez tarczowników saperów. Podkopywali się oni pod fundamenty muru wzmacniając podkopy drewnianymi stemplami. W odpowiednim momencie (tj. w chwili dotarcia podkopu pod umocnienia wroga) stemple podpalali, co zazwyczaj kończyło się zawaleniem znacznej partii murów.
Podczas oblężenia armia dewastowała okoliczne ziemie szukając żywności, niewolników i łupów.
Mimo to szturmowanie miast było czasochłonne (mogło trwać kilka miesięcy, a nawet lat). Starożytni władcy nie mogli pozwolić sobie na tak długie utrzymywanie wojska w polu. Dlatego też Asyryjczycy zazwyczaj nie szturmowali większego miasta, ale zastraszali jego załogę. Brali szturmem wybrane mniejsze miasto w regionie i masakrowali mieszkańców z bezprzykładnym okrucieństwem (np. krzyżując, wbijając na pal, sprzedając resztę w niewolę). Dbali przy tym o tym, by wieść o rzezi rozeszła się do innych miast. Te – w rezultacie – zazwyczaj poddawały się bez walki.
Niektóre miasta zdobywano w kilka tygodni, ale np. Arpad opierało się Tiglatpilesarowi III blisko trzy lata, zaś władca Babilonu Nabuchodonozor II stał pod murami Tyru aż trzynaście lat, bowiem położone na wyspie miasto było nieustannie zaopatrywane drogą morską.
Oblężenie Jerozolimy w roku 701 p.n.e. trwało niecały rok, podczas gdy zdobycie tegoż miasta w roku 587 p.n.e. zajęło ponad dwa lata.
Podsumowanie.
Asyryjczycy nie cieszyli się dobrą sławą wśród okolicznych ludów, bowiem podczas wojen dopuszczali się licznych okrucieństw. I tak na przykład Sargon II, podczas najazdu na Urartu w roku 714 p.n.e., nakazał zasypanie systemu irygacyjnego, wycięcie winnic, drzew owocowych i ozdobnych, a wreszcie zniszczenie pól uprawnych tak, by ziemia przestała rodzić.
Armia asyryjska, szczególnie w okresie średniego i nowego państwa, była armią nie do pokonania, jakkolwiek Asyryjczycy nie wprowadzili jakichś niezwykłych wynalazków, które pozwoliłyby na pokonanie przeciwników w sposób niekonwencjonalny. Ich jedynym osiągnięciem było stworzenie stałej armii z poboru, a mianowicie takiej, w której każdy Asyryjczyk wiedział do jakiej służby i formacji zostanie powołany. Taki żołnierz od najmłodszych lat ćwiczył się w określonej sztuce walki. Ponadto działał sztywny podział armii, gdzie poszczególnymi oddziałami dowodzili przygotowani do tego i odpowiednio wyszkoleni oficerowie.
Niekończące się wojny osłabiły jednak imperium asyryjskie. Zasoby ludzkie, wyniszczane ciągłymi wojnami, przestały być wystarczające wobec rosnącego naporu przeciwników i w końcu VII wieku p.n.e. asyryjska potęga została zniszczona przez połączone wojska Medów i Babilończyków.

</doc>
<doc id="91886" url="https://pl.wikipedia.org/wiki?curid=91886" title="EIDE">
EIDE



</doc>
<doc id="91887" url="https://pl.wikipedia.org/wiki?curid=91887" title="Depersonalizacja">
Depersonalizacja

Depersonalizacja – objaw psychopatologiczny związany ze zmienionym odczuwaniem siebie jako osoby.
Depersonalizację zalicza się do zaburzeń spostrzegania, dokładniej zaś do zaburzeń spostrzegania własnej osoby i otoczenia, będących na pograniczu zaburzeń spostrzegania i zaburzeń świadomości, wraz z derealizacją bądź też do zaburzeń scalania czynności psychicznych, a w ich obrębie do objawów zaburzeń poczucia siebie. W obrębie tych ostatnich depersonalizacja wraz z dezorientacją zaliczają się do ogólnych zaburzeń poczucia siebie, jednej z czterech grup zaburzeń poczucia siebie – oprócz zaburzeń jaźni, schematu ciała i poczucia zdrowia i choroby.
Objaw ten polega na zmienionym postrzeganiu doświadczania siebie samego lub własnych przeżyć. Dotknięta nim osoba obserwuje niejako z zewnątrz swe ciało bądź umysł, odczuwa coś w rodzaju rozdziału od siebie samego. Towarzyszy temu poczucie nierealności przypominające sen, bądź też obcości, czy też części tylko swego ciała, czy to własnych przeżyć, czy to siebie w ogóle. Jednostka interpretuje swe przeżycia jako zmienione, sztuczne, pozbawione naturalności, prawdziwości, spontaniczności. Jest to poczucie uogólnione, może mieć w sobie coś przerażającego, zatrważającego, niejasnego, niejednoznacznego (poczucie "jak gdyby", czyli "as if").
Pomimo że stanowi objaw psychopatologiczny, depersonalizacja może wystąpić u osoby całkowicie zdrowej psychicznie. Pojawia się wtedy w specyficznych okolicznościach, związanych z przeżyciami religijnymi, twórczymi, z napięciem emocjonalnym. Zazwyczaj jednak depersonalizacja wiąże się z zaburzeniami psychicznymi, zwłaszcza o charakterze nerwicowym, niekiedy psychotycznym (towarzyszyć jej wtedy mogą objawy psychotyczne, jak urojeniowa interpretacja tych doznań, np. urojenia oddziaływania, omamy rzekome, objawy katatoniczne), ale również organicznym. Wymienić tutaj można padaczkę oraz zatrucia.

</doc>
<doc id="91890" url="https://pl.wikipedia.org/wiki?curid=91890" title="Derealizacja">
Derealizacja

Derealizacja – zaburzenie psychiczne określające różnego rodzaju odczuwanie zmian otaczającego świata. Osoba dotknięta derealizacją ma poczucie jakby otaczający ją świat był w jakiś sposób zmieniony, nierealny, oddalony. Główną przyczyną pojawienia się tego zaburzenia jest lęk, jednak może do niej również doprowadzić zmęczenie. 
W zaburzeniach lękowo-depresyjnych, nerwicach, zaburzeniach obsesyjno-kompulsyjnych, stan derealizacji, świadczy o spadku poziomu dopaminy, a zwiększeniu poziomu adrenaliny i jest naturalnym stanem defensywy mózgu, chroniącym przed nadmierną ilością przyjmowanych bodźców.
Wyróżnia się również derealizację występującą w schizofrenii, jednak w tym wypadku postrzeganie świata przez chorego jest o wiele bardziej zmienione niż ma to miejsce przy derealizacji występującej podczas zaburzeń nerwicowych.
Najczęstsze objawy derealizacji spowodowanej zaburzeniami depresyjnymi, i/lub lękowymi i zaburzeniami obsesyjno-kompulsyjnymi:
W derealizacji, występującej jako efekt zaburzeń nerwicowych bądź depresyjnych, osoba nią dotknięta ma zachowany pełny krytycyzm do swoich objawów, oraz ma w pełni zachowaną świadomość. Często jednak stan derealizacji powoduje pogłębienie się lęku ze względu na strach przed objawami, a co za tym idzie – osoba taka często obawia się zwariowania, chorób psychicznych, utraty kontroli nad sobą czy utraty świadomości. Obawy takie są jednak spowodowane lękiem i często ustępują po poinformowaniu cierpiącego o stanie derealizacji jako naturalnej defensywie mózgu.
Zbliżone stany mogą występować w niektórych zaburzeniach neurologicznych (np. w padaczce lub migrenie przedsionkowej z towarzyszącymi zawrotami głowy).
Występowaniu derealizacji towarzyszyć może pojawienie się depersonalizacji.

</doc>
<doc id="91893" url="https://pl.wikipedia.org/wiki?curid=91893" title="WAIS">
WAIS



</doc>
<doc id="91895" url="https://pl.wikipedia.org/wiki?curid=91895" title="Pieczarkopodobne">
Pieczarkopodobne



</doc>
<doc id="91898" url="https://pl.wikipedia.org/wiki?curid=91898" title="Tarkin (kodek)">
Tarkin (kodek)

Tarkin – eksperymentalny kodek obrazu tworzony przez fundację Xiph.org w ramach projektu multimedialnego Ogg. Jego rozwój został wstrzymany w bardzo wczesnej fazie w związku z pracami nad kodekiem Theora.
Od innych kodeków wideo odróżnia się zastosowaniem trójwymiarowej transformacji falkowej, większość kodeków bazuje bowiem na dwuwymiarowej transformacji kosinusowej. Innymi kodekami, które stosują transformację falkową, są Dirac i Snow.
Nazwa pochodzi od fikcyjnej postaci (wielki moff Wilhuff Tarkin) z "Gwiezdnych wojen".

</doc>
<doc id="91899" url="https://pl.wikipedia.org/wiki?curid=91899" title="Till Lindemann">
Till Lindemann

Till Lindemann (ur. 4 stycznia 1963 w Lipsku) – niemiecki muzyk metalowy, autor tekstów, wokalista zespołów Rammstein oraz Lindemann.
W 2009 został sklasyfikowany na 50. miejscu listy 50 najlepszych heavymetalowych frontmanów wszech czasów według Roadrunner Records. W 2011 został sklasyfikowany na 25. miejscu listy 100 największych żyjących gwiazd rocka magazynu Revolver.
Dzieciństwo i młodość.
Jego rodzicami są Werner Lindemann, pisarz (zm. 1993) i Brigitte „Gitta” Lindemann, dziennikarka radiowa. Ma młodszą o sześć lat siostrę Saskię. Wychował się w Wendisch Rambow, małej miejscowości położonej osiemnaście kilometrów od Schwerina w kierunku Wismaru.
Rodzice Tilla poznali się na konferencji w Bitterfeld, w 1959 r. W połowie lat siedemdziesiątych, ze względu na odmienne aspekty wykonywanych profesji zmuszeni byli mieszkać osobno. Werner spędzał bardzo dużo czasu na wsi, gdzie w ciszy i spokoju oddawał się pisaniu wierszy i książek, Gitta realizowała się w tym czasie jako dziennikarka. Mimo to, małżonkowie odwiedzali się regularnie w czasie weekendów. Pogłoski o ich rzekomym rozwodzie wynikają z błędnie przekształcanych informacji, bądź bardzo pobieżnej styczności ze źródłami, takimi jak książka „Mike Oldfield im Schaukenstuhl – Notizen eines Vaters”. Informacje na temat „drugiego małżonka Gitty” nie znajdują żadnego potwierdzenia w źródłach. Równie naciągane wydają się pogłoski o napiętych relacjach Tilla z ojcem. W wywiadzie udzielonym dla słuchowiska Mike Oldfield Neuerdings – Hoerspiel, sama matka muzyka wyjaśnia, iż zawsze żyli oni bardzo szczęśliwie jako rodzina, jednakże z racji tego, że byli indywidualistami, chcieli się realizować jak najlepiej, każdy w swoim zawodzie. Kiedy Werner umierał w domu na raka żołądka, jego żona i Till czuwali przy nim do końca. Podczas wywiadu dla magazynu „Tylko Rock” z 2001 roku, muzyk wspomina, że bardzo przeżywał śmierć ojca. Cyt: „Widziałem i przeżywałem śmierć. Śmierć osoby najbliższej, którą bardzo kochałem.” To z myślą o zmarłym ojcu powstał tekst utworu "Heirate mich", jednak syn nigdy nie odwiedził jego grobu.
W młodości trenował pływanie w klubie SC Empor Rostock szkoły sportowej, do której wstąpił w 1974 roku. Trening zaowocował tytułem młodzieżowego mistrza Europy na dystansie 1500 metrów stylem dowolnym. Brany był pod uwagę jako reprezentant Niemiec w moskiewskich igrzyskach olimpijskich w 1980 roku, jednak nie doszło to do skutku. Tak mówił o tym w 2002 roku w wywiadzie udzielonym dla "Ostsee-Zeitung": "Właściwie nigdy nie chciałem iść do szkoły sportowej. To był taki poryw. Ale jako dziecko nie możesz sam o wszystkim decydować". W czasie podróży do Florencji na Młodzieżowe Mistrzostwa Europy (1978) młody Till wraz z kilkoma kolegami wymknął się schodami przeciwpożarowymi ze schroniska i postanowił zwiedzić miasto oraz pójść do sex shopu. Jak donosi "Die Welt" z 28 września 2004, to właśnie podczas tego „tournée” po Florencji napadł na niego gang i doszło do ostrej bójki, po której okazało się, że Till ma naderwany mięsień brzucha i tym samym musi zakończyć karierę pływacką.
Po tej przygodzie, w 1980 roku, Lindemann postanowił znaleźć pracę. Najpierw kopał torf, jednak już po trzech dniach zrezygnował z tego zajęcia. Następnie zaczął praktykę stolarską; dzięki manualnym zdolnościom po szkole pracował w tym zawodzie. Lindemann wyprowadził się z domu i kupił w malowniczych okolicach Schwerinu pół warsztatu. Pozostała część domu należała do pewnej starszej pani, która również tam mieszkała.
Życie prywatne.
Ma siostrę Saskię, która jest od niego 6 lat młodsza. W 1985 roku na świat przyszła jego pierwsza córka, Nele, z której matką natychmiast się ożenił. Małżeństwo jednak bardzo szybko się rozpadło i Till przez następnych siedem lat sam wychowywał dziecko. Dopiero po tym czasie, z powodu dużej aktywności w Rammstein (pół roku przebywał poza domem), zaczął ponownie dzielić obowiązki rodzicielskie z jej matką. Jak powiedział w jednym z wywiadów: „Nele jest mną i wszystkim dla mnie, jest nawet ważniejsza niż Rammstein”.
Następnie związał się z kolejną kobietą – eksmodelką Anją Koeseling. Z tego związku pochodzi jego druga córka, Marie-Louise (1993). Anja Koeseling oskarżyła później Tilla na łamach niemieckiego tygodnika, że nigdy nie interesował się ani ich małżeństwem, ani córką: „Kiedy wracał po tournée do domu, rozkładał się tylko leniwie na łóżku. Dla naszej córeczki nigdy nie miał czasu. Teraz muszę walczyć przed sądem o alimenty”. Do tego doszła jeszcze sprawa o pobicie. Jak mówi Anja Koeseling: "To zdarzyło się w październiku 1997 roku w Dreźnie po koncercie Udo Lindenberga. Till był pijany. W hotelu Hilton uderzył mnie pięścią w nos". Diagnoza: złamanie. Till został skazany i musiał zapłacić 1200 marek odszkodowania. Anja po rozwodzie zachowała nazwisko Lindemann. Zaraz po rozstaniu z Tillem miała romans z kolegą Tilla z zespołu, Richardem Kruspem. Z tego właśnie związku pochodzi Khira „Li” Lindemann, którą można było zobaczyć podczas koncertu "Live aus Berlin" w czasie wykonywania utworu "Tier".
Kariera muzyczna.
Till Lindemann swoją muzyczną karierę zaczął jeszcze w czasach NRD. Na początku zadebiutował w grupie First Arsch, gdzie był perkusistą. Działalność ta nie przynosiła jednak dochodów (mimo że dawali dość sporo koncertów), więc Lindemann nadal musiał zajmować się wyplataniem koszyków. Dopiero, gdy w 1994 roku wstąpił do Rammstein, opuścił swój wiejski warsztat i przeprowadził się do Berlina. W 2013 roku wspólnie z Peterem Tägtgrenem założył zespół Lindemann. 22 czerwca 2015 roku ukazał się debiutancki album formacji, "Skills in Pills", na którym Lindemann śpiewa wszystkie piosenki w języku angielskim.
Inna twórczość.
W 2002 roku wydał, wspólnie ze swoim wieloletnim przyjacielem Gertem Hofem, tom poezji "Messer" (), który zadedykował swojemu własnemu ojcu. Wiersze zaczął pisać w wieku 28–29 lat. Na początku nie były to wiersze w pełnym tego słowa znaczeniu, a pojedyncze słowa, zdania i wersy, dopiero później przybrały one pewną strukturę. Dwa z nich noszą tytuł "Nele". Treść wierszy jest podobna tematycznie do tekstów piosenek Rammsteina. Traktują o ciemnych stronach życia, strachu, samotności, starości, końcu świata. W 2013 roku, już w pojedynkę wydał 149-stronnicowy tom poezji zatytułowany" In stillen Nächten" ().

</doc>
<doc id="91900" url="https://pl.wikipedia.org/wiki?curid=91900" title="Układ limbiczny">
Układ limbiczny

Układ limbiczny (inaczej układ rąbkowy, układ brzeżny) – układ struktur korowych i podkorowych mózgu, biorący udział w regulacji zachowań emocjonalnych oraz niektórych stanów emocjonalnych takich jak strach, zadowolenie, przyjemność, euforia, uniesienie (zob. fizjologia procesów emocjonalnych, układ nagrody). Jest istotny dla procesu zapamiętywania (zob. ośrodki pamięciowe) oraz motywacji danego osobnika (motywacja wewnętrzna). Wpływa na pewne czynności wegetatywne (zob. autonomiczny układ nerwowy). Pierwotnie był kojarzony wyłącznie ze zmysłem węchu.
Pojęcie „układ limbiczny” nie jest wyszczególniane we współczesnym mianownictwie anatomicznym. Jest pojęciem fizjologicznym, dotyczącym procesów przebiegających z udziałem wielu różnych struktur mózgu oraz innych części układu nerwowego i innych układów.
Za część struktury układu limbicznego jest uznawany jeden z płatów kresomózgowia (łac. "telencephalon") – płat brzeżny (inaczej płat rąbkowy lub płat limbiczny, łac. "lobus limbicus").
Elementy anatomii.
W skład układu limbicznego wchodzą różne struktury, różnych pięter mózgu. Nie ma ścisłych kryteriów pozwalających określić, które obszary mózgu należą do tego układu.
Dodatkowe objaśnienia:
AC (ang. "anterior commissure ") – spoidło przednie
AN (ang. "anterior nucleus of thalamus") – jądra przednie wzgórza
DG (ang. "dentate gyrus") – zakręt zębaty
FR (łac./ang. "fasciculus retroflexus") – pęczek tyłozgięty
HN (ang. "Habenular nucleus") – jądra uzdeczki
IN (ang. "Interpeduncular nucleus") – jądro międzykonarowe
LT (łac./ang. "Lamina terminalis") – blaszka krańcowa
MB (ang. "Mammillary body") – ciało suteczkowate
MD (ang. "Mediodorsal thalamic nucleus") – jądra boczne grzbietowe wzgórza
MF (ang. "Medial forebrain bundle") – wiązka środkowa przodomózgowia
MT (ang. "Mamillothalamic tract") – droga suteczkowo-wzgórzowa
NA (łac./ang. "nucleus accumbens") – jądro półleżące
OB (ang. "olfactory bulbs") – opuszki węchowe
OC (ang. "optic chiasm") – skrzyżowanie wzrokowe
OL (ang. "olfactory striae lateral") – prążek węchowy boczny
OS (ang. "olfactory striae medial") – prążek węchowy przyśrodkowy
OT (ang. " olfactory tract") – droga węchowa
PG (ang. "pituitary gland") – przysadka mózgowa
PT (ang. "paraterminal gyrus") – zakręt przykrańcowy
SA (ang. "subcallosal area") – pole podspoidłowe
SM (łac./ang. "stria medullaris") – prążek rdzeniowy
SN (ang. "septal nuclei") – jądra przegrodowe
SP (ang. "septum pellucidum") – przegroda przezroczysta
ST (łac./ang. "Stria terminalis") – Prążek krańcowy
Zwykle wymienia się:
Według niektórych autorów do układu limbicznego należą również:
Funkcje.
Układ limbiczny jest pojęciem fizjologicznym. Budowa anatomiczna mózgu człowieka nie uzasadnia odrębności struktur wchodzących w jego skład od innych jego obszarów, ani również nie pozwala na wyodrębnienie jego elementów. Stąd też postuluje się porzucenie tego terminu. Układ limbiczny został wyodrębniony wyłącznie na podstawie badań klinicznych. Początkowo przypisywano mu rolę w odbiorze i interpretacji wrażeń węchowych. W rezultacie dokładniejszych badań stało się jasne, że układ limbiczny pełni bardzo ważną funkcję w wyzwalaniu pewnych emocji oraz wpływa na zachowania popędowe. Większość jego struktur pełni wiele ról. Przykładowo zakręty oczodołowe pozwalają nie tylko na ocenę pokarmu na podstawie wyglądu, konsystencji czy zapachu, ale również na wyzwalanie uczucia strachu oraz agresji. Układ limbiczny wpływa również na popędy takie jak głód, pragnienie czy popęd seksualny. Uszkodzenie przyśrodkowej części ciała migdałowatego powoduje afagię (zaburzenie pobierania pokarmu). Układ limbiczny może być odpowiedzialny za pewne odmienne zachowania seksualne. Dzięki swoim licznym połączeniom z różnymi ośrodkami mózgu wpływa na wiele czynności wegetatywnych, w tym na ośrodki krążeniowe i oddechowe. Odbywa się to głównie za pośrednictwem podwzgórza, gdzie znajdują się liczne ośrodki wegetatywne, choć może oddziaływać na nie za pomocą bezpośrednich połączeń np. połączenia ciała migdałowatego z jądrem pasma samotnego i niektórymi jądrami nerwu błędnego. Układ limbiczny pełni pewną rolę w modyfikacji procesów sensorycznych na wczesnym etapie ich powstawania, poprzez oddziaływanie na obszary sensoryczne asocjacyjne oraz pierwotne.
Połączenia układu limbicznego.
Wyróżnia się dwa rodzaje połączeń:
Połączenia wewnętrzne.
Jest to przede wszystkim krąg Papeza.
Połączenia zewnętrzne.
Łączą one układ limbiczny z tworem siatkowym oraz międzymózgowiem. Połączenia te dają szereg możliwości oddziaływania na różnie ośrodki wegetatywne oraz na korę mózgu.

</doc>
<doc id="91901" url="https://pl.wikipedia.org/wiki?curid=91901" title="Majotta">
Majotta

Majotta (fr. "Mayotte", "Département de Mayotte") – to francuski departament i region zamorski położony w Kanale Mozambickim na Oceanie Indyjskim.
Powierzchnia dependencji wynosi 374 km², w tym głównej wyspy 363 km². W roku 2012 liczyła 212 645 mieszkańców. Językiem urzędowym jest francuski. Ponadto w użyciu jest dialekt języka suahili – maore (shimaore). Dominującą religią jest islam, który wyznaje 97% mieszkańców wyspy. Klimat zwrotnikowy morski.
Historia.
Wraz z całym archipelagiem została zajęta przez Francuzów w 1843. Jako jedyna wyspa Komorów, w referendum przeprowadzonym w 1974, opowiedziała się za pozostaniem w związku z Francją. W wyniku z dnia 29 marca 2009 (95,2% głosów na tak), wyspa od 31 marca 2011 zmieniła status ze zbiorowości zamorskiej na departament zamorski Francji. 1 stycznia 2014 roku Majotta stała się regionem najbardziej oddalonym i jest częścią Unii Europejskiej.
Geografia.
Majotta jest wyspą pochodzenia wulkanicznego i cechuje się występowaniem wzniesień o wysokości 500–600 m n.p.m. Wybrzeże w większości skaliste, liczne wyspy przybrzeżne. Roślinność tropikalna, z gatunkami drzew zrzucającymi liście w porze suchej. Fauna należy do madagaskarskiej krainy etiopskiej.
Religia.
Struktura religijna kraju w 2020 roku według The ARDA:

</doc>
<doc id="91905" url="https://pl.wikipedia.org/wiki?curid=91905" title="CONMEBOL">
CONMEBOL

CONMEBOL (Confédéración Sudaméricana de Fútbol) – południowoamerykańska konfederacja piłki nożnej, powstała 9 lipca 1916 roku. Jej siedzibą jest paragwajskie miasto Luque. Najstarsza na świecie konfederacja piłkarska zrzesza 10 krajowych federacji (z wyjątkiem Trynidadu i Tobago, Gujany, Surinamu i Gujany Francuskiej, które należą do CONCACAF). Do tej federacji nie należą Falklandy, które także nie są członkiem FIFA.
Członkowie.
Organizacja zrzesza 10 federacji narodowych, do której według stanu z 10 stycznia 2013 należą:
Rozgrywki pod egidą CONMEBOL.
CONMEBOL organizuje 14 turniejów w piłce nożnej, 6 w Futsalu i 1 w piłce nożnej plażowej
Narodowe
Piłka nożna
Futsal
Piłka nożna plażowa
Klubowe
Piłka nożna
Futsal
Młodzieżowe
Piłka nożna
Futsal

</doc>
<doc id="91908" url="https://pl.wikipedia.org/wiki?curid=91908" title="Laissez-faire">
Laissez-faire



</doc>
<doc id="91911" url="https://pl.wikipedia.org/wiki?curid=91911" title="St. Kitts i Nevis">
St. Kitts i Nevis



</doc>
<doc id="91912" url="https://pl.wikipedia.org/wiki?curid=91912" title="Bazylika św. Klary w Asyżu">
Bazylika św. Klary w Asyżu

Bazylika św. Klary w Asyżu ("wł. Basilica di Santa Chiara") – gotycka budowla postawiona w latach 1257 – 1260 na miejscu kościoła św. Jerzego, w którym początkowo pochowano i kanonizowano św. Franciszka. W kościele św. Jerzego pochowana była także św. Klara, aż do czasu postawienia bazyliki.
Architektura świątyni.
Architektoniczna forma budowli przypomina kościół górny bazyliki św. Franciszka. Jest to trójnawowy kościół z transeptem i wieloboczną apsydą kończącą nawę środkową. Obok apsydy znajduje się wysoka dzwonnica.
Fasada budowli ozdobiona jest pasami różowego kamienia wydobywanego z góry Subasio. Rozeta nad portalem i witraże zostały odbudowane w czasach współczesnych. Zewnętrzne łuki przyporowe dobudowano pod koniec XIV wieku.
W krypcie kościoła, zbudowanej w 1850 r., znajduje się ciało św. Klary umieszczone w kryształowej trumnie. 
Kaplice.
Do kościoła przylegają kaplice:
Zachowane freski.
Na ścianach transeptu i sklepieniu zachowały się freski z XIII i XIV wieku. Są to sceny ze Starego i Nowego Testamentu. Na ścianach lewego ramienia transeptu znajdują się także sceny z życia św. Klary. Nad głównym ołtarzem zawieszono krzyż namalowany przez artystę z Umbrii.

</doc>
<doc id="91913" url="https://pl.wikipedia.org/wiki?curid=91913" title="Bezblaszkowce">
Bezblaszkowce

Aphyllophorales Rea – przestarzały takson grzybów w randze rzędu, należący do ówczesnej klasy podstawczaków ("Basidiomycetes"). W Polsce dawniej nazywany był bezblaszkowcami. Obecnie nazywa się je grzybami afylloforoidalnymi i nie są już taksonem, lecz nieformalną grupą morfologiczno-biologiczną.
Charakterystyka.
Takson ten został utworzony, aby wyodrębnić z ówczesnego rzędu pieczarkowców ("Agaricales") grzyby wielkoowocnikowe nie posiadające hymenoforu blaszkowego (pozostawiono w nim jednak podrząd "Boletineae" z grzybami borowikopodobnymi). Zawierał m.in. grzyby o owocnikach nadrzewnych, konsolowatych lub rozpostartych oraz naziemnych, krzaczkowatych lub maczugowatych. 
Taksonomia.
Rząd ten został wyodrębniony przez Carletona Reę w 1922. Dokonał on podziału podstawczaków na 4 rzędy: "Agaricales", "Aphyllophorales", "Gasteromycetales" i "Heterobasidiomycetes". Do "Aphyllophorales" zaliczył rodziny "Clavariaceae", "Cyphellaceae", "Fistulinaceae", "Hydnaceae", "Meruliaceae", "Polyporaceae", "Polystictaceae" i "Thelephoraceae".
Według klasyfikacji Waltera Jülicha z 1984 r. zaliczano rodziny: powłocznikowate ("Corticiaceae"), gnilicowate ("Coniophoraceae"), siatkolistowate ("Gomphaceae"), Koralówkowate|gałęziakowate ("Ramariaceae"), goździeńcowate ("Clavariaceae"), goździeńczykowate ("Clavulinaceae"), koronówkowate ("Clavicoronaceae"), buławkowate ("Clavariadelphaceae"), piórniczkowate ("Pterulaceae"), szmaciakowate ("Sparassidaceae"), kielichownicowate ("Podoscyphaceae"), chropiatkowate ("Thelephoraceae"), kolcownicowate ("Bankeraceae"), kolczakowate ("Hydnaceae"), soplówkowate ("Hericiaceae"), ząbkowcowate ("Steccherinaceae"), szyszkogłówkowate ("Auriscalpiaceae"), pieprznikowate ("Cantharellaceae"), ozorkowate ("Fistulinaceae"), lakownicowate ("Ganodermataceae"), szczecinkowcowate ("Hymenochaetaceae"), rozszczepkowate ("Schizophyllaceae"), jodłownicowate ("Bondarzewiaceae") i żagwiowate ("Polyporaceae").
Pod koniec XX w. klasyfikacja taksonomiczna oparta na molekularnych badaniach filogenetycznych wyparła całkowicie wcześniejszą, uwzględniającą ten takson. 

</doc>
<doc id="91914" url="https://pl.wikipedia.org/wiki?curid=91914" title="Konstantinos Stefanopoulos">
Konstantinos Stefanopoulos



</doc>
<doc id="91922" url="https://pl.wikipedia.org/wiki?curid=91922" title="Dekurion">
Dekurion

Dekurion () – ma trzy różne znaczenia:

</doc>
<doc id="91923" url="https://pl.wikipedia.org/wiki?curid=91923" title="Russula">
Russula

Russula Pers. (gołąbek) – rodzaj grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji: "Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi" (według Index Fungorum).
Synonimy:
Nazwę polską podał Krzysztof Kluk, do polskiego piśmiennictwa mykologicznego włączył ją Franciszek Błoński w 1889. W piśmiennictwie tym należące do tego rodzaju gatunki opisywane były także pod nazwami: bedłka, surowiatka, syrojeszka, serojeszka.
Charakterystyka.
Grzyby kapeluszowe wytwarzające mięsiste owocniki. Należą do grzybów dużych i średnich, ich kapelusz ma średnicę 3–20 cm. Kapelusze są różnie ubarwione, gama kolorów u różnych gatunków obejmuje wszystkie barwy, niektóre gatunki są wielobarwne. Barwniki w nich zawarte łatwo jednak ulegają wypłukiwaniu podczas deszczy, co powoduje silne nieraz blaknięcie barw. Niezależnie od tego istnieje duża zmienność barw w obrębie gatunku. Powierzchnia jest naga, lepka lub mazista, przy małej wilgotności powietrza sucha i częściowo oszroniona. Miąższ zbudowany jest z kulistych komórek nie wydzielających tzw. „mleczka”. Hymenofor blaszkowy, a blaszki kruche (z wyjątkiem jednego gatunku) i zawsze jasne; białe, kremowe lub żółte. Są zazwyczaj wolne, lub zatokowato wycięte, czasami tylko nieco zbiegające do cylindrycznych lub maczugowatych trzonów. Zarodniki gołąbków są kuliste lub szerokoelipsoidalne, na powierzchni są brodawkowane (brodawki mogą być połączone siatkowatym wzorem), bez pory rostkowej. Wysyp zarodników jest biały, ochrowy lub żółty, amyloidalny.
Gołąbki występują na wszystkich (z wyjątkiem Antarktydy) kontynentach, najliczniej na półkuli północnej w strefie klimatu umiarkowanego. Najwięcej gatunków opisano w Europie. Wszystkich gatunków z rodzaju Russula na świecie jest około 750, jednak ich liczba nie jest dokładnie określona, gdyż z jednej strony opisywane są nowe gatunki, z drugiej zaś niektóre z opisanych w świetle nowych ustaleń taksonomicznych są synonimami lub odmianami innych gatunków.
Znaczenie.
Wszystkie gołąbki są grzybami mykoryzowymi. Większość gatunków to grzyby jadalne, niektóre są niejadalne z powodu gorzkiego smaku. Wśród gatunków występujących w Europie żaden nie jest silnie trujący, tylko nieliczne gatunki mogą powodować zaburzenia żołądkowo-jelitowe. W Japonii jednak występuje silnie trujący "Russula subnigricans". W przypadku gołąbków ich przydatność do spożycia rozpoznaje się po smaku: gołąbki o smaku gorzkim lub piekącym są albo niejadalne, albo trujące, do spożycia nadają się tylko gołąbki o łagodnym smaku. Test smakowy dotyczy tylko gołąbków, innych grzybów trujących nie można odróżnić po smaku.

</doc>
<doc id="91924" url="https://pl.wikipedia.org/wiki?curid=91924" title="Sidney Souers">
Sidney Souers

Sidney (William) Souers (ur. 30 marca 1892 w Dayton, zm. 14 stycznia 1973 w St. Louis) – amerykański admirał, pierwszy dyrektor Centrali Wywiadu (DCI) Stanów Zjednoczonych, mianowany 23 stycznia 1946 roku, w dzień po podpisaniu przez ówczesnego prezydenta USA, Harry'ego Trumana, rozporządzenia wykonawczego o powołaniu Grupy Centrali Wywiadu (Central Intelligence Group - CIG); funkcję tę pełnił do czerwca 1946 roku, jego miejsce zajął generał Hoyt Vandenberg.
Urodzony 30 marca 1892 roku w Dayton w stanie Ohio, student Uniwersytetu Purdue, absolwent Miami University w Ohio, dobrze prosperujący finansista. W latach 1920 - 1925 prezydent kompanii Mortgage &amp; Securities w Nowym Orleanie. W latach 20. zajmował również stanowiska wiceprezesa i prezesa banku. W kwietniu 1929 roku uzyskał stopień porucznika rezerwy Marynarki Wojennej, w 1940 roku powołany został do służby czynnej i przydzielony do biura wywiadu okręgu Wielkich Jezior. Później zajmował inne stanowiska w wywiadzie, między innymi w okręgowych dowództwach marynarki wojennej w Charleston (Karolina Południowa), i San Juan (Portoryko). Następnie, od lipca 1944 roku, w Biurze Szefa Operacji Marynarki Wojennej w Waszyngtonie, jako zastępca szefa wywiadu Biura Wywiadu Marynarki Wojennej do spraw planowania. W 1945 roku awansowany do rangi admiralskiej i mianowany przedstawicielem sekretarza marynarki wojennej w rządowej komisji rozważającej koncepcję utworzenia centralnej instytucji wywiadowczej państwa, czym żywo zainteresowany był prezydent Truman. Grupa Centrali Wywiadu, bezpośrednia poprzedniczka Centralnej Agencji Wywiadowczej, powstała 22 stycznia 1946 roku, zaraz po likwidacji Biura Służb Strategicznych - OSS. Souers został formalnie mianowany jej szefem 24 stycznia 1946 roku - prezydent Truman zaprosił go do Białego Domu, by wręczyć mu insygnia władzy (czarny płaszcz i drewniany sztylet). Po pięciu miesiącach Souers ustąpił z funkcji DCI i na krótko wycofał się ze służby państwowej. Jednak już we wrześniu 1947 roku Truman mianował go pierwszym sekretarzem nowo utworzonej Rady Bezpieczeństwa Narodowego (National Security Council - NSC), tę funkcję pełnił do stycznia 1950 roku. Następnie, aż do przejścia na emeryturę w 1953 roku, był specjalnym doradcą prezydenta ds. bezpieczeństwa narodowego. 
Zmarł 14 stycznia 1972 roku w St. Louis w stanie Missouri.

</doc>
<doc id="91925" url="https://pl.wikipedia.org/wiki?curid=91925" title="Sidney W. Souers">
Sidney W. Souers



</doc>
<doc id="91932" url="https://pl.wikipedia.org/wiki?curid=91932" title="Deja vu">
Deja vu



</doc>
<doc id="91934" url="https://pl.wikipedia.org/wiki?curid=91934" title="Tarbozaur">
Tarbozaur

Tarbozaur ("Tarbosaurus") – rodzaj wielkich wymarłych dinozaurów drapieżnych, żyjący na terenie dzisiejszej pustyni Gobi w Azji pod koniec późnej kredy (kampan, mastrycht). Obecnie uznawany jest tylko jeden gatunek – "Tarbosaurus bataar". Do 2006 roku opisano skamieniałości około 100 osobników tego gatunku, z tym że tylko kilkanaście w miarę kompletnych.
Kontrowersje przy ustalaniu statusu taksonomicznego tarbozaura.
Pierwsze szczątki tarbozaura znaleziono w Mongolii i opisano w 1955 jako "Tyrannosaurus bataar". Jednak późniejsze badania doprowadziły już w 1965 do zaliczenia ich do nowego rodzaju Tarbosaurus, z czym zgodził się także autor pierwotnego opisu tych skamieniałości jako tyranozaura Jewgienij Malejew (1974). Od 1988 ukazało się kilka prac zaliczających badane okazy do rodzaju "Tyrannosaurus", były też jednak publikacje, w których opowiedziano się za pozostawieniem ich w rodzaju "Tarbosaurus", a nawet zaliczeniem do nowego rodzaju "Jenghizkhan". Szczegółowa analiza porównawcza szkieletów "Tarbosaurus bataar" i "Tyrannosaurus rex" przeprowadzona w 2003 wykazała, że są to różne rodzaje. 
W osadach kredowych pustyni Gobi zarówno w części leżącej na terytorium Mongolii jak i Chin znaleziono także wiele skamieniołości dużych drapieżnych dinozaurów zaliczonych pierwotnie do następujących taksonów: "Tarbosaurus efremovi", "Maleevosaurus novojilovi", "Gorgosaurus lancinator", "Gorgosaurus novojilovi", "Shanshanosaurs huoyanshanensis". Jednak późniejsze badania doprowadziły do niekwestionowanej obecnie konkluzji, że są to wszystko osobniki należące do "Tarbosaurus bataar", a drobne różnice w stosunku do holotypu wynikają z różnic osobniczych oraz z faktu, iż część okazów reprezentuje stadia młodociane. Prawdopodobnie również "Chingkankousaurus" jest młodszym synonimem tarbozaura. 
Kontrowersyjny jest także sam człon gatunkowy nazwy tarbozaura "bataar", gdyż Malejew zrobił błąd, przyjmując, że po mongolsku słowo "bohater" pisze się "bataar", podczas gdy prawidłowo powinno być "baatar". Jednak nazwy gatunków nie mogą być zmieniane ze względu na występowanie w nich błędów językowych i dlatego ta zniekształcona nazwa jest oficjalną nazwą gatunku.
Muzea.
W zbiorach Muzeum Ewolucji Instytutu Paleobiologii Polskiej Akademii Nauk w Warszawie znajdują się kości tarbozaura i odlewy szkieletów (zmontowane i nie).

</doc>
<doc id="91935" url="https://pl.wikipedia.org/wiki?curid=91935" title="Leszek Winder">
Leszek Winder

Leszek Winder (ur. 22 maja 1954 w Chorzowie) – polski gitarzysta, kompozytor, producent muzyczny. Członek ZAiKS oraz Akademii Fonograficznej ZPAV.
Życiorys.
Muzykować zaczął na przełomie lat sześćdziesiątych i siedemdziesiątych. W 1971 roku wraz ze swoim pierwszym zespołem przygotował muzykę do przedstawienia opartego na "Skowycie" Allena Ginsberga. Od 1974 r. współtworzył formację Apogeum (Jerzy Kawalec, Michał Giercuszkiewicz, Jan Skrzek), jednakże największą karierę zrobił występując z grupą Krzak. Po odejściu z grupy jej lidera Jana Błędowskiego, zajął jego miejsce, zostając również głównym kompozytorem. Jest jedynym muzykiem pozostającym nieprzerwanie w składzie od powstania zespołu w 1975 r. 
Na początku lat 80. grywał równolegle z liderem Kasy Chorych, Ryszardem Skibińskim pod nazwą "Skibiński/Winder Super Session". Po śmierci Skibińskiego zaczął występować pod szyldem "Winder Session". Do roku 1985 w sesji wystąpili: Ryszard Riedel (śpiew, harmonijka ustna), Andrzej Nowak, Andrzej Urny (gitara), Jerzy Kawalec, Jacek Gazda, Krzysztof Ścierański (gitara basowa), Jerzy Piotrowski, Marek Kapłon, Andrzej Ryszka, Wojciech Morawski (perkusja), Rafał Rękosiewicz (organy Hammonda), Ireneusz Dudek (harmonijka ustna, śpiew), Martyna Jakubowicz, Jorgos Skolias, Roman „Pazur” Wojciechowski (śpiew), Dżem i inni.
W 1985 wystąpił gościnnie w nagraniu płyty zespołu Dżem "Cegła" oraz nagrał swój pierwszy album "Blues Forever", poświęcony pamięci Ryszarda Skibińskiego. W nagraniu tego albumu uczestniczyli, m.in.: Ryszard Riedel, Grażyna Auguścik, Jerzy Kawalec, Michał Giercuszkiewicz, Jorgos Skolias, Tadeusz Nalepa, Andrzej Nowak, Rafał Rękosiewicz i inni.
W 1986 wraz z Jerzym Kawalcem i Michałem Giercuszkiewiczem założył zespół Bezdomne Psy; w tym samym roku ukazała się płyta "Bezdomne psy". Winder wziął także udział w nagraniach płyt Józefa Skrzeka i jego brata Jana „Kyksa” Skrzeka.
W roku 1990 przejął budynek „Leśniczówka” w Chorzowie. Po generalnym remoncie zorganizował tam Dom Pracy Twórczej „Leśniczówka”, gdzie realizował szereg koncertów, nagrań oraz projektów artystycznych.
W roku 1994 współtworzył zespół Skrzekwindergier, który zaprezentował się na Rawie Blues.
W 2002 r. Winder założył Śląskie Stowarzyszenie Artystów i Twórców SAT i został jego prezesem.
W latach 2000-2003 wznowiła działalność grupa Krzak w swoim pierwszym składzie, z liderami Błędowskim i Winderem. Zespół koncertował z dużym powodzeniem do września 2003, kiedy zmarł basista zespołu, Jerzy „Kawa” Kawalec. Po jego śmierci zespół zawiesił działalność.
Po śmierci J. Kawalca przestał także istnieć zespół Bezdomne Psy. Muzycy początkowo z Jackiem Gazdą, a potem z Mirosławem Rzepą jako basistą, wraz Janem „Kyksem” Skrzekiem zaczęli koncertować jako Śląska Grupa Bluesowa.
W roku 2004 rozpoczyna działalność grupa BŁĘDOWSKI-WINDER BAND. To rozwinięcie myśli artystycznej wypracowanej w zespole KRZAK – współbrzmienie gitary i skrzypiec z mocną sekcją blues rockową.
W sierpniu 2004 roku zespół odbywa swoją pierwszą trasę koncertową. Jesienią 2004 r. rozpoczyna sesję nagraniową płyty "3 Numer", która ukazała się w marcu 2005 r. Album zdobył szereg nagród i wyróżnień.
W 2005 roku ukazały się poszerzone wznowienia płyt zespołu Krzak oraz unikatowe nagrania koncertowe z ostatniego okresu działania grupy.
Również w 2005 r., w plebiscycie dziennikarzy i fanów Winder został uznany najlepszym gitarzystą w kategoriach "blues" i "rock". Płyta "3 Numer" została uznana za najlepszą płytę gitarową roku 2005.
W 2006 roku w plebiscycie "Blues Top" pisma "Twój Blues" Winder zajął pierwsze miejsce w kategorii "gitara". W tym samym roku ukazała się płyta "Skibiński Winder Super Session", unikatowy zapis koncertu sprzed lat.
W 2006 roku wznowił działalność zespół Krzak (w składzie: Błędowski, Winder, Ryszka). W latach 2005-2006 ukazuje się 9 płyt zespołu (Metal Mind Records). Są to reedycje poszerzone o nie publikowane nagrania oraz dwie premiery. Krzak wrócił także do działalności koncertowej.
W 2008 r. ukazała się płyta Krzak "Extrim". To pierwsze po wielu latach studyjne nagrania zespołu. W nagraniach wzięli udział dwaj basiści – koncertujący z zespołem Krzysztof Ścierański i Andrzej Rusek. Na perkusji zagrał Ireneusz Głyk.
W tym okresie Winder intensywnie koncertuje. Współpracuje z Krzakiem, Śląską Grupą Bluesową oraz z Elżbietą Mielczarek.
W 2011 Winder realizuje jako producent swój pomysł na nowy krążek formacji Krzak pt. "4 Basy". Jest to zapis koncertu zespołu jaki odbył się podczas Festiwalu Gitary Elektrycznej Katowice 2010. Z Krzakiem zagrali czterej basiści (A. Rusek, J. Rzychoń, K. Ścierański, D. Ziółek) współpracujący z zespołem po śmierci Jerzego „Kawy” Kawalca. Płytę wydało wydawnictwo MMP. W roku 2012 za ten album zespół otrzymał statuetkę Fryderyka, wyróżnienie przyznawane przez Akademię Fonograficzną.
11 listopada 2011 w Teatrze Wyspiańskiego w Katowicach zespół Krzak zarejestrował swój koncert z przeznaczeniem na płytę DVD.
W tym samym miesiącu Winder wziął udział w sesji nagraniowej Elżbiety Mielczarek. To pierwsza po przeszło 20 latach płyta tej wokalistki.
W przełomie 2012 i 2013 roku Krzak nagrywa płytę pt. "Experience". Album dokumentuje spotkanie z muzyką i muzykami metalowymi.
W 2014 roku Winder ponownie obwołany najlepszym gitarzystą w plebiscycie "Blues Top".
Ponadto został wyróżniony nagrodami w dziedzinie kultury przez prezydentów Miasta Chorzowa i Miasta Katowice. 
W 2014 roku Leszek Winder zaczął realizować koncertowy projekt Czarny Pies. Jest to grupa muzyków zapraszanych okazjonalnie dla potrzeb tras koncertowych i pojedynczych koncertów.
Do końca 2018 roku w zespole wystąpili: Anthimos Apostolis, Bronek Duży, Jan Gałach, Michał „Gier” Giercuszkiewicz, Irek Głyk, Kinga Głyk, Krzysztof Głuch, Michał Kielak, Agnieszka Łapka, Joanna Kaniewska, Grzegorz Kapołka, Krzysztof Kot, Adam Kulisz, Przemek Kuczyński, Paweł „Muzzy” Mikosz, Jerzy Piotrowski, Andrzej Ryszka, Mirek Rzepa, Joachim Rzychoń, Jan „Kyks” Skrzek, Krzysztof Ścierański, Roman „Pazur” Wojciechowski, Darek Ziółek, Max Ziobro, Leszek Winder i inni.
W 2016 roku ukazała się płyta tego projektu wydana przez MMP. Album zawiera nagrania z trasy koncertowej jednego ze składów Czarny Pies.
W 2017 roku Winder ponownie obwołany najlepszym gitarzystą w plebiscycie "Blues Top".
W 2018 roku ukazała się książka autorstwa Leszka Windera pt. "Śląski Blues". To autobiografia opisująca śląskie środowisko muzyczne.
Kolejne lata to koncerty, wydarzenia muzyczne, wydawnictwa płytowe i inne. 
Artysta pozostaje aktywnym twórcą i wykonawcą. 
Dorobek i działania są na bieżąco aktualizowane na oficjalnej stronie artysty www.winderart.pl oraz portalu Facebook
Sprzęt.
Leszek Winder gra na gitarze Fender Stratocaster 1970. Używa strun ERNIE BALL – Regular Slinky typ 2221, wzmacniacz Marshall JCM 900 i kolumny Marshall 1960 A. Wykorzystuje także efekt gitarowy Wah-Wan VOX Limited Edition V847G. Od roku 2011 używa równolegle wzmacniacza JK. To konstrukcja znanego w środowisku śląskiego elektronika muzycznego Jerzego Karzełka.

</doc>
<doc id="91940" url="https://pl.wikipedia.org/wiki?curid=91940" title="WinFS">
WinFS

WinFS – nakładka na system plików NTFS, która miała ukazać się w trzecim kwartale 2007 roku jako bezpłatny dodatek do systemów Windows XP, Windows Server 2003 oraz Windows Vista.
W czerwcu 2006 Microsoft ogłosił, że WinFS nie będzie częścią systemu Windows, ale niektóre elementy tej technologii zostaną użyte w nowych wersjach programów SQL Server i ADO.NET.
Charakterystyka.
Pierwotnie WinFS miał stanowić jedną z kilku rewolucyjnych zmian w systemie Windows Vista. Miał opierać się na języku XML oraz relacyjnej bazie danych Microsoft SQL. Z punktu widzenia użytkownika, zmienić się miał całkowicie sposób zarządzania plikami. Zniknąć miało praktycznie pojęcie folderu, a przypominać miał raczej bazę danych. Dane aplikacji (np. wiadomości e-mail) miały nie być widoczne w Eksploratorze Windows.

</doc>
<doc id="91942" url="https://pl.wikipedia.org/wiki?curid=91942" title="Jaz walcowy">
Jaz walcowy

Jaz walcowy – urządzenie hydrotechniczne służące piętrzeniu wody na rzekach, kanałach. Stopień piętrzenia jest większy niż w przypadku jazów iglicowych. 
W Polsce jazy walcowe są rzadkością. Do najstarszych, zachowanych w oryginalnej postaci należy oraz jaz Czersko Polskie w rejonie ujścia Brdy do Wisły w Bydgoszczy. Jaz wybudowany w latach 1904–1906 jest czynny do dziś. Młodsze znajdują się na stopniach wodnych Kanału Mazurskiego – w pobliżu wsi Przystań u początku Kanału Mazurskiego przy jez. Mamry i wciąż czynny, ręcznie obsługiwany jaz walcowy Piaski, na kanale między jeziorem Rydzówka a śluzą Piaski.
W Niemczech można podziwiać duże jazy walcowe na Menie między Griesheim i Goldstein w pobliżu Frankfurtu nad Menem (Stopień Wodny Griesheim) oraz na Neckarze w Heidelbergu (Staustufe Neckargemünd). Mniejsze jazy walcowe znajdują się w Haltern am See w pobliżu Dortmundu i w Chemnitz.
Historia.
Konstrukcję pierwszego jazu walcowego dla stopnia wodnego w Schweinfurcie, oddanego do użytku w 1903 roku.
Konstrukcja.
Przelew jazu walcowego zamykany jest stalowym walcem zakończonym wieńcami zębatymi. Walec podczas podnoszenia wtacza się do góry po pochyłych torach za pomocą jednostronnego łańcucha napędowego, związanego z mechanizmem napędowym.
Zalety.
Jaz walcowy jest znacznie łatwiejszy w obsłudze od jazu iglicowego i posiada więcej możliwości. Może wytrzymać wyższe ciśnienie wody, a tym samym może występować przy stopniach wodnych o wyższym piętrzeniu.

</doc>
<doc id="91943" url="https://pl.wikipedia.org/wiki?curid=91943" title="Choroby genetyczne człowieka">
Choroby genetyczne człowieka

Choroby genetyczne człowieka – grupa chorób uwarunkowanych genetycznie występujących u człowieka; upośledzające sprawność życiową, powodujące odchylenia od stanu prawidłowego (statystycznej normy), które mogą być przekazywane jako cecha dziedziczna z pokolenia na pokolenie lub powstawać ' na skutek zmian i zaburzeń w mechanizmach przekazywania cech dziedzicznych. Powstałe ' zmiany mogą być przekazywane potomstwu jako cecha (choroba) dziedziczna. Mogą być spowodowane aberracjami strukturalnymi chromosomów, zmianami liczbowymi oraz mutacjami genowymi.
Podział chorób genetycznych jest oparty tradycyjnie na podstawowych prawach dziedziczenia. Wyróżnia się choroby jednogenowe, które są dziedziczone zgodnie z prawami Mendla i uwarunkowane treścią informacyjną jednego genu, tj. w obrębie pary alleli, występujących w określonym ' genowym. Wśród nich wyróżnia się autosomalne recesywne, autosomalne dominujące i sprzężone z chromosomem płciowym żeńskim X, zwykle określane jako sprzężone z płcią. Kolejną grupę stanowią choroby wielogenowe, warunkowane współdziałaniem wielu genów umiejscowionych w różnych '. Często objawy tych chorób występują na skutek interakcji z czynnikami środowiskowymi i ujawniają się dopiero wówczas, gdy nasilenie działania tych czynników osiągnie pewną wartość progową, dlatego też mówi się o chorobach wieloczynnikowych. Pojęcia "choroby wieloczynnikowe" i "choroby wielogenowe" w wielu pracach naukowych czy podręcznikach są stosowane zamiennie i granica pomiędzy nimi jest płynna. Ostatnią ważną grupę stanowią choroby występujące w związku z nieprawidłowościami liczby (aberracje liczbowe) lub struktury chromosomów (aberracje strukturalne), czyli choroby chromosomalne lub aberracje chromosomalne.
Genetyczne obciążenie populacji.
Pojęcie genetycznego obciążenia populacji obejmuje wiele elementów składowych. Rozważa się częstość występowania chorób genetycznych, ich skutki dla zdrowia i stopień upośledzenia sprawności życiowej („ciężkość” choroby), czas przeżycia chorych oraz skutki emocjonalne i ekonomiczne dla dotkniętych osób, ich rodzin i społeczeństwa. Większość z tych elementów jest niemożliwa do przedstawienia w sposób ilościowy. Nie daje się jednoznacznie ocenić rozmiaru genetycznego obciążenia populacji ludzkiej, gdyż w miarę uzyskiwania nowych możliwości leczenia lub zapobiegania i zmian kosztów tego postępowania, stopień obciążenia również podlega zmianom. Poza tym ciężko jest ocenić i porównać choroby ujawniające się tuż po urodzeniu i prowadzące do ciężkiego zaburzenia rozwoju i śmierci w pierwszych latach życia (jak mukopolisacharydoza typu I – zespół Hurler), wrodzone choroby powodujące upośledzenie umysłowe i skracające czas życia do około połowy (jak trisomia chromosomu 21 – zespół Downa) i choroby występujące zazwyczaj między 30. a 40. rokiem życia, prowadzące stopniowo do głębokiego upośledzenia, a nieznacznie skracające życie (jak pląsawica Huntingtona). Oceny te są zmienne w czasie.
Częstość występowania chorób genetycznych człowieka.
Częstość występowania chorób genetycznych stanowi podstawową, wyjściową informację. Dzięki poznaniu częstości poszczególnych genów w populacji, częstości świeżych mutacji i aberracji chromosomowych, można by przewidzieć liczbę świeżych przypadków chorób genetycznych w kolejnych pokoleniach, natomiast znając czas przeżycia chorych genetycznie i rozkład grup wiekowych w danej populacji, można by określić liczbę chorych. Niestety brak danych całościowych zmusza do posługiwania się fragmentarycznymi, dostępnymi badaniami i dokonywania na ich podstawie oceny szacunkowej. Dane o okresie przeżycia chorych są odmienne w różnych krajach, zaś dostępne rejestry chorób genetycznych wśród żywo urodzonych dzieci nie obejmują chorób ujawniających się w późniejszym wieku oraz genetycznych przyczyn martwych urodzeń i poronień samoistnych. Jedną z najbardziej miarodajnych podstaw do oceny częstości chorób genetycznych jest prowadzony od wielu lat i stale aktualizowany rejestr kanadyjskiej prowincji Kolumbia Brytyjska. Jest jedną z podstaw do szacowania częstości chorób genetycznych u ludzi przez Komitet Naukowy Narodów Zjednoczonych ds. Skutków Promieniowania Atomowego (UNSCEAR). Dane zostały skorygowane przez UNSCEAR w świetle badań częstości poszczególnych wybranych chorób genetycznych, zwłaszcza dominujących oraz danych innych rejestrów.
Stopień obciążenia chorobą.
Stopień obciążenia chorobą genetyczną jest bardzo trudny do ujęcia w wymiernych kategoriach i określenia ilościowego. Skutki choroby genetycznej należy rozważać z kilku punktów widzenia: dotkniętej osoby, rodziny i społeczeństwa. Aspekt społeczny jest istotny dla optymalizacji wykorzystania dostępnych środków na ochronę zdrowia oraz dla oceny skutków wprowadzenia mutagenów do środowiska życia i pracy. Próby ilościowej oceny skutków chorób genetycznych podejmowane były przez UNSCEAR i Międzynarodową Komisję Ochrony Radiologicznej (ICRP). Pojęcia opracowane przez te komisje są pomocne w analizie obciążeń genetycznych. Możliwe podejścia do oceny wielkości obciążeń genetycznych:
Formy i możliwości opieki genetycznej.
W celu leczenia zaburzeń genetycznych, zostało zatwierdzonych ponad 1800 badań klinicznych na całym świecie. Wciąż jednak większość metod leczenia opiera się na leczeniu lub łagodzeniu objawów w celu poprawy jakości życia osób dotkniętych chorobą genetyczną. Właściwe postępowanie genetyczne wymaga zaangażowania dużych wyspecjalizowanych zespołów, z szerokim udziałem specjalności niemedycznych i paramedycznych, jak psychologów, biologów, socjologów i pracowników socjalnych. Podstawę stanowi właściwe rozpoznanie choroby i ustalenie toku jej dziedziczenia, każda z nich wymaga jak najwcześniejszego wykrycia. Pozwala to na odpowiednio szybkie rozpoczęcie terapii przeciwdziałającej skutkom mutacji (np. w przypadku fenyloketonurii) oraz na udzielenie porady genetycznej rodzinie z chorym dzieckiem w porę przed urodzeniem się kolejnych, również mogących być dotkniętymi chorobą. Wprowadzone zostały diagnostyczne testy przesiewowe (diagnostyka prenatalna). Trwają także prace nad wykorzystaniem szczepionek DNA do walki z nowotworami i chorobami genetycznymi, jak np. rodzinna polipowatość gruczolakowata czy zespół Lyncha oraz nad uzyskaniem szczepionek produkowanych przez transgeniczne rośliny jadalne. Wprowadzona została także diagnostyka molekularna, czyli ogół metod diagnostycznych opartych na wykrywaniu DNA patogenu lub zmutowanych alleli pacjenta w pobranym od niego materiale biologicznym. Techniki stosowane w diagnostyce molekularnej:
Poziomy analizy chorób genetycznych.
Zmiana (mutacja) w składzie zasad azotowych w DNA chromosomu jądra komórkowego prowadząca do zaburzeń syntezy odpowiednich białek jest podstawą większości chorób uwarunkowanych genetycznie. W związku ze zdegenerowanym charakterem kodu genetycznego, 64 kombinacjom tripletów zasad azotowych odpowiada tylko 20 aminokwasów, więc ok. ⅔ mutacji może być milcząca, synonimiczna (nie znaleźć żadnego wyrazu w syntetyzowanym białku). Tylko ⅓ mutacji prowadzi do zmiany składu powstającego łańcucha polipeptydowego i powoduje zaburzenia noszące nazwę chorób molekularnych. Dotyczą one białek strukturalnych (zaburzenia w strukturze kolagenu), czynnościowych (np. hemoglobinopatii) oraz enzymatycznych, w którym to przypadku powstają zaburzenia zwane błędami przemiany materii lub blokami metabolicznymi. W związku z niepełną jeszcze wiedzą na temat przyczyn molekularnych, ocena i klasyfikacja genetyczna chorób dziedzicznych opiera się nie na prześledzeniu łańcucha biochemicznego zmian zdeterminowanych mutacjami, lecz na ocenie odległych efektów działania genu, tzn. obrazie klinicznym, patomorfologicznym, danych elektrofizjologicznych, analizie chorób genetycznych itd. Zastosowanie nowoczesnych technik analizy DNA pozwala na głębsze poznanie wielu zaburzeń i dokładną identyfikację zmian w DNA. Techniki te rozwinęły nowe podejście zwane genetyką zwrotną, które polega na izolacji genu, uzyskiwaniu produktu białkowego genu i w ten sposób poznaniu mechanizmów patogennych. Genetykę zwrotną stosuje się m.in. do poznania funkcji białka syntetyzowanego pod kontrolą genu dystrofii mięśniowej Duchenne’a (zamiast prawidłowej dystrofiny) oraz defektywne białko powstające w przewlekłej chorobie ziarniczej.
Aberracje liczbowe.
U człowieka często spotykane są trisomie trzech z 22 autosomów:
a także zaburzenia w liczbie chromosomów płci (w tym trisomia chromosomu X). Innych trisomii praktycznie nie obserwuje się, gdyż powodują tak znaczne zaburzenia rozwojowe, że są przyczyną obumierania płodu we wczesnych etapach rozwoju zarodkowego. Podstawowe aberracje liczbowe chromosomów autosomalnych to trisomia chromosomu 21, zespół Pataua i zespół Edwardsa.
Trisomia chromosomu 21.
Trisomia chromosomu 21 jest jedną z przyczyn wystąpienia zespołu Downa, dawniej zwanego pospolicie mongolizmem. Osoby z tą wadą mają mongoidalne rysy twarzy, niski wzrost, szczególny układ bruzd na dłoniach, niezborność ruchów i niedorozwój umysłowy, a przy tym pogodne usposobienie. Zespół Downa wykrywa się metodami diagnostyki prenatalnej. Zaobserwowano, że starsze kobiety w większym stopniu są narażone na ryzyko urodzenia dziecka z tą wadą, niż kobiety młodsze. U matek, które nie przekroczyły 28. roku życia, z zespołem Downa rodzi się jedno dziecko na tysiąc, u matek czterdziestoletnich częstość ta wynosi jeden do stu, a u starszych nawet jeden do pięćdziesięciu.
Zespół Pataua.
Trisomia 13. pary chromosomów (kariotyp 47,XX,+13 albo 47,XY,+13). Najczęstsze objawy: niedorozwój umysłowy, wady sercowo-naczyniowe (np. niezrośnięty otwór międzyprzedsionkowy w sercu, dekstrokardia), wnętrostwo, szczelina w tęczówce, rozszczep wargi (tzw. zajęcze usta), holoprozencefalia, anoftalmia, naczyniaki włośniczkowe, wady nerek (np. wielotorbielowatość nerek). Około 0,02% dzieci rodzi się z tą chorobą. Takie dzieci najczęściej umierają w pierwszym roku życia, jedynie kilka procent dożywa 3 lat – spowodowane jest to wewnętrznymi wadami wrodzonymi.
Zespół Edwardsa.
Spowodowany jest trisomią chromosomu 18. (47,XX,+18 albo 47,XY,+18). Częstość występowania zespołu szacowana jest na 1:8000 urodzeń. Do głównych objawów należą: niedorozwój umysłowy, rozszczep wargi i podniebienia, poważne wady nerek i serca. Prowadzi do śmierci we wczesnym dzieciństwie z powodu poważnych nieprawidłowości w budowie wewnętrznej (m.in. niezrośnięty otwór międzyprzedsionkowy). Do objawów należą także: mikrocefalia (małogłowie), łódkogłowie (""), dolichocefalia, wydatna potylica (91%), hiperteloryzm, wąskie szpary powiekowe (80%), wady rogówki i tęczówki, mikrognacja, mikrostomia (86%), poszerzenie szwów i ciemiączek, nisko osadzone, dysplastyczne małżowiny uszne, pojedyncza bruzda zgięciowa dłoni, nadmiar skóry na szyi (86%), szeroko rozstawione brodawki sutkowe (hiperteloryzm brodawek sutkowych – 90%), niedorozwój umysłowy.
Aberracje strukturalne.
Poza mutacjami liczbowymi chromosomów choroby genetyczne wywołują również aberracje strukturalne. Polegają one na nieprawidłowej budowie chromosomu. Największe prawdopodobieństwo ich wystąpienia istnieje w okresie podziału komórki, gdy chromosomy potomne przechodzą do nowo powstających komórek. Najczęściej spotykane choroby związane z aberracjami strukturalnymi (opisane niżej), powstają przeważnie w wyniku przerwania ciągłości chromosomu, a więc odłamania się jego odcinka. Taki odłamany odcinek może połączyć się ponownie z tym samym lub innym chromosomem, co powoduje powstanie inwersji, translokacji, duplikacji albo deficjencji (w wielu źródłach delecji) części chromosomu (np. ramię). Najczęstszymi chorobami związanymi z uszkodzeniami chromosomów są:
Zespół ustno-twarzowo-palcowy.
Zespoły ustno-twarzowo-palcowe stanowią grupę około dziesięciu chorób. Częstą przyczyną jest translokacja części chromosomu 6 do 1. Objawia się m.in. wadami górnej wargi, podniebienia i jamy ustnej oraz grubymi palcami o krótkich paznokciach. Jedną z odmian jest zespół Papillona-League-Psaume (, OFD1), którego podłoże molekularne stanowi mutacja genu "OFD1" sprzężonego z chromosomem X (region Xp22.2.), dziedziczącego się dominująco lub genu "CXORF5". Do głównych objawów należą: malformacje twarzy i jamy ustnej: rozszczep podniebienia, pogrubienie wału dziąseł, nisko osadzone uszy, próchnica zębów, nieobecne boczne zęby sieczne, szeroki grzbiet nosa. Występują także wady ośrodkowego układu nerwowego (40%): brak ciała modzelowatego, heterotopia istoty szarej, przepuklina oponowo-rdzeniowa (rzadko), wodogłowie, torbiele pajęczynówki, nieprawidłowości móżdżku, porencefalia. Występuje często razem z wielotorbielowatością nereki. Zespół występuje u kobiet, u mężczyzn jest letalny.
Zespół kociego krzyku.
Wywołany jest delecją krótkiego ramienia chromosomu 5. Objawy obejmują niepełnosprawność intelektualną (od lekkiej do głębokiej), jasną karnację, płaczliwość, po porodzie specyficzny płacz dziecka przypominający miauczenie kota. Malformacje podstawy czaszki wskazują na współistnienie nieprawidłowości rozwoju pierwotnego tyłomózgowia ("") i krtani w trakcie rozwoju zarodkowego. Płacz zanika w ciągu kilku miesięcy. Częstość występowania zespołu ocenia się na od 1:15 000 do 1:50 000 żywych urodzeń.
Zespół Wolfa-Hirschhorna.
Wywołany jest częściową delecją krótkiego ramienia chromosomu 4. Objawia się szczególnym charakterystyczną dysmorfią twarzy, niedorozwojem żuchwy, zahamowaniem wzrostu, zaburzeniami rozwoju umysłowego oraz wrodzonymi wadami serca, niska masa urodzeniowa, hipotonia, opóźnienie rozwoju psychoruchowego, małogłowie, anomalia budowy małżowin usznych, wady zamknięcia (rozszczepy podniebienia albo wargi, coloboma tęczówki, wady przegród serca).
Zespoły Angelmana oraz Pradera-Williego.
Zespoły te wywołane są przez mikrodelecje w chromosomie 15 jako konsekwencja zaburzeń imprintingu – brak imprintingu ojcowskiego powoduje zespół Pradera-Williego, a brak imprintingu matczynego – zespół Angelmana.
Wiele charakterystycznych cech zespołu Angelmana wynika z utraty funkcji genu "UBE3A". Do objawów należą niepełnosprawność intelektualna, ataksja, padaczka (zwykle ujawniająca się przed ukończeniem 3. roku życia), charakterystyczne ruchy przypominające marionetkę i napady śmiechu bez powodu (stąd dawna, zarzucona nazwa zespołu, ang. '). Mniej wyrażone są cechy dysmorficzne twarzy, takie jak duże usta (makrostomia), wystający język ('), szeroko rozstawione zęby. Tęczówki prawie zawsze mają kolor niebieski. Dzieci z zespołem Angelmana przejawiają różne sensoryzmy, wśród nich częstym jest fascynacja wodą.
Zespół Pradera-Williego objawia się m.in. niskim wzrostem, upośledzeniem umysłowym, niedorozwojem narządów płciowych oraz otyłością spowodowaną mniejszym niż u zdrowych ludzi zapotrzebowaniem energetycznym przy jednoczesnym ciągłym niepohamowanym uczuciu głodu (hiperfagia). Uważa się, że zespół Pradera-Williego jest najczęstszą genetycznie uwarunkowaną przyczyną otyłości, której powikłania są główną przyczyną zgonów pacjentów z PWS (należy do nich m.in. ostre rozdęcie żołądka, mogące skutkować jego martwicą). Na obraz kliniczny składają się również: hipotonia mięśniowa (spadek napięcia mięśni), hipogonadyzm hipogonadotropowy, hipogenitalizm, wnętrostwo, zez zbieżny, skłonność do hipertermii, niezwykle gęsta ślina, zwiększająca podatność na próchnicę.
Zespół Di George’a.
Wywołany jest mikrodelecją krótkiego ramienia chromosomu 22. W zespole delecji 22q11.2 dochodzi do zaburzeń rozwoju grasicy i jej aplazji, najczęściej w 6.–10. tygodniu życia płodowego. W konsekwencji rozwija się pierwotny niedobór odporności. Ze względu na wspólne pochodzenie grasicy i gruczołów przytarczycznych z III i IV kieszonki skrzelowej, aplazji grasicy towarzyszą zaburzenia rozwojowe przytarczyc. Do objawów należą także: hipokalcemia (średnio 30%) spowodowana niedorozwojem gruczołów przytarczycznych, wrodzone wady nerek, trudności z karmieniem, choroby autoimmunologiczne, takie jak reumatoidalne zapalenie stawów (150 razy większe ryzyko), niedokrwistość hemolityczna autoimmunologiczna, idiopatyczna plamica małopłytkowa, autoimmunologiczne enteropatie (choroba trzewna), bielactwo, zwiększone ryzyko zachorowania na choroby psychiczne.
Zespół Williamsa.
Wywołany jest delecją materiału genetycznego z regionu q11.23 chromosomu 7. Usunięty region obejmuje więcej niż 25 genów. Szczególną cechą wyglądu osób dotkniętych syndromem Williamsa jest charakterystyczna dysmorfia twarzy – tzw. „twarz elfa”. Osoby dotknięte zespołem Williamsa mogą mieć intelekt mieszczący się w szerokich granicach IQ od 20 do 106. Ludzie dotknięci zespołem Williamsa charakteryzują się tzw. „mową koktajlową” – zdolności językowe są najczęściej obniżone w zakresie semantyki, morfologii, fonologii, ale nie słownictwa. Jest to łatwo zauważalne dla otoczenia, z powodu bogatego słownictwa używanemu przez dzieci dotkniętych tym zespołem. Prawdopodobnie wynika to z połączenia dobrej pamięci słuchowej i trudności z przetwarzaniem języka, co prowadzi do zapamiętywania języka w postaci gotowych zwrotów.
Chromosom „Filadelfia”.
Jest to anomalia chromosomowa w komórkach somatycznych spowodowana delecją jednego ramienia chromosomu 21. Defekt molekularny polegający na translokacji (przeniesienie fragmentu jednego chromosomu na drugi) t(9;22)(q34;q11), powoduje powstanie genu fuzyjnego "bcr-abl". Fragment "bcr" (ang. ""), znajdujący się na chromosomie 22 w rejonie q11, zostaje połączony z genem "abl" znajdującym się na chromosomie 9 w rejonie q34.
Mutacja jest obserwowana głównie w przewlekłej białaczce limfatycznej. Spotyka się ją również w ostrych białaczkach limfoblastycznych (25–30% u dorosłych, około 6% u dzieci), niekiedy również w ostrych białaczkach szpikowych (w poniżej 1% przypadków).
Zaburzenia w liczbie chromosomów płci.
Wśród chorób genetycznych częste są również zaburzenia w liczbie chromosomów płci. Niektóre z nich, np. dodatkowy chromosom Y u mężczyzn (XYY), trisomia chromosomu X u kobiet (XXX), rzadko powodują istotniejsze zaburzenia: kobiety (jedna na 1000) mają uwydatnione cechy płciowe i niską inteligencję, natomiast mężczyźni (również 1 na 1000) charakteryzują się wysokim wzrostem oraz bywają nadpobudliwi i infantylni.
Zespół Turnera.
Monosomia chromosomu X aberracja chromosomowa polegająca na występowaniu jednego chromosomu X jest przyczyną zespołu Turnera (dysgenazja gonadialna), będącego jednym z najczęściej występujących chorób spowodowanych monosomią. U człowieka występuje u 5% zygot, ale tylko jedna na 40 ulega dalszemu rozwojowi. Zespół występuje u 1 na 2000–2500 urodzonych dziewczynek. Charakteryzują się również niższym wzrostem, szerokim karkiem i niedorozwojem drugorzędowych cech płciowych (niewykształcone piersi, brak owłosienia łonowego); są bezpłodne. Osoby z tą chorobą posiadają na ciele liczne znamiona barwnikowe. Poza monosomią chromosomu X zespół Turnera może być też spowodowany strukturalnymi zmianami jednego chromosomu X, takimi jak: częściowa lub całkowita delecja krótkiego ramienia chromosomu X (delXp); całkowita delecja długiego ramienia chromosomu X (delXq); izochromosom długiego ramienia chromosomu X (i(Xq)); chromosom pierścieniowy (kolisty, , r(X)); chromosom markerowy (46,X+m); mozaicyzm, czyli obecność więcej niż dwóch linii komórkowych u jednej osoby, najczęściej 45,X/46,XX i 45,X/46,XY. W zależności od typu zaburzeń będącego u podstaw zespołu Turnera objawy kliniczne są zróżnicowane i nie wszystkie występują.
Niektórzy badacze sugerują, że „czysty” kariotyp 45,X warunkuje letalny zespół i płody o takim kariotypie są ulegają obumarciu. Hipotezę tę potwierdzają badania kariotypu komórek innych niż limfocyty na obecność mozaicyzmu.
Zespół Klinefeltera.
Choroba występująca w populacji mężczyzn, spowodowana występowaniem co najmniej jednego dodatkowego chromosomu X (kariotyp 47,XXY). Charakteryzuje się brakiem lub ograniczonym rozwojem drugorzędowych cech płciowych, niepłodnością spowodowaną brakiem spermatogenezy oraz nadmierną długością kończyn. Występuje on w przybliżeniu u jednego mężczyzny na 1000. Jest najczęstszą aneuploidią występującą u człowieka. Przyczyną nieprawidłowej liczby chromosomów X w komórce jest nondysjunkcja, zachodząca albo w pierwszym bądź drugim podziale mejotycznym w gametogenezie, albo w podziale mitotycznym rozwijającej się zygoty. Do charakterystycznych objawów należą: wysoki wzrost (ostateczny wzrost chorych to ), słabiej rozwinięte mięśnie, gynoidalna sylwetka (wynika ona z charakterystycznej budowy klatki piersiowej i miednicy), dłuższe niż przeciętnie kończyny górne i dolne. U pacjentów z kariotypem 47,XXY stwierdza się w zasadzie brak charakterystycznych cech dysmorficznych, które ułatwiałyby rozpoznanie w okresie przedpokwitaniowym. U około 40% mężczyzn XXY stwierdza się taurodontyzm (powiększone zęby trzonowe); dość często występuje klinodaktylia. Wśród objawów radiologicznych wyróżnia się: zmniejszenie kąta podstawy czaszki, pogłębienie tylnego dołu czaszkowego, nadmiernie upowietrznione zatoki klinowe, małe lub średnich rozmiarów siodło tureckie z nadmiernie rozwiniętymi wyrostkami przednimi i tylnymi, zmniejszenie grubości żuchwy na wysokości jej kąta, obserwuje się także zmniejszenie rozmiaru jąder o nieprawidłowo twardej konsystencji, zaś ich objętość po ukończeniu pokwitania zwykle nie przekracza 10 ml.
Trisomia chromosomu X.
Kolejną nondysjunkcją chromosomów płci jest występowanie u kobiet dodatkowego chromosomu X(XXX). Budowa fizyczna zasadniczo pozostaje bez zmian, jednak jest obniżona płodność. Uczeni nie są zgodni co do wpływu zespołu na funkcje intelektualne. Pojawia się w przybliżeniu u jednej kobiety na 1000.
Zespół XYY.
Inne nazwy: zespół Jacobs, niegdyś określany jako zespół nadmężczyzny (supersamca).
Aberracja polega na trisomii heterochromosomów, występowaniu w kariotypie mężczyzn dodatkowego chromosomu Y. Zespół cechuje się m.in. wyższym wzrostem, obniżonym ilorazem inteligencji o 10–15 punktów względem rodzeństwa (różnice tego typu występują jednak naturalnie między rodzeństwem), trudnościami w nauce, opóźnionym zdobywaniem umiejętności mowy i językowych, chorzy są zwykle płodni, potomstwo normalne. Częstość występowania tego zespołu wynosi 0,1% w populacji mężczyzn. Na zapadalność nie wpływa wiek matki czy ojca.
Zespół Swyera.
To choroba genetyczna występująca u kobiet. Kobiety z tą chorobą mają kariotyp typowy dla mężczyzny (XY), jednak część chromosomu Y kluczowa dla rozwoju płci została utracona lub jest nieczynna wskutek mutacji. Do objawów klinicznych zalicza się bezpłodność: gonady obecne w jamie brzusznej nie funkcjonują. Drugorzędowe żeńskie cechy płciowe nie rozwijają się z powodu braku hormonów (estrogenów). Inteligencja niezaburzona.
Choroby jednogenowe.
Choroby z tej grupy dziedziczą się zwykle zgodnie z prawami Mendla, a mutacje je powodujące dotyczą pojedynczych genów. Ponadto są one głównie związane z wystąpieniem mutacji w genach zlokalizowanych w DNA jądrowym. W zależności od tego, w jakim chromosomie zaszła mutacja (autosomie czy heterosomie) wyróżnia się choroby autosomalne i sprzężone z płcią. Ze względu na charakter dziedziczonej cechy, choroby genetyczne jednogenowe dzieli się na dziedziczone dominująco i recesywnie. Wyjątek stanowią choroby mitochondrialne, które dziedziczą się pozajądrowo, gdyż ich etiopatogeneza związana jest z mutacjami w DNA mitochondrialnym, niezależnym od DNA jądrowego. Ponad 4000 chorób człowieka jest spowodowanych przez mutacje pojedynczych genów (prawdopodobnie wiele recesywnych jeszcze nie zostało poznanych).
Autosomalne dominujące.
Tylko jedna zmutowana wersja genu jest potrzebna do ujawnienia się cechy (choroby). Zwykle osoba dotknięta chorobą ma jednego chorego rodzica. Dziedziczenie tych chorób charakteryzuje się występowaniem osób o nieprawidłowym fenotypie „pionowo” w rodowodzie, czyli w kilku kolejnych pokoleniach. Niekiedy w poszczególnych rodowodach stwierdza się zjawisko antycypacji polegającym na występowaniu w kolejnych pokoleniach coraz bardziej nasilonych objawów choroby albo też ich wystąpienie we wcześniejszym wieku. Wielu naukowców uważa jednak, że antycypacja jest zjawiskiem jedynie statystycznym. W większości przypadków choroby dominujące są letalne w stanie homozygotycznym, toteż prawdopodobieństwo urodzenia się zdrowego dziecka rodziców heterozygotycznych wynosi 2:1, zaś gdy tylko jeden z rodziców jest chory, szansa ta wynosić będzie 50%. Charakterystyczne cechy, po których należy podejrzewać autosomalny dominujący typ dziedziczenia:
Przy dziedziczeniu autosomalnym dominującym zdarza się, że gen ma ograniczoną penetrację. Oznacza to, że choć potrzebna jest tylko jedna zmutowana kopia genu, to nie wszystkie osoby, które ją dziedziczą, będą miały pełny obraz kliniczny bądź w ogóle będą chore. Tego typu choroby są spowodowane najczęściej powtórzeniami trinukleotydów.
Achondroplazja.
Inna nazwa: chondrodystrofia.
To choroba dziedziczona autosomalnie dominująco, prowadząca do nieprawidłowego kostnienia śródchrzęstnego, co powoduje zaburzenie rozwoju pewnych kości w organizmie i karłowatość. Przyczyną schorzenia jest mutacja genu zlokalizowanego na krótkim ramieniu chromosomu 4 (4p16.3). W postaci homozygotycznej letalna na poziomie zarodkowym – upośledzenie w życiu płodowym. W ponad 99% przypadków tej choroby dochodzi do różnego typu mutacji receptora dla czynnika wzrostu fibroblastów (', "FGFR3"). Jest to zwykle mutacja punktowa, polegająca na substytucji Gly380Arg. Częstość występowania w populacji wynosi 1:25 000. Choroba ta w 80% przypadków powstaje '. Częstość występowania tej mutacji wzrasta w przypadku ojca w wieku powyżej 35 lat. Do objawów należą karłowatość, skrócenie długości kończyn, szczególnie części proksymalnych, nadmierna lordoza odcinka lędźwiowego kręgosłupa, zwężenie kanału kręgowego w odcinku lędźwiowym, małe sześcienne trzony kręgów, szpotawe kolana, dłoń kształtu trójzębnego, wydatne czoło, zapadnięta nasada nosa, mikromelia (małe dłonie). Długość tułowia w normie.
Choroba Brugadów.
Dziedziczona autosomalnie dominująco, charakteryzuje się skłonnością do występowania napadowych zaburzeń rytmu o typie częstoskurczu komorowego, który może ustąpić samoistnie lub przekształcić się w migotanie komór i doprowadzić do nagłego zatrzymania krążenia i śmierci. Podłoże molekularne stanowi mutacja w genie "SCN5A" kodującym kanał sodowy. Wskutek tego dochodzi do skrócenia czasu trwania potencjału czynnościowego, zwłaszcza fazy 2, co powoduje zmiany repolaryzacji i wystąpienia pobudzenia nawrotnego.
Hipercholesterolemia rodzinna.
Podłoże molekularne stanowią mutacje genu "LDLR" w locus 19p13.2 kodującego białko receptora dla LDL. W związku z autosomalnym dominującym typem dziedziczenia chorują zarówno homozygoty, jak i heterozygoty: przebieg homozygotycznej hipercholesterolemii rodzinnej jest ciężki, choroba powoduje rozwój miażdżycy już w wieku dziecięcym. Heterozygotyczna postać choroby jest jedną z najczęstszych chorób genetycznych (objawia się późno) i drugą najczęstszą, po hipercholesterolemii wielogenowej, postacią hipercholesterolemii pierwotnej. Do częstych objawów należą: żółtaki płaskie powiek, ścięgna Achillesa, guzowate, rąbek starczy rogówki, objawy miażdżycy, powiększona wątroba (hepatomegalia), podwyższony poziom triglicerydów (350–500 mg% heterozygoty, 700–1200 mg% homozygoty) oraz cholesterolu LDL.
Miotonia wrodzona Thomsena.
To choroba mięśni szkieletowych o podłożu mutacyjnym w genie "CLCN1" znajdującym się na chromosomie 7q35, charakteryzujące się utrudnieniem wykonywania ruchu po dłuższym odpoczynku. Poprawa następuje po wykonaniu pierwszych kilku ruchów ("). Najczęściej zajęte schorzeniem są mięśnie dłoni, kończyn dolnych, żwaczy i powiek. Diagnostyka miotonii Thomsena opiera się na analizie rodowodu chorego i badaniu EMG, w którym obecność ciągów miotonicznych potwierdza chorobę.
Pęcherzowe oddzielanie się naskórka.
Grupa genodermatoz, których wspólną cechą jest występowanie pęcherzy wskutek urazów mechanicznych. Wyróżnia się trzy główne grupy, w zależności od miejsca tworzenia się pęcherza: w obrębie naskórka ('), w obrębie błony podstawnej ('), poniżej błony podstawnej, w skórze właściwej (").
Grupa "".
EB Webera-Cockayne’a.
Dziedziczona autosomalnie dominująco. Etiopatogeneza: mutacja genu "KRT14" kodującego keratynę 5 i 14 oraz defekt enzymów proteolitycznych. Obraz kliniczny: zmiany występują najczęściej na stopach, rzadziej na dłoniach, pęcherze zwykle pojawiają się u dzieci w wieku około 18 miesięcy, gdy wykazują dużą aktywność ruchową. Zmiany mogą się ujawnić w późniejszym wieku, w późnym dzieciństwie albo u młodych dorosłych. Czynniki nasilające tworzenie pęcherzy to duża wilgotność, wzmożone pocenie się. Błony śluzowe i płytki paznokciowe nie są zajęte.
EB Dowlinga-Meary ().
Od innych chorób z grupy ' różni się ciężkim przebiegiem i charakterystycznym obrazem w mikroskopie elektronowym (cytoplazmatyczne „kępki” tonofilamentów). Tak jak typ Koebnera i typ Webera-Cockayne’a, typ Dowlinga-Meary EBS wiąże się z mutacjami w genach "KRT5" (region 12q13.13) i "KRT14" (region 17q21.2). Objawy: uogólnione tworzenie pęcherzy o opryszczkowatym (zgrupowanym) układzie (stąd inna nazwa schorzenia, '), surowicze i krwotoczne pęcherze tworzą się w każdej lokalizacji, przede wszystkim jednak na stopach i podeszwach, dookoła ust, na karku i szyi. Czynnikami zaostrzającymi przebieg choroby są: gorączka, pora roku (miesiące letnie), a także wiek (zmiany nasilają się z wiekiem).
EB wariant Koebnera.
Etiopatogeneza: mutacje w genach keratyny 5 i 14 ("KRT4", "KRT15"). Ponieważ mutacje w tych samych genach odpowiadają za wystąpienie cech fenotypowych EBS typu Webera-Cockayne’a i typu Dowlinga-Meary, często cechy tych trzech chorób nakładają się na siebie. Zdarza się, że w obrębie jednej rodziny diagnozowano przypadki dwóch różnych typów EBS. Objawy: zmiany są hiperkeratotyczne, pęcherzowe, czasem pęcherze są krwotoczne, niekiedy tworzą się prosaki, mogą wystąpić zaburzenia pigmentacji (hipo- lub hiperpigmentacja) tak jak w odmianie Dowlinga-Meary, czasem zajęte są paznokcie i błony śluzowe.
Grupa "".
EB Herlitza.
Postać śmiertelna, rzadka, dziedziczona autosomalnie recesywnie, spowodowana mutacją w jednym z genów kodujących trzy polipeptydy lamininy 5: α-3 (gen "LAMA3"), β-3 (gen "LAMB3"), albo γ-2 (gen "LAMC2"). Obraz kliniczny: występowanie licznych pęcherzy, które łatwo pękają, pozostawiając rozległe nadżerki w obrębie całej skóry i błon śluzowych, również dróg oddechowych (już wewnątrzmacicznie następuje tworzenie pęcherzy i nadżerek, tak że dziecko rodzi się z rozległymi ubytkami naskórka). Ręce i stopy są zwykle stosunkowo najmniej dotknięte przez proces chorobowy. Nigdy nie występuje bliznowacenie, syndaktylia, nie tworzą się prosaki. W wieku około 6 miesięcy wokół ust bądź nosa tworzy się patognomoniczny, niegojący się strup.
EB z atrezją odźwiernika.
Bardzo rzadka choroba, dziedziczona autosomalnie recesywnie, spowodowana mutacją w genach "ITGB4" i "ITGA6", która skutkuje obniżoną ekspresją kodowanych przez te geny α6 i (lub) β4 integryny. Objawy: zmianom skórnym z reguły towarzyszy wrodzona atrezja odźwiernika (rzadziej atrezja przełyku lub dwunastnicy), dystrofia paznokci i anomalie w zakresie uzębienia, takie jak hipoplazja szkliwa. Tworzenie pęcherzy jest uogólnione, rokowanie bardzo złe, mimo chirurgicznej interwencji; mutacja często jest letalna.
Grupa "".
EB dystroficzna, postać Pasiniego.
Dziedziczona jest w sposób autosomalny dominujący. Obraz kliniczny: pęcherze ustępują z pozostawieniem drobnych, białawych wykwitów grudkowych, umiejscowionych głównie na tułowiu w okolicy krzyżowej, zajęte są śluzówka jamy ustnej i zęby, paznokcie mogą być dystroficzne. W starszym wieku choroba może złagodzić swój przebieg.
EB dystroficzna, postać Cockayne’a-Toureine’a.
Dziedziczona jest w sposób autosomalny dominujący. Wykwity głównie na kończynach, śluzówka i zęby zajęte w minimalnym stopniu.
EB Hallopeau-Siemensa.
Podłoże molekularne: mutacja w genie kodującym kolagen typu VII ("COL7A1"). Objawy: charakterystyczne jest uogólnione tworzenie pęcherzy w momencie urodzenia lub we wczesnym niemowlęctwie, rozległe bliznowacenie, zmiany w obrębie skóry kończyn, pseudosyndaktylia dłoni i stóp, niekiedy są zajęte paznokcie i zęby, śluzówka przełyku (czego skutkiem jest zwężenie przełyku), stenoza cewki moczowej, odbytu, stulejka, bliznowacenie rogówki lub spojówki. W EB Hallopeau-Siemensa wyraźnie zwiększone jest ryzyko wystąpienia raka kolczystokomórkowego skóry; nowotwór rozwija się na podłożu blizn.
Rodzinna polipowatość gruczolakowata.
Inne nazwy: , "FAP".
Choroba ta charakteryzuje się licznymi polipami gruczolakowatymi jelita grubego, powstającymi w 2. dekadzie życia. U nieleczonych chorych niemal we wszystkich przypadkach rozwija się rak jelita grubego. Etiopatogenezę na poziomie molekularnym stanowi mutacja antyonkogenu "APC" w ' 5q21-22. Mutacje te prowadzą do powstania nieprawidłowych, skróconych, białek. W patomorfologii charakterystyczne są różnorodne polipy gruczolakowate. Oprócz tego może współistnieć polipowatość dna żołądka (ang. ', FGP), polipy dwunastnicy i gruczolaki jelita cienkiego, na ich podłożu mogą rozwijać się nowotwory złośliwe, z których najczęściej występującym w zespole polipowatości gruczolakowatej jest rak jelita grubego, którego ryzyko wynosi niemal 100%. Do innych nowotworów często występujących w przebiegu choroby należą: rak tarczycy, gruczolakorak jelita cienkiego, hepatoblastoma, rak trzustki, rak żołądka, rak nadnerczy, guzy mózgu – najczęstszym guzem OUN związany z FAP jest rdzeniak. W obrazie klinicznym mogą być widoczne zróżnicowane objawy pozajelitowe, takie jak: kostniaki, nieprawidłowości uzębienia (obejmują one m.in. zęby nadliczbowe, wrodzone braki zębów, torbiele zębowe, zębiaki), guzy desmoidalne (miejscowo złośliwy guz najczęściej zlokalizowany w jamie brzusznej), torbiele epidermoidalne, wrodzona hipertrofia barwnikowa siatkówki. Odmiany FAP: zespół Gardnera – w przebiegu choroby występują setki, a nawet tysiące polipów jelita grubego, którym towarzyszy powstawanie guzów mezodermalnych o typie kostniaków, guzów desmoidalnych, torbieli naskórkowych oraz przerostu nabłonka barwnikowego siatkówki (CHRPE, ang. '); zespół Turcota – współwystępują guzy mózgu i polipy okrężnicy; poronna postać FAP – mniej agresywny wariant FAP, w jego przebiegu powstaje mniej polipów (10–100) i rozwijają się one w późniejszym wieku.
Wielotorbielowatość nerek.
Inne nazwy: zwyrodnienie torbielowate nerek, łac. ', ang. ', PKD.
Dwa główne typy wielotorbielowatości nerek są klasyfikowane według ich wzorów dziedziczenia (bardzo podobne do siebie objawowo): wyróżnia się wielotorbielowatość nerek dziedziczoną autosomalnie dominująco (ang. ', ADPKD) i postać autosomalną recesywną (', ARPKD). Choroba ta występuje u ludzi i innych zwierząt. Wielotorbielowatość nerek objawia się obecnością licznych torbieli w obu nerkach. Choroba zajmuje również wątrobę, trzustkę, rzadko serce i mózg. Etiopatogenezę stanowią mutacje przynajmniej w 2 genach: "PKD1" i "PKD2", kodujących, odpowiednio, białka policystynę-1 i policystynę-2. Gen "PKD1" znajduje się w "locus" 16p13.3, "" genu "PKD2" to 4q13-23. ARPKD jest spowodowana mutacją genu "PKHD1" kodującego fibrocystynę. Wiek rozpoznania wielotorbielowatości, ciężkość jej przebiegu i obecność powikłań pozanerkowych zależy od rodzaju mutacji. W postaci PKD dziedziczonej autosomalnie dominująco w obrazie klinicznym oprócz zwyrodnień nerek obserwuje się objawy, takie jak: torbiele wątroby, najczęściej bezobjawowe, torbiele śledziony, trzustki i płuc (rzadziej), tętniaki tętnic podstawy mózgu, wypadanie płatka zastawki mitralnej lub inne zastawkowe wady serca (niedomykalność zastawki mitralnej, niedomykalność zastawki trójdzielnej), tętniaki aorty, uchyłkowatość jelita grubego, przepukliny brzuszne.
Zespół Costello.
Inne nazwy: łac. ', ang. ', ', '.
To choroba genetyczna i zespół wad wrodzonych, dziedzicząca się autosomalnie dominująco, która spowodowana jest uszkodzeniem genu HRAS zlokalizowanego na ramieniu krótkim chromosomu 11, w regionie p15. GTP-aza kodowana przez gen HRAS bierze udział w szlaku Ras-MAPK. Zespół Costello jest zespołem genetycznym dziedziczonym autosomalnie dominująco, z pełną penetracją genu. Częstość występowania: 1 na 24 000 000 żywych urodzeń. Charakterystyczne cechy fenotypowe osoby chorej: niedobór wzrostu, opóźniony rozwój psychoruchowy, nadmierna wiotkość małych stawów, hiperpigmentacja skóry, charakterystyczny wygląd twarzy oraz niepełnosprawność intelektualna. Wśród objawów występują liczne zaburzenia kardiologiczne (np. zwężenie drogi odpływu prawej komory), gastroenterologiczne (np. przerostowe zwężenie odźwiernika), ortopedyczne (np. deformacja klatki piersiowej) i neurologiczne (np. napady padaczkowe).
Zespół Crouzona.
Zespół Crouzona, inaczej dysostoza czaszkowo-twarzowa (łac. ') to choroba genetyczna o najprawdopodobniej autosomalnym dominującym typie dziedziczenia. Spowodowana jest mutacją w genie "FGFR2" kodującym receptor czynnika wzrostu fibroblastów (ang. fibroblast growth factor receptor-2) w ' 10q26. Objawia się licznymi deformacjami twarzy, m.in. „gotyckim” podniebieniem, nisko osadzonymi uszami, hiperteloryzmem, wytrzeszczem gałek ocznych (łac. "") prowadzącym do zaniku nerwu wzrokowego, hipoplazją szczęki (pozorny prognatyzm) i nieprawidłowym uzębieniem.
Zespół Lyncha.
To dziedziczny rak jelita grubego niezwiązany z polipowatością (ang. ', HNPCC), stanowiący około 1–3% wszystkich raków jelita grubego. Średni wiek wystąpienia nowotworu złośliwego jelita grubego wynosi około 44 lata. Zespół wiąże się z 80% ryzykiem zachorowania na raka jelita grubego. Najczęściej stwierdza się mutacje genów "hMSH2" (' w ' 2p21-22) i "hMLH1" (' w "" 3p21.3-23). Dziedziczenie zespołu jest autosomalne dominujące. W przeważającej części (około 70% przypadków) rak występuje w prawej połowie okrężnicy. Występują dwie różniące się od siebie postacie choroby: zespół Lyncha I – rak dotyczy tylko jelita grubego; zespół Lyncha II – z rakiem jelita grubego współistnieją nowotwory złośliwe trzonu macicy, jajnika, żołądka, jelita cienkiego, nerek, moczowodu, a rzadziej skóry, dróg żółciowych i guzy centralnego układu nerwowego.
Zespół Marfana.
Choroba dziedziczna (dziedziczenie autosomalne dominujące, duża penetracja genu, różnorodna ekspresja) tkanki łącznej z grupy fibrylinopatii o dużej zmienności fenotypowej. Przyczyną zespołu jest mutacja w genie fibryliny-1 (FBN1) w locus 15q 15-21 lub 5q 23–31. Mutacja w około 25% występuje ' (nieodziedziczona po rodzicach). Zmiany narządowe w przebiegu zespołu Marfana dotyczą całego organizmu, niemniej najbardziej charakterystyczne to te związane z narządem wzroku, układu ruchu, serca i naczyń krwionośnych. Częstość zespołu szacowana jest na 10–20:10 000. W przebiegu choroby występują liczne objawy: wysokie i wąskie podniebienie, stłoczenie zębów, wady narządu wzroku (występują u przynajmniej 60% chorych, należą do nich enoftalmia, zwichnięcie soczewki (typowe dla zespołu i najczęściej diagnozowane), krótkowzroczność, astygmatyzm, zwiększony wymiar gałki ocznej w osi długiej, płaska rogówka, i inne), odma opłucnowa, rozedma płuc, wysoki wzrost, wady sercowo-naczyniowe (np. niedomykalność zastawki aorty, niedomykalność zastawki mitralnej, wypadanie płatka zastawki mitralnej, hipotonia, zastoinowa niewydolność serca, wypadanie płatka zastawki trójdzielnej, epizodyczna tachykardia nadkomorowa lub bradykardia, przedwczesne wapnienie pierścienia zastawki mitralnej, tętniak aorty wstępującej, rzadziej w innych odcinkach), wady układy pokarmowego (np. zaburzenia wchłaniania pokarmu z żołądka/jelita cienkiego, nieprawidłowa perystaltyka jelit), wady układu kostnego (np. klatka piersiowa szewska), skolioza, przeprost stawu kolanowego ('), rozstępy skórne.
Zespół Morgagniego-Stewarta-Morela.
Inne nazwy: ang. ', łac. '.
Jest to rzadka choroba genetyczna o nie do końca poznanej etiologii i etiopatogenezie, dziedziczona autosomalnie dominująco, związana z przerostem i nadreaktywnością kory nadnerczy wskutek nadmiernego wydzielania ACTH. Sugerowano również związek objawów z podwyższonymi poziomami prolaktyny, ponieważ w populacji kobiet z mlekotokiem na tym tle ' występowała w 43% przypadków. Na obraz kliniczny składają się objawy, takie jak: otyłość, przerost wewnętrznej powierzchni kości czołowej ('), wirylizm i hirsutyzm, brak miesiączki, zaburzenia tolerancji glukozy, cukrzyca, polifagia, polidypsja, poliuria. Objawy podmiotowe stanowią: zmęczenie, senność, zaburzenia widzenia, zawroty i bóle głowy, dzwonienie w uszach, zaburzenia węchu. Mogą występować zaburzenia psychiczne, spowodowane przerostem kości czołowych i rozpoznawane jako zespół czołowy.
Zespół Nagera.
Dziedziczona autosomalnie dominująco choroba z grupy dyzostoz kończynowo-twarzowych, wynik zaburzeń kształtowania się drugiej i trzeciej kieszonki skrzelowej oraz zawiązków kończyn podczas rozwoju embrionalnego. Spowodowana jest uszkodzeniem genu SF3B4 znajdującego się na długim ramieniu chromosomu 1, w regionie q21. Gen SF3B4 koduje nukleoproteinę U2 splicesomu, który bierze udział w regulacji genów wczesnej embriogenezy poprzez wycinanie sekwencji niekodujących (splicing) z prekursorowego mRNA oraz w specjalizacji tkanek. Obraz kliniczny stanowią objawy, takie jak: zaburzenia rozwoju twarzoczaszki (hipoplazja łuków jarzmowych, mikrognacja, małe i obrócone ku tyłowi małżowiny uszne) oraz brak kciuków, niedorozwój krtani, głuchota, niedorozwój przewodów słuchowych zewnętrznych, bez objawów niepełnosprawności intelektualnej.
Zespół Tourette’a.
Jest to choroba dziedziczona w sposób autosomalny dominujący. Skutkiem mutacji są zmiany w niezidentyfikowanych genach. Część przypadków można wyjaśnić zaburzeniami w syntezie histaminy. Objawami klinicznymi są tiki (w tym wokalne) i zachowania obsesyjne, pojawia się zjawisko echolalii. Występuje w nim szereg neurologiczno-psychicznych objawów o niewyjaśnionym podłożu. Choroba pojawia się przed 18 rokiem życia i nasila z wiekiem. Nasilenie objawów bywa bardzo różne (wiele nie wymaga leczenia).
Autosomalne recesywne.
Większość z opisanych dotychczas chorób jest dziedziczona autosomalnie recesywnie, choć jeszcze wiele z nich prawdopodobnie nie zostało poznanych. Wiąże się to z tym, że aby cecha warunkowana przez allel recesywny się ujawniła, obie wersje genu muszą być wadliwe (zmutowane). Dotknięci chorobą mają zwykle zdrowych rodziców, którzy posiadają po jednym zmutowanym allelu (i są określani jako nosiciele). Jeśli jest dwoje zdrowych rodziców, z których każdy ma jedną kopię zmutowanego genu, to ryzyko posiadania dzieci dotkniętych zaburzeniem wynosi 25% z każdej ciąży
Alfa-mannozydoza.
To lizosomalna choroba spichrzeniowa, spowodowana niedoborem enzymu lizosomalnego, α-mannozydazy, dziedziczona autosomalnie recesywnie. Podłoże molekularne stanowi mutacja w genie białka enzymu "MAN2B1" w locus 19p13.2-q12. Rozpoznanie stawiane jest na podstawie pomiaru aktywności enzymu w leukocytach albo innych komórkach jądrzastych bądź testy genetyczne. Możliwe jest rozpoznanie prenatalne. Do objawów klinicznych należą: pierwotny niedobór odporności, nieprawidłowości szkieletu (np. stopa końsko-szpotawa) i cechami dysmorficznymi twarzy, upośledzenie słuchu, makroglosja i opóźnienie umysłowe. Chorobę opisał Ockerman w 1967 roku.
Alkaptonuria.
Rzadka, genetycznie uwarunkowana choroba polegająca na enzymatycznym defekcie metabolicznym w szlaku przemian aminokwasów aromatycznych: tyrozyny i fenyloalaniny. Alkaptonuria jest dziedziczona w sposób autosomalny recesywny i charakteryzuje się wydalaniem z moczem dużych ilości kwasu homogentyzynowego (ciemniejącego na powietrzu), niebieskawo-czarnym zabarwieniem tkanki łącznej (ochronoza) oraz zmianami zwyrodnieniowymi stawów i kręgosłupa. Mutacje dotyczą genu oksydazy kwasu homogentyzynowego (HGD), zlokalizowanego na chromosomie 3 (3q13.33).
Analgezja wrodzona.
Rzadka choroba spowodowana mutacją w genie "SCN9A" w locus 2q24, który odpowiada za przekazywanie pomiędzy komórkami nerwowymi impulsów bólowych do mózgu. Dziedziczona jest autosomalnie recesywnie. Chorzy są zdolni do odbioru bodźców pozabólowych: dotyku, ciepła, zimna, łaskotania. Nie odczuwają jednak żadnych czynników bólowych, co może stwarzać zagrożenie życia. Dzieci dotknięte chorobą mogą osiągnąć wiek dojrzały, ale ich przewidywana długość życia jest dużo krótsza od reszty populacji z uwagi na brak reakcji na stany zagrażające zdrowiu i życiu, np.: oparzenie, skaleczenie, złamanie nogi.
Anemia sierpowata.
Anemia sierpowata to rodzaj wrodzonej anemii (niedokrwistości) polegającej na wadzie budowy hemoglobiny. Mutacja punktowa w genie β-globiny powoduje zmianę pojedynczego aminokwasu w sekwencji białka (z kwasu glutaminowego na walinę). Hemoglobinę z taką mutacją określa się jako hemoglobinę S (HbS) w przeciwieństwie do normalnej hemoglobiny A (HbA) u dorosłych. Choroba dziedziczy się w sposób autosomalny (nie jest sprzężona z płcią) i częściowo recesywny – nosiciele tylko jednej kopii wadliwego genu (heterozygoty) zwykle nie mają objawów klinicznych, choć ich erytrocyty zawierają ok. 40% HbS. Heterozygoty są również w dużym stopniu odporne na malarię. Zjawisko takie nazywa się przewagą heterozygot lub naddominacją. Naddominacja powoduje, że na terenach występowania malarii mutacja powodująca anemię sierpowatą utrzymuje się w populacji.
Choroba Andersen.
Rzadka, śmiertelna (zgon następuje przeważnie w wieku 3–5 lat z powodu niewydolności wątroby) choroba genetyczna, dziedziczona autosomalnie recesywnie, spowodowana mutacją w genie "GBE1", znajdującym się na chromosomie 3p12, która skutkuje defektem enzymu rozgałęziającego glikogen. Powstaje glikogen o nienormalnie długich łańcuchach podobnych do tych jakie znajdują się w amylopektynie. Efektem tego jest nagromadzenie nieprawidłowego strukturalnie glikogenu w narządach, głównie w wątrobie i mięśniach (mimo na ogół prawidłowej jego zawartości w wątrobie). Do objawów należą: hepatomegalia i splenomegalia, marskość wątroby, niewydolność wątroby, hipotonia mięśniowa, upośledzenie wzrostu, niewydolność serca.
Choroba Canavan.
Leukodystrofia gąbczasta (inna nazwa) jest dziedziczoną w sposób autosomalny recesywny, zwyrodnieniową chorobą układu nerwowego z początkiem w okresie prenatalnym. Istotą choroby jest zwyrodnienie istoty białej i szarej mózgu jako skutek niedoboru "N"-acetyloaspartazy, spowodowanego mutacją (najczęstsza mutacją jest tranzycja A&gt;C, skutkująca zamianą kwasu glutaminowego przez alaninę w pozycji 285 białka enzymu. Ponieważ zmiana dotyczy centrum aktywnego dochodzi do całkowitego zablokowania aktywności enzymu) w kodującym ten enzym genie "ASPA" w "locus" 17pter-p13. Zwyrodnienie gąbczaste wyodrębniono jako osobną jednostkę chorobową w 1949 roku, a pierwszy opis choroby pozostawiła Myrtelle Canavan w 1931. W zależności od postaci choroby wyróżnia się następujące objawy: postać wrodzona i dziecięca – wielkogłowie, zespół wiotkiego dziecka, opóźnienie rozwoju motorycznego i umysłowego, napady padaczkowe. W dalszym etapie dochodzi do niedowładu spastycznego i zespołu opuszkowego co prowadzi do śmierci w ciągu kilku lat; postać młodzieńcza i dorosłych – otępienie, objawy móżdżkowe, zwyrodnienie barwnikowe siatkówki, obraz choroby jest mniej charakterystyczny. Mikroskopowo obserwuje się m.in. zmiany w komórkach Purkiniego móżdżku i w jądrze zębatym, demielinizacja w obrębie zmian gąbczastych i poza nimi, aksony zazwyczaj zachowane, brak produktów rozpadu mieliny, w korze mózgu następuje rozplem astrogleju. Dla patomorfologii charakterystyczny jest obraz makroskopowy: odpowiednio do klinicznie widocznego wielkogłowia mózg jest duży i ciężki (czasem nawet o 80% normy), jednak wraz z czasem trwania choroby ulega on zmniejszeniu.
Choroba Coriego.
To choroba metaboliczna, dziedziczona w sposób autosomalny recesywny, spowodowana niedoborem amylo-1,6-glukozydazy (jednej części układu enzymatycznego glikogenu rozkładającej łańcuchy boczne). Przebieg kliniczny tej choroby jest podobny do glikogenozy typu I, ale łagodniejszy. Do objawów należy hepatomegalia, która jest obecna jest u małych dzieci z tą chorobą i czasami zmniejsza się, znika z wiekiem. Niedobór ten prowadzi do nadmiernego odkładania nieprawidłowego glikogenu w mięśniach, wątrobie, a także w sercu. Zostało zidentyfikowanych sześć podgrup, z których podgrupy typu IIIa i IIIb są najczęstsze. Szacuje się, że w Stanach Zjednoczonych choroba występuje z częstością 1/100 000 żywych urodzeń.
Choroba Gauchera.
Lizosomalna choroba spichrzeniowa, dziedzicząca się w sposób autosomalny recesywny, spowodowana mutacją w genie "GBA" kodującym białko enzymu glukocerebrozydazy. Wyróżnia się kilka postaci klinicznych choroby: typ 1 nieneuronopatyczny o przewlekłym przebiegu (szacunkowo 1 przypadek na 50 000 urodzeń), typ 2 ostry neuronopatyczny niemowlęcy (szacunkowo 1 przypadek na 100 000 urodzeń), typ 3 podostry neuronopatyczny (szacunkowo 1 przypadek na 100 000 urodzeń).
Choroba Hersa.
Podobnie jak większość chorób jednogenowych dziedziczona w sposób autosomalny recesywny. Spowodowana jest mutacją w genie "PYGL" znajdującym się na chromosomie 14. Aberracja skutkuje brakiem fosforylazy glikogenowej (wątrobowej). Niedobór ten prowadzi do nadmiernego odkładania glikogenu w wątrobie (przy prawidłowej strukturze narządu). Objawami, które najczęściej występują są: hepatomegalia, hipoglikemia, hiperlipidemia.
Choroba McArdle’a.
Najczęstszą mutacją będącą podłożem molekularnym tej rzadkiej choroby jest występująca w populacji białej (ang. "") tranzycja cytozyny w tyminę (p.R50X) powodująca przedwczesną terminację translacji. Drugą, pod względem częstości występowania, jest mutacja p.G205S skutkująca wytworzeniem nieaktywnego enzymu. Dziedziczona jest w sposób autosomalny recesywny. Mutacja skutkuje niedoborem enzymu – mięśniowej fosforylazy glikogenowej, który powoduje nadmierne gromadzenie się glikogenu w mięśniach. Do objawów należą bóle mięśniowe, mioglobinuria, podwyższenie poziomu enzymów mięśniowych we krwi po wysiłku.
Choroba Pompego.
Jedyna z glikogenoz należąca do grupy lizosomalnych chorób spichrzeniowych. Podłoże molekularne stanowi mutacja w genie "GAA" w części chromosomu 17q25. Skutkuje to brakiem enzymu – α-glukozydazy (kwaśnej maltazy). Efektem tego jest zaburzenie spichrzania glikogenu w organizmie, przy czym nie występują znaczące zaburzenia metabolizmu węglowodanów i epizody hipoglikemii. Niedobór ten powoduje zwiększone odkładanie glikogenu w wątrobie, mięśniach, sercu, komórkach glejowych, jądrach ruchowych pnia mózgu i rogach przednich rdzenia kręgowego. Występują trzy postacie choroby. Wspólnymi dla nich objawami są hipotonia i słabość mięśniowa, niewydolność serca i oddechowa.
Choroba Stargardta.
Inne, często spotykane nazwy: dno żółto-plamiste, ', STGD, '.
Choroba Stargardta jest najczęstszą postacią dziedzicznego zwyrodnienia plamki nieletnich, dziedziczona autosomalnie recesywnie, to ciężka forma MD, która rozpoczyna się w późnym dzieciństwie i prowadzi do całkowitej ślepoty. Schorzenie to objawowo podobne do związanego z wiekiem zwyrodnienia plamki żółtej, i występuje w przybliżeniu u 10 000 dzieci. Podłoże molekularne stanowi mutacja w genie "ABCA4", rzadziej "CNGB3" albo "ELOVL4". W wyniku ekspresji ABCA4 wytwarzane jest białko zaangażowane w transport energii do i z komórek fotoreceptorów w siatkówce. Mutacje w genie ABCA4 powodują wytwarzanie dysfunkcyjnego białka, które nie może wykonywać swojej funkcji transportowej, co prowadzi do akumulacji żółtej substancji tłuszczowej – lipofuscyny. Gromadząc się w siatkówce, materiał ten powoduje plamki, a ostatecznie utratę wzroku. W wyniku degeneracji komórek fotoreceptorów następuje utrata wzroku. Chorobę jako pierwszy opisał berliński okulista Karl Stargardt w 1909 roku.
Choroba tangierska.
Inne nazwy: choroba wyspy Tangier, rodzinny niedobór HDL, "", TGD.
Choroba Tanger jest dziedziczona autosomalnie recesywnie, charakteryzuje się znacznie obniżonym poziomem w osoczu lipoprotein wysokiej gęstości (HDL), co powoduje nagromadzenie w tkankach estrów cholesterolu. Przyczynę stanowi mutacja w genie "ABCA1" ("", 600046) na chromosomie 9q31. Obraz kliniczny obejmuje bardzo wiele różnych objawów, należą do nich m.in.: żółto-pomarańczowy kolor migdałków, powiększenie wątroby, śledziony i węzłów chłonnych, hipertrójglicerydemia i nienormalne resztki chylomikronu, żółtaki, splenomegalia, zmętnienie rogówki. Ten zespół chorobowy został odkryty na wyspie Tangier w pobliżu wybrzeży Wirginii.
Choroba Taruiego.
Jest to bardzo rzadka choroba spichrzeniowa, której podłożem są mutacje w obrębie chromosomu 12p13, dziedziczona autosomalnie recesywnie. Bezpośrednią przyczyną choroby jest niedobór fosfofruktokinazy (w mięśniach prawie całkowity; w erytrocytach około 50% aktywności). Fosfofruktokinaza jest enzymem, który katalizuje konwersję fruktozo-6-fosforanu do fruktozo-1,6-difosforanu podczas glikolizy, toteż niedobór tego enzymu powoduje nadmierne nagromadzenie glikogenu w tkankach, w których występuje deficyt PFK. Objawy są podobne do tych jakie występują w chorobie McArdle’a (są to głównie bóle i skurcze mięśni, podwyższone stężenie enzymów mięśniowych po wysiłku, mioglobinuria). Występują trzy warianty choroby: z wyjątkiem "wariantu niemowlęcego", który szybko prowadzi do zgonu, pozostałe typy schorzenia przebiegają jedynie z niewielkim upośledzeniem komfortu życia.
Choroba Urbacha-Wiethego.
Przyczyną jest mutacja z utratą funkcji w genie "ECM1", kodującym białko macierzy pozakomórkowej, prowadzi ona do nieprawidłowości w budowie skóry i błon śluzowych, a także zwapnień w płatach skroniowych (w tym w ciałach migdałowatych). Na obraz kliniczny choroby składają się objawy: bliznowacenie skóry, grudki powiek, chrypka, padaczka, zaburzenia psychiczne. Opisano około 300 przypadków, z czego około 25% wśród potomków Holendrów i Niemców w Afryce Południowej.
Choroba Wilsona.
Jest to choroba wywołana dziedziczoną autosomalnie recesywnie mutacją genu "ATP7B" na chromosomie 13 (13q14.3), kodującego białko ATPazę ATP7B. Choroba Wilsona jest chorobą metabolizmu miedzi, która powoduje objawy uszkodzenia narządów wewnętrznych związane ze odkładaniem się tego pierwiastka w wątrobie, mózgu, rogówce oka i nerkach. Największe znaczenie kliniczne ma uszkodzenie wątroby prowadzące do marskości tego narządu i różnego typu zaburzenia neuro-psychiatryczne.
Choroba van Buchema.
Inne nazwy to: łac. ', ang. ', VBCH.
Tą rzadką chorobę powoduje duża delecja 52 kpz około 35 kpz w dół od locus genu "SOST", obejmującą tzw. '. Podobny fenotyp określany jako typ 2 choroby van Buchema spowodowany jest mutacjami genu "LRP5" w ' 11q13.4. Dziedziczenie typu 1 jest autosomalne recesywne, w typie 2 autosomalne dominujące.
Do charakterystycznych objawów należą zwiększenie grubości kości, często rozszerzona szczęka, ale także powiększenie czaszki, żeber, trzonu kości długich, jak i rurowych kości dłoni i stóp, powodując hiperostozę korową zwiększenie gęstości kości korowej czaszki. Kliniczne konsekwencje zwiększonej grubości czaszki to porażenie nerwu twarzowego, powodujące utratę słuchu, zaburzeń widzenia, ból neurologiczny, a także bardzo rzadko ślepotę wynikającą z atrofią i zanikiem nerwu wzrokowego oraz osteoskleroza, hiperfosfatemia. Anomalie kostne pojawiają się w pierwszej dekadzie życia i postępują z wiekiem.
Choroba von Gierkego.
Jest to najczęstsza z glikogenoz, stosunkowo rzadka choroba genetyczna, dziedziczona w sposób autosomalny recesywny. Polega na braku glukozo-6-fosfatazy, enzymu niezbędnego w procesie glukoneogenezy (w GSD Ia, czyli jej właściwej postaci). Wśród objawów klinicznych dominuje hepatomegalia, hipoglikemia, ketonuria, okresowa neutropenia oraz kwasica mleczanowa. Odmiana GSD Ib jest spowodowana brakiem translokazy glukozo-6-fosforanu. W wyniku tego niedoboru glukozo-6-fosforan nie może przedostać się do mikrosomów (w błonie mikrosomalnej znajduje się glukozo-6-fosfataza).
Cystynoza.
Inne nazwy: ang. "".
Cystynoza to choroba metaboliczna zaliczana do lizosomalnych chorób spichrzeniowych, w której przebiegu w lizosomach gromadzi się aminokwas cystyna. Dziedziczona jest w sposób autosomalny recesywny. Nefropatyczna cystynoza jest spowodowana mutacją w obrębie genu kodującego cystynę (606272), który znajduje się na chromosomie 17p13. Wyróżnia się trzy typy choroby: niemowlęcy nefropatyczny, dziecięcy lub młodzieńczy nefropatyczny i nienefropatyczny dorosłych. Objawy obejmują: niedobór wzrostu w pierwszym roku życia, niechęć do ssania w wieku niemowlęcym, wydatne czoło, nieprawidłowości oczne: światłowstręt, retinopatia, obniżona ostrość wzroku, kryształki w rogówce, różaniec krzywiczy, hepatomegalia, splenomegalia, niewydolność trzustki, zespół Fanconiego, niewydolność nerek, kamica nerkowa (moczanowa i szczawianowa), opóźniony wiek kostny, kolana koślawe, jasne włosy i skóra, męczliwość mięśni, miopatia, trudności w połykaniu, prawidłowa inteligencja, atrofia mózgu, nawracające epizody kwasicy i odwodnień, poliuria i polidypsja. Do nieprawidłowości biochemicznych należą: białkomocz, glukozuria przy normoglikemii, hiponatremia, hipokaliemia, niedobór karnityny, hipofosfatemia, krwinkomocz, aminoacyduria.
Dysplazja Lewandowsky’ego-Lutza.
Autosomalnie recesywnie dziedziczona rzadka choroba skóry, której molekularną przyczyną są mutacje w obrębie jednego z dwóch sąsiadujących genów na chromosomie 17: "EVER1" albo "EVER2", które powstają w wyniku zainfekowania wirusem HPV (typy 5, 8 i 14) u osób o określonej predyspozycji genetycznej. Na obraz kliniczny składają się objawy: wykwity w EV o charakterze płaskich grudek, plam rumieniowych lub przebarwień, występujące zwykle w dzieciństwie, utrzymujące i nasilające się całe życie; dotyczą najczęściej czoła, grzbietów rąk, przedramion i podudzi, stopniowo się uogólniają; włosy, błony śluzowe i paznokcie pozostają nie zajęte. Zmiany skórne w EV stanowią punkt wyjścia raków skóry.
Dziedziczny rak piersi i jajnika.
Do najczęstszych przyczyn dziedzicznych raków tych narządów należą mutacje w genach "BRCA1" i "BRCA2". Dziedziczny rak piersi i jajnika jest heterogenną etiologicznie i klinicznie grupą zespołów predyspozycji do nowotworów sutka i (lub) jajnika. Diagnostyce poddaje się komórki jajowe lub komórki zarodka przed podaniem do jamy macicy (implantacją). Jest to badanie genetyczne związane z technikami wspomaganego rozrodu. Z diagnostyki preimplantacyjnej korzystają przede wszystkim pary poddające się zapłodnieniu in vitro. Badanie to pozwala na wyeliminowanie zarodków obciążonych wadami genetycznymi przed implantacją do jamy macicy.
Fenyloketonuria.
Enzymopatia spowodowana mutacją położonego na chromosomie 12 (12q22-q24.1) genu kodującego hydroksylazę fenyloalaninową ("PAH", EC 1.14.16.1), enzymu niezbędnego w metabolizmie fenyloalaniny. Defekt ten prowadzi do gromadzenia się nadmiaru aminokwasu fenyloalaniny oraz jej metabolitów, szczególnie w tkance nerwowej. Wiążą się z tym objawy neurologiczne: napady padaczkowe, znacznego stopnia upośledzenie rozwoju umysłowego i motorycznego, agresja, depresja, natręctwa, cechy autystyczne. Charakterystyczną cechą fenotypową osób dotkniętych chorobą jest specyficzny „mysi zapach” potu (odpowiedzialny za jego powstawanie jest fenyloketon oraz kwas fenylooctowy) oraz częste występowanie wysypek.
Galaktozemia.
Jest to autosomalne recesywne zaburzenie metabolizmu galaktozy. W większości przypadków podłoże molekularne stanowi mutacja w genie "GALT" w "locus" 9p13, co skutkuje jest brakiem enzymu galaktozo-1-fosforanourydylo-transferazy (G-1-PUT). Inną przyczyna choroby może być nieprawidłowość genu "GALK1" odpowiedzialnego za powstawanie galaktokinazy w locus 17q24. Galaktokinaza przekształca galaktozę do galaktozo-1-fosforanu, który pod wpływem G-1-PUT przechodzi w urydynodifosforan galaktozy, prowadzi to do akumulacji galaktozy i galaktitolu (produktu redukcji galaktozy), jest to łagodna forma galaktozemii. Zahamowanie metabolizmu galaktozy na etapie galaktozo-1-fosforanu prowadzi do jego gromadzenia, a w efekcie do kompetycyjnego hamowania przemian galaktozy wraz ze wszystkimi tego następstwami (m.in. niedobór ATP). Z tego powodu u chorych dzieci karmionych mlekiem występują zmiany w układzie nerwowym, uszkodzenia nerek i wątroby. Częstym objawem są również zaburzenia funkcji jajników.
Z tego powodu większość objawów występuje najczęściej u pacjentów w okresie noworodkowym, dzieci karmionych mlekiem i objawia się: wymiotami i biegunką po spożyciu mleka i jego przetworów, zmianami w układzie nerwowym, uszkodzeniami nerek i wątroby, żółtaczką, hipoglikemią, hipotonią mięśni, posocznicą, zaćmą, wysokim, łukowatym podniebieniem, nieprawidłowościami klatki piersiowej, osteoporozą, zapaleniem trzustki, przepukliną pachwinową. Często występuje także hipogonadyzm hipergonadotropowy.
Hemochromatoza pierwotna.
Inne nazwy to: hemochromatoza wrodzona, "cukrzyca brunatna" i "cukrzyca brązowa" ("").
Hemochromatoza pierwotna jest dziedziczną chorobą metaboliczną spowodowaną mutacją genu "HFE", który znajduje się w chromosomie 6. i odpowiada za kontrolę wchłaniania żelaza w komórkach nabłonka jelit. Efektem mutacji jest recesywny allel genu "HFE", kodujący łańcuch polipeptydowy enzymu, w którym tyrozyna została zastąpiona przez cysteinę. Skutkuje to zwiększonym pobieraniem żelaza z pokarmu i jego stopniowym gromadzeniem się w niektórych narządach (szczególnie w wątrobie), co może po dłuższym czasie wywołać uszkodzenia tych narządów. Choroba ujawnia się przeważnie dopiero pomiędzy 40. i 60. rokiem życia (częściej i we wcześniejszym okresie życia jest diagnozowana u mężczyzn). Do objawów należą: ciągłe uczucie zmęczenia, bóle stawów, dolegliwości żołądkowo-jelitowe, powiększenie wątroby (która ulega marskości drobnoguzkowej) oraz zaburzenia rytmu serca, obniżone libido, szarobrązowe zabarwienie skóry spowodowane uszkodzeniem kory nadnerczy złogami hemosyderyny, co wywołuje zmniejszenie wydzielania hormonów nadnerczowych, co z kolei powoduje nadmierne wydzielanie proopiomelanokortyny z przysadki, z której na drodze enzymatycznej powstają: ACTH, beta-endorfina, LPH i MSH (hormon melanotropowy). MSH stymuluje melanocyty do wytwarzania melaniny, co przyczynia się do zmiany zabarwienia skóry.
Homocystynuria.
To heterogenna etiologicznie choroba metaboliczna należąca do zaburzeń przemian aminokwasów zawierających siarkę, polegająca na niewłaściwym metabolizmie metioniny. Prowadzą do niej najczęściej trzy defekty metaboliczne:
Ich skutkiem jest niedobór oraz niska aktywność enzymów. Typ I może być powodowany przez mutacje różnego rodzaju w genie "CBS" w "locus" 21q22.3, kodującym białko enzymu syntazy β-cystationinowej. Są to mutacje "missens", w większości zachodzące "de novo" oraz nonsens, a większość pozostałych to delecje, insercje i mutacje miejsca splicingowego. Około połowa wszystkich mutacji punktowych o charakterze substytucji powstaje wskutek deaminacji metylocytozyny w parach nukleotydów wysp CpG. Syntaza β-cystationinowa katalizuje reakcję przekształcenia homocysteiny do cysteiny poprzez cystationinę, co wymaga udziału pirydoksyny (witaminy B6), dlatego w części przypadków homocystynurii obserwuje się poprawę po uzupełnieniu niedoboru pirydoksyny. Blok metaboliczny powoduje gromadzenie się w osoczu -homocysteiny i niedobór endogennej -cysteiny (jest inhibitorem tyrozynazy, odpowiadającej za produkcję barwnika włosów i skóry), a także obniżenie jej aktywności, co dotyczy wszystkich tkanek: wątroby, fibroblastów skóry, limfocytów. Gromadząca się homocysteina powoduje uszkodzenie włókien kolagenowych i elastynowych, przypuszczalnie homocysteina przyłącza się do reszt lizynylowych białek powodując tworzenie mostków tiazynowych. Do charakterystycznych objawów należą, między innymi: podwichnięcie soczewki, sferofakia, zanik nerwu wzrokowego (mniej często, arachnodaktylia, stopa wydrążona, dolichostenomelia, predyspozycja do zakrzepicy, siność siatkowata, obniżony poziom czynników krzepnięcia, opóźnienie umysłowe oraz problemy psychologiczne.
Ksantynuria.
Inne nazwy: niedobór oksydazy ksantynowej.
Ksantynuria jest rzadką wrodzoną chorobą metaboliczną, spowodowaną izolowanym niedoborem oksydoreduktazy ksantynowej (XDH) lub połączonym niedoborem oksydazy ksantynowej i oksydazy aldehydowej (AO), enzymów niezbędnych do przekształcania ksantyny do kwasu moczowego. Podłoże molekularne stanowi mutacja genu oksyreduktazy ksantynowej zlokalizowany jest na chromosomie 2p22-p23 [7-9]. W konsekwencji występują objawy: niezwykle wysokie stężenie ksantyny i hipoksantyny we krwi i moczu, co może prowadzić do powikłań, takich jak niewydolność nerek i powstanie ksantynowych kamieni nerkowych (złogi niecieniujące), jednego z najrzadszych rodzajów kamieni nerkowych; w surowicy i moczu kwas moczowy występuje w niskim stężeniu; na pieluszkach chorego dziecka może wystąpić ceglasty osad.
Lizosomalne choroby spichrzeniowe.
Choroby lizosomalne stanowią grupę chorób genetycznych jednogenowych, które spowodowane są blokami metabolicznymi szlaków przemian enzymów. Mutacje prowadzą do zahamowania syntezy enzymu lub wpływają na jego obniżoną aktywność, w wyniku czego dochodzi do spichrzania (magazynowania, gromadzenia) różnych substancji w lizosomach. Od stopnia upośledzenia funkcji enzymu zależy stopień nasilenia objawów. Brak aktywności enzymu skutkuje brakiem możliwości zdegradowania gromadzonych w lizosomach substancji i w efekcie określonymi zmianami strukturalnymi i czynnościowymi. Głównymi grupami zaburzeń należących do chorób lizosomalnych są: mukopolisacharydozy, glikoproteinozy, glikogenozy spichrzeniowe i sfingolipidozy. Wszystkie, z wyjątkiem choroby Fabry’ego, mukopolisacharydozy II, choroby Danona, dziedziczą się autosomalnie recesywnie.
Mukowiscydoza.
Inne nazwy: zwłóknienie torbielowate, łac. ', ang. ', CF, "".
Jedną z częściej występujących chorób genetycznych jest mukowiscydoza, której podłoże molekularne stanowi mutacja (najczęściej ΔF508 lub F508del) genu odpowiedzialnego za syntezę błonowego kanału chlorkowego (jest niezbędne do zajścia procesu regulacji transportu jonów chlorkowych przez błony cytoplazmatyczne) "CFTR" ('), umiejscowionego jest na długim ramieniu chromosomu 7. Brak syntezy tego białka powoduje niewydolność układu oddechowego, polegająca na wytwarzaniu dużych ilości śluzu o dużej lepkości, co sprzyja powstawaniu infekcji (' i (lub) '), niedrożność smółkowa (') jelit w okresie noworodkowym, spowodowana czopem gęstej smółki zatykającym jelito grube i jej ekwiwalenty: zespół korka smółkowego, nawracające epizody bólu brzucha z objawami niedrożności przepuszczającej określane jako dystalna niedrożność jelit (DIOS, ""). Towarzyszy mu również niewydolność wątroby (u ok. 85% pacjentów) i wszystkich narządów posiadających gruczoły śluzowe. Do innych objawów należeć mogą: palce pałeczkowate, acrodermatitis enteropathica, hiperprotrombinemia, nawracający obrzęk ślinianek przyusznych. Częstotliwość występowania mukowiscydozy wynosi 1 do 2 tys., a częstość heterozygot (nosicieli) w populacji ocenia się na ok. 1 do 22 nosicieli. Dziedziczona autosomalnie recesywnie.
Niedokrwistość Fanconiego.
Jest to heterogenna genetycznie uwarunkowana grupa chorób, będących rzadko występującą postacią wrodzonej niedokrwistości aplastycznej, przebiegająca z malformacjami kośćca, wadami nerek i serca oraz predyspozycją do nowotworów, pierwszy raz opisana przez Guida Fanconiego w 1927 roku. Do tej pory zidentyfikowano przynajmniej 13 genów, których mutacje mogą ją wywoływać. Typy choroby oznaczane są A, B, C, D1, D2, E, F, G, I, J, L, M i N. Typ B wywołany mutacjami w genie "FANCB" jest jedyną postacią niedziedziczoną w sposób autosomalny recesywny, lecz sprzężoną z chromosomem X. Na obraz kliniczny składają się objawy takie jak: niski wzrost, nieprawidłowy kciuk (brak lub hipoplazja), mikrocefalia, przebarwienia skóry, charakterystyczny wygląd twarzy (szeroka nasada nosa, mikrognacja). Mogą również występować: nieprawidłowości kości ramiennej i kości nadgarstka, dysplazja stawów biodrowych, wady serca, niedorozwój gruczołów płciowych, wady układu moczowego, zaburzenia układu nerwowego, upośledzenie umysłowe, zaburzenia słuchu i wzroku.
Padaczka miokloniczna Unverrichta-Lundborga.
Rzadkie schorzenie, którego przyczyną są mutacje w genie "CSTB" kodującym białko cystatyny B; opisana po raz pierwszy przez Heinricha Unverrichta w 1891 i Lundborga w 1903 roku. Praca Lundborga ma znaczenia dla historii genetyki klinicznej, ponieważ została użyta do analizy statystycznej mającej określić prawdziwość hipotezy o dziedziczeniu autosomalnym recesywnym, co zrobił Wilhelm Weinberg w 1912 roku.
Płód arlekin.
Rzadka genodermatoza o dziedziczeniu autosomalnym recesywnym. Objawy charakteryzują się pokrywającymi całą powierzchnię skóry łuskami hiperkeratotycznego naskórka o kształcie rombów i wielokątów, o ułożeniu przywodzącym na myśl kostium arlekina – stąd nazwa jednostki chorobowej. Ponadto stwierdza się niską masę urodzeniową, erytrodermię, wywinięcie warg ("") i powiek (ektropion). Z powodu utraty wody i sepsy oraz nieprawidłowej termoregulacji noworodek umiera zwykle w ciągu tygodnia. Przynajmniej część przypadków wiąże się z mutacjami genu "ABCA12" na chromosomie 2.
Rdzeniowy zanik mięśni.
Jest to rzadka nieuleczalna choroba nerwowo-mięśniowa, związana jest z mutacją genu "SMN1" ("" 5q13.2), przejawiające się degeneracją jąder przednich rdzenia kręgowego, skutkującą postępującym upośledzeniem mięśni szkieletowych, w ciężkich przypadkach prowadzącym do śmierci. Obraz kliniczny obejmuje: ogólne osłabienie mięśni szkieletowych – w zależności od typu niemożność samodzielnego siadania, stania, chodzenia, ograniczoną ruchomość niewydolność oddechową, skutkującą podatnością na infekcje układu oddechowego, problemy z przełykaniem i trawieniem, przykurcze mięśniowe, skutkujące między innymi skoliozą, drgania (fascykulacje) języka. Rozwój intelektualny i emocjonalny jest normalny.
Skóra pergaminowa.
Te bardzo rzadkie schorzenie dziedziczone autosomalnie recesywnie spowodowane jest genetycznym defektem polimerazy DNA β, skutkiem czego dochodzi do nieodwracalnych uszkodzeń DNA w komórkach skóry narażonych na działanie promieni UV; system naprawy uszkodzeń DNA funkcjonuje nieprawidłowo, mutacje kumulują się. Dochodzi do mutacji w genach supresorowych albo protoonkogenach, dlatego też u pacjentów z XP występuje znacznie zwiększone ryzyko nowotworów skóry. Do widocznych objawów należą m.in. drobne plamy przypominające piegi, większe plamy barwnikowe, oparzenia słoneczne, zaniki skóry, ścieńczenie skóry, odbarwienia skóry, znaczna suchość skóry, teleangiektazje, oftalmoplegia, mikrocefalia. Najcięższą odmianą XP jest tzw. zespół de Sanctis-Cacchione, gdzie zmiany skórne typowe dla XP współistnieją z oligofrenią, niedorozwojem fizycznym, głuchotą i ataksją.
Wrodzona ślepota Lebera.
Spowodowana jest przez wadę genu "RPE65". W chorobie tej dochodzi do stopniowej utraty wzroku, na skutek tego, iż fotoreceptory oka przestają reagować na światło. Przyczyną jest wadliwe działanie genu kodującego białko niezbędne do prawidłowego przeprowadzania procesu widzenia. Charakterystyczny jest oczopląs i światłowstręt, które pojawiają się wkrótce po urodzeniu.
Zespół Alströma.
Zespół Alströma spowodowany jest mutacją w genie "ALMS1" w "locus" 2p13. Zespół opisał szwedzki psychiatra Carl Henry Alström ze współpracownikami w 1959 roku. Sposób dziedziczenia tej choroby jest autosomalny recesywny. Charakterystycznymi objawami są np.: cukrzyca typu 1, retinopatia barwnikową, głuchota, otyłość i hipogonadyzm. Pierwsze objawy zespołu pojawiają się bezpośrednio po urodzeniu; później ujawniają się zaburzenia widzenia i głuchota.
Zespół Blooma.
Charakteryzująca się zwiększoną predyspozycją do uszkodzeń chromosomów. Przyczyną zespołu jest mutacja w genie "BLM" mającym "" na długim ramieniu 15 chromosomu (15q26.1). Mutacja dziedziczona jest w sposób autosomalny recesywny. Białko BLM kodowane przez ten gen należy do rodziny helikaz DNA i tak jak inne helikazy, bierze udział w procesie transkrypcji, katalizując reakcję rozplecenia podwójnej helisy DNA. Prawdopodobnie bierze też udział w procesie naprawy DNA. U pacjentów z zespołem Blooma stwierdza się także nadprodukcję anionu ponadtlenkowego. Występuje z wysoką częstością nosicieli wśród Żydów aszkenazyjskich. Do objawów należą m.in. karłowatość, mikrognacja, długa, wąska czaszka (dolichocefalia), zwiększona predyspozycja do nowotworów.
Zespół Chediaka-Higashiego.
To zespół chorobowy przebiegający z upośledzeniem odporności, cechuje się nawracającymi zakażeniami bakteryjnymi oraz częściowym albinizmem. Powoduje go mutacja genu "LYST" znajdującego się na chromosomie 1q42. dziedziczy się autosomalnie recesywnie. Histopatologicznie i cytologicznie choroba charakteryzuje się obecnością dużych wodniczek w leukocytach, co utrudnia zabijanie wchłoniętych bakterii; proces fagocytozy i inne zdolności komórek żernych są upośledzone. Pierwszym który opisał ten zespół objawów w 1933 roku był kubański lekarz, Antonio Béguez César, w tym samym czasie niezależnie od niego przypadek zespołu opisał japoński pediatra Otokata Higashi.
Zespół Fanconiego-Bickela.
Rzadka, o dziedziczeniu autosomalnym recesywnym, której podłożem molekularnym jest mutacją w obrębie genu GLUT2 zlokalizowanego na chromosomie 3 w "locus" q26.1-3, kodującego białko błonowe transportujące glukozę. Jej skutkami są nadmierne spichrzanie glikogenu w wątrobie, zaburzenia w obrębie cewek proksymalnych nefronu, a także nieprawidłowym metabolizmem glukozy i galaktozy. Do objawów należą: ciężka tubulopatia, krzywica hipofosfatemiczna, kwasica mleczanowa, hepatomegalia, zahamowanie wzrostu.
Zespół nadnerczowo-płciowy.
CAH to grupa chorób charakteryzujących się nadmiernym wydzielaniem androgenów nadnerczowych z niedoborem kortyzolu wskutek genetycznie uwarunkowanego braku (lub niedoboru) enzymów szlaku biosyntezy hormonów nadnerczy, przede wszystkim 21-hydroksylazy i 11β-hydroksylazy. Przyczyną (w podłożu molekularnym) jest mutacja genu "CYP21", powodująca niedobór lub brak enzymu 21-hydroksylazy. Skutkujący tym niedobór kortyzolu pobudza przedni płat przysadki do wydzielania ACTH, który z kolei pobudza czynność nadnerczy. Rezultatem tego jest nagromadzenie się 17-OH-progesteronu i steroidów nadnerczowych, których biosynteza nie jest zaburzona przez defekt enzymatyczny i którą nasila nadmiar ACTH: dehydroepiandrostendionu, androstendionu i testosteronu. Wyróżnia się kilka postaci choroby. Do najbardziej charakterystycznych, klasycznych objawów należą: odwodnienie (w niedoborze 21-hydroksylazy) lub przewodnienie (w niedoborze 11-hydroksylazy), hiponatremia, hiperkaliemia (w niedoborze 21-hydroksylazy) lub hipokaliemia (w niedoborze 11-hydroksylazy), kwasica metaboliczna. W postaci nieklasycznej na obraz kliniczny składają się m.in.: hirsutyzm, łojotok, łysienie skroniowe, zespół metaboliczny.
Zespół Natowicza.
Inne nazwy: łac. ', ang. ', ', ', MPS IX, mukopolisacharydoza typu IX.
Zespół Natowicza jest chorobą metaboliczna, której molekularne podłoże stanowi mutacja genu HYAL1 znajdującego się na krótkim ramieniu chromosomu 21, w regionie p21. Takie uszkodzenie powoduje zamianę kwasu glutaminowego w pozycji 268 na lizynę i poprzez to wytworzenie kodonu nonsensownego. Gen HYAL1 jest jednym z trzech genów kodujących hialuronidazę. Częstość występowania szacowana jest na poniżej 1 na 1 000 000 żywych urodzeń.
Na obraz kliniczny składają się: niski wzrost, słabo wyrażone zmiany twarzoczaszki (spłaszczone nasada nosa, rozdwojony języczek, podśluzówkowy rozszczep podniebienia) oraz miękkie guzy wokół dużych oraz małych stawów. Po zachorowaniu przebiegającym z gorączką lub po wysiłku fizycznym guzy wokółstawowe ulegają bolesnemu obrzękowi, czemu towarzyszy uogólniony obrzęk skóry, które ustępują w ciągu 72 godzin.
Zespół Rileya-Daya.
To choroba należąca do grupy dziedzicznych neuropatii czuciowych i autonomicznych (HSAN) o dziedziczeniu autosomalnym recesywnym, zakwalifikowana jako typ III HSAN. Choroba wiąże się z mutacjami w genie "IKBKAP" w locus 9q31. Allel recesywny warunkujący w układzie homozygotycznym chorobę występuje niemal wyłącznie w populacji Żydów Aszkenazyjskich. Jednostkę chorobową opisali jako pierwsi Riley i Day w 1949 roku.
Zespół Rubinsteina-Taybiego.
Przyczyną zespołu Rubinsteina-Taybiego jest najczęściej autosomalnie recesywna mutacja w genie "CREBBP", zlokalizowanym na krótkim ramieniu chromosomu 16. Jest to zespół wad wrodzonych, na którego obraz kliniczny składają się małogłowie, skośno-dolne ustawienie szpar powiekowych, klinodaktylia, szerokie kciuki i paluchy, wrodzone wady serca i układu moczowego, wąskie usta, zwężenie szczęki, hipoplazja żuchwy, wysoko wysklepione podniebienie, tyłozgryz, gruszkowate guzki na zębach, wnętrostwo. Pacjenci z zespołem Rubinsteina i Taybiego wykazują opóźnienie umysłowe.
Zespół Schwartza-Jampela.
Przyczyna, jak również sposób dziedziczenia są podobne do zespołu Stüve-Wiedemanna, który jest jej noworodkową postacią. Do najważniejszych objawów należą: miotonia, dysplazja kostną, sztywność mięśni, łagodna słabość mięśni (zazwyczaj niepostępująca). Przebieg schorzenia może być postępujący. Fenotyp choroby nie jest jednorodny.
Zespół Stüve-Wiedemanna.
Dziedziczony jest w sposób autosomalny recesywny, spowodowany mutacjami w genie "LIFR" (') w ' 5p13. Na fenotyp składają się cechy, takie jak: niskorosłość, łukowate kości długie, kamptodaktylia. Na obraz kliniczny składają się także poważne powikłania: niewydolność oddechowa i niewytłumaczalna hipertermia, będące głównymi przyczynami zgonu dzieci z tym zespołem w okresie noworodkowym, dysautonomia (zaburzenia smaku, dysfagia). Zespół Stüve-Wiedemanna znany jest także jako noworodkowa postać zespołu Schwartza-Jampela typu 2 (SJS2) i zaliczany także do zespołów wad wrodzonych.
Zespół Wolframa.
Inne nazwy: zespół DIDMOAD, 
Zespół Wolframa jest rzadką (częstość występowania szacuje się na 1:770 000, a nosicielstwo mutacji na 1:354) chorobą neurodegeneracyjną. Poznano dotąd trzy typy choroby: FWS1, FWS2 oraz postać mitochondrialną (mutacje w mtDNA). Dwa pierwsze typy dziedziczą się autosomalnie recesywnie, zaś typ trzeci – po linii matczynej. Molekularną etiopatogenezę u większości chorych z zespołem Wolframa są różnego rodzaju mutacje genu "WFS1" zlokalizowanego na chromosomie 4 w "locus" 4p16.1. Rzadsza postać zespołu (WSF2) związana jest z mutacjami genu "CISD2" w locus 4q22-q24. Stwierdza się współwystępowanie objawów: moczówki prostej pochodzenia ośrodkowego (diabetes insipidus), cukrzycy (diabetes mellitus), zaniku nerwu wzrokowego, jedno- lub obustronnie (optic atrophy), głuchoty (deafness) o charakterze czuciowo-nerwowym. Do objawów neurologicznych należą: oczopląs, opóźnienie umysłowe, zaburzenia hematologiczne, drgawki, ataksja, atonia dróg moczowych, neuropatia obwodowa, demencja, depresja, psychoza, zespół Parinaud, zmiany atroficzne w mózgu.
Choroby mitochondrialne.
Dziedziczą się na ogół niezgodnie z prawami Mendla, ponieważ mutacje stanowiące podłoże molekularne występują przede wszystkim w mtDNA (mitochondrialnym), który replikuje się niezależnie od DNA jądrowego. Choroby te są przekazywane potomstwu głównie przez matkę, czyli w tzw. linii matczynej. Jest to spowodowane faktem, iż plemnik – w porównaniu z gametą żeńską – ma niewiele mitochondriów i nie są one przekazywane potomstwu. Komórki ciała matki, zarówno somatyczne, jak i generatywne, mogą zawierać zarówno prawidłowy genom, jak i zmutowany. Podczas oogenezy do komórek jajowych trafia losowo część mitochondriów pochodzących z komórki macierzystej gamety. W związku z różnicami w ilości mitochondriów ze zmutowanym DNA między poszczególnymi komórkami jajowymi, stopień nasilenia objawów u potomstwa będzie różny. W rodzinie, w której chory jest ojciec, żadne z dzieci nie odziedziczy choroby.
Choroby mitochondrialne są zwykle chorobami wieloukładowymi, ich objawy związane są najczęściej z tkankami o wysokim zapotrzebowaniu energetycznym np. mięśniami szkieletowymi lub układem nerwowym, i zazwyczaj obejmują miopatie, encefalopatie oraz neuropatie. Szacuje się, że na choroby mitochondrialne zapada 1 na 15 000 osób.
Niedokrwistość aplastyczna spowodowana chloramfenikolem.
Choroba mitochondrialna, w której u około 1:19 000 przypadków chloramfenikol wywołuje reakcję idiosynkrazji, czyli powoduje działania niepożądane po podaniu dawki leczniczej. Występuje wówczas zagrażająca życiu niedokrwistość aplastyczna. Udowodniono, że jest to spowodowane punktowymi mutacjami w mitochondrialnym DNA. Zmiany dotyczą genu "MTRNR2" kodującego podjednostkę 16S rRNA. Zidentyfikowane mutacje wywołujące wrażliwość na chloramfenikol to T2991C i C2939A.
Zespół Kearnsa-Sayre’a.
Niedziedziczna mitochondrialna choroba genetyczna spowodowana delecjami w mitochondrialnym DNA, która objawia się m.in.: postępującą oftalmoplegią zewnętrzną (niedowład mięśni gałkoruchowych), zwyrodnieniami barwnikowymi siatkówki (początek objawów przed 20. rokiem życia), ataksją móżdżkową, podwyższonym poziomem białka w płynie mózgowo-rdzeniowym, zaburzeniami przewodzenia w mięśniu sercowym (blok pęczka Hisa, blok AV II°, blok całkowity), miokloniami, napadami drgawek, otępieniem, zmianami w istocie białej.
Zespół Lebera.
Choroba mitochondrialna, na której obraz kliniczny składa się zanik nerwów wzrokowych w wyniku zwyrodnienia komórek zwojowych siatkówki i ich aksonów. Choroba jest spowodowana różnymi mutacjami w mitochondrialnym DNA (mtDNA). Mutacje punktowe genów: "MT-ND1", "MT-ND4", "MT-ND4L", i "MT-ND6" skutkują zaburzeniem transportu elektronów w łańcuchu oddechowym. W przebiegu choroby dochodzi do uszkodzenia nerwu wzrokowego i związanej z tym ślepoty. Chorują przede wszystkim młodzi mężczyźni; choroba ujawnia się przeważnie w 10.-20. roku życia.
Zespół Leigha.
Inne nazwy: podostra martwicza encefalo(mielo)patia, .Jest to rzadka, heterogenna etiologicznie choroba, w większości przypadków powodowana przez mutacje w mtDNA, lecz podłoże molekularne może niekiedy dotyczyć DNA jądrowego, a dziedziczenie może być sprzężone z chromosomem X lub autosomalne recesywne. Istnieje wiele postaci choroby, spowodowanych mutacjami w różnych genach kodujących białka kompleksów mitochondrialnego łańcucha oddechowego: I ("MTND2", "MTND3", "MTND5", "MTND6", "NDUFV1", "NDUFS1", "NDUFS3", "NDUFS4", "NDUFS7" i "NDUFS8"), II ("SDHA"), III ("BCS1L"), IV ("MTCO3", "COX10", "COX15", "SCO2", "SURF1") i w V ("MTATP6"), mutacjami w genach kodujących transportujące RNA (tRNA: dla waliny – "MTTV", dla lizyny – "MTTK", dla tryptofanu – "MTTW" i dla leucyny – "MTTL1"), w białkach kompleksu dehydrogenazy pirogronianowej ("DLD" i "PDHA1") albo w genie "LRPPRC". Niedobór koenzymu Q10 również może mieć obraz kliniczny zespołu Leigha. Choroba jest wieloukładowa, na obraz kliniczny składa się wiele objawów, dotyczących układu nerwowego, mięśni szkieletowych, serca, wątroby i nerek. Przykładowe objawy i ich zespoły: encefalomielopatia może sugerować rozpoznanie zespołu Wernickego, kardiomiopatia przerostowa, podwyższenie w osoczu poziomu mleczanów i pirogronianów, co prowadzi do kwasicy metabolicznej; w MRI widoczne są obszary demielinizacji.
Zespół MELAS.
Jest to mitochondrialna choroba wieloukładowa, której przyczyną jest mutacja punktowa A3243G polegająca na zamianie adeniny na guaninę w pozycji 3243 w obrębie genu "MTTL1" (OMIM*590050) kodującego tRNA dla leucyny. Skutkuje ona nadmiernym gromadzeniem się we krwi kwasu mlekowego, czego efektem jest nieprawidłowe działanie głównie tkanki nerwowej i tkanki mięśniowej. Objawami są: napady drgawek, paraliż, demencja i osłabienie mięśniowe, zwyrodnienie barwnikowe siatkówki, głuchota korowa, neuropatia czuciowa typu aksonalnego, ciężkie zaparcia, cukrzyca typu II, niedoczynność przytarczyc, niskorosłość, kardiomiopatia (rzadko), nefropatia (rzadko).
Zespół MNGIE.
Zespół mitochondrialnej encefalomiopatii dotyczącej układu nerwowego, żołądka i jelit jest rzadką choroba mitochondrialna, spowodowaną mutacją w genie "ECGF1" w "locus" 22q13.32-qter kodującym fosforylazę tymidyny, której towarzyszą delecje w mtDNA. Postać MNGIE bez leukoencefalopatii może być związana z mutacjami w genie "POLG" kodującym białko polimerazy DNA γ. Do najbardziej charakterystycznych objawów należą: opadanie powiek, postępująca zewnętrzna oftalmoplegia (niedowład mięśni gałkoruchowych), zaburzenia motoryki przewodu pokarmowego: biegunki, zaparcia, nudności i wymioty, miopatia mięśni szkieletowych (w badaniu w badaniu histologicznym bioptatu mięśnia widoczne postrzępione, „szmatowate” czerwone włókna, z ang. "red ragged fibers").
Zespół NARP.
– Neurogenna miopatia z ataksją i zwyrodnieniem barwnikowym siatkówki to bardzo rzadka choroba mitochondrialna będąca skutkiem mutacji punktowej w mitochondrialnym DNA T8993G w genie "MTATP6" (OMIM*516060) kodującym podjednostkę 6 mitochondrialnej syntazy ATP. Zespół NARP dziedziczy się w linii matczynej, jak inne choroby mitochondrialne.Choroba ujawnia się najczęściej w wieku dorosłym, rzadko u dzieci. Na obraz kliniczny NARP składają się objawy takie jak, np.: zwyrodnienie barwnikowe siatkówki, napady drgawek, ataksja móżdżkowa, osłabienie mięśni proksymalnych (odsiebnych), neuropatia czuciowa, opóźnienie rozwoju, dysfunkcja pnia mózgu.
Zespół szpikowo-trzustkowy Pearsona.
Jego przyczyną jest delecja w mtDNA, do objawów zalicza się ciężka niedokrwistość makrocytowa w pierwszych tygodniach życia, zmienna neutropenia i małopłytkowość, podwyższony poziom hemoglobiny, zaburzenia pracy trzustki, cukrzyca, zanik kosmków jelitowych, zaburzenia funkcji wątroby, zaburzenia krzepnięcia krwi. W wieku dojrzewania mogą wystąpić objawy zespołu Kearnsa-Sayre’a (objawy neurologiczne, utrata słuchu, ataksja, neuropatia obwodowa, upośledzenie umysłowe), a także niedokrwistość syderoblastyczna w pierwszych tygodniach życia, zmienna neutropenia i trombocytopenia, zaburzenia pracy trzustki, cukrzyca, atrofia kosmków jelitowych.
Sprzężone z płcią recesywne.
Sprzężenie z płcią najczęściej oznacza wystąpienie mutacji w genie zlokalizowanym w chromosomie X, ponieważ homologiczny chromosom Y zawiera mniej genów, jest znacznie krótszy. Większość z tych genów warunkuje rozwój męskich zarodków zgodnie z ich genetyczną płcią, a mutacje w obrębie tych genów zazwyczaj skutkują bezpłodnością, dlatego nie są przekazywane potomstwu. Wyjątek stanowi oligospermia (duży spadek zawartości plemników w spermie), która choć obniża znacznie płodność, to nie wyklucza posiadania potomstwa. Jej przyczyną jest jedna z kilku występujących mutacji znajdujących się w obrębie chromosomu Y, które mogą być dziedziczone jedynie w linii męskiej. Najczęstszą przyczyną tych zaburzeń są delecje w obrębie długiego ramienia chromosomu, zwanego regionem AZFc ().
Dziedziczenie cech sprzężonych z chromosomem X jest charakterystyczne i można je rozpoznać już na podstawie zwykłego rodowodu:
Choroba Menkesa.
Inne nazwy to: "choroba kręconych włosów", "zespół Menkesa", ang. "Menkes disease", "Menkes syndrome", "kinky hair disease" i "steely hair syndrome".
Jest chorobą neurodegeneracyjną, związaną z zaburzeniem metabolizmu miedzi, sprzężoną z płcią, dlatego częściej spotykamy chorych chłopców. W badaniach na populacji europejskiej stwierdzono, że występuje z częstością około 1:254 tys. urodzeń. Przyczyną choroby Menkesa jest mutacja w genie "ATP7A" w "locus" Xq12-q13.
Zmiany strukturalne występują w mózgu, wątrobie, naczyniach krwionośnych i w tkance kostnej – co powoduje zaburzenia neurologiczne, kostne i osteoporozę. Chorzy wykazują również nietypową budowę włosa – włosy są sztywne i bardzo łamliwe, lub przeciwnie, bardzo wiotkie. Odmianą alleliczną choroby Menkesa jest tzw. zespół rogu potylicznego , który charakteryzuje się zmianami kostnymi, a objawy neurologiczne mają stosunkowo niewielkie nasilenie.
Daltonizm.
Podobnie jak hemofilia jest to choroba recesywna sprzężona z płcią, co oznacza, że allel warunkujący zapadanie na tę chorobę nie ujawnia się, jeśli obok niego występuje allel dominujący odpowiadający za prawidłowe widzenie barw (inna nazwa tej choroby to "ślepota barw" i zdradza częściowo jej objawy). W związku z tym, że wadliwy gen znajduje się jedynie na chromosomie X, u mężczyzn wystarczy odziedziczenie go po matce, by ujawnił się pełen zespół objawów, nawet jeśli ojciec jest zdrowy. To powoduje, że mężczyźni zapadają na tę chorobę znacznie częściej niż kobiety, które w tym wypadku muszą być homozygotą recesywną żeby być daltonistkami (znacznie mniejsze prawdopodobieństwo). Do głównych skutków mutacji jednogenowej należy brak lub zmniejszona ilość barwników wzrokowych (np. jodopsyny) odpowiedzialnych za rozróżnianie barw. Objawy kliniczne to najczęściej niezdolność do odróżniania barwy zielonej lub czerwonej lub obu. Występuje w różnym nasileniu. Inna nazwa tej choroby, to: deuteranopia.
Dystrofia mięśniowa.
Mutacje w pojedynczym genie zlokalizowanym na chromosomie X (prążek Xp21) są przyczyną dystrofii mięśniowych typu Duchenne’a (DMD) i Beckera (BMD). Szacuje się, że DMD występuje u 1 na 3500 chłopców, ujawniając się w 2–3 roku życia postępującym zanikiem mięśni. BMD ma przebieg łagodniejszy. To najczęstsza prowadząca do śmierci dziedziczona recesywnie choroba sprzężona z płcią. Choroba ma charakter postępujący, początkowo zajmuje mięśnie szkieletowe, potem także mięsień sercowy – prowadząc do kardiomiopatii. Pierwsze objawy występują w wieku 3–8 lat. Obejmują opóźniony rozwój ruchowy, kaczkowaty chód i kłopoty z bieganiem oraz chodzeniem po schodach. Chorzy przy wstawaniu pomagają sobie rękami (objaw Gowersa).
Hemofilia.
Jest to choroba recesywna jednogenowa sprzężona z płcią powodująca poważne zaburzenia krzepliwości krwi, zwana też "krwawiączką" albo "chorobą królów". Wadliwy gen znajduje się na chromosomie X, dlatego też u mężczyzn nie ma możliwości zdominowania go przez gen z homologicznego chromosomu (mają genotyp XY). Z tego powodu wystarczy, by jedno z rodziców przekazało ten gen dziecku, aby zachorował mężczyzna, lecz w przypadku kobiet oboje rodzice muszą posiadać wadliwy gen. Wyróżnia się cztery typy hemofilii. Klasyczną postacią jest hemofilia A spowodowana mutacją w "locus" Xq28 powodującą niedobór VIII czynnika krzepnięcia krwi (czynnika antyhemolitycznego), zaś jedną z najrzadszych jest nabyta hemofilia, której bezpośrednią przyczyną są autoprzeciwciała skierowane przeciwko czynnikowi VIII. Pozostałe typy to: hemofilia B (mutacja w "locus" Xq27.1-q27.2, niedobór IX czynnika krzepnięcia krwi – czynnika Christmasa), hemofilia C (mutacja w "locus" 4q35, niedobór XI czynnika krzepnięcia krwi (czynnika Rosenthala), najczęściej w populacji Żydów Aszkenazyjskich, dziedziczenie autosomalne recesywne). Do objawów należą: krwawienia wewnętrzne (krwawienia podskórne – tzw. siniaki, krwawienia do stawów szczególnie kolanowych, skokowych i łokciowych, krwawienia do mięśni np. mięśnia biodrowo-lędźwiowego, łydki, krwiomocz); krwawienia zewnętrzne (krwawienia z błony śluzowej jamy ustnej i nosa) oraz krwawienia które mogą zagrażać życiu (krwawienie pozaotrzewnowe, krwawienie do ośrodkowego układu nerwowego, krwawienie w okolicach szyi).
Zespół Bartha.
Inaczej kwasica 3-metyloglutakonowa typu II, acyduria 3-metyloglutakonowa typu II, zwłóknienie sprężyste wsierdzia typu 2 to choroba dziedziczona recesywnie, sprzężona z płcią, spowodowana uszkodzeniem genu TAZ (G4.5) znajdującego się na długim ramieniu chromosomu X w regionie q28, kodującego tafazynę. Opisano ponad 120 różnych mutacji tego genu. Gen TAZ koduje acylotransferazę, która odpowiada za modyfikację struktury kardiolipiny, jedynego fosfolipidu syntetyzowanego w błonie mitochondrium. Kardiolipina oddziałuje z licznymi białkami związanymi z syntezą adenozyno-5′-trifosforanu (ATP) oraz bierze udział w procesie apoptozy mitochondriów. W wyniku mutacji dochodzi do upośledzenia włączania kwasu linolowego do kardiolipiny oraz zaburzeń czynności wewnętrznej i zewnętrznej błony mitochondriów.
Objawy kliniczne: neutropenia, która występuje u 90% pacjentów, kardiomiopatie, zmiany w układzie sercowo-naczyniowym w okresie niemowlęcym, czasem bezpośrednio po porodzie, nagłe zatrzymanie krążenia oraz nagła śmierć sercowa, których ryzyko wzrasta z wiekiem pacjenta, twarz o wysokim płaskim czole, okrągłej twarzy z pełnymi policzkami, odstającymi małżowiny uszne i głęboko osadzonymi oczami), jednakże z okresem pokwitania cechy te w znacznym stopniu zanikają. Miopatia jest częstym objawem i większość pacjentów ma opóźniony rozwój psychomotoryczny. Osłabienie dotyczy przede wszystkim proksymalnych mięśni i nie pogarsza się wiekiem. Może być obecny objaw Gowersa. Rozwój umysłowy nie jest opóźniony, jednakże występują zaburzenia orientacji przestrzennej i umiejętności matematycznych. Większość chorych umiera we wczesnym dzieciństwie, w przebiegu niewydolności serca lub zakażenia. W przypadku postawienia rozpoznania śmiertelność wynosi 10%. Długość życia u nosicielek jest taka sama jak w populacji ogólnej.
Zespół Mohra-Tranebjærga.
Neurodegeneracyjna choroba charakteryzująca się czuciowym ubytkiem słuchu, postępującą dystonią i osłabieniem wzroku, choroba ta stanowi główną przyczynę głuchoty zespołowej. Wśród objawów obserwuje się ponadto zaburzenia psychiatryczne, upośledzenie zdolności poznawczych i zaburzenia behawioralne. Głuchota o wczesnym początku jest jedynym objawem swoistym i stale występującym; wszystkie pozostałe objawy występują niestale i w różnym nasileniu. Neurodegeneracja jest wieloogniskowa i postępująca. Przyczyną choroby jest mutacja w genie "TIMM8A"/"DDP1" w "locus" Xq22.
Zespół Wiskotta-Aldricha.
To rzadki dziedziczny zespół chorobowy, sprzężony z chromosomem X, o typie dziedziczenia recesywnym, na który choruje jedynie płeć męska. Choroba przebiega z zaburzeniami układu odpornościowego. Wystąpienie objawów choroby jest uwarunkowane mutacją genu "WAS" w locus Xp11.23-p11.22, kodującego białko "WASP" ("Wiskott-Aldrich Syndrome Protein"). Białko to jest niezbędne do prawidłowego różnicowania się i funkcjonowania komórek progenitorowych krwi, limfocytów T i B, makrofagów oraz trombocytów. Do objawów należą: wypryski, trombocytopenia, krwawa biegunka, wybroczyny skórne, nawracające zakażenia (zapalenie płuc, zapalenie oskrzeli, zapalenie ucha środkowego), zakażenia skóry (zakażenia wirusem, opryszczki).
Sprzężone z płcią dominujące.
Niewiele chorób genetycznych jest dziedziczonych w ten sposób. Praktycznym faktem jest to, że w ten sposób dziedziczy się cecha grupowa krwi X. Objawy choroby są lżejsze u heterozygot płci żeńskiej niż u hemizygot (płci męskiej). Powyższy typ dziedziczenia należy podejrzewać, jeżeli:
Krzywica witamino-D-oporna (hipofosfatemia).
Rzadka choroba spowodowana uszkodzeniem genu "PHEX" kodującego białko enzymatyczne – endopeptydazę, występujące głównie w komórkach kości i zębów, odpowiedzialnego za inaktywację innego białka – czynnika fosfaturycznego, który – dla odróżnienia od parathormonu – nazwano fosfatoniną, pełniącego funkcję regulacyjną przy wchłanianiu zwrotnym fosforanów w nerkach. Cechuje się brakiem reakcji na witaminę D w dawkach stosowanych w leczeniu krzywicy niedoborowej. Choroby te spowodowane są zaburzeniami metabolizmu i działania witaminy D i/lub zaburzeniami gospodarki fosforowej. Najczęstszą postacią krzywicy opornej na witaminę D jest krzywica hipofosfatemiczna rodzinna – sprzężona z chromosomem X. Do innych postaci należą: osteomalacja onkogeniczna, autosomalna dominująca krzywica hipofosfatemiczna, krzywica hipofosfatemiczna rodzinna z hiperkalciurią i krzywice pseudoniedoborowe. Nadmierna aktywność białka regulującego wpływa na wzmożone wydalanie fosforanów w moczu i niską ich zawartość we krwi. Skutkiem choroby jest deformacja szkieletu oraz brak szkliwa na zębach. Choroba ta częściej dotyka kobiet niż mężczyzn, ale efekt fenotypowy jest u obu płci taki sam.
Zespół Retta.
Jest to ciężkie, kompleksowe schorzenie neurologiczne, spowodowane mutacją genu MECP2 na chromosomie X w lokalizacji q28, dziedziczona jako cecha dominująca. Dawniej uważano, że zespół Retta u mężczyzn jest letalny, lecz badania zaprzeczyły temu. Mutacja najczęściej (w około 99%) zachodzi "de novo". Choroba objawia się zaburzeniami rozwoju psychoruchowego (często mylona z autyzmem), wadami somatycznymi (m.in. skoliozą), stereotypiami i zaburzeniami oddychania. Zespół Retta pojawia się u dziewczynek z częstotliwością od 1:10 000 do 1:23 000 żywych urodzeń.
Choroby spowodowane powtórzeniami trinukleotydów.
W podłożu molekularnym tych chorób (ang. "Triplet Repeat Expansion Diseases" w skrócie "TREDs") leżą mutacje kodonowe (dynamiczne) polegające na powieleniu się (ekspansji) fragmentu genu, zwykle o długości 3-4 nukleotydów – u większości chorób z tej grupy przyczyną jest ekspansja kodonu CAG (oznaczającego aminokwas glutaminę) w sekwencji kodującej genu. Na poziomie białka tworzy się tzw. trakt poliglutaminowy, który zaburza prawidłowe jego funkcjonowanie. Tego typu mutacje określa się jako mutacje kodonowe, a schorzenia nią spowodowane jako choroby poliQ.
Jedną z prawdopodobnych przyczyn tej mutacji jest zjawisko poślizgu polimerazy DNA podczas replikacji DNA. Choroby mają charakter neurodegeneracyjny i neuromięśniowy, towarzyszy im często zjawisko antycypacji – prawdopodobieństwo dalszego wydłużania się obszaru podlegającego ekspansji w kolejnych rundach replikacji ma tendencję wzrostową, przez co choroba z pokolenia na pokolenie ujawnia się wcześniej, a jej objawy są coraz cięższe. Etiopatogenezę u części tych chorób mogą też stanowić trójnukleotydowe trakty (złożone z CTG, CGG, CCG, AAG) znajdują się w niekodujących fragmentach genu – 5′UTR, 3′UTR oraz intronach.
Choroba Friedreicha.
Inne nazwy: FRDA1, ataksja Friedreicha, bezład Friedreicha, dziedziczna ataksja rdzeniowa, ang. "Friedreich’s ataxia".
To choroba człowieka dziedziczona autosomalnie recesywnie, spowodowana mutacją w pierwszym intronie genu "FXN" (poprzednio znany jako gen "X25") znajdującym się na chromosomie 9. W 2% przypadków jest to mutacja punktowa, natomiast w pozostałych 98% mutacja dynamiczna polegająca na ekspansji krótkiego fragmentu sekwencji genu (w tym przypadku trójki nukleotydów GAA w pierwszym intronie genu), który koduje mitochondrialne białko frataksynę, które prawdopodobnie bierze udział w metabolizmie żelaza. Wystąpienie nadmiernej ilości powtórzeń trójki nukleotydowej GAA powoduje represję transkrypcji tego genu, jednak mechanizm tej represji nie jest dokładnie poznany. Brak frataksyny powoduje gromadzenie się żelaza w mitochondriach, zaburzenia w aktywności białek żelazo-siarkowych (Fe-S) i nasilony stres oksydacyjny. Do najczęstszych objawów należą m.in.: kardiomiopatia przerostowa, ataksja chodu, gorsza sprawność ruchowa, częściowa astereognozja, zanik nerwu wzrokowego, upośledzenie umysłowe, występowanie tzw. stopy fredreichowskiej, co oznacza stopę o nadmiernym wyżłobieniu. Zgon następuje 10 – 20 lat od początku objawów, z powodu powikłań. W przebiegu choroby dochodzi do zwyrodnienia w obrębie dróg rdzeniowo-móżdżkowych, sznurów tylnych rdzenia kręgowego oraz w drogach piramidowych i móżdżku.
Choroba Kennedy’ego.
Inne nazwy: opuszkowo-rdzeniowy zanik mięśni, ang. "Kennedy’s disease", "X-linked spinal and bulbar muscular atrophy", "SBMA", "SMAX1".
Choroba Kennedy’ego jest niealleliczną chorobą sprzężoną z chromosomem X, będącą recesywną postacią rdzeniowego zaniku mięśni, występującą tylko u mężczyzn. Najczęściej ujawnia się w trzeciej, piątej dekadzie życia. Zaburzenie to charakteryzuje się wolno postępującym osłabieniem i zanikiem mięśni oraz ginekomastią. Podłoże molekularne, etiopatogenezę choroby stanowią ekspansywne powtórzenia kodonów codice_1 (o charakterze polimorficznym i średniej liczbie powtórzeń 22 +/− 3) w intronie 1 genu "AR", zlokalizowanego na chromosomie Xq12, kodującego receptor androgenowy. Mutacje w tym genie (ale nie o charakterze wzrostu ilości trójek nukleotydów) mogą powodować zespół niewrażliwości na androgeny. Do objawów należą: przewlekłe osłabienie, zanik mięśni, fascykulacje, ścieńczenie skóry i hiporefleksja, zaburzenia połykania, hiperlipoproteinemia, asymetria twarzy.
Choroba Machado-Josepha.
Inne nazwy: ang. "spinocerebellar ataxia 3", "SCA3 spinocerebellar atropfy III", "azorean neurologic disease", "spinopontine atrophy", "nigrospinodentatal degeneration".
To choroba należąca do TREDs, bowiem jest spowodowana ekspansją trójek nukleotydowych codice_1 – determinujących glutaminę (chorobotwórcze allele zawierają 52 do 86 powtórzeń) genu "ATXN3" (locus 14q24.3-q31), kodującego ataksynę-3. Jest to ciężkie zaburzenie neurologiczne dziedziczone autosomalnie dominująco, charakteryzujące się postępującą ataksją, spastycznością, zaburzeniami ruchowymi i oczu. Na obraz kliniczny składają się także objawy takie jak np.: parkinsonizm, spowolnienie ruchowe, niestabilność postawy, dyzartria, sztywność, utrata neuronów i glejoza w zwojach podstawy mózgu, nerwów czaszkowych, jąder i rdzenia kręgowego, zanik móżdżku, łagodne powiększenie komory czwartej, utrata neuronów w móżdżku, neuropatia obwodowa, zmniejszone poczucie wibracji, zaburzenia zmysłu termicznego, zmniejszenie lub brak odruchów skokowych; ponadto: zaburzenia połykania, zaburzenia zwieraczy, oftalmoplegia zewnętrzna, oczopląs, wytrzeszcz oczu, nienormalna elektrookulografia (EOG).
Choroba (pląsawica) Huntingtona.
Choroba ta należy do cech autosomalnych dominujących, choć i tak jest ona rzadka (występuje w Polsce z częstotliwością 1 na 15 000 osób). W wyniku mutacji powstaje za duża ilość powtórzeń sekwencji CAG (odpowiadającej za wbudowanie aminokwasu glutaminy) w końcu genu położonym na krótkim ramieniu chromosomu 4, kodującego białko huntingtynę. Choroba ujawnia się w późnym wieku (ok. 30 – 50 lat). Młodzieńcza odmiana choroby (postać Westphala) dotyczy ludzi przed 20 rokiem życia. Pląsawica Huntingtona objawia się złożonymi zaburzeniami neurologicznymi (polineuropatie) m.in. niekontrolowanymi, przypadkowymi ruchami. Dodatkowo występuje postępujące otępienie (łac. "dementia)," często także różne zaburzenia psychiczne, depresja. Zachłystowe zapalenie płuc spowodowane zaburzeniami połykania jest pierwszą przyczyną śmierci pacjentów z HD, odpowiadając za 85% zgonów.
Dystrofia miotoniczna.
Dystrofia miotoniczna typu 1.
Inne nazwy: DM1, miotonia zanikowa, choroba Curschmanna-Steinerta, , dystrofia miotoniczna typu 1.
Jest to choroba o charakterze postępującym, będąca postacią dystrofii (zaniku) mięśni, dziedziczona w sposób autosomalny dominujący. Podłoże molekularne stanowi mutacja genu "DMPK", położonego na chromosomie 19q13.32., polegająca na ekspansji sekwencji trinukleotydowej (trzech nukleotydów CTG) położonej w 3'UTR genu "DMPK" kinazy białkowej, regionie nie podlegającym translacji genu. Stopień zaawansowania choroby zależy od liczby powtórzeń: normalne osoby mają od 5 do 37 powtórzeń, osoby dotknięte chorobą o łagodnym przebiegu mają od 50 do 150 powtórzeń, pacjenci z cukrzycą mają klasycznie od 100 do 1000 powtórzeń, a ci z wrodzonym początkiem mogą mieć więcej niż 2000 powtórzeń. Zaburzenie pokazuje antycypację genetyczną, z rozbudową liczby powtórzeń w zależności od płci przekazującego rodzica – ekspansja powtórzeń jest znacząco większa przy przekazywaniu zmutowanego genu przez matkę. Występują liczne objawy: mięśniowe: miotonia (po naprężeniu mięśni rozluźnienie następuje z opóźnieniem), zanik wielu mięśni (w tym twarzy), spadek siły, osłabienie pracy mięśni, opadanie rąk i stóp, osłabienie mięśni twarzy, żwaczowych, skroniowych, mostkowo-obojczykowo-sutkowych, szyi, przedramiona|przedramion i podudzi, słaby uścisk ręki, nierówne bicie serca, arytmie, kardiomiopatie, zaburzenia przewodzenia, blok serca, nieprawidłowości w EKG, zaparcia, trudności z połykaniem, utrudnione odkrztuszanie i infekcje oddechowe, zastój żółci w pęcherzyku żółciowym, nieregularne miesiączki, poronienia, trudne porody, zanik jąder, łysienie czołowe, cukrzyca i oporność na insulinę, ptoza, zaćma, upośledzenie ruchów gałek ocznych. Do zaburzeń neurologicznych należą: trudności z mówieniem, demencja, senność, zmęczenie, zaburzenia poznawcze, przetwarzania komunikatów, percepcji, wyrażania emocji, zaburzenia osobowości, zaburzenia trawienia i bezdech.
Dystrofia miotoniczna typu 2.
Inne nazwy: choroba Rickera, .
Jest to zaburzenie wielonarządową i najbardziej rozpowszechnioną formą dystrofii mięśniowej u osób dorosłych., dziedziczona autosomalnie dominująco. Etiopatogenezę na poziomie molekularnym stanowi mutacja, będąca ekspansją powtórzeń sekwencji CCTG w intronie genu "ZNF9" – 1 palca cynkowego, znajdującym się na chromosomie 3q21.3 (gen 9.). W obu typach dystrofii miotonicznej mRNA niosące mutacje gromadzi się w jądrze i zaburza splicing innych mRNA, np. kodującego kanał chlorkowy CLC1, co powoduje objawy miotonii, czy INSR (receptora insuliny), co powoduje oporność na insulinę. Możliwe objawy: zaćma, kardiomiopatie, kamica żółciowa, zaburzenia hormonalne, zajęte mięśnie ksobne, mięśnie twarzy niezajęte, ból mięśni, łysienie. Niektóre nieprawidłowości laboratoryjne: podwyższenie aktywności kinazy kreatynowej w surowicy, podwyższone stężenie gammaglutamylotransferazy (GGT), zwiększony poziom cholesterolu, zwiększona ilość dehydrogenazy mleczanowej w surowicy.
Zespół łamliwego chromosomu X.
Inne nazwy: zespół kruchego chromosomu X, zespół Martina-Bell, ang. "fragile X syndrome", "FraX", "FRA-X", "Martin-Bell syndrome".
Jedna z najczęstszych przyczyn uwarunkowanego genetycznie obniżenia poziomu rozwoju intelektualnego. Przyczyną jest powielenie kodonu CGG w genie "FMR1" (65-200 powtórzeń to tzw. premutacja) na długim ramieniu chromosomu X, upośledzające tworzenie synaps w mózgu. W związku z tym faktem zespół łamliwego chromosomu X należy do grupy chorób spowodowanych powtórzeniami trinukleotydów. Zespół dziedziczony jest podobnie jak schorzenia sprzężone z chromosomem X, związane z genem dominującym o ograniczonej penetracji. Objawy przypominają chorobę Parkinsona, u chorych po 50. roku życia występują często: ataksja, drżenie, zaburzenia równowagi, ubytki pamięci. Charakterystyczne cechy wyglądu zewnętrznego: pociągła twarz, wypukłe czoło, duży obwód czaszki (powyżej 50. centyla), odstające uszy, zez, wystająca żuchwa (prognatyzm), nadmierna ruchomość w stawach, płaskostopie, skolioza, klatka piersiowa lejkowata, makroorchidyzm – duże jądra (powyżej 25 ml u dorosłych).
Choroby wieloczynnikowe.
Zaburzenia genetyczne mogą być również złożone, wieloczynnikowe lub wielogenowe, co oznacza, że są prawdopodobnie związane ze skutkami wielu genów w połączeniu ze stylem życia i czynnikami środowiskowymi. Do zaburzeń wieloczynnikowych należą choroby serca i cukrzyca. Analiza wielu częstych chorób wskazuje na to, że istotną rolę odgrywają w nich czynniki genetyczne; jednak nie dziedziczą się zgodnie z prawami Mendla. To sprawia, że trudno jest określić ryzyko odziedziczenia lub przekazywanie tych zaburzeń u różnych osób. Te skomplikowane zaburzenia są również trudne do badania i leczenia, ze względu na specyficzne czynniki powodujące większość z tych zaburzeń, które nie zostały jeszcze zidentyfikowane. Do badań, których celem jest określenie przyczyn zaburzeń złożonych, można zastosować kilka podejść metodologicznych, aby określić skojarzony genotyp – fenotyp. W jednej metodzie podejście do określenia pierwszego genotypu, rozpoczyna się od identyfikacji wariantów genetycznych występujących u chorych i określenia związanych z nimi objawów klinicznych. Jest to w przeciwieństwie do bardziej tradycyjnego podejścia fenotypu pierwszego i może zidentyfikować czynniki przyczynowe, które wcześniej były zasłonięte przez kliniczną heterogeniczność, penetrację i ekspresyjność. Ryzyko wystąpienia choroby jest tym większe, im więcej genów patologicznych ma dany osobnik oraz im więcej działa na niego zewnątrzpochodnych czynników szkodliwych. Do chorób wieloczynnikowych należą:
również różne wady rozwojowe:
Choroba Leśniowskiego-Crohna.
Jest to nieuleczalna zapalna choroba jelita o niewyjaśnionej etiologii, zaliczana do grupy nieswoistych zapaleń jelit (IBD), przewlekły, nieswoisty proces zapalny ściany przewodu pokarmowego; może dotyczyć każdego jego odcinka, lecz najczęściej lokalizuje się w końcowej części jelita cienkiego oraz  początkowej jelita grubego (z tego względu dawniejsza nazwa to "ileitis terminalis"). Opisana została po raz pierwszy przez polskiego lekarza Antoniego Leśniowskiego w 1904, a dokładniejszego opisu dostarczył Burrill Bernard Crohn ze współpracownikami w 1932. Etiopatogeneza choroby może być związana z mutacją genu "NOD2" oraz defektem immunologicznym monocytów, jednak dokładne jej podłoże nie jest znane. Jej występowanie jest uwarunkowane geograficznie (największa zachorowalność w krajach Europy Zachodniej i Ameryki Północnej). Charakterystyczne dla przebiegu choroby jest zajęcie całej grubości ściany narządu oraz możliwość występowania w całym przewodzie pokarmowym, podczas gdy we wrzodziejącym zapaleniu jelita grubego zajęte są tylko błona śluzowa i podśluzowa jelita grubego. Zmiany mają charakter ogniskowy. Główne objawy dotyczące przewodu pokarmowego to: przewlekła biegunka (zwykle bez krwi), czasem nocna. W poważnych przypadkach może istnieć potrzeba oddania ponad 20 stolców na dzień, bóle brzucha (często prawe podbrzusze), niedrożność jelit, guzowaty opór w jamie brzusznej, zmiany okołoodbytniczne (szczelina, przetoka, ropień). Do rzadziej występujących objawów pozajelitowych należą: skórne – rumień guzowaty (łac. "erythema nodosum"), piodermia zgorzelinowa; stawowe; oczne – "episcleritis" lub "keratoconjunctivitis", "uveitis".

</doc>
<doc id="91944" url="https://pl.wikipedia.org/wiki?curid=91944" title="Szczawienko">
Szczawienko

Szczawienko (niem. "Niedersalzbrunn", "Sorgau") – przed 1945 dwie wsie, po 1945 połączone w jedną, 1946–50 siedziba gminy Szczawienko, 1951–54 część Szczawna-Zdroju, 1954-1970 samodzielna wieś w gromadzie Szczawienko, od 31 marca 1970 północna dzielnicą Wałbrzycha, przy wyjeździe do Świebodzic.
Według danych z Urzędu Miejskiego w Wałbrzychu na 16 kwietnia 2014 roku dzielnice Szczawienko, Książ i Lubiechów zamieszkuje 4293 osób.
Położenie.
Szczawienko leży na części działu wodnego potoku Szczawnik i rzeki Pełcznica oraz na południowej części przełomu Pełcznicy. Zabudowania dzielnicy znajdują się na wysokości 350-370 m n.p.m. a oś komunikacyjną osiedla stanowi ulica Wrocławska i historycznie ulica Wieniawskiego. Obecnie ulica Wieniawskiego stanowi jednocześnie granicę z dzielnicą Podzamcze.
Szczawienko jest dzielnicą przemysłowo-mieszkaniową z takimi zakładami jak Toyota, Faurecia, Ronal, Przedsiębiorstwo Energetyki Cieplnej i jednocześnie z osiedlami domków jednorodzinnych zlokalizowanych przy ulicach Wincentego Witosa, Jaworowej i Zdrojowej.
Szczawienko sąsiaduje z:
Historia.
Prawdopodobnie okolice Szczawienka były już zamieszkiwane w okresie neolitu. Badania archeologiczne wskazują na istnienie traktu handlowego w rejonie Szczawienka. W średniowieczu Szczawienko było już wsią, która rozciągała się wzdłuż dzisiejszej ulicy Wieniawskiego i razem z dzisiejszym Szczawnem-Zdrój stanowiła jedną miejscowość. Z tym, że centrum wsi znajdowało się w Szczawienku. Rozwój wsi zahamowała wojna trzydziestoletnia.
W dobie napoleońskiej dnia 15 maja 1807 roku nieopodal miejscowości odbyła się Bitwa pod Szczawienkiem pomiędzy polskimi ułanami z Legii Polsko-Włoskiej a wojskiem pruskim. W bitwie polscy ułani rozbili wojska pruskie.
Pierwsza połowa XIX to korzystanie z rozwoju Szczawna-Zdroju, kiedy Szczawienko stało się tańszym zapleczem noclegowym dla uzdrowiska. Natomiast druga połowa XIX wieku to rozwój przemysłu - szczególnie południowo-wschodniej części nazywanej "Sorgau", którego podstawą było doprowadzenie w 1853 roku linii kolejowej.
Po drugiej wojnie światowej Szczawienko zostało włączone najpierw do Szczawna-Zdroju a następnie w 1951 roku do Wałbrzycha.
Istniejący tu niegdyś kościół ewangelicki został po 1945 rozebrany.
Zabytki.
Do wojewódzkiego rejestru zabytków wpisane są:
Komunikacja.
Dzielnicę obsługuje stacja kolejowa Wałbrzych Szczawienko leżąca na linii kolejowej z Wrocławia do Zgorzelca. Dawniej stacja stanowiła węzeł kolejowy z linią kolejową do Mieroszowa (rozebraną latem 1994 roku). Trasa do Mieroszowa przez Boguszów-Gorce ma zostać odbudowana jako wałbrzyska kolej aglomeracyjna.
Do dzielnicy docierają autobusy komunikacji miejskiej, a wcześniej – kursujące po Wałbrzychu na przestrzeni kilkudziesięciu lat – tramwaje i trolejbusy.

</doc>
<doc id="91946" url="https://pl.wikipedia.org/wiki?curid=91946" title="Podróż apostolska Jana Pawła II do Polski (1997)">
Podróż apostolska Jana Pawła II do Polski (1997)

VI pielgrzymka Jana Pawła II do Polski przebiegała pod hasłem Chrystus wczoraj, dziś i na wieki "(Hbr 13, 8)".
Odbywała się w dniach od 31 maja do 10 czerwca 1997. W czasie tych 11 dni papież odwiedził 12 miejscowości: Wrocław, Legnica, Gorzów Wielkopolski, Gniezno, Poznań, Kalisz, Częstochowa, Zakopane, Ludźmierz, Dukla, Krosno, Kraków.
Pielgrzymka ta na życzenie papieża związana była z 46. Międzynarodowym Kongresem Eucharystycznym, odbywającym się wówczas we Wrocławiu pod hasłem „Eucharystia i wolność”. Wizyta wiązała się także z europejskimi obchodami tysiąclecia śmierci św. Wojciecha w Gnieźnie, w których uczestniczyli również prezydenci siedmiu państw: Czech, Litwy, Niemiec, Słowacji, Ukrainy, Węgier i Polski. Papież wziął także udział w obchodach 600-lecia Wydziału Teologicznego na Uniwersytecie Jagiellońskim w Krakowie. W czasie swojego pobytu kanonizował bł. królową Jadwigę Andegaweńską i bł. Jana z Dukli oraz beatyfikował matkę Bernardynę Jabłońską i matkę Marię Karłowską.
Program wizyty.
31 maja 1997, sobota
1 czerwca 1997, niedziela
2 czerwca 1997, poniedziałek
3 czerwca 1997, wtorek
4 czerwca 1997, środa
5 czerwca 1997, czwartek
6 czerwca 1997, piątek
7 czerwca 1997, sobota
8 czerwca 1997, niedziela
9 czerwca 1997, poniedziałek
10 czerwca 1997, wtorek

</doc>
<doc id="91947" url="https://pl.wikipedia.org/wiki?curid=91947" title="Apis (mitologia)">
Apis (mitologia)

Apis (grecka forma egipskiego imienia Hapi – boga Nilu, który kontrolował wylewy rzeki) – święty byk w Memfis, uważany za wcielenia Ptaha, później Ozyrysa, przez co został bóstwem podziemnym kojarzonym z minerałami i klejnotami; przez Greków utożsamiany z Hadesem.
Byk Apis to najbardziej znane spośród egipskich świętych zwierząt. Jego sanktuarium znajdowało się w pobliżu bramy świątyni wielkiego boga-stwórcy Ptaha. Byk Apis był symbolem siły i męstwa. Wierzono, że został zrodzony z promienia słonecznego. Wybór konkretnego zwierzęcia jako świętego byka uzależniony był od rozpoznania określonego zestawu 29 znaków; podstawowe to posiadanie przez byka: białego trójkąta na czole, białej plamy w kształcie skrzydeł na łopatkach i zadzie, sylwetki skarabeusza na języku i rozdwojonego ogona. Za życia Apis ozdabiany był złotem i klejnotami oraz trzymany w specjalnym sanktuarium. Według wierzeń starożytnych Egipcjan, gdy byk umierał, jego istota przenosiła się do następnego zwierzęcia, a kapłani rozpoczynali poszukiwanie kolejnego wcielenia. Ostatniej intronizacji Apisa dokonano za panowania cesarza Juliana Apostaty. Stare byki uroczyście topiono, zwłoki padłego osobnika poddawano mumifikacji, która trwała 70 dni (40 dni zajmowało suszenie mięsa, a 30 dni zawijanie). Podniosłe uroczystości pogrzebowe odbywały się w Sakkarze, kończyły się złożeniem szczątków Apisa w sarkofagu z drewna lub granitu, w komorach grobowych zwanych Serapeum. Złodzieje wielokrotnie rabowali mumie w poszukiwaniu cennych ozdób. Żaden pogrzebany Apis nie przetrwał w nienaruszonym stanie. Ptolemeusz I Soter przeniósł główny ośrodek kultu do Aleksandrii. Kult z czasem rozprzestrzenił się do Aten i Rzymu.

</doc>
<doc id="91952" url="https://pl.wikipedia.org/wiki?curid=91952" title="Mycin">
Mycin

Mycin – regułowy system ekspertowy stworzony w latach 70. XX wieku na uniwersytecie w Stanford. Napisany został w języku Lisp.
Zadaniem systemu "Mycin" było zdiagnozowanie bakteryjnej choroby krwi i zaproponowanie odpowiedniej terapii. Bazę wiedzy stanowił zestaw reguł IF-THEN stworzony przez konsylium lekarskie z tego zakresu. Początkowo reguł tych było 200, po późniejszych modyfikacjach wzrosła ona do około 600.
Przykładowa reguła:
0,7 to poziom ufności danej reguły (z przedziału -1 do +1).
Praca systemu "Mycin" polegała na dialogu z lekarzem, w czasie którego lekarz przekazywał swoją wiedzę dotyczącą badanej próbki krwi (m.in. wiek i płeć pacjenta, data pobrania krwi itp.). Po zadaniu około 50-60 pytań "Mycin" wyświetlał wyniki do jakich doszedł.
Zaletą systemu była szybkość podejmowania trafnych decyzji, do których nie potrzebował wyników czasochłonnych badań krwi ani wszystkich odpowiedzi na zadane lekarzowi pytania.

</doc>
<doc id="91956" url="https://pl.wikipedia.org/wiki?curid=91956" title="Daspletozaur">
Daspletozaur

Daspletozaur ("Daspletosaurus") – rodzaj dużego teropoda z rodziny tyranozaurów (Tyrannosauridae). Żył w Ameryce Północnej w późnej kredzie (ok. 80-72 mln lat temu). Obecnie tylko dwa gatunki daspletozaura uważane są za ważne – "D. torosus" i "D. horneri", choć nadal kilka jego potencjalnych gatunków z Alberty, Montany i Nowego Meksyku pozostaje nieopisanych. Wliczając nieopisane gatunki oraz te nieważne, daspletozaur obejmuje najwięcej gatunków ze wszystkich tyranozauroidów.
Daspletozaur budową przypomina swojego większego krewnego – tyranozaura, mimo że jest od niego mniejszy. Niektórzy paleontolodzy twierdzą, że to daspletozaur jest bezpośrednim przodkiem tyranozaura. Daspletozaur podobnie jak inne tyranozaury był dwunożnym drapieżnikiem uzbrojonym w tuziny ostrych zębów. Daspletozaur najprawdopodobniej polował na takie dinozaury, jak hadrozaur hipakrozaur, czy ceratops centrozaur. Mimo iż okazy daspletozaura są rzadsze od innych tyranozaurów, umożliwiają stosunkowo dokładne poznanie jego zachowań, diety i ontogenezy.
Budowa.
Daspletozaur, mimo że był ogromny w porównaniu z dzisiejszymi drapieżnikami, nie był największym tyranozauroidem. Dorośli przedstawiciele tego rodzaju mierzyli 8–9 m długości. Waga daspletozaura nie jest pewna – w różnych publikacjach jest podawana na ok. 2,5 t, ok. 1,8 t lub 3,8 t. Daspletozaur miał masywną, mierząca ok. 1 m długości czaszkę. W czaszce znajdowały się duże otwory, które zmniejszały jej ciężar. Dorosły daspletozaur miał ok. sześciu tuzinów ostrych zębów, owalnych w przekroju poprzecznym. W odróżnieniu od innych zębów, te znajdującego się obok kości przysiecznej na końcu szczęki miały w przekroju poprzecznym kształt zagiętej litery „D”. Różnice między poszczególnymi zębami szczęk występują także u innych tyranozauroidów. Cechami charakterystycznymi daspletozaura, pozwalającymi odróżnić go od innych tyranozaurów są: nierówna powierzchnia szczęki górnej, wyraźne grzebienie nad oczodołami i na kości jarzmowej. Daspletozaur miał proporcjonalnie najdłuższe kończyny przednie ze wszystkich przedstawicieli Tyrannosauridae. Posiadały one tylko dwa palce. Ciężar ciała równoważył długi ogon. Potężna paszcza była umieszczona na krótkiej wygiętej w kształt litery „S” szyi. Daspletozaur poruszał się na dwóch silnych pięciopalczastych kończynach. Środek ciężkości owego teropoda znajdował się nad biodrami.
Klasyfikacja.
Daspletozaur należy do podrodziny Tyrannosaurinae umieszczonej w rodzinie Tyrannosauridae wraz z tarbozaurem, tyranozaurem i być może alioramem. Podrodzina Tyrannosaurinae jest definiowana jako grupa obejmująca zwierzęta bliżej spokrewnione z tyranozaurem niż z albertozaurem. Przedstawiciele Tyrannosaurinae różnią się od albertozaurów masywniejszymi ciałami, proporcjonalnie dłuższymi czaszkami i kośćmi udowymi. Daspletozaur był blisko spokrewniony z tyranozaurem, niektórzy uważają go nawet za jego bezpośredniego przodka. Gregory Paul uznał daspletozaura za nowy gatunek z rodzaju "Tyrannosaurus", którego nazwał "T. torosus", ale spotkało się to z krytyką społeczności naukowej. Niektórzy badacze twierdzą jednak, że tyranozaur i tarbozaur są taksonami siostrzanymi, a daspletozaur jest bardziej bazalny. Według analiz Philipa Curriego, Jørna Huruma i Karola Sabatha daspletozaur jest bliższy tarbozaurowi i innym azjatyckim tyranozaurom niż tyranozaurowi. Badania te zasugerowały, że tarbozaur i tyranozaur wcale nie są tak blisko spokrewnione jak się powszechnie uważa i że północnoamerykańskie i azjatyckie tyranozaury różniły się pod względem biomechaniki czaszki. Jeśli te wyniki są prawdziwe, dowodzi to, że północnoamerykańskie i azjatyckie tyranozaury rozwijały się od siebie niezależnie. Tak więc relacje i ewolucja tyranozauroidów nie są w pełni wyjaśnione. Niegdyś tyranozauroidy ze względu na swoje rozmiary były zaliczane do karnozaurów, dzisiaj jednak wiadomo, że w rzeczywistości były celurozaurami.
Gatunki.
Holotyp "D. torosus" (CMN 8506) składa się z niekompletnego szkieletu, wliczając w to czaszkę, kończynę przednią, kończynę tylną, miednicy, kość udową, wszystkie kręgi szyjne i tułowia oraz jedenaście pierwszych kręgów ogonowych. Zostały one odkryte przez Charlesa Mortrama Sternberga w 1921. Uznał on znalezisko za szczątki gorgozaura. Dopiero w 1970 Dale Russell uznał, że należą one do nowego rodzaju tyranozauroida, którego opisał pod nazwą "Daspletosaurus". Nazwa rodzajowa tego dinozaura pochodzi od greckich słów "daspleto" – straszny i "sauros" – jaszczur i oznacza tyle, co „straszny jaszczur”. Natomiast epitet gatunkowy pochodzi z łaciny i oznacza tyle co „muskularny, krzepki”. Poza holotypem w 2001 znaleziono w dużej mierze kompletny szkielet daspletozaura. Oba te okazy pochodzą z formacji Oldman (grupa Judith River, Alberta, USA). Okaz znaleziony w młodszych skałach formacji Horseshoe Canyon obecnie zalicza się do gatunku "Albertosaurus sarcophagus". Formacja Oldman pochodzi ze środkowego kampanu (późna kreda) sprzed około 77–76 mln lat.
Z osadów formacji Two Medicine na terenie Montany znany jest okaz oznaczony MOR 590 z zachowaną kompletną czaszką, niemal kompletną kończyną tylną i niekompletną kończyną przednią. Okaz ten był po raz pierwszy wzmiankowany w literaturze przez Hornera, Varricchio i Goodwina (1992), którzy uznali ten okaz i dwa inne okazy z formacji Two Medicine za reprezentujące takson będący formą przejściową między daspletozaurem a tyranozaurem. Analiza filogenetyczna przeprowadzona przez Loewena i współpracowników (2013) wykazała, że okaz ten był bliżej spokrewniony z kladem obejmującym rodzaje "Teratophoneus", "Bistahieversor", "Lythronax", "Zhuchengtyrannus", "Tarbosaurus" i "Tyrannosaurus" niż z "D. torosus"; jednakże z późniejszej analizy Carra i współpracowników (2017) wynika, że reprezentuje on takson siostrzany "D. torosus". Carr i współpracownicy (2017) ustanowili ten okaz holotypem drugiego gatunku daspletozaura, "D. horneri". Dodatkowo autorzy ustanowili paratypami "D. horneri" dwa inne okazy z formacji Two Medicine: MOR 1130 (niekompletna czaszka, niekompletny kręgosłup, niekompletna obręcz miedniczna i kończyna tylna) oraz MOR 553S/7.19.0.97 (niemal kompletna kość zębowa młodego osobnika), a także przypisali przedstawicielom gatunku kilka izolowanych kości czaszki. Żyjący 75,1–74,4 miliony lat temu "D. horneri" był nieco młodszy od żyjącego 76,7–75,2 milionów lat temu "D. torosus"; zdaniem autorów jego opisu "D. horneri" mógł wyewoluować z "D. torosus" w drodze anagenezy.
Nienazwane gatunki.
Obecnie znane są ponad trzy nieopisane gatunki daspletozaura.
Russel w 1970 uznał AMNH 5438 za paratyp "D. torosus". Składał się on z kręgów piersiowych (11-13), kości krzyżowej (712 mm), kręgów ogonowych (1-2), kości biodrowej (1,096 m), kości łonowej, kości kulszowej, kości udowej (1 m), kości piszczelowej (870 mm) i kości śródstopia (490 mm). Szczątki owe należały do osobnika dorosłego ok. 1,52 t. Zostały one odkryte w górnej części formacji Oldman w Albercie, znanej dzisiaj jako formacja Dinosaur Park. Pochodzą one ze środkowego kampanu 76–74 mln lat temu. W 2003 Currie uznał, że może należeć do nowego gatunku daspletozaura. Inny materiał kopalny uznany za należący do tego gatunku składa się z: szczęki górnej (BMNH R 4863), kości przedszczękowej, szczękowej, zębowej i gnykowej (CMN 841), niekompletnej kości oczodołowej tylnej (CMN 350), kończyn tylnych, wliczając w to kość udową (930 mm), kość piszczelową (870 mm) i kość śródstopia (555 mm), niekompletnej czaszki (CMN 11594), kości czołowej, kości ciemieniowej i puszki mózgowej (CMN 11841), niekompletnej czaszki (980 mm), żuchwy (ok. 990 mm), szkieletu (kość udowa ma ok. 960 mm) (FMNH PR 308, początkowo przechowywany w Amerykańskim Muzeum Historii Naturalnej i oznaczony AMNH 5336, później przeniesiony do Muzeum Historii Naturalnej w Chicago; pierwotnie przypisany do "Gorgosaurus libratus", ale obecnie na podstawie kilku cech czaszki uznaje się go za przedstawiciela rodzaju "Daspletosaurus"; należy do 21-letniego osobnika dorosłego ważącego ok. 1,79 t), czaszki osobnika dorosłego (RTMP 83.38.1), niekompletnej czaszki i fragmentarycznego szkieletu (RTMP 85.62.1), czaszki i szkieletu (RTMP 92.36.1220), czaszki osobnika młodego (RTMP 94.218.1), czaszki (RTMP coll.), kości udowej (1 m), kości śródstopia IV (490 mm) (UA 11). Wszystkie one zostały odkryte w formacji Dinosaur Park w kanadyjskiej prowincji Alberta. W przeszłości do tego gatunku zaliczano też niekompletny szkielet 10-letniego osobnika mierzącego ok. 5,8 m i ważącego ok. 496 kg, oznaczony RTMP 94.143.1. Badania Vorisa i współpracowników (2019) wskazują jednak, że okaz ten należał w rzeczywistości do gatunku "Gorgosaurus libratus".
Materiał przypisany do tego gatunku składa się z kości czołowej i ciemieniowej (RTMP 80.16.924), kości łzowej (RTMP 83.30.1), kości oczodołowej tylnej (RTMP 84.60.1), szczęki górnej (RTMP 89.17.53), kości czołowej (RTMP 91.36.403), szczęki górnej (RTMP 94.172.115), szczęki górnej i kości nosowej (RTMP 98.48.1), kości czołowej (SDNH 32701). Elementy te mogą należeć do "D. torosus" lub nienazwanego nowego gatunku. Zostały one znalezione w formacji Dinosaur Park w Albercie.
Jego szczątki znaleziono w formacji Aguja (Teksas, USA). Pochodzą one z wyższych i niższych warstw tej formacji.
Żył w kampanie. Jego szczątki znaleziono w De-na-zin (formacja Kirtland, Nowy Meksyk, USA). Materiał kopalny tego gatunku składa się z niekompletnego kręgu ogonowego (NMMNH P-22722), kości udowej (883 mm) (NMMNH P-25083), fragmentu kości zębowej, ogonowego kręgu neutralnego, środkowego kręgu ogonowego, niekompletnej kości biodrowej (NMMNH P-27470). Skamieniałości te, opisane przez Carra i Williamsona (2000), zostały przypisane do gatunku podobnego do daspletozaura. Uznali oni, że należą do tego samego osobnika. Jednak Carr (2005) przypisał je do nowego gatunku daspletozaura.
Jego pozostałości znaleziono w pochodzących z kampanu skałach formacji Mesaverde (Wyoming, USA). Jedyne znane skamieliny przypisywanego do tego gatunku składają się z pojedynczego zęba kości przedszczękowej.
Jego skamieniałości zostały znalezione w pochodzących z późnego kampanu osadach formacji Fruitland (Nowy Meksyk, USA). Materiał kopalny tego gatunku składa się z dwóch zębów (SMP VP-1658) i niekompletnej paliczki stopy (SMP VP-1693). Zostały one bez uzasadnienia przekazane do gatunku podobnego do daspletozaura i jest możliwe, że należą do całkiem innego tyranozauroida. Możliwe, że należą one do nowego gatunku daspletozaura lub nawet nowego rodzaju tyranozauroida, jednak materiał kopalny jest zbyt fragmentaryczny, by cokolwiek potwierdzić.
W Nowym Meksyku znaleziono szczątki tyranozauroida złożone z fragmentów czaszki, żeber i kości kończyn tylnych. Ów okaz oznaczony jako OMNH 10131 w 1990 został zaliczony do uznawanego obecnie za "nomen dubium" rodzaju "Aublysodon", jednak Carr i Williamson w 2000 roku uznali te szczątki za należące do nowego gatunku daspletozaura. W 2004 roku autorzy uznali je za reprezentujące nowy rodzaj i gatunek teropoda, jednak nie nazwali go. Ostatecznie takson ten został formalnie opisany w 2010 roku jako "Bistahieversor sealeyi". Szacunki wieku formacji Kirtland gdzie znaleziono szczątki tego teropoda są różne – jedni uważają ją za pochodzącą z późnego kampanu, a inni z wczesnego mastrychtu.
W formacji Two Medicine znaleziono także niekompletny szkielet daspletozaura z młodym hadrozaurem w okolicach jamy brzusznej. Został on przypisany do rodzaju "Daspletosaurus", ale nie zaklasyfikowano go do żadnego konkretnego gatunku. Currie i współpracownicy (2005) opisali odkryte w osadach formacji Two Medicine kości czaszki, widełki, kości obręczy miednicznej i kości kończyn tylnych przedstawicieli rodzaju "Daspletosaurus", należące do co najmniej trzech osobników. Zdaniem autorów kości te prawdopodobnie należały do przedstawicieli gatunku wzmiankowanego przez Hornera, Varricchio i Goodwina (1992), tj. gatunku później nazwanego "D. horneri"; Currie i współpracownicy (2005) zastrzegli jednak, że ostateczne przypisanie tych skamieniałości do konkretnego gatunku daspletozaura wymaga dalszych badań.
Paleobiologia.
Koegzystencja z gorgozaurem.
W czasach daspletozaura w Ameryce Północnej żyły dwa rodzaje tyranozauroidów – albertozaur, gorgozaur i daspletozaur. To jeden z niewielu przykładów występowania dwóch tyranozauroidów jednocześnie. Inne znany przykłady to tyranozaur żyjący obok swego mniejszego krewniaka nanotyrana (o ile ten drugi nie jest po prostu młodym tyranozaurem) i alioram, żyjący obok swojego większego kuzyna tarbozaura (o ile te dwa nie są synonimami). We współczesnym świecie drapieżniki podobnej wielkości są od siebie oddzielone zasięgiem występowania lub zajmują różne nisze ekologiczne, przez co ze sobą nie rywalizują. Próbowano na różne sposoby wyjaśnić na jakich zasadach przebiegała koegzystencja tych dwóch tyranozauroidów. Dale Russell zaproponował teorię, według której lżej zbudowany gorgozaur polował na liczne w tamtych czasach nieuzbrojone hadrozaury, tymczasem daspletozaur dzięki swojej mocniejszej budowie mógł odżywiać się powolniejszymi, ale z powodu uzbrojenia trudniejszymi do upolowania ceratopsami. Jednak jeden z okazów daspletozaura (OTM 200) ma w okolicach żołądka szczątki młodego hadrozaura, co podważa tę teorię. Przedstawiciele Tyrannosaurinae, w tym daspletozaur, mieli nieco silniejsze i szersze szczęki niż Albertosaurinae, takie jak gorgozaur, co sugeruje odmienny rodzaj pokarmu (jednak i tak siła zgryzu przedstawicieli obu tych podrodzin była zbliżona). Inni autorzy sugerują, że konkurencja między zmniejszona zamieszkiwanie przed nich innych terenów. Znaleziska skamielin świadczą, że żaden z tych drapieżników nie preferował wyżej lub niżej położonych terenów. Skamieliny daspletozaura najczęściej znajduje się na obszarach południowych, a gorgozaura na północnych. Takie różnice w występowaniu stwierdzono także u innych dinozaurów np. u chasmozaurów i hadrozaurów z podrodziny Hadrosaurinae które preferowały południowowschodnie obszary w tym formację Two Medicine. Znalezienie w jednym miejscu szczątków daspletozaura, chasmozaurów i płaskogłowych hadrozaurów świadczy o podobnych preferencjach środowiskowych tych zwierząt. Thomas R. Holtz Jr uznał, że podczas mastrychtu przedstawiciele Tyrannosaurinae, jak tyranozaur i chasmozaury, jak "Triceratops", zaczęły się rozprzestrzeniać na północy, wypierając rodzime gatunki, takie jak albertozaury czy centrozaury. Doprowadziło to do wymarcia tych dwóch ostatnich grup i znacznego przerzedzenia się populacji
Zachowania społeczne.
Jeden ze szkieletów daspletozaurów (TMP 85.62.1) posiada w okolicy pyska ślady po ugryzieniach. Możliwe, że świadczy to o agresji wewnętrzno gatunkowej, przy czym należy pamiętać, że ugryzienia w czaszkę często zdarzają się u drapieżników. Takie ugryzienia znajdowane są również na pyskach innych tyranozauroidów jak gorgozaur czy tyranozaur oraz innych teropodów jak "Sinraptor" i "Saurornitholestes". Darren Tanke i Philip Currie twierdzą, że są one pozostałością po walkach o teren, zasoby środowiskowe lub przywództwo w grupie. W formacji Two Medicine znaleziono dowody na to, że daspletozaur żył w grupach społecznych. Znaleziono tam trzy daspletozaury w różnym wieku w jednym miejscu. Jeden z nich był dorosły, drugi młody osobnik o niewielkich rozmiarach i trzeci średniej wielkości. W tym samym miejscu znaleziono pięć hadrozaurów. Badania geologiczne wykazały, że nie zostały zniesione przez rzekę w jedno miejsce w różnym czasie, lecz zostały pochowane w tym samym czasie i miejscu. Na szczątkach hadrozaurów widać ślady ugryzień daspletozaura co sugeruje, że owa trójka pożywiała się hadrozaurami w chwili śmierci, której przyczyna jest nieznana. Również u spokrewnionego z daspletozaurem gorgozaura stwierdzono dowody na stadny tryb życia – nagromadzenia 22 szkieletów osobników w różnym wieku w tym samym miejscu. Zresztą, dowody na stadny tryb życia u teropodów są dość częste. Znaleziono je u celofyza, megapnozaura, deinonycha, allozaura i mapuzaura, jednak niektórzy je negują. Współczesne archozaury – ptaki i krokodyle dość rzadko polują stadnie, choć niewątpliwie występują u nich takie zachowania. Currie stwierdził, że daspletozaury mogły w celu polowania łączyć się w stada, choć nie można tego z całą pewnością potwierdzić. Inni badacze neguję jednak stadny tryb życia dużych teropodów, w tym daspletozaurów. Brian Roach i Daniel Brinkman uznali, że zachowania społeczne daspletozaurów przypominały zachowania współczesnych waranów z Komodo, które nie współpracują ze sobą w czasie polowania, ale gromadzą się przy padlinie gdzie często atakują a nawet pożerają się nawzajem.
Ontogeneza.
Gregory Erickson i jego współpracownicy badali tempo wzrostu i przebieg życia tyranozauroidów. Na podstawie badań kości można ustalić wiek zwierzęcia w chwili śmierci. Zbadali oni wiek różnej wielkości szkieletów daspletozaura i na tej podstawie ustalili tempo wzrostu tego teropoda. Daspletozaury bardzo szybko rosły mniej więcej w połowie swego życia jako jeszcze niedojrzałe osobniki. Ta faza trwała ok. 4 lat. Po niej daspletozaury osiągały dojrzałość płciową, a tempo ich wzrostu znacząco malało. Wszystkie okazy zbadane przez Ericksona pochodzą z formacji Dinosaur Park. Wykazują one podobne tempo dorastania. Daspletozaur rósł ogólnie szybciej niż albertozaur z powodu większej masy ciała osobnika dorosłego. Bazując na szacunkach, według których dorosły daspletozaur osiągał masę 1800 kg oszacowano, że daspletozaur mógł maksymalnie w ciągu roku przybrać 180 kg. Inni autorzy sugerują większą masę dorosłych daspletozaurów, co zmieniło by wyniki badania tempa wzrostu, ale nie samą procedurę. Przebadane zostało również tempo wzrostu spokrewnionego z daspletozaurem albertozaura. Znane jest niewiele szczątków młodych przedstawicieli tego rodzaju, natomiast szczątki osobników w fazie szybkiego wzrostu i dorosłych są znacznie częściej znajdowane. Erickson na podstawie tych skamielin wystawił teorię o niskiej śmiertelności tyranozaurów poniżej pewnego wieku obserwowanej współcześnie u dużych ssaków, np. słoni. Należy jednak pamiętać, że niewielka ilość szczątków młodych może wynikać z powodu ich niezachowania się w zapisie kopalnym, a nie ich niskiej śmiertelności. Jeśli jednak tak nie jest, owa niska śmiertelność osobników poniżej pewnego wieku mogła wynikać z braku drapieżników mogących rywalizować z tyranozaurami, będącymi w tych czasach największymi drapieżnikami lądowymi. Wprawdzie nie ma podobnych badań dotyczących daspletozaura, ale Erickson uznał, że owo zjawisko dotyczyło wszystkich tyranozaurów, w tym daspletozaura.
Paleoekologia.
Wszystkie skamieniałości daspletozaura pochodzą z kampanu (pomijając te, których datowanie jest niepewne) sprzed około 80-73 mln lat temy. W tym czasie Ameryka Północna była podzielona na pół wewnętrznym morzem. Wypiętrzyły się wtedy Góry Skaliste. Właśnie z Gór Skalistych wypływały wtedy rzeki wpadające do morza. Znosiły one osady do formacji Two Medicine, grupy Judith River i innych formacji w tych regionie. Około 73 mln lat temu morze zaczęło się rozszerzać na zachód, który cały został przykryty przez morze Bearpaw. Osady tego morza znajdowane są w zachodnich regionach Stanów Zjednoczonych i w łupkach Bearpaw. Daspletozaur żył na obszarach zalewowych wzdłuż zachodniego brzegu morza. Od czasu do czasu dochodziło do wylewów znoszących osady rzeczne. Kiedy wody było pod dostatkiem na owych terenach mogły utrzymać się dużo zwierząt i roślin, ale jak wskazują skamieliny region ten dotykały też okresowe susze, powodujące dużą śmiertelność zwierząt. Pod względem klimatycznym środowisko daspletozaura przypominało współczesną Afrykę Wschodnią. Dochodziło tam również do erupcji wulkanów, które zabijały mnóstwo zwierząt. Z drugiej strony prochy wulkaniczne użyźniały gleby, umożliwiając bujniejszy wzrost roślin. Poziom morza w różnych obszarach był różny: w czasach daspletozaura w formacji Judith River znajdowały się zarówno tereny zalane morzem, podmokłe tereny nadmorskie, delty, laguny i obszary zalewowe leżące w głębi lądu. Grupa Judith River i formacja Two Medicine, gdzie znaleziono dużo szczątków daspletozaura, były niegdyś pod względem fauny bardzo różnorodne. Występowały tam zarówno słodkowodne jak i żyjącego przy ujściach rzek do morza ryby, jak rekiny, rajowate, jesiotry i inne. W grupie Judith River znaleziono również szczątki wielu wodnych gadów i płazów, takich jak płazy bezogonowe i ogoniaste, żółwie, krokodyle. Na lądzie żyły rozmaite jaszczurki, np. lejowate, scynkowate czy warany. Nad dinozaurami latały pterozaury, jak olbrzymi "Quetzalcoatlus", oraz ptaki, np. "Apatornis". U stóp dinozaurów żyły wtórnie nielotne ptaki jak "Avisaurus" oraz niewielki mezozoiczne ssaki, takie jak wieloguzkowce, torbacze i łożyskowce. W formacji Oldman daspletozaur mógł polować na takie dinozaury jak hadrozaury brachylofozaur i hipakrozaur, małe ornitopody jak orodrom, ceratopsy (jak centrozaur), pachycefalozaury, ornitomimy, terizinozaury i być może ankylozaury. Inne drapieżniki żyjącego obok daspletozaura to troodonty jak "Troodon", owiraptorozaury, dromeozaury jak "Saurornitholestes" czy "Bambiraptor". Formacje Dinosaur Park i Two Medicine pod względem fauny były podobnie różnorodne. Być może obok daspletozaura żył także inny tyranozauroid – gorgozaur.
Daspletozaur w kulturze masowej.
Daspletozaur jest dość znanym dinozaurem przedstawionym w wielu książkach popularnonaukowych. Młody daspletozaur o imieniu Mały Das jest głównym bohaterem serialu pt. "Planeta dinozaurów: Polowanie Małego Dasa". Opowiada on o młodym daspletozaurze, który dwa razy popsuł polowanie narażając się matce i równocześnie dając szansę ucieczki parze młodych majazaur – Dandysowi i Gwiazdce, będącymi celem polowania. Pod trzeciej próby polowania na majazaura Dandysa dochodzi do wybuchu wulkanu wyrzucają z siebie duże ilości pyłów i gazów wulkanicznych. Po 7 mln lat nie ma już śladu po wybuchu, a konflikt jest kontynuowany przez potomków Małego Dasa oraz Dandysa i Gwiazdki – młodego tyranozaura i pary młodych edmontozaurów.

</doc>
<doc id="91959" url="https://pl.wikipedia.org/wiki?curid=91959" title="Porcelana">
Porcelana

Porcelana – rodzaj białej, przeświecającej ceramiki wysokiej jakości, wynaleziony w Chinach w VII wieku. Porcelana jest wytwarzana z mieszanki glinki kaolinowej ze skaleniem i kwarcem poprzez wypalanie uformowanych wyrobów w temperaturze od 920–980 °C (wyroby nieszkliwione, tzw. biskwit) aż do 1280–1460 °C (wyroby szkliwione). Charakteryzuje się niską nasiąkliwością, bardzo dobrymi właściwościami dielektrycznymi, dużą wytrzymałością mechaniczną, wysoką odpornością na działanie czynników chemicznych i nieprzepuszczalnością dla cieczy i gazów.
W technice używana jako materiał na nisko- i wysokonapięciowe izolatory, sprzęt laboratoryjny oraz jako wyroby gospodarstwa domowego.
Rozróżnia się ceramikę twardą i miękką .
W Europie technologię produkcji porcelany wynalazł w pocz. XVIII w. Ehrenfried Walther von Tschirnhaus. Po jego śmierci prace kontynuował w Dreźnie i Miśni jego uczeń Johann Friedrich Böttger, alchemik elektora saskiego i króla Polski Augusta II Mocnego, kolekcjonera chińskiej porcelany. Böttger wyprodukował twardą białą porcelanę w 1709; od tego czasu datuje się produkcję porcelany europejskiej. Było to osiągnięcie bardzo ważne, także ze względu na rosnące w tamtym czasie zainteresowanie chińszczyzną. Porcelanę wyrabianą w Saksonii nazywano „białym złotem”, gdyż zastępowała złoto jako królewski podarunek, osiągając ceny porównywalne do kruszcu. Produkcja w Miśni początkowo prowadzona była na małą skalę, pojedyncze egzemplarze traktowano jak dzieła sztuki. Dopiero pod koniec lat 20. XVIII w. stała się bardziej dostępna, ale i tak przez dłuższy czas porcelana ta była rozdawana, a nie sprzedawana.
Drugim ośrodkiem europejskiej produkcji porcelany była Wielka Brytania, gdzie w 1745 roku opracowano recepturę tzw. porcelany kostnej.

</doc>
<doc id="91963" url="https://pl.wikipedia.org/wiki?curid=91963" title="Hermann Cohen">
Hermann Cohen

Hermann Cohen (ur. 4 lipca 1842 w Coswig, zm. 4 kwietnia 1918 w Berlinie) – niemiecki filozof pochodzenia żydowskiego.
Życiorys.
Syn kantora synagogi w Coswig. Studia rozpoczął na rabinackim seminarium we Wrocławiu, a w 1861 roku przeniósł się na wydział filozoficzny Uniwersytetu Wrocławskiego. W 1865 uzyskał doktorat na Uniwersytecie w Halle. Od 1873 do 1912 roku profesor Uniwersytetu w Marburgu. Wykładał także w innych miastach. Założyciel neokantowskiej szkoły marburskiej. Koncentrował się na teorii logicznych warunków poznania naukowego. W filozofii wyróżniał trzy działy: teorię poznania (utożsamianą przezeń z logiką), estetykę i etykę. Zwolennik koncepcji tzw. etycznego socjalizmu. W 1878 roku ożenił się z Marthą Lewandowski.
Tłumaczką jego dzieł była Bertha Badt-Strauss.

</doc>
<doc id="91967" url="https://pl.wikipedia.org/wiki?curid=91967" title="Paul Natorp">
Paul Natorp

Paul Natorp (ur. 24 stycznia 1854 w Düsseldorfie, zm. 17 sierpnia 1924 w Marburgu) – niemiecki filozof i pedagog, przedstawiciel neokantowskiej szkoły marburskiej i jeden z prekursorów pedagogiki społecznej.
Życiorys.
Urodził się 24 stycznia 1854 w Düsseldorfie. Studiował filologię klasyczną w Bonn, a następnie kontynuował studia na Uniwersytecie w Strasburgu. Filologii klasycznej jednak nie ukończył, ponieważ odkrył w sobie "sekretne powołanie filozofa". Owo "powołanie" zostało rozbudzone przez przyjaciela Natorpa, który zafascynował go myślą (wpływowych wtedy) niemieckich neokantystów: Hermanna Cohena oraz F.A. Langego. Pierwszym poważnym filozofem z którym Natorp zetknął się bezpośrednio był Ernst Laas (radykalny antykantysta, oraz antyplatonik). Przygotowanie filologiczne Natorpa zaowocowało początkowo wzmożonymi studiami nad Platonem; co przyczyniło się ostatecznie do wzmocnienia autorytetu Niemca wśród zawodowych filozofów. Habilitował się pod kierunkiem Cohena, w Marburgu, w roku 1881. 
Podczas swojego długiego pobytu w Marburgu ugruntował swoją pozycję neokantysty. Poznał wielu ilustratorów i pisarzy, znaczących naukowców, ludzi kultury, a także utrzymywał kontakt z wybitnymi intelektualistami niemieckojęzycznymi (którzy często byli jego studentami i przyjaciółmi), np. Karlem Barthem, czy Ernstem Cassirerem. 
Z głęboko neokantowską filozofią zetknęli się (pośrednio lub bezpośrednio) także Hans-Georg Gadamer (który nazywał Natorpa "fanatykiem metody"), Nicolai Hartmann, teolog Rudolf Bultmann, czy też Martin Heidegger. Uważa się, że Natorp miał znaczący wpływ na ugruntowanie i rozpowszechnienie kantyzmu na niemieckich uniwersytetach. 
Jako pedagog był kontynuatorem myśli Johanna Pestalozziego i Adolfa Diesterwega. Napisał "Sozialpädagogik" (1899), "Pestalozzi. Sein Leben und seine Ideen" i in.

</doc>
<doc id="91968" url="https://pl.wikipedia.org/wiki?curid=91968" title="Ernst Cassirer">
Ernst Cassirer

Ernst Cassirer (ur. 28 lipca 1874 we Wrocławiu, zm. 13 kwietnia 1945 w Nowym Jorku) – niemiecki filozof, który po 1939 przyjął obywatelstwo szwedzkie, przedstawiciel neokantowskiej szkoły marburskiej.
Życiorys.
Ernst Cassirer urodził się w rodzinie żydowskiego handlowca Eduarda Cassirera we Wrocławiu. Był kuzynem słynnego psychiatry i neurologa, pioniera psychosomatyki, Kurta Goldsteina (ciotka Ernsta, siostra Eduarda Cassirera, Rozalia zamężna za Abrahamem Goldsteinem, była matką Kurta).
W 1892 rozpoczął studia prawnicze na uniwersytecie w Berlinie, później studiował również literaturę niemiecką oraz filozofię. W 1896 przeniósł się do Marburga, gdzie związał się z przedstawicielami tak zwanej neokantowskiej szkoły marburskiej. W 1899 obronił doktorat pod kierunkiem Paula Natorpa poświęcony filozofii Kartezjusza zatytułowany "Kritik der mathematischen und naturwissenschaftlichen Erkenntnis" ("Krytyka matematycznego i przyrodoznawczego poznania").
W 1902 poślubił kuzynkę Toni Bondy, z którą miał trójkę dzieci. Jego praca poświęcona systemowi filozoficznemu Leibniza nie została przyjęta jako praca habilitacyjna. W 1906 habilitował się w Berlinie na podstawie rozprawy "Das Erkenntnisproblem in der Philosophie und Wissenschaft der neueren Zeit" ("Problem poznania w nowożytnej nauce i filozofii"). Przez następne 13 lat pracował jako docent w Berlinie.
Mocno identyfikował się ze swoją neokantowską szkołą marburską. Świadczy o tym nie tylko postawa w Davos w 1929, lecz stanowisko zajęte przez niego znacznie wcześniej, w 1906 r.: gdy Leonard Nelson ostro skrytykował Hermanna Cohena, to Cassirer stanął w obronie swego mistrza i podjął polemikę w pracy "Der kritische Idealismus und die Philosophie des „gesunden Menschenverstandes”". Ostra wymiana zdań między Cassirerem a Nelsonem dotyczyła sposobu rozumienia metody krytycznej.
W 1919 został powołany na katedrę filozofii na nowo utworzonym Uniwersytecie Hamburskim, gdzie pozostał do 1933. W tym czasie opublikował swoje główne dzieło "Philosophie der symbolischen Formen" ("Filozofia form symbolicznych"), w którym – nawiązując do idei kantowskich – podjął próbę ugruntowania wielorakości sposobów ujmowania świata przez człowieka (takich jak mit, nauka, język i tak dalej) przy pomocy symboli na podstawie teorii znaczenia form rzeczywistości. Jednocześnie w hamburskiej Bibliotece Warburga ściśle współpracował z jej powszechnie znanym założycielem, Abym Warburgiem. Tutaj powstały niektóre prace, szczególnie poświęcone renesansowi. W 1929 Cassirer został pierwszym na niemieckim uniwersytecie rektorem pochodzenia żydowskiego. Jego mowa inauguracyjna wyrażała opowiedzenie się za konstytucją weimarską.
W 1929, podczas filozoficznego sympozjum w Davos, doszło do znanego sporu między Cassirerem a Martinem Heideggerem. Wystąpienie Heideggera zostało potraktowane jako filozoficzny zwrot przeciwko burżuazyjnej filozofii reprezentowanej przez Cassirera. Jednak pod względem filozoficznych treści spór pozostał nierozstrzygnięty.
Po przejęciu władzy w Niemczech przez nazistów, w 1933 r., Cassirer emigrował do Anglii, gdzie wykładał gościnnie na uniwersytecie w Oksfordzie. Dwa lata później przyjął filozoficzną katedrę na uniwersytecie w Göteborgu, a w 1939 również obywatelstwo szwedzkie.
W 1941 przeprowadził się do Stanów Zjednoczonych, gdzie wykładał na Uniwersytecie Yale (w New Haven), a od 1944 na Uniwersytecie Columbia (w Nowym Jorku). W tym czasie ukazała się jego praca "Essay on Man", w której Cassirer rozwinął swoją teorię form symbolicznych w kierunku antropologii filozoficznej i przedstawił jej podstawy w sposób przystępny dla szerszej publiczności.
Analizy Ernsta Cassirera poświęcone powstaniu narodowego socjalizmu "Der Mythos des Staates" ("Mit państwa") ukazały się po jego śmierci.
Poglądy.
W jego filozofii ogół ma prymat nad elementem, sam element nie ma znaczenia – jest mu ono nadane poprzez istnienie jako element całości. Stworzył teorię symbolu. Uważał, że poznanie jest symbolicznym przyswajaniem zjawisk przez ludzki umysł. Kultura według niego to świat „form symbolicznych”. Cassirer dokonał podziału form ze względu na jakość i modalność. Ze względu na jakość wyróżnił czas, przestrzeń, przyczynowość, rzecz i jej własności; ze względu na modalność język, mit, religię, sztukę, historię, naukę. Dlatego np. przestrzeń inaczej jest rozumiana w micie, a inaczej w nauce; tzn. formy ze względu na modalność są opcjami form ze względu na jakość. Wszystkie formy symboliczne posiadają tę samą funkcję poznawczą, czyli określanie nieokreślonego, ale nie wszystkie na tym samym poziomie. Najwyżej pod względem poznawczym sytuuje się nauka.
Literatura.
Monografie.
Przekłady prac na język polski

</doc>
<doc id="91971" url="https://pl.wikipedia.org/wiki?curid=91971" title="Antoni Ponikowski">
Antoni Ponikowski

Antoni Ponikowski (ur. 29 maja 1878 w Siedlcach, zm. 27 grudnia 1949 w Warszawie) – polski specjalista w zakresie geodezji stosowanej, polityk, premier, rektor Politechniki Warszawskiej, przywódca Ligi Państwowości Polskiej.
Życiorys.
Urodził się w Siedlcach, w ówczesnej stolicy guberni siedleckiej, w rodzinie Stanisława i Apolonii z Freytagów.
W 1896 ukończył, ze złotym medalem, Gimnazjum im. Stanisława Żółkiewskiego w Siedlcach. Następnie podjął studia na Wydziale Fizyczno-Matematycznym na Cesarskim Uniwersytecie Warszawskim. Jednak potem przeniósł się na Wydział Inżynieryjno-Budowlany Warszawskiego Instytutu Politechnicznego im. Cara Mikołaja II, gdzie w 1903 otrzymał dyplom inżyniera budowlanego I stopnia.
Miłośnik muzyki i śpiewu. W 1899 wraz z kolegami Tadeuszem Lechem i Janem Zarzyckim, zapoczątkował działalność Chóru „Pieśń”. Grał na wiolonczeli i śpiewał barytonem. Chór cieszył się dużą popularnością i należał do najlepszych w Warszawie.
Działalność polityczna i społeczna.
W latach 1900–1911 był członkiem Ligi Narodowej.
Był członkiem władz Towarzystwa Oświaty Narodowej okręgu siedleckiego.
Przed I wojną światową działacz Stronnictwa Narodowo-Demokratycznego,a później, po wojnie, wszedł w skład Rady Naczelnej Polskiego Stronnictwa Chrześcijańskiej Demokracji.
W 1916 został członkiem Rady Głównej Opiekuńczej i członkiem Delegacji do Spraw Kanalizacji i Wodociągów Magistratu miasta Warszawy. Został radnym miejskim i na posiedzeniu Rady w grudniu 1916 poddał ostrej krytyce gospodarkę Sekcji Szkolnej Magistratu. Postulował założenie w Warszawie żeńskiego i męskiego seminarium nauczycielskiego oraz domagał się obniżenia kosztów nauczania w czteroklasowych szkołach powszechnych.
W 1917 był członkiem Komisji Rolnictwa Departamentu Gospodarstwa Krajowego Tymczasowej Rady Stanu oraz członkiem Rady Departamentu Pracy TRS. Od marca do czerwca tego roku był członkiem Komisji Rolnictwa i członkiem Departamentu Pracy Tymczasowej Rady Stanu Królestwa Polskiego.
W rządach Rady Regencyjnej pełnił urząd ministra wyznań religijnych i oświecenia publicznego (od 7 grudnia 1917 do 4 listopada 1918) i tymczasowego premiera (od 27 lutego do 4 kwietnia 1918).
W roku 1919 został dyrektorem Oddziału Warszawskiego Polskiego Towarzystwa Budowlanego (PTB), które swoją siedzibę obrało we Lwowie. W 1920 był członkiem Obywatelskiego Komitetu Wykonawczego Obrony Państwa.
Od 19 września 1921 do 6 czerwca 1922 był premierem w tzw. rządzie fachowców i ponownie ministrem wyznań religijnych i oświecenia publicznego, kierował też Ministerstwem Kultury i Sztuki. Jego rząd upadł wobec wotum nieufności ze strony Józefa Piłsudskiego.
Po 1925 był prezesem Komitetu Muzeum Przemysłu i Rolnictwa w Warszawie, w latach 1925–1927 prezesem Zarządu Głównego Ligi Obrony Powietrznej Kraju.
W listopadzie 1930 został wybrany do Sejmu. W marcu 1935 zrzekł się mandatu poselskiego i wycofał z życia politycznego.
Działalność związana z nauką i szkolnictwem.
Antoni Ponikowski pełnił też szereg funkcji pozarządowych i akademickich.
Był współorganizatorem polskiego szkolnictwa w Królestwie Polskim, w 1916 został profesorem miernictwa na Politechnice Warszawskiej, a w latach 1921–1922 oraz 1923–1924 pełnił funkcję rektora.
W 1926 został wybrany na prezesa Rady Naczelnej Zjednoczenia Polskich Związków Śpiewaczych, funkcję tę pełnił do końca swego życia. Otrzymał odznakę honorową i został honorowym prezesem Stowarzyszenia amatorskiego ruchu śpiewaczego.
Od 1928 przez jedną kadencję był członkiem Kuratorium Fundacji Sułkowskich.
Od maja 1929 pełnił funkcję prezesa Towarzystwa Edukacji Narodowej oraz przewodniczył Komitetowi Budowy Pomnika Chopina w Warszawie, który odsłonięto 14 listopada 1926 w Łazienkach.
Wieloletni prezes Komitetu Muzeum Przemysłu i Rolnictwa (1925-1939, 1945-1949).
W okresie okupacji wykładał na tajnych kompletach dla studentów Wydziału Architektury PW. Od 1940 do 1942 pracował jako nauczyciel w Państwowej Szkole Budownictwa II stopnia. Brał udział w konspiracyjnych pracach programowych nad budową i rozbudową polskiego szkolnictwa wyższego po wojnie. Poszukiwany przez gestapo musiał się ukrywać. W czasie Powstania Warszawskiego przebywał w Warszawie. Od 1945 objął stanowisko p.o. rektora PW z siedzibą tymczasową w Lublinie. Po wojnie zajmował się działalnością naukową jako kierownik Katedry Miernictwa Politechniki Warszawskiej.
Zmarł 27 grudnia 1949. Pochowany w rodzinnym grobie na cmentarzu Stare Powązki w Warszawie (kwatera 155-6-24). 
Jego imieniem nazwano ulicę w Warszawie na Siekierkach, w pobliżu ul. Bartyckiej.
Był żonaty z Karoliną z Opolskich, z którą miał siedmioro dzieci.

</doc>
<doc id="91973" url="https://pl.wikipedia.org/wiki?curid=91973" title="Nilgau indyjski">
Nilgau indyjski

Nilgau indyjski, dawniej: nilgau ("Boselaphus tragocamelus") – największa antylopa azjatycka zamieszkująca subkontynent indyjski. Jedyny żyjący współcześnie przedstawiciel rodzaju nilgau ("Boselaphus").
Zamieszkuje suche lasy Indii, obecnie zagrożona z powodu dewastacji jej naturalnego środowiska. Hindusi niechętnie na nią polują ze względu na podobieństwo do świętych krów indyjskich (zebu).
Barwa sierści ciemnopopielata, przechodząca u samców w niebieskawą, a u samic w brązową. Samce osiągają 1,8–2 m długości, nie licząc ogona, który dorasta do 45 cm. Wysokość w kłębie 1,2–1,5 m. Rogi niedługie, stożkowate – do 25 cm. Największe samce osiągają masę ponad 270 kg. Dymorfizm płciowy, oprócz różnic w ubarwieniu, ujawnia się też w wielkości i innych szczegółach wyglądu – samice są mniejsze i nie mają rogów, a na szyi samców pojawia się długa, ciemna "broda", słabo zaznaczona u samicy. 
Dojrzałość płciową uzyskują ok. 18 miesiąca życia. Ciąża trwa 8 miesięcy. Samica rodzi zwykle 2 młode.
Nilgau indyjskie żyją w stadach od 4 do 20 osobników. Stare samce przechodzą czasem do samotniczego trybu życia.

</doc>
<doc id="91978" url="https://pl.wikipedia.org/wiki?curid=91978" title="Inwazja Mocy">
Inwazja Mocy

Inwazja Mocy – plenerowa akcja promocyjna organizowana rokrocznie w wakacje od 1995 do 2000 przez RMF FM, ogólnopolską rozgłośnię radiową nadającą program z Kopca Kościuszki w Krakowie.
Polegała na organizowaniu codziennych koncertów (każdy w innym mieście) z udziałem gwiazd muzyki polskiej, a w roku 2000 – światowej. W czasie Inwazji Mocy 2000 odbył się największy koncert w dziejach kraju – występ zespołu Scorpions na lotnisku w podkrakowskim Pobiedniku Wielkim na lotnisku Kraków-Pobiednik Wielki. Wzięło w nim udział według różnych szacunków 700-800 tysięcy osób.
W koncertach brały udział znane zespoły polskiej sceny rockowej.
1996.
W tym roku przyjęto konwencję Gwiezdnych Wojen. Konwój RMF FM odwiedził 55 miast. W każdym z odwiedzanych miast do południa szukano czeku na 5000 zł, a potem odbywała się impreza. Wśród wykonawców znaleźli się m.in.: Quart, Lizar, Blenders, Liroy i Dżem. W ramach trasy, 25 sierpnia na warszawskim stadionie Gwardii, wystąpiła Tina Turner. 15 sierpnia podczas imprezy w Tychach zdarzył się tragiczny wypadek – helikopter w barwach RMF FM, biorący udział w imprezie, runął na ziemię w lesie w pobliżu Murcek. Zginął pilot, a impreza została przerwana. Partnerami Inwazji Mocy 96 byli: Hortex, Thomson, CSZ Buty oraz Super Express.
1997.
W tym roku przyjęto konwencję Indiany Jonesa. RMF miało odwiedzić od 26 czerwca do 30 sierpnia 53 polskie miasta.
Wystąpili między innymi:
Inwazja Pomocy.
Jednak w związku z Powodzią tysiąclecia, która miał miejsce na początku lipca 1997 roku, Inwazja Mocy została przerwana i została przekształcona w "Inwazję Pomocy". Codziennie, zamiast nagrody w konkursie, przekazywano kwotę 5000 złotych najbardziej potrzebującym rodzinom. Radio przekazało także na fundusz pomocy ofiarom powodzi 300 000 złotych z licytacji pamiątek przekazanych przez artystów i polityków. Jeszcze w trakcie pierwszego tygodnia powodzi radio zebrało i wysłało ponad 150 ciężarówek darów dla powodzian od mieszkańców Krakowa. Na cały okres powodzi radio zmieniło swoją ramówkę. Część sprzętu, który miał brać udział w Inwazji Mocy – dwa wozy opancerzone, helikopter oraz sanitarka – nie tylko zajmowała się obsługą dziennikarzy stacji, skierowanych do prowadzenia relacji z obszarów objętych powodzią, ale także brała czynny udział w akcji ratunkowej.
1998.
W tym roku Inwazja odbywała się z musicalem "Fame". Inwazja zawitała aż do 63 miast. Na koncertach grali między innymi Skaldowie, Kult, O.N.A., Budka Suflera, Breakout, Voo Voo, Lady Pank, T-Love, Perfect, Dżem, Hey, Republika. Partnerami Inwazji Mocy 98 byli m.in. Polsat i Simplus, który wydał z tej okazji specjalne karty telefoniczne.
1999.
W tym roku przyjęto konwencję Jamesa Bonda. Na trasie znalazły się 62 miasta. Partnerem Inwazji Mocy 1999 był OFE Epoka.
Wśród gwiazd wystąpili na scenie:
2000.
Z okazji 10 urodzin RMF zorganizowało "10 megafestiwali na 10 lecie RMF FM". Partnerami Inwazji Mocy 2000 byli: TVN, Interia, Simplus oraz Skoda. Oprócz 40 polskich gwiazd na scenie pojawili się zagraniczni artyści:
Wśród polskich gwiazd wystąpili:

</doc>
<doc id="91979" url="https://pl.wikipedia.org/wiki?curid=91979" title="Grzegorz Oświeciciel">
Grzegorz Oświeciciel

Grzegorz Oświeciciel (Lusaworicz) (, "Grigor Lusaworicz", ; ur. 239–257, zm. 326–331) – założyciel i patron Kościoła ormiańskiego, męczennik chrześcijański, apostoł Armenii, święty Kościoła katolickiego i prawosławnego.
Życie.
Życiorys Grzegorza Oświeciciela, powstały w V wieku, przepełniony jest legendami. Na temat pochodzenia Grzegorza Oświeciciela funkcjonują w literaturze źródłowej dwie rozbieżne wersje.
Według ormiańskiej wersji Agatangelosa urodził się ok. 257 jako syn Anaka, brata ormiańskiego króla Chosroesa I. W trakcie walk o władzę nad Armenią Anak zamordował Choroesa wraz z całą rodziną oprócz syna, młodego księcia Tirydatesa i córki Chosrowiducht. W wyniku tego Anak sam wraz z rodziną też został zamordowany, z wyjątkiem dwóch synów, z których dwuletni Grzegorz w porę został wysłany do Cezarei Kapadockiej, natomiast drugiego wywieziono do Persji.
Według syryjskiej wersji Grzegorz był Grekiem z Kapadocji. Według obu przekazów Grzegorz wychował się, odebrał wykształcenie i ożenił się w Cezarei Kapadockiej.
W Cezarei Grzegorz został ochrzczony i wychowany jako chrześcijanin. Później wstąpił na służbę do króla Tirydatesa, ukrywszy przed nim swoje pochodzenie, pragnąc odkupić winy swojego ojca. Gdy okazało się, że Grzegorz jest chrześcijaninem, odmawiając złożenia ofiary pogańskim bogom, został wtrącony do lochu (Chor Wirap). Później król odkrył prawdziwą tożsamość Grzegorza i trzymał go w lochu przez 15 lat, poddając okrutnym torturom. W międzyczasie Tirydates dostał obłędu wkrótce po tym, gdy zamordował świętą, dziewicę Rypsymę, która nie chciała mu ulec. Siostra króla nakazała wówczas wypuścić św. Grzegorza, który przywrócił królowi zmysły. Po cudownym ozdrowieniu Tirydates wraz z całym dworem przyjął chrzest i w 301 uczynił chrześcijaństwo religią państwową. W 302 Grzegorz został patriarchą Armenii. Pod koniec swego życia wycofał się z działalności publicznej i został pustelnikiem.
Grzegorzowi Oświecicielowi przypisuje się autorstwo listów i homilii co nie znajduje potwierdzenia w badaniach historyków.
Jego wspomnienie liturgiczne w Kościele katolickim obchodzone jest 30 września.
Kościół prawosławny wspomina męczennika 30 września/13 października, tj. 13 października według kalendarza gregoriańskiego.
W ikonografii święty przedstawiany jest w biskupich szatach. Ma jasnokasztanową, przyprószoną siwizną brodę. Zazwyczaj w lewej ręce trzyma Ewangelię, prawą błogosławi.

</doc>
<doc id="91981" url="https://pl.wikipedia.org/wiki?curid=91981" title="Mudhoney">
Mudhoney

Mudhoney – amerykański zespół rockowy grający muzykę grunge’ową, który powstał w 1988 w Seattle w stanie Waszyngton.

</doc>
<doc id="91984" url="https://pl.wikipedia.org/wiki?curid=91984" title="Alpejski gończy krótkonożny">
Alpejski gończy krótkonożny

Alpejski gończy krótkonożny – jedna z ras psów, należąca do grupy psów gończych, posokowców i ras pokrewnych. Zaklasyfikowana do sekcji posokowców. Według FCI podlega próbom pracy.
Rys historyczny.
Psy typu jamniko-gończego występowały na terenie Alp Bawarskich, Alp Austriackich oraz w Gryzonii. Rasa powstała na skutek skrzyżowania psów gończych i jamnika. Zanim ustalono standard tej rasy, psy te nie były jednolite pod względem eksterieru, lecz pod względem użytkowości, do której przykładano największą wagę. Wszystkie sprawdzały się na polowaniach w trudnych warunkach górskich. Starania w kierunku opracowania wzorca i otworzenia czystych hodowli zostały zwieńczone założeniem 15 marca 1896 r. w Monachium "Międzynarodowego Klubu Jamniko-Gończych". W dwanaście lat później klub ten rozpadł się tworząc kilka mniejszych jednostek. Przez FCI Alpejski gończy krótkonożny został uznany w 1975 r. Obowiązujący standard opublikowano 10 października 1995 r. .
Wygląd.
Ze względu na budowę zewnętrzną tych psów, przypominającą formę pośrednią pomiędzy jamnikiem a psem gończym, zalicza się je do grupy psów "jamniko-gończych".
Szata i umaszczenie.
Sierść jest krótka i gładka poza szyją i ogonem na którym występuje "szczotka".
Umaszczenie jest czarne, brązowe, czarne z rudordzawym nalotem, czerwone lub czerwone z czarnymi znaczeniami.
Zachowanie i charakter.
Alpejski gończy krótkonożny jest psem wytrzymałym i upartym, odpornym na niekorzystne warunki atmosferyczne.
Użytkowość.
Pies używany do polowań w górach, jako posokowiec – do tropienia po "farbie" zranionej zwierzyny grubej oraz jako pies gończy na dziki, zające i lisy. Nadaje się na psa do towarzystwa, choć z powodu swojej użytkowości jest przeważnie w posiadaniu myśliwych.
Popularność.
Rasa ta w Polsce jest rzadko spotykana, większą popularnością cieszy się w rejonach z których pochodzi, czyli w alpejskich częściach Austrii czy Bawarii.

</doc>
<doc id="91985" url="https://pl.wikipedia.org/wiki?curid=91985" title="Alpenländische Dachsbracke">
Alpenländische Dachsbracke



</doc>
<doc id="91987" url="https://pl.wikipedia.org/wiki?curid=91987" title="Franciszek Leja">
Franciszek Leja

Franciszek Leja (ur. 27 stycznia 1885 w Grodzisku Górnym, zm. 11 października 1979 w Krakowie) – polski matematyk, jeden z czołowych przedstawicieli krakowskiej szkoły matematycznej.
Życiorys.
Urodził się w wielodzietnej rodzinie (miał sześcioro rodzeństwa) we wsi Grodzisko Górne. W latach 1896–1904 uczęszczał do Gimnazjum w Jarosławiu (obecnie I Liceum Ogólnokształcące im. Mikołaja Kopernika w Jarosławiu). W latach 1904–1909 studiował na Wydziale Filozoficznym Uniwersytetu Lwowskiego. W 1909 uzyskał dyplom nauczyciela matematyki i fizyki szkół średnich. W kwietniu 1910 otrzymał skierowanie do pracy w IV Gimnazjum w Krakowie, a w czerwcu 1911 do Gimnazjum w Bochni.
Dzięki stypendium Akademii Umiejętności podjął w 1912 dalsze studia w Paryżu. Wiosną 1913 odwiedził także Londyn. Był członkiem Drużyn Bartoszowych i żołnierzem Legionów Polskich w 1914/15. Po powrocie z Legionów Polskich dostał posadę w V Gimnazjum w Krakowie oraz – na wniosek Kazimierza Żorawskiego – został asystentem (pół etatu) w Katedrze Matematyki Uniwersytetu Jagiellońskiego. W 1916 obronił pracę doktorską, której promotorem był Kazimierz Żorawski. Po habilitacji w 1922 przyjął propozycję pracy na Politechnice Warszawskiej w 1923. Po przejściu Stanisława Zaremby na emeryturę w 1934, władze Uniwersytetu Jagiellońskiego zaprosiły Franciszka Leję do objęcia wakującej katedry, którą objął po powrocie do Krakowa w 1936.
W dniu 6 listopada 1939 znalazł się wśród aresztowanych w Sonderaktion Krakau i został wywieziony do obozu w Sachsenhausen. Do Krakowa z obozu wrócił w maju 1940. Nie mając środków do życia wyjechał z Krakowa do rodzinnego Grodziska Górnego, gdzie przebywał w latach 1940–1945 i m.in. pisał podręczniki. W styczniu 1945 zgłosił się do pracy na Uniwersytecie Jagiellońskim i zajął się organizacją Instytutu Matematyki, a także uruchomieniem Oddziału Krakowskiego Polskiego Towarzystwa Matematycznego. Był jednym z założycieli PTM w 1919, a później jego prezesem (1963–1965). Od 1931 był członkiem Towarzystwa Naukowego Warszawskiego. Po powstaniu Państwowego Instytutu Matematycznego (PIM) objął w nim w 1949 kierownictwo Działu Funkcji Analitycznych.
Jego prace dotyczyły przede wszystkim teorii funkcji analitycznych. Wprowadzona przez niego metoda punktów ekstremalnych i funkcji ekstremalnych nosi obecnie jego imię. Wprowadził też do matematyki pojęcie grupy topologicznej. Jest autorem podręczników akademickich, niektóre z nich miały kilkanaście wydań, doskonalonych przez Franciszka Leję po przejściu na emeryturę w 1960.
W roku 1978 przekazał na konto Uniwersytetu Jagiellońskiego kwotę 200 tysięcy złotych z przeznaczeniem na nagrody dla wyróżniających się młodych matematyków z UJ – studentów i młodych pracowników nauki. Stypendium im. Franciszka Leji przyznawane jest do dziś, obecnie finansowane z prywatnych darowizn. Zmarł 11 października 1979 w Krakowie. Zgodnie ze swą wolą został pochowany w Grodzisku Dolnym.
Został odznaczony Krzyżem Oficerskim Orderu Odrodzenia Polski (1954) i Krzyżem Komandorskim Orderu Odrodzenia Polski (1959). W 1963 Uniwersytet Łódzki przyznał mu tytuł "doktora honoris causa".
Jego imię nosi Zespół Szkół w Grodzisku Górnym. Na mocy uchwał Rady Miasta Jarosławia z 2006 i 2011 jedna z ulic w tym mieście nosi nazwę Profesora Franciszka Lei. Wymieniony w książce Marka Krajewskiego pt. "Głowa Minotaura".

</doc>
<doc id="91988" url="https://pl.wikipedia.org/wiki?curid=91988" title="Sutenerstwo">
Sutenerstwo

Sutenerstwo – czerpanie korzyści majątkowych z uprawiania prostytucji przez inną osobę. Zwykle jest powiązane ze stręczycielstwem (nakłanianiem do uprawiania prostytucji) i kuplerstwem (ułatwianiem uprawiania prostytucji), a czasami z innymi przestępstwami, jak handel ludźmi oraz stosowanie gróźb i przemocy wobec prostytutek. Oprócz indywidualnych sutenerów, jest to jedno z pól działalności, którą zajmują się zorganizowane grupy przestępcze.
W Polsce sutenerstwo (podobnie jak stręczycielstwo i kuplerstwo) jest przestępstwem, opisanym w art. 204 Kodeksu karnego, zagrożonym karą od 3 miesięcy do 5 lat pozbawienia wolności (lub karą do 10 lat, jeśli osoba prostytuująca się jest małoletnia). Jest to również przestępstwo w wielu krajach świata.
Przestępcy trudniący się sutenerstwem nazywani są sutenerami lub potocznie alfonsami. To ostatnie określenie pochodzi od głównego bohatera wydanej w 1873 r. powieści Aleksandra Dumasa (syna) pt. "Monsieur Alphonse", której tytułowy bohater trudnił się tym procederem. Wcześniej sutenerów w slangu przestępczym określano słowem "luj", co z kolei pochodziło od francuskiej wersji imienia Ludwik (Louis).

</doc>
<doc id="91989" url="https://pl.wikipedia.org/wiki?curid=91989" title="Kuplerstwo">
Kuplerstwo

Kuplerstwo – zachowanie polegające na ułatwianiu innej osobie uprawiania prostytucji. Najczęściej przybiera formę udostępnienia lokalu, ułatwianie kontaktu klientów z prostytutkami (doprowadzanie, wskazywanie adresu). W Polsce kuplerstwo stanowi przestępstwo, o ile jest dokonywane w celu osiągnięcia korzyści majątkowej. Przestępstwo kuplerstwa określone jest w art. 204 § 1, a także § 3 Kodeksu karnego i zagrożone karą pozbawienia wolności do 3 lat (lub karą pozbawienia wolności od roku do 10 lat, jeśli osoba prostytuująca się jest małoletnia lub zostaje uprowadzona za granicę). Kuplerstwo łączy się z sutenerstwem (czerpaniem korzyści majątkowych z cudzej prostytucji) – art. 204 § 2 w zw. z § 1. Kuplerstwem często w języku potocznym błędnie nazywa się stręczycielstwo (i na odwrót).

</doc>
<doc id="91990" url="https://pl.wikipedia.org/wiki?curid=91990" title="Marceli I">
Marceli I

Marceli I (zm. 16 stycznia 309 w Rzymie) – męczennik i święty Kościoła katolickiego, 30. papież w okresie od 27 maja 308 do 16 stycznia 309.
Życiorys.
Po śmierci św. Marcelina przez trzy lata – ze względu na prześladowania chrześcijan – nie można było wybrać biskupa Rzymu. Gdy prześladowania zelżały, za panowania cesarza Maksencjusza wybrano Marcelego. Zajmował się głównie reorganizacją Kościoła, był autorem systemu opieki nad cmentarzami. Podzielił Kościół rzymski na 25 parafii, którymi rządzili prezbiterzy. W 309 został on jednak wygnany przez cesarza Maksencjusza, gdyż papież nakładał bardzo surowe pokuty na apostatów pragnących powrócić do Kościoła i powodowało to niepokoje. W tym samym roku następca św. Piotra zmarł, a jego miejsce zajął Euzebiusz.
Legenda w "„Passio Marceli”" podaje, że cesarz zamienił kościół papieża w stajnie poczty cesarskiej, a Marceli był tam stajennym.
Jego szczątki doczesne sprowadzono do Rzymu i pochowano w katakumbach Pryscylli przy Via Salaria.
Kult.
Jego święto przypada na 16 stycznia.
Ikonografia.
W ikonografii święty przedstawiany przedstawiany jest w stroju papieskim. Jego atrybutami są: dyscyplina, konie przy żłobie, osioł.
Patronat.
Jest patronem Raciborza oraz stajennych i masztalerzy.

</doc>
<doc id="91991" url="https://pl.wikipedia.org/wiki?curid=91991" title="Winona LaDuke">
Winona LaDuke

Winona LaDuke (ur. 18 sierpnia 1959 w Los Angeles) – amerykańska ekonomistka, działaczka na rzecz ochrony środowiska, budowy społeczności lokalnych i praw człowieka, feministka, aktywistka Greenpeace, Partii Zielonych i Sieci Tubylczych Kobiet, Indianka z północnoamerykańskiego plemienia Odżibwejów (ang. Ojibwa lub Chippewa, algonkian Anishinabe, Anishinaabeg), dziennikarka, pisarka, prelegentka i aktorka.
Życiorys.
Jest córką Indianina z plemienia Odżibwejów, Vincenta LaDuke, znanego bardziej jako Sun Bear założyciela tzw. Bear Tribe (Plemienia Niedźwiedzia) i żydowskiej artystki Betty LaDuke, która pracowała jako profesor sztuki na uniwersytecie w Nowym Jorku. Urodzona w Los Angeles, wychowywała się w Kalifornii i w miasteczku Ashland w stanie Oregon. W latach 60. i 70. oboje jej rodzice byli zaangażowani m.in. w ruch antywojenny i obronę praw Indian i inne protesty społeczne, co niewątpliwie wpłynęło na jej poglądy. Studia podjęła, bo — jak wspomina — „mówiono jej, że nie powinna”.
Po ukończeniu Harvard University w 1982 z dyplomem wydziału tubylczego rozwoju gospodarczego, rozpoczęła pracę jako dyrektor szkoły w należącym do Missisipi Band of Ojibwa (Odżibwejów z grupy Missisipi) rezerwacie White Earth w Minnesocie, z którego pochodzą jej tubylczy przodkowie. Tam też bliżej poznała kulturę Odżibwejów (ang. Ojibwa lub Chippewa, w języku algonkińskim Anishinaabeg lub Anishinabe). Ukończyła także studia na wydziale rozwoju obszarów wiejskich na Antioch University.
Jeszcze studiując na Harvard University, poznała m.in. indiańskiego działacza Jimmy Durhama, dzięki któremu zaangażowała się w obronę praw tubylczych i radykalną działalność ekologiczną. Podróżując po całym kraju, poznała wielu znanych wówczas działaczy i liderów lewicowych organizacji o różnym charakterze. Wkrótce po ukończeniu studiów włączyła się m.in. w starania na rzecz odzyskania ziemi, obiecanej Odżibwejom w traktacie z 1867. Utrzymywała, że "jeżeli ludzie nie kontrolują swojej ziemi, to nie kontrolują swojej przyszłości". Gdy Indianie wyczerpali możliwości działania na drodze prawnej, założyła White Earth Land Recovery Project (Projekcie Odzyskania Białej Ziemi) w Minnesocie i pomogła 5 tys. Odżibwejów z rezerwatu w wykupieniu 1.000 akrów ziemi ich przodków (i planuje wykupienie dalszych 30.000 w ciągu kolejnych 15 lat).
Jeszcze jako nastolatka, w 1977 wystąpiła jako delegatka tubylczej organizacji International Indian Treaty Council (Międzynarodowej Rady Indiańskich Traktatów) na zorganizowanej pod egidą ONZ w Genewie międzynarodowej konferencji poświęconej łamaniu praw tubylczych ludów obu Ameryk. Później jeszcze wielokrotnie występowała publicznie, publikowała artykuły i organizowała protesty m.in. przeciwko wydobywaniu uranu i węgla oraz składowaniu niebezpiecznych odpadów na terenie indiańskich rezerwatów, czy przeciwko budowie kompleksu elektrowni wodnych na wpadających do Zatoki Jamesa kanadyjskich rzekach w zamieszkanej przez Indian północnej części prowincji Ontario.
Wraz z Black Hills Alliance (Sojuszem Gór Czarnych) występowała też w obronie praw Siuksów do odebranych im z naruszeniem umów Gór Czarnych w Dakocie Południowej i protestowała przeciwko ich eksploatacji. W latach 80. XX w., gdy pod hasłem „No Nukes” („Nie” dla broni nuklearnej) usiłowała doprowadzić do sojuszu Indian i ekologów, znana była jako „No Nuke LaDuke”. Angażowała się w walkę z ubóstwem, obronę praw ludów tubylczych, promocję edukacji i opieki zdrowotnej, ruch antywojenny, antykorporacyjny i antyglobalistyczny.
Jest założycielką organizacji W.A.R.N. (Women of All Red Nations — Kobiety Wszystkich Czerwonych Narodów), Indigenous Women's Network (Sieci Tubylczych Kobiet) i Honor the Earth Fund (Fundacji „Szanujmy Ziemię”). Była członkinią zarządu w organizacji Greenpeace, działaczką Seventh Generation Fund (Fundacji Siódmego Pokolenia) i aktywistką amerykańskiej Partii Zielonych.
W 1989 otrzymała nagrodę Reeboka w dziedzinie praw człowieka ("Reebok Human Rights Award"). W 1994 tygodnik „Time” umieścił ją na liście 50. najbardziej obiecujących młodych przywódców USA a w 1997 czasopismo „Ms. Magazine” wybrało ją „Kobietą Roku”. Otrzymała także Global Green Millenium Award (1998), Nagrodę Thomasa Mertona (1996), Nagrodę Ann Bancroft za Przewodzenie Kobietom i inne wyróżnienia. Za ochronę siedlisk dzikiego ryżu i biologicznej różnorodności w rezerwacie White Earth wyróżniono ją niedawno nagrodą International Slow Food Award.
Jest autorką powieści "Last Standing Woman" (1997) o życiu siedmiu pokoleń Odżibwejów z White Earth, której ostatni rozdział napisany jest w całości w języku Odżibwejów. Napisała też książki "All our Relations: Native Struggles for Land and Life" (1999) o tubylczych problemach i wizjach ochrony środowiska, "In the Sugarbush" (książeczkę edukacyjną dla dzieci), "The Winona LaDuke Reader" (zbiór artykułów o tematyce ekologicznej) i najnowszą "Recovering the Sacred" (2005) o współczesnym pojmowaniu tubylczej duchowości.
Występowała w wielu filmach dokumentalnych, m.in.: "Anthem" (1997), "The Main Stream" (2002) i "Grzmiący Ptak: Winona LaDuke" (2003), oraz jako aktorka m.in. w filmie fabularnym "Skins" (2002). Razem z grupą Indigo Girls brała też udział w trasie koncertowej „Honor the Earth” (1995), podczas której zbierano fundusze na działalność organizacji obywatelskich.
W wyborach prezydenckich w 1996 i 2000 była kandydatką na wiceprezydenta USA z ramienia Partii Zielonych, u boku Ralpha Nadera. Za drugim razem ich partia zdobyła 2.8 miliona głosów, czyli 2.73% oddanych głosów. W wyborach wstępnych w 2004 LaDuke poparła kandydata Partii Demokratycznej Dennisa Kucinicha, a potem Johna Kerry'ego.
Wraz z pięciorgiem dzieci mieszka w rezerwacie Odżibwejów White Earth w Minnesocie. Pozostaje aktywną działaczką w obronie praw swego ludu, będąc m.in. dyrektorem programowym Projektu Odzyskania Ziemi White Earth i dyrektorem-współzałożycielem Sieci Kobiet Tubylczych. Dużo pisze i podróżuje, prowadzi też wykłady na University of Minnesota i innych uczelniach, poświęcone tubylczym poglądom na temat ochrony środowiska.

</doc>
<doc id="91992" url="https://pl.wikipedia.org/wiki?curid=91992" title="Sutener">
Sutener



</doc>
<doc id="91993" url="https://pl.wikipedia.org/wiki?curid=91993" title="Pieszyce">
Pieszyce

Pieszyce () – miasto leżące w południowo-zachodniej Polsce na Dolnym Śląsku, w województwie dolnośląskim, w powiecie dzierżoniowskim.
Według danych GUS z 31 grudnia 2021 r. miasto liczyło 6928 mieszkańców.
Położenie.
Miasto jest położone u podnóża Gór Sowich w Kotlinie Dzierżoniowskiej, ciągnie się kilka kilometrów wzdłuż Pieszyckiego Potoku ().
Historia.
Peterswald (późniejszy Peterswaldau, Petriwalde, Peterswalt, Pietrolesie, Pieszyce) – został wspomniany po raz pierwszy w dokumencie wydanym w 1258 roku w Nysie przez biskupa Tomasza I. Dokument dotyczył przydzielenia kaplicy w Pieszycach praw, dzięki którym stała się samodzielnym kościołem z własnym kapłanem. Dokumenty z 1258 roku ujawniają także, że właścicielem tej wsi był rycerz Otton z Wilina. Nazwa Peterswald (Piotrowy Las) może nawiązywać do początków istnienia tej miejscowości, która prawdopodobnie powstała na miejscu wyciętego lasu.
Początek przemysłu włókienniczego w Pieszycach.
W 1705 roku właścicielem majątków w Pieszycach został Bernhard Bonit von Mohrenthal, kupiec i potentat branży tekstylnej, który pragnął rozwinąć w Pieszycach przemysł włókienniczy. Nie było to proste zadanie, ponieważ brakowało w Pieszycach specjalistów w tej dziedzinie (w Pieszycach i Kamionkach pracowało zaledwie 14 tkaczy). W 1714 roku w Pieszycach pojawił się wykańczalnik Johann Christoph Klette, który w 1717 otrzymał cesarski przywilej wyłączności na wytwarzanie materiałów z drojetu oraz ze spilśnionej etaminy, nie zatrzymał jednak tego przywileju na długo, ponieważ utracił go po proteście wykańczalników dzierżoniowskich. Po sprzedaży dóbr w 1721 nowy właściciel hrabia Erdmann von Promnitz kontynuował inicjatywę swojego poprzednika poprzez wspieranie Johanna Christopha Klettego i Johanna Christiana Schmidta. W 1722 roku wybudował przy drodze do Piskorzowa manufukturę-wykańczalnię. Kompleks fabryczny składał się również z czesalni, folusz i magla sukienniczego. W latach 1728-1730 wykańczalnia Promnitza zyskała na wartości i popularności do tego stopnia, że jeszcze 150 lat później w archiwum dworskim przechowywano wyprodukowane w tej wykańczalni próbki materiałów.
Powstanie tkaczy śląskich.
Znamiona kryzysu, które pojawiły się na przełomie stuleci okazały się zapowiedzią załamania przemysłu włókienniczego w rejonie Gór Sowich. Kryzys doprowadził do powstania tkaczy śląskich w 1844 roku. To wydarzenie stało się nie tylko symbolem kryzysu, usłyszała o nim cała Europa i chociaż dotyczył on także całych ówczesnych Niemiec, to okazał się najbardziej dotkliwy w okolicach Gór Sowich. Aleksaner Scheer opisał problem w następujący sposób: Od 7 lub więcej lat nie mają szczęścia sprawić sobie jakiejkolwiek części garderoby; ich nakrycia składają się z łachmanów, ich mieszkania rozpadają się, ponieważ nie są w stanie ponieść kosztów remontu; nieudane zbiory kartofli, w ciągu ostatnich dwóch lat, skazały ich na najtańsze pośledniejsze lub pastewne gatunki ziemniaków, skazani również są na czarną lub pastewną mąkę; mięso pojawia się jedynie u niektórych na Wielkanoc, Zielone Świątki czy Boże Narodzenie. Ubrania do kościoła (odświętne) zostały już dawno sprzedane albo zastawione; oni wstydzą się chodzić do kościoła w swoich łachmanach i pozbawieni są w ten sposób nawet tej duchowej pociechy w swoim nieszczęściu. 3 czerwca 1844 w Pieszycach rozpoczęły się rozruchy. Czarę goryczy przelało w tym przypadku zatrzymanie jednego z tkaczy Wilhelma Medera za śpiewanie "Krwawy sąd" i wymienienie w piosence nazwiska Zwanzingera, jednego z najbogatszych fabrykantów. 4 czerwca tkacze ruszyli pod firmę Zwanzingera, byli jednak nastawieni pokojowo, aczkolwiek prowokacyjne zachowanie służby i pracowników Zwanzingera doprowadziło do zdemolowania magazynów i kantorów. Po tym wydarzeniu właściciel razem ze swoją rodziną uciekli do Wrocławia. Pastorowi udało się nakłonić tkaczy do rozejścia, jednak wieści szybko się rozeszły i do Pieszyc zaczęli napływać robotnicy z innych miejscowości, którzy także mieli dosyć kryzysu. Na nowo zaczęło się niszczenie majątku Zwanzingera. Starosta powiatowy Prittwitz oraz hrabia Pfeil-Burghaus próbowali uspokoić tłum, jednak ich próby nie odniosły zamierzonych skutków. Na pomoc musieli wezwać wojsko z garnizonu w Świdnicy. Ostatecznie powstanie zostało stłumione, jednak i tak zwróciło ono uwagę prasy oraz władz państwowym, dzięki czemu opracowano program pomocy tkaczom.
Obozy pracy.
W 1941 roku na terenie obecnego powiatu Dzierżoniowskiego zaczęły powstawać obozy pracy, jeden z większych znajdował się na pograniczu Dolnych Pieszych i Bielawy, nosił on nazwę "Sportschule". W późniejszych latach został filią Gross Rosen. Był to obóz wyłącznie żydowski, znajdowało się w nim około 1400 kobiet różnej narodowości.
Administracja od 1945 roku.
Przekazanie przez armię radziecką władzom polskim administracji Dolnego Śląska miało miejsce w 1945 roku, co pozwoliło na organizację struktur władzy i podział województwa na jednostki administracyjne. Pełnomocnikiem Rządku RP na Gminę Peterswaldau został Henryk Biernacki, który w późniejszych latach został pierwszym burmistrzem Pieszyc. Do pierwszych decyzji nowych władz należała między innymi zmiana nazw ulic oraz nazw okolicznych wsi z niemieckich na polskie.
W wyniku reformy administracji w 1954 r. utworzono gromadę Pieszyce, zanim zaczęła funkcjonować, przekształcono ją na osiedle. 18 lipca 1962 osiedle przekształcono w miasto. W latach 1954–1972 Pieszyce były siedzibą władz gromady Pieszyce, do której nie należały. W reformie administracji z 1 stycznia 1973 utworzono gminę Pieszyce, włączając obszar gromady do miasta. 
1 stycznia 2016 Pieszyce zmieniły obszar miasta a gmina Pieszyce zmieniła rodzaj z miejskiej na miejsko-wiejską. Formalnie odbyło się to przez odebranie 1 stycznia 2016 statusu miasta gminie miejskiej Pieszyce z równoczesnym nadaniem statusu miasta miejscowości Pieszyce i określeniem nowych granic miasta w gminie miejsko-wiejskiej Pieszyce.
Zmiana nazwy miejscowości.
Spolszczono nazwę Peterswaldau na Pietrolesie, jednak funkcjonowały w obiegu także nazwy Piotrowin, czy też Piotrowy Las. W 1947 roku nazwa miejscowości została ponownie zmieniona, tym razem na Pieszyce, nie jest jednak nigdzie podane, dlaczego doszło do takiej zmiany.
Przemysł włókienniczy po wojnie.
W 1946 roku utworzono Państwową Wytwórnię Tkanin Technicznych nr 16 w Pietrolesiu, która podlegała Zjednoczonemu Przemysłowi Bawełnianemu w Dzierżoniowie, a od 1947 roku Zjednoczeniu Tkanin Technicznych w Łodzi. Stopniowo uruchomiono kolejne fabryki na terenie Pietrolesia oraz Kamionkowa, a następnie w 1947 przekształcono je w Pieszyckie Zakłady Przemysłu Bawełnianego.
Powódź tysiąclecia.
Ulewy, jakie nawiedziły Pieszyce 17 i 18 lipca 1997 roku doprowadziły do znacznego podwyższenia się wody w zazwyczaj niewielkich i spokojnych potokach (Pieszycki Potok oraz Kłomnica). Alarm powodziowy został ogłoszony, dopiero gdy woda wylała się z koryt potoków (powódź tysiąclecia). Opanowanie żywiołu okazało się trudne, pod wodą znalazło się 35% powierzchni gminy. Całkowicie zniszczonych zostało 9 budynków mieszkalnych, nie jest jednak dokładnie podane, ilu mieszkańców ewakuowano, według niektórych źródeł było 35, a według innych 65 osób.
Zabytki.
Do wojewódzkiego rejestru zabytków wpisane są obiekty:
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Struktura powierzchni.
Według danych z roku 2002 Pieszyce mają obszar 63,6 km², w tym:
Miasto stanowi 13,29% powierzchni powiatu.
Demografia.
Dane z 31 grudnia 2007:
Piramida wieku mieszkańców Pieszyc w 2017 roku.
Transport i komunikacja.
Początki kolei żelaznych w Pieszycach sięgają przełomu XIX i XX wieku. W październiku 1900 roku zakończono budowę i uruchomiono 10,8 km 1-torową linię kolejową Dzierżoniów-Pieszyce-Bielawa Zachodnia. Linia ta funkcjonowała do grudnia 1976, w styczniu 1977 zawieszono przewozy, zarówno pasażerskie jak i towarowe. W 1978 rozpoczęto demontaż torowiska na całej długości linii.
Według stanu na luty 2018 r. miejscowość jest objęta siecią publicznej komunikacji autobusowej funkcjonującej na obszarze powiatu dzierżoniowskiego, organizowanej przez Zarząd Komunikacji Miejskiej w Bielawie.
Sąsiednie gminy.
Bielawa, Dzierżoniów, Nowa Ruda (gmina wiejska), Świdnica, Walim

</doc>
<doc id="91995" url="https://pl.wikipedia.org/wiki?curid=91995" title="Kwas pruski">
Kwas pruski



</doc>
<doc id="91996" url="https://pl.wikipedia.org/wiki?curid=91996" title="Jurek Owsiak">
Jurek Owsiak



</doc>
<doc id="91997" url="https://pl.wikipedia.org/wiki?curid=91997" title="Błękit pruski">
Błękit pruski

Błękit pruski, błękit Turnbulla (heksacyjanożelazian(II) żelaza(III)), Fe4[Fe(CN)6]3 – nieorganiczny związek chemiczny, mieszana sól kompleksowa zawierająca anion heksacyjanożelazianowy(II) oraz kation żelaza. Wykazuje silne niebieskie zabarwienie, spowodowane absorpcją światła powodującą przeniesienie elektronu pomiędzy atomami żelaza na różnych stopniach utlenienia.
Otrzymywanie i struktura.
Błękit pruski i błękit Turnbulla mają ten sam wzór chemiczny i identyczną budowę krystaliczną, różnią się jedynie sposobem otrzymywania:
Po zmieszaniu roztworów reagentów, w obu przypadkach natychmiast pojawia się intensywny niebieski kolor produktu. W roztworze występuje równowaga redox pomiędzy wolnymi i skompleksowanymi jonami żelaza:
która ustala się po ok. 2–3 min i jest przesunięta w prawo. W ciele stałym przeciwnie, atomy Fe(II) związane są z atomami węgla grupy cyjankowej tworząc oktaedryczny kompleksowy anion heksacyjanożelazianowy(II). Atomy Fe(III) otoczone są sześcioma atomami azotu grupy CN.
Pomimo że pierwsze doniesienia o identyczności błękitu pruskiego i Turnbulla pochodzą z roku 1936 i są potwierdzone późniejszymi badaniami, związki bywają uważane za odmienne (błękitowi Turnbulla przypisuje się wzór FeII3[FeIII(CN)6]2, co wynika prawdopodobnie z trudności analitycznych związanych z różnicą w stopniach utlenienia atomów żelaza w roztworze i w ciele stałym).
Zastosowanie.
Stosowany jest głównie jako pigment do farb, służy także jako substancja elektroaktywna w elektrochemii. Może być również wykorzystany jako czynnik kompleksujący w leczeniu zatruć metalami ciężkimi, szczególnie talem i radioaktywnym cezem. Stosowany jest również w chemii analitycznej jako produkt reakcji wykrywania kationu żelaza(II) w drugiej grupie kationów. Powstawanie błękitu pruskiego/Turnbulla jest bardzo czułą reakcją, stosowaną w tzw. próbach pierwotnych (w chemii analitycznej), pod warunkiem, że nieobecne są jony Mn2+, Ni2+ lub Co2+.
Historia.
Po raz pierwszy został wytworzony w 1709 r. przez farmaceutę Johanna Konrada Dippela, który chcąc uzyskać czerwoną barwę, omyłkowo wymieszał wywar z koszenili, siarczan żelaza i węglanu potasu (który wcześniej posłużył do ratyfikowania oleju zwierzęcego). Zamiast czerwieni uzyskał błękit, któremu nadał nazwę „berlińskiego”.
Kolor ten został przyjęty jako barwa armii pruskiej, w odróżnieniu od kolorów zielonego armii rosyjskiej (bazującego na barwnikach roślinnych) i niebieskiego armii francuskiej i bawarskiej (bazujących na barwniku indygo). Barwnik pruski w praktyce okazał się trudny do utrzymania w czystości – spierał się w kontakcie z mydłem.
W XIX wieku stosowany był dla odczytania palimpsestów.
Jeden z barwników stosowanych przez więźniów do wykonywania tatuaży.

</doc>
<doc id="92015" url="https://pl.wikipedia.org/wiki?curid=92015" title="Karta postaci">
Karta postaci

Karta postaci - w grach fabularnych standardowa kartka, zwykle formatu A4, na której, zależnie od systemu, gracze wpisują wartości współczynników postaci odgrywanej w danym systemie. Zazwyczaj współczynniki wpisywane są ołówkiem w specjalnie przygotowane pola i zmieniane podczas sesji, gdy dane cechy postaci ulegają zmianie (na przykład, gdy na skutek upadku z dużej wysokości żywotność postaci spadnie, gracz odnotowuje to na swojej karcie). Oprócz współczynników znajdują się na karcie także dodatkowe pola dzięki którym gracz może szerzej opisać charakterystykę postaci. 
Zazwyczaj karta postaci zapisywana jest z obu stron. Na pierwszej stronie, w nagłówku, znajdują się informacje ogólne takie jaki imię postaci, jej wiek, płeć, wzrost, waga i w zależności od systemu rasa, klan, typ czy inne. Poniżej znajdują się pola związane ze współczynnikami takimi jak: cechy postaci, umiejętności, lista czarów (w systemach fantasy), charakterystyki pancerza (zbroi) i broni używanych przez postać, a także pole, w którym zaznacza się odnoszone przez postać obrażenia. 
Na rewersie znajdują się najczęściej informacje rzadziej wykorzystywane podczas sesji, m.in. informacje o posiadanym ekwipunku, pole, w którym zapisuje się biografię postaci oraz informacja o zdobytych przez postać punktach doświadczenia.

</doc>
<doc id="92016" url="https://pl.wikipedia.org/wiki?curid=92016" title="Robin z Sherwood">
Robin z Sherwood

Robin z Sherwood (ang. "Robin of Sherwood") – brytyjski serial fantasy nakręcony w latach 1983–1986 znany też w Polsce pod tytułem Robin Hood. Serial składa się z 26 odcinków nakręconych w trzech odrębnych cyklach.
W pierwszych dwóch seriach w roli tytułowej występował Michael Praed, natomiast w trzecim Jason Connery (syn Seana Connery’ego). Producentem serialu był Paul Knight, a głównym scenarzystą Richard Carpenter. W tworzeniu scenariusza współpracowali: Anthony Horowitz, Andrew McCulloch i John Flanagan. Reżyserem pierwszego sezonu był Ian Sharp, drugiego – Robert Milton Young, a trzeciego – Ben Bolt, James Allen, Gerry Mill, Sid Robertson i Alex Kirby.
Serial nawiązuje do legendy o Robinie Hoodzie; akcja filmu rozgrywa się w Anglii przełomu XII i XIII wieku, za panowania króla Ryszarda Lwie Serce i jego brata Jana bez Ziemi.
Proces powstawania serialu.
Inicjatorem powstania tego serialu był jego producent Paul Knight; początkowo zamierzał on nakręcić sześcioodcinkowy miniserial o przygodach Robin Hooda w nowej konwencji, odpowiadającej publiczności lat 80. XX wieku.
Scenariusz.
W chwili rozpoczęcia zdjęć do serialu Richard Carpenter miał przygotowane scenariusze zaledwie trzech pierwszych odcinków; dalsze powstawały w trakcie realizacji serialu i po części inspirowane były wydarzeniami na planie. Dzięki temu scenariusz harmonizował ze sposobem gry aktorskiej i rozwiązaniami fabularnymi proponowanymi przez reżysera i producenta.
Serial miał się różnić od wcześniejszych kinowych i telewizyjnych filmów poświęconych Robinowi Hoodowi atmosferą przedstawionego świata, pełnego magii, której ucieleśnieniem miała być postać Herna Myśliwego, pana lasu, półboga chroniącego mieszkańców średniowiecznej Anglii. Carpenter wspominał w jednym z wywiadów o swoim trwającym od dawna zafascynowaniu przedchrześcijańską mitologią, szczególnie związaną z lasem, kultem drzew i obfitości. Hern Myśliwy ("Herne the hunter") to postać z angielskiej legendy związanej z królem Ryszardem II; postać, która ostateczny kształt zyskała w XVI wieku. Jednak serialowy Hern ma znacznie więcej wspólnego z celtyckim bogiem płodności i urodzaju Cernunnosem, przedstawianym jako człowiek z rogami jelenia; to kult tego bóstwa leży najprawdopodobniej u podstaw legendy o Hernie Myśliwym. W opowieści o Robinie z Sherwood Hern jest mentorem głównego bohatera, co stanowi nawiązanie do postaci Merlina z legendy o królu Arturze.
Scenariusz w pewnej mierze sprzeciwia się mitowi związanemu z królem Ryszardem Lwie Serce; nie jest on w tym filmie łagodnym i praworządnym królem, lecz wojownikiem wykorzystującym naiwność Robin Hooda i zachęcającym go do porzucenia walki o sprawiedliwość i dołączenia do niego w toczonej wojnie. Szósty, związany z królem Ryszardem odcinek serialu (The King’s Fool), który w zamierzeniu miał zamykać cały film, kończy się w dość specyficzny sposób – zmartwychwstaniem Lady Marion. Po latach skrytykował je sam Carpenter, jako niedociągnięcie niemające związku z główną osią fabuły.
Dobór obsady aktorskiej.
Casting do serialu został przeprowadzony przez Estę i Beth Charkham. Znaczna część dobranych aktorów miała za sobą przeszłość w teatrze, niektórzy z nich – także doświadczenie filmowe i telewizyjne. Pierwszym wybranym do filmu aktorem był odtwórca roli tytułowej, Michael Praed. Został on dostrzeżony przez przyszłych realizatorów serialu w sztuce "The Pirates of Penzance"; Carpenterowi zaimponował w przedstawieniu teatralnym, podczas którego zdobywał uznanie publiczności m.in. zabawnymi celowymi potknięciami na scenie i swoim świetnym wyglądem.
Celem, jaki postawili sobie realizatorzy serialu było – w stosunku do poprzednich filmów o Robinie – odmłodzenie drużyny i zmniejszenie jej liczebności, aby można było wyraźniej scharakteryzować każdego jej członka. Po raz pierwszy w historii filmów związanych z Robin Hoodem przyłączona została do drużyny Lady Marion. Judi Trott uzyskała tę rolę przez zupełny przypadek; jej zdjęcie leżało na biurku, gdy realizatorzy serialu omawiali kwestię doboru aktorów. Po latach uznali, że był to jeden z najlepszych debiutów. Do chwili, gdy wcieliła się w postać żony banity z Sherwood, była aktorką teatralną, mającą doświadczenie baletowe, co zostało wykorzystane w trakcie realizacji filmu. Serialowa Marion była pełną gracji i wdzięku przedstawicielką arystokracji. Dla Petera Llewellyna Williamsa, grającego rolę Mucha, rola w serialu była debiutem; w chwili rozpoczęcia zdjęć miał 18 lat.
Ray Winstone, odgrywający rolę Willa Szkarłatnego o castingu dowiedział się w pubie, od znajomego. Po latach Ray został uznany przez twórców serialu za jednego z najlepszych aktorów występujących w tym filmie; podchodził do odgrywania swojej roli bardzo ambitnie, starając się nadać odtwarzanej przez siebie postaci znaczną wyrazistość.
Phil Rose, grający w serialu postać brata Tucka, już wcześniej miał do czynienia z tą rolą w teatrze.
Nickolas Grace wybrany został do roli szeryfa z Nottingham, Roberta de Rainault, natomiast Philip Jackson – jego brata, Hugo de Rainault. Na planie przezywano ich "brzydkimi siostrami". W jednym z materiałów, które zostały później opublikowane jako dodatek do płyty DVD, obydwaj wraz z Robertem Addie, grającym rolę Guya z Gisburne, pląsają, nucąc: "Jesteśmy trzy cudowne siostry".
Clive Mantle wybrany został na Małego Johna z Hathersage, olbrzyma obecnego we wszystkich filmach o Robinie. Po pierwszym odcinku zdecydowano, że ma być to olbrzym "o wrażliwym sercu".
Mark Ryan, grający Saracena Nasira, który przyłączył się do drużyny, znalazł się w niej tylko dlatego, że producent i reżyser nie chcieli tej postaci uśmiercić; przekonali więc Carpentera, by zmodyfikował scenariusz (w jego pierwszej wersji Nasir miał zginąć w zamku de Belleme z ręki Robina). Carpenter początkowo nie chciał się na to zgodzić, twierdząc, że byłoby to nierealistyczne; według niego postać tak obca obyczajom ówczesnej Anglii byłaby uśmiercona bardzo szybko, gdyby sama znalazła się w lesie. W końcu jednak Carpenter przystał na przyłączenie Nasira do drużyny.
Jason Connery grający rolę Roberta z Huntingdon, który zastąpił Robina, pojawił się w trzecim sezonie w miejsce Michaela Praeda, gdyż ten zdecydował się odejść z serialu i wystąpić na Broadwayu jako D’Artagnan w sztuce „Trzej Muszkieterowie”.
Rolę Herna Myśliwego powierzono Johnowi Abineriemu.
W późniejszych odcinkach, których scenariusz wiąże drużynę z wioską Wickham, stałymi aktorami są też: Claire Toeman, grająca narzeczoną Małego Johna – Meg, i Jeremy Bulloch – Edward. Postać Edwarda, starszego wioski, pojawia się dopiero w drugim sezonie. Wcześniej Jeremy Bulloch starał się o rolę w drużynie Robina, podkreślając swoje umiejętności szermiercze, jednak jego wiek nie pasował do koncepcji „młodości” całej drużyny.
W wielu odcinkach pojawia się także Stuart Linden odgrywający starego zdziwaczałego więźnia przetrzymywanego w lochach szeryfa, przywiązanego do swego szczura, Artura.
Statyści.
Dużo uwagi realizatorzy serialu poświęcili wyszukaniu odpowiednich statystów; rekrutowali ich spośród członków lokalnych stowarzyszeń teatralnych. Każdy ze statystów otrzymywał do odegrania także prostą indywidualną rolę. Wszystkie związane ze statystami postacie miały własne biografie wraz z nadanymi profesjami. W serialu można zauważyć, że sylwetki trzecioplanowe często pochłonięte są rozmową, zajmują się własnymi sprawami, co daje ogólne wrażenie przeniesienia w czasy średniowiecza.
Role statystów odgrywały także dzieci aktorów i członków ekipy filmowej. W niektórych odcinkach były to nawet kluczowe role drugoplanowe, jak np. w odcinku "Największy wróg", gdzie tego rodzaju postacią jest syn serialowego Edwarda z Whickam.
Obóz szkoleniowy.
Przed rozpoczęciem zdjęć aktorzy przeszli tygodniowy obóz szkoleniowy, podczas którego pod okiem kaskaderów uczyli się jeździć konno i władać bronią. Późniejsze filmowe starcia dopasowane były do umiejętności aktorów, dzięki czemu każda serialowa postać walczy w swoim własnym stylu.
W trakcie tego szkolenia między aktorami nawiązały się przyjaźnie, które przetrwały jeszcze wiele lat po nakręceniu serialu. Obecnie spotykają się oni m.in. na corocznym konwencie Srebrna Strzała, gdzie jedną z atrakcji jest konkurs łuczniczy.
Inspiracje reżysera.
Ian Sharp twierdzi, że na jego sposób kręcenia serialu wpływ miały jego fascynacje filmami gangsterskimi z lat 30. i 40. XX wieku i wczesnymi westernami, w których nie pokazywano krwi, a okrucieństwa związane z akcją pozostawiano wyobraźni widzów. W trakcie zdjęć do "Robina z Sherwood" reżyser był też pod wpływem kina włoskiego i francuskiego, w którym stosowano cieplejsze barwy niż w kinie brytyjskim.
Po nakręceniu pierwszych sześciu odcinków Sharp odszedł, twierdząc, że skończyły mu się "pomysły na zabijanie Normanów".
Realizacja serialu.
Serial wyprodukowany został przez brytyjską telewizję HTV (będącą częścią koncernu telewizyjnego ITV na Walię i wschodnią Anglię) oraz firmę Goldcrest Films. Na potrzeby publiczności międzynarodowej, głównie amerykańskiej, pilot serialu został podzielony na dwie części. Ze względu na emisję filmu w godzinach popołudniowych, pojawiły się pewne obiekcje w związku z ukazywanym w serialu okultyzmem. Zarzucano też jego twórcom promowanie kultu diabła, chociaż postać Herna została jasno określona jako przeciwstawiająca się mocom ciemności.
W serialu obecne są wątki synkretyzmu; wiara chrześcijańska funkcjonuje tu równolegle z ludowymi wierzeniami, typowymi dla epoki średniowiecza. W odcinku zatytułowanym "The Cross of St. Ciricus") Robin Hood jest bohaterem sławionym przez jeden z działających zakonów chrześcijańskich. Sama postać Tucka, mimo że jest on formalnie chrześcijańskim duchownym, jest nie do końca określona pod względem wyznania – to on przecież zwraca się do leśnego bóstwa słowami: "Chroń nas Hern."
Pojawiający się w serialu synkretyzm miał według Carpentera podkreślać sposób myślenia ludzi średniowiecza, którzy mimo obowiązującego chrześcijaństwa nadal powszechnie wierzyli w siły natury, a dawne mitologie wcale jeszcze nie były martwe.
Zdjęcia i efekty specjalne.
Autorami zdjęć do filmu było kilku operatorów: Roger Pearce, Howard Rockliffe, Gary Breckon i Bob Edwards.
W filmie zastosowano w sposób nowatorski technikę kręcenia zdjęć "z ręki", szczególnie w scenach kręconych w lesie; operator biegał z kamerą, co dało efekt dużego dynamizmu połączonego z pewną chaotycznością akcji. Z tego typu ujęć korzystał głównie Ian Sharp. Często stosowano filtry, szczególnie w ujęciach nieba czy wody, co poskutkowało ich częściowym zaczerwienieniem i nadaniem im złowrogiego wyglądu.
Serial kręcony był na taśmie 16 mm, jednak ze względu na często używaną perspektywę sceny w przestrzennych wnętrzach zamków miały cechy typowe dla filmu kinowego, kręconego na taśmie 35 mm.
Niektóre efekty dźwiękowe powstawały przez nakładanie na siebie kilku, kilkunastu dźwięków.
Jednym z najbardziej widowiskowych efektów specjalnych była scena ukazywania się Lucyfera wzywanego przez jego wyznawców w odcinku "The Swords of Wayland". Efekt ten polegał na nagraniu topiącej się woskowej figury, a następnie puszczeniu taśmy filmowej wstecz.
W serialu nie tworzono dodatkowych efektów po nakręceniu materiału; większość z zastosowanych uzyskano dzięki odpowiedniej pracy z kamerą. Robert Young w przeciwieństwie do Sharpa nie stosował ujęć z ręki, natomiast wielokrotnie wykorzystywał nagranie poklatkowe, co dawało efekt nagłego najazdu na postać z rozmazującym się tłem.
Muzyka.
Muzykę do całości serialu wykonywał zespół Clannad. Początkowo miał stworzyć jedynie muzykę do czołówki, jednak po obejrzeniu nakręconego materiału do pierwszego odcinka i przeczytaniu dostępnej części scenariusza członkowie zespołu uznali, że chcą, by ich muzyka towarzyszyła całemu filmowi. Wraz z pojawieniem się serialu w telewizji ukazał się album zespołu zatytułowany Legend, zawierający ścieżką dźwiękową do filmu. Zespół tworzył muzykę bez wglądu w treść scenariusza serialu, a producent po nakręceniu każdego sezonu odbierał nagrane materiały; dopiero później były one montowane z obrazem.
Scenografia i lokalizacja planów filmowych.
Do większości scen filmowanych w pomieszczeniach wykorzystywano "naturalną scenografię" (przeważnie brytyjskich zamków). Przykładowo; sceny, które rozgrywają się w zamku Nottingham, kręcone były w kilku zamkach i innych średniowiecznych budowlach. Natomiast sceny leśne w Sherwood kręcone były głównie w parku niedaleko Bristolu.
Wiele scen aranżowanych było zależnie od miejsca akcji – scenariusz dostosowywany był do lokalnych warunków.
Rekwizyty.
W serialu dużą wagę przykładano także do wierności rekwizytów, szczególnie broni i strojów. Jednak w opinii samych aktorów broń była niezbyt zgrabna, niewyważona i kruszyła się często w trakcie realizacji filmu. Nie ustrzeżono się także błędów – przykładowo w odcinku "Sheriff of Nottingham" pojawiają się miecze samurajskie, których w Europie najprawdopodobniej nie znano, zastrzeżenie co do wierności historycznej można mieć także choćby w wypadku niektórych użytych w serialu hełmów.
Fabuła serialu.
Odcinki serialu to odrębne przygody, jakie przeżywają banici, w tle których rozgrywa się historia Anglii. Tytułowy Robin Hood jest synem Ailrica z Loxley, wioski, która została zniszczona za wspomaganie banitów. Sam Ailric będący powiernikiem srebrnej strzały zostaje zabity przez szeryfa z Nottingham, tego samego, z którym później walczy Robin. Zdarzenia te mają mieć miejsce w roku 1180. Kolejna data, która pojawia się w serialu, to rok 1195, gdy Robin wraz z Muchem dostają się do lochu za to, że upolowali królewskiego jelenia.
Cała drużyna tworząca "wesołą kompanię" zostaje skompletowana właściwie w pierwszych dwóch odcinkach. Drogi lady Marion i Robina krzyżują się, gdy ten ostatni ucieka z lochów wraz z Willem Szkarłatnym, Muchem i dwoma kompanami, którzy niebawem giną w walce z ludźmi szeryfa. Tuck dostaje się do kompanii jako wierny towarzysz Marion. Mały John, służący wpierw baronowi de Belleme, staje się członkiem drużyny po przegranej walce z Robinem. Nasir trafia do drużyny w momencie, gdy jej członkowie wypuszczają ze swych łuków pożegnalne strzały na część poległych w walce towarzyszy.
Robin Hood zostaje przywódcą grupy, gdy po swojej udanej ucieczce z zamku szeryfa do Sherwood napotyka Herna. Początkowo odrzuca propozycję leśnego bóstwa, by ująć się za ludem Anglii, jednak w końcu przyjmuję to wyzwanie i namawia pozostałych uciekinierów do stawienia czoła szeryfowi. Później wielokrotnie, aż do śmierci Robina, Hern wpływa na jego losy. Pierwszym zadaniem jakie przekazuje nowemu liderowi banitów jest dostarczenie mu będącej w rękach szeryfa Srebrnej Strzały, magicznego artefaktu, a następnie zabicie barona de Belleme.
Pierwsze dwa sezony, jak zresztą i odcinki w trzecim sezonie to luźno powiązane ze sobą przygody. Pod koniec drugiego sezonu Robin ginie, a w jego miejsce pojawia się Robert z Huntingdon, który uwalnia kompanów Robina, jednak sam nie chce przyjąć jego dotychczasowej roli. Dopiero po roku zbiera na nowo drużynę, starając się udowodnić, że jest jej godzien ("Herne’s Son").
Siły światła i ciemności.
Baron Simon de Belleme, któremu początkowo służą dwaj późniejsi kamraci Robina: Nasir i Mały John, jest jedną z kilku postaci związanych z siłami ciemności, zagrażających nie tylko Robinowi, ale samemu Hernowi i jego kultowi. Pojawia się już w pierwszych odcinku. W późniejszych takimi postaciami są:
W serialu pojawia się także odniesienie do magii związanej z kabałą ("Dzieci Izraela"). Kilkakrotnie podnoszony jest też wątek czarów i czarownic. Jedną z nich – Jennet – na podstawie fałszywych oskarżeń wskazuje Gisburne wśród mieszkanek wioski Elsdon ("Wiedźma z Elsdon"); natomiast prawdziwą czarownicą okazuje się być Mab ("Rutterkin"), która czarami doprowadza do śmierci zabójcę swojego męża. W trzecim sezonie można zauważyć odniesienie do mitu o królu Arturze ("Dziedzictwo").
Sam Hern jest przedstawiony jako człowiek, który czasowo przybiera boskie atrybuty (tak jak szaman, który udziela swojego ciała duchom). Z jednej strony ma władzę nad życiem i śmiercią ("Królewski błazen"), z drugiej – jest człowiekiem, którego można fizycznie zranić ("Władca drzew").
Walka z szeryfem.
Większość odcinków dotyczy konfliktu między banitami a szeryfem z Nottingham, jako że działają oni na terenie jemu właśnie podległym. Mimo kilku okazji do uśmiercenia swego głównego wroga Robin tego nie czyni; nie uśmierca też Gisburne’a, co już na początku zarzuca Robinowi Will Szkarłatny. Konflikt z szeryfem słabnie w trzecim sezonie; na wstępie Robert pozornie spoufala się z szeryfem, udając, że jest przeciwnikiem banitów. W późniejszych odcinkach dochodzi nawet do częściowej współpracy banitów z szeryfem ("Szeryf Nottingham"; "Adam Bell"; "Pretendent"), z drugiej strony presję na szeryfa wywiera król Jan, który żąda, aby jego podwładny ich unieszkodliwił.
W drużynie Robina osobą, która ciągle podsyca w innych nienawiść do władzy jest Will; analogiczną rolę w otoczeniu szeryfa odgrywa w stosunku do ludzi Robina Gisburne, który ciągle próbuje się mścić za doznane ze strony banitów poniżenia; zazwyczaj prowadzi to do następnych upokorzeń.
Miejsca akcji.
Akcja serialu rozgrywa się głównie w Sherwood oraz w zamku Nottingham, jednak wraz z rozwojem serialowych wątków pojawiają się także inne kluczowe miejsca, np. wspomagane przez ludzi Robina wioski, czy osady, których główną cechą charakterystyczną jest związana z nimi magia ("Cromm Cruac"). Część wydarzeń ma też miejsce w historycznych, istniejących ówcześnie zamkach i opactwach.
Oddziaływanie serialu.
Serial, mimo że powstały jego lokalne fankluby w różnych krajach, nie był doceniany nawet w Wielkiej Brytanii, gdzie był emitowany tylko kilkukrotnie. W Polsce był on emitowany w telewizjach: dwukrotnie w TVP1, a także TVP2, TVP3, RTL 7, TV Puls, ATM Rozrywka. Serial „Robin z Sherwood” dostępny jest obecnie również w interaktywnej telewizji internetowej Ipla oraz VOD.pl. W latach 2005-2006, nakładem wydawnictwa Studio Printel, zostały wydane w Polsce płyty DVD z wszystkimi odcinkami serialu.
Wprowadzona do serialu postać saraceńskiego asasyna wzorowana częściowo na serialowym Nasirze pojawia się także w późniejszych ekranizacjach Robin Hooda, m.in. w filmie "", istnieje ona również w trylogii "Sherwood" Tomasza Pacyńskiego, będącej kontynuacją wydarzeń z serialu, uwzględniającą jednak tylko dwa pierwsze sezony.
W Polsce serial doczekał się także parodii pod tytułem „Robin Hood – czwarta strzała” (1997, 53 min.). Film został nakręcony przez niezależną wytwórnię A’Yoy, związaną z Zielonogórskim Zagłębiem Kabaretowym.

</doc>
<doc id="92019" url="https://pl.wikipedia.org/wiki?curid=92019" title="Park Szczytnicki (Wrocław)">
Park Szczytnicki (Wrocław)



</doc>
<doc id="92021" url="https://pl.wikipedia.org/wiki?curid=92021" title="Psychologia humanistyczna">
Psychologia humanistyczna

Psychologia humanistyczna – kierunek psychologiczny, który zrodził się w latach 50. XX wieku i bardzo szybko zdobył ogromną popularność, stając się "trzecią siłą" psychologii, obok psychoanalizy i behawioryzmu.
Powstanie.
Nazwa dziedziny pochodzi od tytułu periodyku Anthony’ego Suticha, bliskiego współpracownika Abrahama Maslowa, który w 1961 roku powołał do życia czasopismo "Journal of Humanistic Psychology".
W roku 1963 grupa psychologów z USA (Gordon Allport, Charlotte Bühler, George Kelly, Carl Rogers) powołała Amerykańskie Towarzystwo Psychologii Humanistycznej.
Psychologia humanistyczna powstała jako wynik reakcji na ograniczenia psychoanalizy i behawioryzmu, które pomijały ludzkie możliwości i zdolności jak: twórczość, miłość, Ja, obiektywność, autonomia, tożsamość, odpowiedzialność czy zdrowie psychiczne. Program psychologii humanistycznej był więc wynikiem negatywnej selekcji przedmiotu badania dokonanej przez dotychczasową psychologię.
Sama idea nowej psychologii jako "trzeciej siły" pochodzi od Gordona Allporta, który wskazywał na możliwość wyjścia poza ograniczenia behawiorystycznego i psychoanalitycznego wyjaśniania aspiracji człowieka. Europejska fenomenologia i egzystencjalizm, kładąc nacisk na niepowtarzalność jednostki ludzkiej, wskazała na konieczność wniknięcia w jej światopogląd, by móc „ujrzeć jej świat jej własnymi oczami”, oraz na potrzeby dalszego rozwijania odpowiedzialności, wyboru samotworzenia się, autonomii i samej tożsamości.
Rogers twierdził, że nie ma wiedzy wolnej od podmiotowości, tzn. że każda ze stron układu badanego wnosi swoje doświadczenia, idiosynkrazje, modyfikując wyniki badań. Czynią to także badacze uważający się za obiektywnych. Proces badawczy w psychologii jest bowiem procesem komunikacyjnym, stąd też wywodzi się postulat psychologii humanistycznej, nakazujący koncentrować uwagę na relacji nadawca-komunikat-odbiorca.
Psychologia humanistyczna w Polsce.
Głównym prekursorem i propagatorem psychologii humanistycznej w Polsce był Kazimierz Jankowski – polski lekarz psychiatra, psychoterapeuta i publicysta, autor książek, m.in. "Od psychiatrii biologicznej do psychiatrii humanistycznej" (1975). Na początku lat 70. XX wieku założył Ośrodek Synapsis, w którym praca psychoterapeutyczna inspirowana była założeniami psychologii humanistycznej.
W Polsce analogiczne idee psychologii humanistycznej podjął lekarz, neurolog i psychiatra, psycholog i pedagog oraz psychoterapeuta, Kazimierz Dąbrowski (1902-1980) w swojej koncepcji higieny psychicznej, dezintegracji pozytywnej i pedagogiki leczniczej, a także w teorii osobowości, którą zdefiniował jako samopotwierdzoną, samowychowującą się jedność własności indywidualnych i społecznych, zintegrowanych w wartościach realizowanego w życiu aksjologicznego ideału. Opisywał ją przez takie kategorie jak empatia, autonomia czy przyjaźń. W latach 70. polemizował z Maslowem. Jego krytyka dotyczyła w szczególności teorii potrzeb. W 2007 roku, z inicjatywy psychologa Marcina Pawłowskiego, w Warszawie zostało powołane do życia Polskie Towarzystwo Psychologii Humanistycznej, którego głównym celem jest propagowanie idei psychologii humanistycznej.
Postulaty psychologii humanistycznej.
Psychologia humanistyczna interpretuje człowieka jako podmiot autonomiczny, który przyjmuje postawę badawczą wobec rzeczywistości, który obserwuje, przewiduje, planuje i wnioskuje i który zgodnie z posiadaną wiedzą przystosowuje się do świata i kształtuje go. Podstawą filozoficzną czyni egzystencjalizm, personalizm i fenomenologię. Również pod względem metodologii zajmuje stanowisko odmienne niż behawioryści lub psychoanalitycy. Ci pierwsi, zgodnie z ogólną koncepcją człowieka i nauki, preferowali techniki eksperymentalne (eksperyment laboratoryjny), drudzy wypracowali szereg skomplikowanych technik, pozwalających dotrzeć do sfery nieświadomości. Psychologowie humanistyczni największą wagę przywiązują do badania aktualnego doświadczenia, stosując w tym celu różne odmiany opisu fenomenologicznego, a także introspekcyjnego.
Celem psychologii humanistycznej jest koncentracja na opisie niepowtarzalnych właściwości indywiduum. Specjaliści analizujący psychologię humanistyczną wskazują, że można wyodrębnić jej sześć podstawowych postulatów:
Psychologia humanistyczna odrzuca przekonania o zewnętrznej sterowności człowieka (typowe dla behawioryzmu), a wyraża przeświadczenie o istniejącym w każdym człowieku potencjale wewnątrzsterowności, który realizuje się wtedy, gdy nie ma blokad zewnętrznych wymuszających określone zachowania. Nadrzędnym interesem człowieka jest jego rozwój, a siłą napędową rozwoju jest potrzeba samoaktualizacji. Człowiek dysponuje także intuicją, która jest jego narzędziem rozwoju.
W toku rozwoju pojawiają się rozmaite sprzeczności między wewnętrznymi i zewnętrznymi kryteriami oceny danego zachowania. Wewnętrznym kryterium jest to, czy zachowanie sprzyja samoaktualizacji. Zewnętrzne kryterium to akceptacja – w tym wypadku ważne jest to, czy zachowanie zapewnia podmiotowi akceptację społeczną. Kierowanie się kryteriami zewnętrznymi jest często (a właściwie zawsze) destrukcyjne dla rozwoju, ponieważ blokuje możliwości zaspokojenia najważniejszych potrzeb i prowadzi do zaburzeń psychicznych. Kierując się kryterium wewnętrznym człowiek unika ograniczeń wolności. Człowiek sterowany od wewnątrz dysponuje swobodą wyboru zachowań. Człowiek wewnątrzsterowny jest podmiotem, a jego zachowanie wyrazem podmiotowości w odróżnieniu od człowieka-przedmiotu, którego zachowanie jest efektem manipulacji zewnętrznej. (zobacz też: umiejscowienie poczucia kontroli (LoC))
Najważniejsze założenia koncepcji humanistycznej:
Zastosowanie.
Psychologia humanistyczna jest podstawą psychoterapii zorientowanej na klienta, która to koncepcja jest stosowana między innymi w terapii zajęciowej

</doc>
<doc id="92024" url="https://pl.wikipedia.org/wiki?curid=92024" title="Kuna leśna">
Kuna leśna

Kuna leśna, tumak ("Martes martes") – gatunek niewielkiego ssaka drapieżnego z rodziny łasicowatych.
Występowanie.
Kuna leśna występuje w większej części Europy, w Azji Mniejszej, północnym Iranie, na Kaukazie i zachodniej Syberii. We wschodniej części zasięgu rozprzestrzenia się w południowej części tajgi. W Europie nie występuje na dużej części Półwyspu Iberyjskiego, Grecji, części Beneluksu i na południu Wysp Brytyjskich. W czasach historycznych została introdukowana na Baleary. W Polsce występuje na całym obszarze kraju, choć niezbyt licznie, a zasięg jej występowania często pokrywa się z występowaniem kuny domowej ("Martes foina").
Tumaki występują zarówno w lasach liściastych, iglastych, jak i mieszanych. Preferują gęste, stare lasy ponad młode i jasne. Kuny często wybierają obszary, gdzie korony drzew są zamknięte. Widuje się je jednak również poza lasami. Na Minorce żyją w każdym typie środowiska – jest to prawdopodobnie spowodowane brakiem wrogów naturalnych. Podobnie w Szkocji, kuny są spotykane w między innymi młodych lasach, na łąkach czy trawiastych wrzosowiskach.
Wygląd.
Podobnie jak większość małych łasicowatych charakteryzuje się długim giętkim ciałem i krótkimi nogami. Sierść jednolicie ciemnobrązowa (łapy i ogon w podobnym kolorze co grzbiet). Strona brzuszna jaśniejsza; na szyi kremowa lub żółtawa plama – nie rozwidlona – co pozwala ją łatwo odróżnić od jej bliskiej krewniaczki kuny domowej. Opuszki palców i stóp owłosione. Pysk wąski, nos czarny.
Tryb życia.
Kuna leśna jest najbardziej aktywna nocą oraz wieczorem, choć czasem również w dzień. Jako kryjówki wybierają najczęściej dziuple w drzewach, przy czym każdy osobnik ma kilka gniazd na swoim terytorium. Opuszczone ptasie gniazda, norki wiewiórek oraz szczeliny skalne są często używane w razie niebezpieczeństwa. Kiedy temperatura spada, kuny wolą spać pod powierzchnią ziemi. Tumaki są samotnikami, poza okresem, kiedy wychowują młode. Terytoria samców są większe niż samic. Areały osobnicze samic nie pokrywają się, podczas gdy areały samców i samic – tak. Zależnie od miejsca występowania wielkość terytorium wynosi około 3–20 km kwadratowych u samców oraz 1,5–6,5 km kwadratowych u samic. Wielkości areału osobniczego zmienia się zależnie od pory roku (zmniejsza się zimą). Terytoria są znaczone wydzieliną z gruczołów okołoodbytowych. Młode komunikują się z matką za pomocą ćwierkania.
Jest to zwierzę wszystkożerne, poluje nocą. Kuny polują głównie na małe ssaki (gryzonie, szczególnie nornice i wiewiórki), ptaki, owady, żaby, węże i ślimaki, Nie gardzą padliną, ani owocami (w sezonie, jagody stanowią nawet 30% pokarmu). W Szkocji często do tego jadłospisu dochodzą kraby, szkarłupnie i skorupiaki. Latem i jesienią jedzenie jest gromadzone.
Na Wyspach Brytyjskich stwierdzono, że odrodzenie się populacji kun leśnych skutecznie ogranicza liczebność inwazyjnej wiewiórki szarej, a to sprzyja rodzimej wiewiórce rudej.
Na wolności kuna żyje średnio 8–10 lat, w niewoli – do 15. Jej naturalnymi wrogami są: wilk szary, pies i lis.
Rozmnażanie.
Krycie odbywa się w lipcu i sierpniu. Ciąża przedłużona trwa nawet 9 miesięcy, ale faktyczny rozwój potomstwa odbywa się w ciągu drugiej połowy ciąży. Młode rodzą się ślepe, głuche, bezzębne, nie pokryte futrem w maju, w liczbie od 2 do 7 i ważą około 30 gramów. Otwierają oczy w wieku ok. 7 dni. Ssą mleko ok. 3 miesięcy i zaczynają jeść pokarm mięsny około 34–38 dnia. Na jesieni odchodzą od rodziców i usamodzielniają się, choć często zostają jeszcze pewien czas na ich terytorium. Kuny mogą odbyć gody już ich pierwszego lata, w wieku 14 miesięcy, zazwyczaj jednak krycie odkładane jest dwa, a nawet trzy lata. W niewoli większość samców nie może się rozmnażać nawet do 27 miesiąca ich życia, co może być spowodowane stresem.
Ciekawym zachowaniem jest tak zwana fałszywa ruja, która występuje późną zimą. Zwiększa się wtedy tolerancja pomiędzy samcami i samicami oraz agresja pomiędzy osobnikami tej samej płci, częstotliwość znakowania terytorium oraz poziom hormonów. Niegdyś sądzono, że jest to okres godów, jednak okazało się, że kuny nie parzą się przed latem. Ponieważ przed tym okresem młode, które osiągnęły samodzielność nie są wyganiane z terytoriów, możliwe, że właśnie wtedy to następuje, by nie zagrażały one kolejnemu miotowi.
Populacja i zagrożenia.
W północnych i wschodnich częściach zasięgu kuna leśna jest szeroko rozpowszechniona i z tego względu ma dużą liczebność, ogólnie uznawaną za stabilną. W większej części Europy presja ze strony myśliwych znacząco zmalała w ciągu XX wieku. Została wytępiona w wielu obszarach Wysp Brytyjskich, ale także tam jej populacja powoli się odradza.
Gatunek jest wymieniony w załączniku III konwencji berneńskiej i załączniku V dyrektywy siedliskowej Unii Europejskiej. W niektórych krajach jest pod ochroną, w innych uznawana za zwierzę łowne, bywa też tępiona jako szkodnik. Międzynarodowa Unia Ochrony Przyrody uznaje kunę leśną za gatunek najmniejszej troski. 
Okres polowań w Polsce: 1 września – 31 marca, a na terenach obwodów łowieckich, w których występuje głuszec lub cietrzew – przez cały rok.
Podgatunki.
Wyróżnia się 8 podgatunków kuny leśnej

</doc>
<doc id="92027" url="https://pl.wikipedia.org/wiki?curid=92027" title="Jezioro Myczkowskie">
Jezioro Myczkowskie

Jezioro Myczkowskie (Zbiornik Myczkowiecki, Jezioro Myczkowieckie) – zbiornik retencyjny położony w województwie podkarpackim, na Sanie. Budowę prowadzono w latach 1921–1925, a następnie w latach 1956–1960 podwyższono zaporę i dokończono budowę elektrowni.
Historia i charakterystyka.
Jezioro Myczkowskie jest sztucznym zbiornikiem wodnym o powierzchni ok. 2 km², głębokości od 5 do 15 m i pojemności 11 mln m³. Wokół jeziora znajdują się tereny o walorach turystycznych i uzdrowiskowych. Zbiornik powstał jako część Zespołu Elektrowni Wodnych Solina-Myczkowce i pełni rolę zbiornika wyrównawczego.
Projekt wykorzystania pętli Sanu koło Myczkowiec powstał w 1921 roku. Autorem był profesor K. Pomianowski. Przewidywał on wybudowanie zapory o wysokości około 15 m, a następnie ujęcie wody kanałem otwartym i sztolnią bezciśnieniową oraz elektrowni o mocy 3,51 MW i produkcji średniej rocznej około 19 mln kWh. Przewidywany do wykorzystania spad wynosił 14 m. Budowę prowadziło w latach 1921–1923 francusko-belgijskie Towarzystwo Akcyjne Elektrosan. Wobec braku funduszy, budowę przerwano w 1925 roku, choć brakowało do zakończenia zaledwie 300 tys. zł. Wykonany i zapłacony był m.in. tzw. jaz Stoneya. Wykonana była część zapory, kanał z ujęciem, sztolnia oraz fundamenty elektrowni.
Po zakończeniu II wojny światowej przystąpiono ponownie do projektowania zbiornika i elektrowni wodnej w Myczkowcach w warszawskim biurze Projektów Siłowni Wodnych, Projekt przewidywał częściowe wykorzystanie wykonanych już obiektów. Piętrzenie zapory podniesiono, dzięki czemu pojemność zbiornika wzrosła do 10,9 mln m³, a moc elektrowni do 8,3 MW. Na podstawie tego projektu rozpoczęto 1956 roku ponownie budowę. Generalnym wykonawcą było Krakowskie Przedsiębiorstwo Budownictwa Wodno-Inżynieryjnego, a podwykonawcami: Elektromontaż-Południe, Elektrobudowa, Mostostal i inne. Dwa turbozespoły z turbinami Kaplana o mocy 4150 kW przy 300 obr./min dostarczone zostały przez firmę "Ganz Mavag" z Węgier. Generatory miały moc 5200 MVA. Budynek elektrowni usytuowany jest na końcu sztolni w miejscowości Zwierzyń.
Jezioro Myczkowskie tworzy zapora ziemna o długości 386 m. Szerokość korony zapory wynosi 9 m, maksymalna szerokość w podstawie 108 m, a wysokość 17,5 m. Usypana jest z pospółki żwirowo-piaskowej z dużą zawartością części ilastych i pylastych. Szczelność zapewnia jądro ilaste znajdujące się w środkowej części korpusu. Zapora w środku posiada betonową część przelewową zamykaną zamknięciami segmentowymi. Część betonowa składa się z przelewów oraz ujęcia wody do sztolni elektrowni. Nad przelewami znajduje się most drogowy szerokości 4 m.

</doc>
<doc id="92029" url="https://pl.wikipedia.org/wiki?curid=92029" title="Wielki Chingan">
Wielki Chingan

Wielki Chingan (; mandż. "Amba Hinggan") – góry w północno-wschodnich Chinach, na zachód od Niziny Mandżurskiej, ciągnące się z północy na południe na długości ok. 1200 km. Ich najwyższy szczyt o nazwie Huanggangliang Shan wznosi się na wysokość 2029 m n.p.m. Wielki Chingan jest połączony z Małym Chinganem poprzez pasmo Yilehuli Shan. Góry zostały sfałdowane w orogenezie hercyńskiej, a następnie zrównane i wydźwignięte ponownie w orogenezie alpejskiej. Zbudowane są z paleozoicznych granitoidów, piaskowców, łupków ilastych i wapieni oraz mezozoicznych skał magmowych, głównie bazaltów. Wschodnie stoki Wielkiego Chinganu opadają dość stromo ku Nizinie Mandżurskiej, zachodnie przechodzą zaś łagodnie w równinę Hulun Buir. Szczyty górskie są zaokrąglone, a doliny szerokie. Góry leżą w strefie klimatów umiarkowanych, chłodnych na północy i ciepłych na południu (w zasięgu monsunów przynoszących latem opady). Występuje górska tajga z dominacją modrzewia; w rejonach szczytowych występują rumowiska skalne i roślinność karłowata. Mniej więcej na południe od równoleżnika 50° lasy zanikają, a ich miejsce zajmuje roślinność stepowa. Północną część gór pokrywa wieczna marzłoć osiągająca miejscami 50 m grubości. 

</doc>
<doc id="92033" url="https://pl.wikipedia.org/wiki?curid=92033" title="Aragonia">
Aragonia

Aragonia (hiszp. i arag. "Aragón", kat. "Aragó") – wspólnota autonomiczna i region historyczny w północno-wschodniej Hiszpanii. Region historyczny Aragonii obejmuje środkową część biegu Ebro. Pełna nazwa hiszpańska brzmi "Comunidad Autónoma de Aragón".
Aragonia graniczy na północy z Francją, na wschodzie z Katalonią, na południu z Walencją, a na zachodzie z Kastylią-La Manchą, Kastylią i Leónem, La Rioja i Nawarrą. Składa się z trzech prowincji – Saragossa, Huesca i Teruel oraz 33 "comarcas" (powiaty). Region jest górzysty, przecięty rzeką Ebro.
Królestwo Aragonii wraz z Hrabstwem Barcelony (Katalonia), Królestwem Walencji i Królestwem Majorki tworzyło historyczną Koronę Aragonii. Od 1978 jest wspólnotą autonomiczną Hiszpanii. Stolicą Aragonii jest Saragossa. 23 kwietnia obchodzone jest dzień Świętego Jerzego (San Jorge), będący dniem Aragonii.
Demografia.
Ludność stolic prowincji:
Inne miejscowości:
Zgodnie ze spisem z 1991 Aragonię zamieszkiwało 1 178 000 osób, co stanowiło 2,95% całkowitej ludności Hiszpanii. Gęstość zaludnienia wynosiła 25,2 os./km².
W 2005 liczba ludności wzrosła do 1 269 027 osób.
Historia.
W starożytności ziemie późniejszej Aragonii wchodziły w skład rzymskiej prowincji Hispania Tarraconensis. Od V wieku opanowana została przez Wizygotów. W 795 roku w północnej części dzisiejszej Aragonii powstała Marchia Hiszpańska, natomiast południowa część znajdowała się pod panowaniem Maurów.
Królestwo Aragonii powstało w 1035, wraz z objęciem władzy przez Ramiro I. Aragonia rozpoczęła ekspansję na południe, aby wyprzeć Maurów z Półwyspu Iberyjskiego. Na skutek tej ekspansji zajęła Baleary i Walencję. W XIV wieku Francja wypiera Katalończyków z Prowansji, zmuszając ich do ekspansji w basenie Morza Śródziemnego. W 1412 bezpotomnie umiera ostatni kataloński król Barcelony, a na tron wstępuje Ferdynand I. W 1479 Aragonia tworzy z Kastylią królestwo Hiszpanii. Podczas wojny francusko-hiszpańskiej 1808–1809 w Aragonii miały miejsce zacięte walki w obronie Saragossy.
Język.
W Aragonii mówi się głównie w języku kastylijskim, będącym językiem oficjalnym. W niektórych miejscach używa się także aragońskiego i zachodniego katalońskiego:

</doc>
<doc id="92035" url="https://pl.wikipedia.org/wiki?curid=92035" title="PZL.5">
PZL.5

PZL.5 (PZL-5) – polski samolot sportowy projektu Władysława Kozłowskiego i inż. Stefana Malinowskiego opracowany i oblatany w 1930 roku w Państwowych Zakładach Lotniczych.
Historia.
Pod koniec lat dwudziestych XX wieku gwałtowny rozwój lotnictwa w Polsce zaowocował powstaniem wielu aeroklubów. Pojawiło się zatem zapotrzebowanie na samolot szkolno-sportowy rodzimej produkcji. W tym czasie jedyną polską konstrukcją tego typu, był opracowany i wyprodukowany przez studentów Politechniki Warszawskiej, w niewielkiej liczbie kilku sztuk, samolot JD-2. Na zamówienie Ministerstwa Komunikacji zakłady PZL opracowały dwupłatowy samolot sportowy PZL.5. Samolot ten wyprodukowany w liczbie 11 egzemplarzy seryjnych trafił do polskich aeroklubów, oraz brał udział w licznych zawodach i rajdach. O wstrzymaniu dalszej produkcji zadecydowało pojawienie się lepszej konstrukcji RWD-5. Podobny los spotkał szkolną wersję PZL.5 bis, który rywalizację w konkursie na samolot szkolny, przegrał z RWD-8. Ogółem powstało tylko 15 egzemplarzy PZL.5 w różnych wersjach. Cena wynosiła 9600 zł za płatowiec i 14.000 zł za silnik Gipsy I.
Służba w lotnictwie.
Samolot ten był wykorzystywany w lotnictwie szkolnym i sportowym, biorąc udział w licznych rajdach i zawodach. W roku 1930 PZL.5 wziął udział w międzynarodowych zawodach samolotów sportowych Challenge 1930. Rok później na tym samolocie wykonano pierwszy kobiecy rajd lotniczy dookoła Polski. W polskich aeroklubach był używany do wybuchu II wojny światowej.
Samoloty te posiadali także właściciele prywatni, jak inż. Stanisław Prauss (następnie Zenon Dregier) i Jan Rudowski (następnie L. Świężkowski).
Opis techniczny.
Drewniany, kryty płótnem samolot dwupłatowy ze stałym podwoziem. Samolot dwumiejscowy wyposażony w silnik rzędowy de Havilland "Gipsy I" o mocy 100 KM.

</doc>
<doc id="92036" url="https://pl.wikipedia.org/wiki?curid=92036" title="Bono">
Bono

Bono, właśc. Paul David Hewson (ur. 10 maja 1960 w Dublinie) – irlandzki piosenkarz, muzyk i filantrop. Od 1976 lider, wokalista i gitarzysta zespołu rockowego U2.
Życiorys.
Młodość.
Dorastał z rodzicami i starszym o siedem lat bratem Normanem w domu przy Cedarwood Road 10 w Ballymun w Dublinie. Pochodził z rodziny mieszanej wyznaniowo: ojciec Bobby Hewson (z zawodu urzędnik pocztowy) był katolikiem, a matka Iris z domu Rankin (z zawodu krawcowa) – protestantką. Ojciec uczęszczał do kościoła katolickiego, a Bono z matką i bratem brali udział w nabożeństwach w kościele protestanckim św. Kanizjusza w Finglas. W kościelnych psalmach i hymnach znalazł pierwsze inspiracje do swoich późniejszych utworów. Ze względu na rodziców i ich wiarę, nie określa swojego wyznania, ma też wątpliwości odnośnie do samego systemu religijnego.
Naukę rozpoczął w protestanckiej szkole Glasnevin National, w 1971 uczył się w szkole podstawowej przy katedrze św. Patryka, jednak z powodu konfliktu z nauczycielką języka hiszpańskiego już w następnym roku szkolnym zaczął uczęszczać do świeckiej szkoły Mount Temple Comprehensive School w Clontarf. W okresie nauki w Mount Temple brat nauczył go grać na gitarze.
Gdy miał 14 lat, 12 września 1974 na udar mózgu zmarła jego matka, z myślą o której w późniejszych latach napisał kilka utworów, m.in. „Mofo”, „Lemon”, „I Will Follow” i „Iris (Hold Me Close)”. Ojciec Bono zmarł 21 sierpnia 2001.
W wieku 15 lat dorabiał, sprzedając kalendarze. Przed rozwojem kariery z U2 pracował także na stacji benzynowej i jako listonosz na poczcie.
Działalność artystyczna.
25 września 1976 wraz z Adamem Claytonem oraz braćmi Dikiem i Davidem Evansami odpowiedział na anons zamieszczony na szkolnej tablicy ogłoszeń przez Larry’ego Mullena Juniora, który poszukiwał ludzi zainteresowanych założeniem zespołu. W wyniku tego spotkania powstał zespół Feedback, później przemianowany na The Hype, a po rezygnacji Dika Evansa w 1978 – na U2. Bono początkowo rywalizował w zespole o funkcję gitarzysty z The Edgem, jednak ustąpił miejsca The Edge’owi, a sam został wokalistą U2. Czasem okazjonalnie gra na gitarze (m.in. w utworach: „Walk On”, „The Fly”, „One”, „Kite” czy „Original of the Species”), ponadto gra na harmonijce (m.in. w utworze „Running to Stand Still”).
Jest głównym tekściarzem zespołu i autorem słów do prawie wszystkich piosenek grupy. Jego poetyckie teksty mają często religijny wydźwięk, ale poruszają także problemy społeczne oraz polityczne. Na debiutanckim albumie U2 pt. "Boy" zamieścił teksty stanowiące o nastoletniej niewinności i wchodzeniu w dorosłość. Na kolejnej płycie, "October" (1981), zawarł m.in. teksty o dylematach, które stawiane są przed ludźmi wkraczającymi w dorosłość.
Na przełomie lat 80. i 90. XX wieku wraz z zespołem urozmaicił swoją sceniczną aktywność, a na widowiskowej trasie koncertowej "Zoo TV Tour" m.in. wykreował kilka alter ego, które odgrywał w czasie koncertów (a także czasami poza nimi); do najsłynniejszych z nich należeli: MacPhisto (cyniczny były gwiazdor estrady, który nie może pogodzić się z przemijającym czasem, obdarzony charakterem i wyglądem diabła), The Fly (współczesny gwiazdor rocka w wielkich ciemnych okularach przeciwsłonecznych i skórzanej kurtce), Mr. Mirror Ball Man (próżny i zapatrzony w siebie król estrady z nieodłącznym lustrem, w którym podziwia swoje oblicze). Ponadto w trakcie koncertów (zwykle jako MacPhisto) dzwonił do różnego typu instytucji czy postaci w celach prowokacyjnych; próbował w ten sposób porozmawiać telefonicznie z wieloma ważnymi osobistościami, m.in. prezydentem Stanów Zjednoczonych George’em Bushem, kanclerzem Niemiec Helmutem Kohlem, byłą premier Wielkiej Brytanii Margaret Thatcher oraz papieżem Janem Pawłem II. W kolejnej trasie koncertowej "PopMart Tour", która odbyła się w drugiej połowie lat 90., wraz z zespołem kontynuował widowiskowy charakter koncertów nastawiony w dużej mierze na show. Występował wtedy m.in. w kostiumie imitującym męską muskulaturę, a także skrócił do tej pory zawsze długie włosy. Ważnym elementem wizerunku Bono stały się okulary przeciwsłoneczne, które po raz pierwszy wykorzystał podczas wcielania się we „The Fly’a” we wczesnych latach 90. Atrybut stał się jedną z najbardziej rozpoznawalnych cech lidera U2.
W lipcu 1984 wystąpił podczas koncertu Boba Marleya w Slane, wykonując przebój „Blowin’ in the Wind” wraz z artystą i Carlosem Santaną.
W 2021 wraz z The Edge’em i Martinem Garrixem nagrał utwór „We Are the People”, będący oficjalnym hymnem Mistrzostw Europy w Piłce Nożnej 2020. W 2022 wydał książkę autobiograficzną pt. „Surrender: 40 Songs, One Story”.
Działalność charytatywna.
W wywiadzie dla magazynu „Rolling Stone” w 1986 wyjaśnił, że do zaangażowania się w sprawy społeczne i polityczne skłoniło go obejrzenie w 1979 pokazu charytatywnego "The Secret Policeman’s Ball" Johna Cleese’a i producenta Martina Lewisa dla Amnesty International, organizacji walczącej o prawa człowieka. W 2001 zaaranżował nagranie przez U2 materiału z występu na żywo dla pokazu Amnesty z tego roku. Z zespołem pojawił się u boku Stinga na amerykańskiej trasie koncertowej Amnesty "Conspiracy of Hope".
W 1984 w ramach akcji Band Aid wziął udział w nagraniu singla „Do They Know It’s Christmas?/Feed the World”, a w lipcu 1985 wystąpił z U2 podczas koncertu "Live Aid" na Stadionie Wembley; oba projekty charytatywne zostały zorganizowane przez Boba Geldofa z myślą o udzieleniu pomocy głodującym Etiopczykom. Jesienią 1985 wraz z żoną Ali udali się do Etiopii, gdzie przez pięć miesięcy pomagali jako wolontariusze tamtejszym mieszkańcom w czasie klęski głodu.
W 1999 otrzymał nagrodę MTV Free Your Mind w uznaniu jego działalności pozamuzycznej. W pierwszej dekadzie XXI w. spotkał się z różnymi wpływowymi politykami, m.in. z prezydentem Stanów Zjednoczonych George’em W. Bushem czy premierem Kanady Paulem Martinem. W marcu 2002, w czasie wizyty w Białym Domu, towarzyszył Bushowi przy przemówieniu na murawie siedziby głowy USA po tym, jak ten ogłosił pakiet pomocy o wartości 5 mln dol.. Dwa miesiące później Bono zabrał amerykańskiego sekretarza skarbu na wyjazd do czterech krajów Afryki.
Głównym przedmiotem zainteresowania Bono, jeśli chodzi o działalność charytatywną, jest sprawa umorzenia długów afrykańskim państwom przez zachodnie kraje. Był jednym z głównych ambasadorów ruchu społecznego "Jubilee 2000", który na przełomie wieków dążył do umorzenia długów Trzeciego Świata. W ramach tej akcji m.in. spotkał się 23 września 1999 z papieżem Janem Pawłem II, a podczas spotkania doszło do spontanicznej wymiany prezentów między wokalistą U2 a papieżem – Bono, widząc zainteresowanie Jana Pawła II swoimi niebieskimi okularami przeciwsłonecznymi, podarował mu je, a w zamian otrzymał różaniec, który od tamtej pory zawsze nosi na szyi.
W 2002 był jednym z fundatorów pozarządowej organizacji "DATA (Debt, AIDS, Trade, Africa)", której celami statutowymi są: redukcja zadłużenia państw afrykańskich, walka z epidemią AIDS w Afryce i umacnianie instytucji demokratycznych w państwach afrykańskich. W 2004 stworzył organizację non-profit "One Campaign", która walczy z afrykańskimi ubóstwem i epidemiami poprzez podnoszenie świadomości społecznej i wywieranie presji na przywódców politycznych, aby wspierali skuteczne strategie i programy służące ratowaniu życia i poprawie przyszłości kontynentu. W styczniu 2006 współtworzył inicjatywę "Product Red", której celem było zdobywanie środków pieniężnych na walkę z najpoważniejszymi afrykańskim epidemiami: AIDS, gruźlicą i malarią. W 2008 "DATA" została włączona do "One Campaign", a w 2012 częścią organizacji została też inicjatywa "Product Red", która od tej pory działa pod szyldem "One". "One Campaign" wspierana jest przez ponad 3 mln członków na całym świecie.
W 2005, w 20. rocznicę koncertów "Live Aid", wraz z Bobem Geldofem zorganizowali w 11 miastach świata koncerty w ramach "Live 8". Równocześnie powstała kampania społeczna "Make Poverty History" (pol. Odeślijmy ubóstwo do historii), która miała kontynuować dzieło "Live Aid" i "Live 8" poprzez liczne lokalne odmiany na niemalże wszystkich kontynentach.
2 lutego 2006 przemawiał przed prezydentem Bushem na "54. Annual National Prayer Breakfast" w hotelu Hilton Washington, a w mowie pełnej odwołań do Biblii zachęcał do wspierania osób objętych kryzysem społecznym i ekonomicznym oraz zawarł m.in. wezwanie do preznaczenia na te cele „dziesięciny” (dodatkowego 1% z budżetu USA).
Działalność biznesowa.
Od 2004 zasiada w zarządzie spółki inwestycyjnej Elevation Partners, zajmującej się inwestycjami w zakresie własności intelektualnej w mediach i rozrywce. Bono jest również fundatorem spółki, a jej nazwa pochodzi od jednej z piosenek U2 – „Elevation”. W 2009, poprzez Elevation Partners, zakupił 1,5% akcji portalu Facebook za ok. 200 mln dolarów, a po dwóch latach wartość jego akcji wzrosła do ok. 975 mln dolarów.
W 2005 wraz z żoną Ali Hewson powołał do życia markę odzieży EDUN z myślą o promowaniu pozytywnych wzorców poprzez swoje stosunki handlowe z Afryką. W swoich projektach często czerpie inspiracje z afrykańskiej mody.
Wyróżnienia.
28 lutego 2003 został wyróżniony najwyższym francuskim odznaczeniem państwowym – Orderem Legii Honorowej, które otrzymał za „pracę na rzecz redukcji zadłużenia państw Trzeciego Świata oraz walkę w powstrzymaniu epidemii AIDS na kontynencie afrykańskim”. Wręczył mu je osobiście prezydent Francji Jacques Chirac.
W 2003 i 2005 był jednym ze 199 nominowanych do Pokojowej Nagrody Nobla za swoją pracę ku zmniejszeniu długów państw Trzeciego Świata oraz za uświadamianie społeczeństwa o AIDS.
W 2005 magazyn „Time” ogłosił go człowiekiem roku (wraz z Billem i Melindą Gates).
W grudniu 2006 został uhonorowany przez brytyjską królową Elżbietę II Orderem Imperium Brytyjskiego z tytułem Kawalera Komandora. W marcu 2007 odebrał honorowy tytuł szlachecki za „zasługi na rzecz walki z ubóstwem w byłych koloniach Zjednoczonego Królestwa”.
W lipcu 2013 otrzymał Order Sztuki i Literatury, francuskie odznaczenie kulturalne.
W listopadzie 2016 został wyróżniony tytułem „Mężczyzna roku” magazynu „Glamour”.
W 2022 otrzymał ukraiński Order „Za zasługi” III klasy
Życie prywatne.
31 sierpnia 1982 poślubił szkolną miłość Alison Stewart, z która ma czworo dzieci: córki Jordan (ur. 10 maja 1989) i Eve (ur. 7 lipca 1991) oraz synów Elijaha (ur. 18 sierpnia 1999) i Johna (ur. 21 maja 2001).
W październiku 2014 ujawnił, że charakterystyczne okulary przeciwsłoneczne nosi z powodu jaskry. W 2016 przeszedł ośmiogodzinną operację serca.

</doc>
<doc id="92038" url="https://pl.wikipedia.org/wiki?curid=92038" title="Saint Paul">
Saint Paul

Saint Paul – miasto w Stanach Zjednoczonych, stolica stanu Minnesota.
Miasto leży głównie na północnym brzegu rzeki Missisipi, w dół do rzeki Minnesota i przylega do Minneapolis będącego największym miastem stanu. Te dwa miasta tworzą aglomerację miejską Minneapolis-Saint Paul (3 mln mieszkańców), znaną jako "Twin Cities".
Historia.
Założone w pobliżu historycznych indiańskich osad jako centrum handlu i transportu, miasto nabrało rozgłosu, gdy zostało stolicą Terytorium Minnesoty w 1849 roku.
Osadnictwo rozpoczęło się w dzisiejszej Landing Lambert, ale nazywanej "Pig's Eye", gdy Pierre "Pig's Eye" Parrant zbudował popularną na tamte czasy tawernę. Kiedy ks. Lucien Galtier, pierwszy katolicki proboszcz w tym regionie, założył "Log Chapel of Saint Paul" (wkrótce stała się pierwszym miejscem dla Katedry św. Pawła, obecnie Sanktuarium św. Pawła Apostoła), spowodował, że osada zaczęła się nazywać się Saint Paul, jako że "Saint Paul w zastosowaniu do miejscowości lub miasta jest bardziej celowe, ta jednosylabowa nazwa jest krótka, dobrze brzmi, rozumiana jest przez wszystkie wyznania chrześcijańskie."

</doc>
<doc id="92039" url="https://pl.wikipedia.org/wiki?curid=92039" title="Minneapolis">
Minneapolis

Minneapolis (wymowa: ) – miasto w Stanach Zjednoczonych, w stanie Minnesota. Największe miasto tego stanu, położone nad Missisipi. Nazywane jest „miastem jezior”. Stolica hrabstwa Hennepin. Miasto jest jednym z głównych miast aglomeracji policentrycznej – Minneapolis-Saint Paul.
Historia.
Osada założona w 1680 roku, przez misję franciszkańską. W 1820 roku powstał Fort Snelling, a w jego pobliżu dwa osiedla: Saint Anthony założone ok. 1839 roku, prawa miejskie od 1860 i Minneapolis założone ok. 1850 roku, prawa miejskie od 1867 roku. Obydwa miasta połączono w 1872 roku.
Obecnie Minneapolis jest głównym ośrodkiem przemysłu, handlu, nauki i kultury północno – środkowej części USA. Uniwersytet założony w 1851 roku, ze słynną galerią sztuki, Minneapolis Institute of Art ze zbiorami malarstwa europejskiego i sztuki prekolumbijskiej, Walker Art Center; znana orkiestra symfoniczna (Minneapolis Symphony Orchestra, obecnie Minnesota Orchestra, założona w 1903).
Gospodarka.
Minneapolis jest ośrodkiem przemysłu m.in. maszynowego, spożywczego, elektronicznego (komputery) i chemicznego. Ważna giełda zbożowa. Węzeł komunikacji drogowej i kolejowej, port na rzece Missisipi; port lotniczy Minneapolis-St. Paul.

</doc>
<doc id="92042" url="https://pl.wikipedia.org/wiki?curid=92042" title="Shanxi">
Shanxi

Shanxi (; ) – prowincja w środkowych Chinach. Ludność stanowią w większości Chińczycy Han, ale mieszkają tam również Mongołowie i Dunganie.
Geografia.
Obszar Shanxi zajmuje silnie zerodowana wyżyna, poprzecinana pasmami górskimi. Najwyższy szczyt znajduje się w górach Wutai Shan i osiąga 3058 m n.p.m. Na zachodzie biegną góry Lüliang Shan z wysokościami do 2831 m n.p.m., na wschodzie Taihang Shan (do 2870 m n.p.m.), a w środkowej części rozległe kotliny śródgórskie. Klimat umiarkowany, ciepły, kontynentalny, suchy. Roczna suma opadów waha się od 250 do 500 mm. Główną rzeką jest Huang He z dopływem Fen He. W części północno-zachodniej i zachodniej rosną stepy i lasostepy.
Podział administracyjny.
Prowincja Shanxi składa się z jedenastu prefektur miejskich:
Gospodarka.
Shanxi to główny region wydobycia węgla kamiennego w Chinach. Największe ośrodki wydobycia to Datong i Yangquan. Ponadto wydobywa się rudy żelaza i inne metale, ropę naftową, złoto i azbest.
Rozwinięte jest hutnictwo żelaza (w Taiyuan), przemysł maszynowy (główne ośrodki: Taiyuan, Datong i Yuci), koksochemiczny (Datong), farmaceutyczny, włókienniczy (Taiyuan), spożywczy i materiałów budowlanych.
Rolnictwo rozwinięte w kotlinach śródgórskich i dolinach rzek. Grunty orne zajmują 25% prowincji. Uprawia się pszenicę, kukurydzę, proso, ryż, bawełnę, soję, rzepak, warzywa, drzewa owocowe i winorośl. Hodowla słabo rozwinięta, odnosi się głównie do bydła, hodowanego na północnym zachodzie.
Transport głównie samochodowy.
Edukacja.
Szkoły wyższe:

</doc>
<doc id="92049" url="https://pl.wikipedia.org/wiki?curid=92049" title="Tricky">
Tricky

Tricky, właściwie Adrian Nicholas Matthews Thaws (ur. 27 stycznia 1968 w Bristolu) – brytyjski wokalista i producent muzyczny. Były członek zespołu Massive Attack, z którymi współtworzył nurt muzyczny trip hop ("bristol sound").
Tricky i Massive Attack.
Jako nastolatek dołączył do dużego soundsystemu o nazwie Wild Bunch, który przekształcił się później w Massive Attack. Z zespołem nagrał dwie płyty: "Blue Lines" (1991) i "Protection" (1994). Przed nagraniem drugiej płyty z MA, poznał Martinę Topley-Bird, mającą wówczas zaledwie 16 lat. Topley-Bird zaśpiewała w domu Tricky’ego utwór „Aftermath”, który stanowił podstawę do nagrania pierwszej solowej płyty Tricky’ego pod tytułem "Maxinquaye" (1995), zatytułowanej tak na cześć zmarłej matki artysty. Płyta, na której znalazło się 12 utworów, w tym 10 wykonywanych wspólnie przez Tricky’ego i Martinę, okazała się nieoczekiwanie komercyjnym sukcesem. Dwa utwory z tej płyty, „Overcome” i „Hell is 'Round the Corner”, inaczej zaaranżowane, znalazły się również rok wcześniej na płycie "Protection" Massive Attack, pod tytułami „Karmacoma” i „Eurochild” – na obu Tricky śpiewa wraz z Robertem del Nają.
Kariera solowa.
W 1995 roku Tricky poznał Björk, z którą miał przelotny romans. Napisał dwa utwory do jej płyty "Post": "Enjoy" i "Headphones". Bjork pojawiła się natomiast jako wokalistka w dwóch utworach ("Keep Your Mouth Shut" i "Yoga") na drugiej solowej płycie Tricky’ego: "Nearly God". Poza Bjork do współpracy przy "Nearly God", Tricky zaprosił Cath Coffey, Terry’ego Halla, tak uznane wokalistki jak Neneh Cherry i Alison Moyet oraz po raz drugi Martinę. Wraz z Neneh Cherry planował zrealizowanie EP, ostatecznie jednak decyzją Virgin Records z 10 wspólnych nagrań ukazało się zaledwie 5 (z czego 4 jako b-sidy). W roku 1996 oprócz "Nearly God", Tricky wydał drugą płytę "Pre-Millennium Tension", na której śpiewa sam lub z Martiną. Płyta charakteryzująca się schizofrenicznym, bardzo ciężkim brzmieniem, zawiera wiele odniesień do rastafarianizmu. Została przyjęta przez publiczność zdecydowanie chłodniej niż dwa wcześniejsze krążki. Po dwuletniej przerwie, Tricky powrócił z albumem "Angels With Dirty Faces". Ponownie większość kompozycji wykonuje duet Tricky-Martina. Najbardziej „przebojowy” kawałek na płycie "Broken Homes", Tricky śpiewa wraz z PJ Harvey. Rok 1999 przyniósł 5. płytę w dyskografii Tricky’ego – "Juxtapose", nagraną przy współpracy z DJ Muggs i Grease (DMX). To pierwsza płyta, na której zabrakło śpiewającej Martiny. Pojawia się za to wielu innych artystów w duetach z Trickym, między innymi brytyjski raper Mad Dog. Jesienią 1999 roku Tricky przeprosił swoich fanów za tę płytę uznając ją za totalne nieporozumienie.
W 2001 roku została wydana płyta "Blowback". Obok wielu mało znanych artystów, na płycie pojawiają się takie gwiazdy jak Anthony Kiedis i John Frusciante z Red Hot Chili Peppers (w utworze "Girls"), Cyndi Lauper (w "Five Days") i Alanis Morissette (w "Excess"). Siódma płyta Tricky’ego, z roku 2003 nosi tytuł "Vulnerable", co po polsku znaczy „łatwo ulegający zranieniu” czy też „podatny na zranienie”. Tytuł płyty, Tricky skomentował w następujący sposób: "Nazwałem ten album „Vulnerable” ponieważ to moja najszczersza płyta. Nagrywając tę płytę przestałem się ukrywać i pozwoliłem by ludzie zobaczyli inne strony mojej osobowości". Wszystkie utwory na płycie, z wyjątkiem jednego, Tricky wykonuje wraz z włoską wokalistką Costanzą Francavillą. Na płycie znalazły się dwa covery: "Dear God" XTC i "The Lovecats" The Cure. Ostatni album Tricky’ego, "Knowle West Boy", został wydany w czerwcu 2008 roku w Europie oraz we wrześniu 2008 roku w Stanach Zjednoczonych. Pierwszym singlem był utwór "Council Estate". W wywiadzie dla The Skinny w czerwcu 2008 roku, Tricky oznajmił, że opóźnienie premiery albumu spowodował Bernard Butler, który domagał się współautorstwa płyty, mimo że jego pomysły zostały odrzucone przez Tricky’ego. Latem 2010 roku, podczas trasy koncertowej po letnich festiwalach muzycznych, Tricky zapowiedział wydanie nowego albumu, który zatytułował "Mixed Race". Album został w całości wyprodukowany przez Tricky’ego, w jego domu w Paryżu. Ukazał się 27 września nakładem Domino Records.

</doc>
<doc id="92050" url="https://pl.wikipedia.org/wiki?curid=92050" title="Jardang">
Jardang

Jardang – forma ukształtowania powierzchni Ziemi występująca na pustynnych obszarach na całym świecie; ostry grzbiet oddzielający bruzdy korazyjne. Główną rolę w jego tworzeniu odgrywają procesy korazji i deflacji.
Nazwa.
Termin wywodzi się, według różnych źródeł, z języka tureckiego lub języka ujgurskiego (słowo "jar" oznacza "ostrą krawędź skalną"). Po raz pierwszy tej nazwy użył szwedzki geograf Sven Hedin (1903), opisując formy skalne występujące nieopodal jeziora Lob-nor w zachodnich Chinach.
Charakterystyka.
Jardangi mają zazwyczaj do 100 m długości i kilku, kilkunastu metrów wysokości. Zdarzają się jednak takie o długości nawet ponad 1000 m i wysokości 200 m. Ich szczyty są najczęściej spłaszczone, zaś ściany strome (czasami podcięte). Zazwyczaj można je zobaczyć w gromadach i są położone równolegle do siebie, i zgodnie z kierunkiem wiejącego wiatru (jardangi występują na tych obszarach, na których wiatr ma swój jeden stały kierunek).
Jardangi dzieli się na mikrojardangi, mezojardangi i megajardangi. Mikrojardangi są małymi tworami, najmniejsze mają ledwie kilka centymetrów wielkości. Według Svena Hedina, klasyczne jardangi osiągają wielkość kilku, kilkunastu metrów; takie rozmiary mają właśnie mezojardangi. Megajardangi mogą ciągnąć się kilometrami, a ich wysokość dochodzi nawet do 200 metrów.
Utwory te są zbudowane z mało odpornych na procesy destrukcyjne osadów (najczęściej są to słabo skonsolidowane pyły, piaski czy iły pochodzenia rzecznego, jeziornego lub eolicznego).
Występowanie.
Jardangi zlokalizowane są na terenach pustynnych, np. na pustyni Namib czy na Saharze. Licznie występują również w Azji, np. na pustyni Lut w Iranie czy na pustyniach Arabii Saudyjskiej. Można je też spotkać w obu Amerykach, Australii, a także w Europie (np. w Hiszpanii). Mezojardangi licznie występują w Czadzie, Mali, Algierii i Egipcie. Megajardangi można znaleźć m.in. na pustyni Lut czy w górach Tibesti.
Obecność jardangów stwierdzono także na Marsie.

</doc>
<doc id="92051" url="https://pl.wikipedia.org/wiki?curid=92051" title="Puchar Świata w narciarstwie alpejskim">
Puchar Świata w narciarstwie alpejskim

Puchar Świata w narciarstwie alpejskim – coroczna impreza przeprowadzana przez Międzynarodową Federację Narciarską – FIS. Składa się z około 70 imprez kobiecych i męskich, rozgrywanych we wszystkich konkurencjach alpejskich – slalomie, slalomie gigancie, supergigancie i zjeździe. Wybrane zawody (zjazd i slalom) stanowią dodatkowo kombinację alpejską. Od sezonu 2019/2020 wprowadzono klasyfikację PAR, czyli klasyfikację konkurencji równoległych.
Zwycięzca poszczególnych zawodów zdobywa 100 pkt. do klasyfikacji generalnej Pucharu Świata, II miejsce to 80 pkt., III – 60 pkt., IV – 50 pkt., V – 45 pkt., VI – 40 pkt., VII – 36 pkt., VIII – 32 pkt., IX – 29 pkt., X – 26 pkt., XI – 24 pkt., XII – 22 pkt., XIII – 20 pkt., XIV – 18 pkt. i XV – 16 pkt. Każdy kolejny zawodnik otrzymuje o 1 pkt mniej. Punktuje łącznie 30 najlepszych zawodników.
Triumfator klasyfikacji generalnej otrzymuje Puchar Świata, tzw. wielką Kryształową Kulę; przyznawane są także małe Kryształowe Kule, za końcowe wygrane w poszczególnych specjalnościach alpejskich.
Puchar Świata jest rozgrywany od 1967.
Najwięcej zwycięstw w konkursach Pucharu Świata.
Soldeu ()
Tablica obejmuje zestawienie wszystkich zawodników i zawodniczek, którzy odnieśli minimum 20 zwycięstw w zawodach Pucharu Świata.
Najwięcej podiów w konkursach Pucharu Świata.
Soldeu ()
Tablica obejmuje zestawienie dwudziestu najlepszych zawodników i zawodniczek, którzy stanęli na podium w zawodach Pucharu Świata.
Najwięcej zwycięstw w dyscyplinach.
Mężczyźni.
Marcel Hirscher 8 kryształowych kul generalnej

</doc>
<doc id="92054" url="https://pl.wikipedia.org/wiki?curid=92054" title="Poradlne">
Poradlne

Poradlne, "podatek poradlny" – w dawnej Polsce danina prawa książęcego zależna od rozmiarów ziemi uprawnej, od XIV wieku łanowe, a od 1629 coraz częściej zastępowana przez podymne.
Stały podatek od dóbr ziemskich wprowadzony przez Kazimierza Wielkiego, w wysokości 12 groszy w dobrach rycerskich oraz 24 groszy w dobrach klasztornych.
Na mocy przywileju koszyckiego z 1374 roku podatek poradlny dla szlachty zmniejszono z 12 do 2 groszy z łana. W 1381 w ramach kompromisu zwolniono z podatków kościelne majątki ziemskie, a więc i z poradlnego.
"„Poradlne”" to także dziesięcina na rzecz Kościoła w naturze w wysokości 12 miar zboża (tzw. "„małdrat”", zob. Miary pruskie i niemieckie), zwykle po 4 miary pszenicy, żyta i owsa, lub w pieniądzach.

</doc>
<doc id="92058" url="https://pl.wikipedia.org/wiki?curid=92058" title="Żydokomuna">
Żydokomuna

Żydokomuna – stereotyp o podłożu antysemickim wynikający ze spiskowej teorii dziejów, przypisujący Żydom główną rolę w stworzeniu i spopularyzowaniu ideologii komunizmu, który „miał otworzyć im drogę do zdobycia władzy nad światem” (zob. Protokoły mędrców Syjonu).
Historia.
Termin „żydokomuna” pochodzi z Rosji (RFSRR, później ZSRR), pojawił na przełomie drugiego i trzeciego dziesięciolecia XX wieku, w związku z przypisywaniem Żydom rzekomego kierowania ruchem komunistycznym i zdobył popularność wśród przeciwników bolszewików – białych – w okresie wojny domowej w Rosji (1917–1922), a potem wśród rosyjskiej białej emigracji.
Dane statystyczne przedstawione w Kongresie Stanów Zjednoczonych przez senatora stanu Utah Williama Henry Kinga w 1924 dotyczące partii bolszewików przeczą takim tezom – na 376 693 członków partii bolszewików było 19 564 Żydów, co stanowiło 5,2% ogółu.
W latach dwudziestych termin (np. , „żydobolszewizm”) zdobył popularność na świecie i stał się jednym z ważniejszych elementów ideologii i propagandy nazistowskiej (zob. Protokoły mędrców Syjonu a nazizm).
Polska.
W Polsce stereotyp „żydokomuny” był rozpowszechniany jako antybolszewicka propaganda w czasie wojny polsko-bolszewickiej (1919–1921) i był później obecny w okresie międzywojennym, mimo tego, że w Polsce tylko 2–7% polskich Żydów głosowało na partię komunistyczną i jej fronty.
Określeniem „żydokomuna” posługiwała się w swej propagandzie politycznej endecja już w 1920.
Slogan używany też był jako nazwa grupy lub organizacji lewicowej o prawdziwej lub rzekomej przewadze Żydów we władzach. Przypisywana Komunistycznej Partii Polski, a następnie w okresie PRL Urzędowi Bezpieczeństwa.
Udział niektórych polskich Żydów w ruchu komunistycznym w Polsce oraz współpraca z NKWD i władzami sowieckimi wzmocniły stereotyp „żydokomuny” wśród mieszkańców okupowanej wschodniej Polski.
Udział Żydów na eksponowanych stanowiskach we władzach oraz w organach bezpieczeństwa w PRL przyczynił się do pogłębienia tego stereotypu w okresie powojennym. Według danych administracyjnych, 167 osób, czyli 37,1% kierowniczej kadry Resortu Bezpieczeństwa Publicznego i Ministerstwa Bezpieczeństwa Publicznego (MBP) w latach 1944–1956 w Polsce stanowili Żydzi i osoby pochodzenia żydowskiego. Wbrew rozpowszechnionemu stereotypowi Żydzi stanowili jednak niewielką grupę w ogóle funkcjonariuszy aparatu bezpieczeństwa. W latach 1945−1955 stanowili średnio od niecałego 1 procenta do powyżej 2 procent pracowników MBP.

</doc>
<doc id="92060" url="https://pl.wikipedia.org/wiki?curid=92060" title="Betonowóz">
Betonowóz

Betonowóz lub betoniarka-samochód, potocznie gruszka do betonu – samochód ciężarowy przeznaczony do przewozu mieszanki betonowej. Mieszarka bębnowa zapobiega rozwarstwieniu znajdującej się w bębnie mieszanki betonowej.

</doc>
<doc id="92061" url="https://pl.wikipedia.org/wiki?curid=92061" title="Międzynarodowa Federacja Kynologiczna">
Międzynarodowa Federacja Kynologiczna

Międzynarodowa Federacja Kynologiczna (FCI, Fédération Cynologique Internationale) mająca siedzibę w Thuin w Belgii – nadrzędna jednostka dla głównych organizacji kynologicznych w Europie, Azji, Afryce, Ameryce Środkowej, Ameryce Południowej, Australii, Nowej Zelandii. Państwami nienależącymi do FCI są między innymi Albania, Stany Zjednoczone i Wielka Brytania. Nie należy mylić z Federación Canina Internacional (F.C.I.).
FCI zrzesza członków i tzw. partnerów kontraktowych. Posiada szereg struktur wewnętrznych – np. Komisję Standardów (wzorców), zajmujących się opracowywaniem i kodyfikacją Wzorców FCI (standardów FCI) – szczegółowymi opisami cech danej rasy psów z podaniem numeru, pod którym występuje ona w rejestrach FCI (jednakże nie wszystkie rasy posiadają wzorce zatwierdzone przez FCI – są to tzw. „rasy nieuznawane”). FCI patronuje także Międzynarodowym Wystawom Psów Rasowych w krajach członkowskich, zawodom agility i innym przedsięwzięciom z udziałem psów rasowych. Prowadzi repertorium hodowli psów rasowych.

</doc>
<doc id="92062" url="https://pl.wikipedia.org/wiki?curid=92062" title="Fédération Cynologique Internationale">
Fédération Cynologique Internationale



</doc>
<doc id="92063" url="https://pl.wikipedia.org/wiki?curid=92063" title="Wspinaczka górska">
Wspinaczka górska

Wspinaczka górska – wielowyciągowa wspinaczka uprawiana w terenie górskim wymagająca specjalistycznego sprzętu wspinaczkowego (lina, uprząż, haki itp.), jak też umiejętności niezbędnych do wspinania i korzystania ze sprzętu to cechy wyróżniające wspinaczkę górską. Do jej szczególnych przypadków należy taternictwo, często traktowany synonimicznie alpinizm, a także himalaizm.

</doc>
<doc id="92065" url="https://pl.wikipedia.org/wiki?curid=92065" title="Kobieta">
Kobieta

Kobieta – dorosła przedstawicielka gatunku Homo sapiens o płci żeńskiej. Przed osiągnięciem dorosłości człowiek płci żeńskiej określany jest jako dziewczyna. Słowo „kobiety” w liczbie mnogiej jest czasem używane w pewnych zwrotach, takich jak „prawa kobiet”, na określenie ludzi płci żeńskiej bez względu na wiek.
Normalnie kariotyp komórki somatycznej kobiety ma dwa chromosomy X. Z reguły kobiety są zdolne do ciąży i rodzenia dzieci od okresu dojrzewania do menopauzy. Układ rozrodczy kobiety składa się z jajników, jajowodów, macicy, pochwy i sromu. W pełni dojrzała kobieta ma na ogół szerszą miednicę, szersze biodra i większe piersi niż dorosły mężczyzna. Kobiety mają znacznie mniej włosów na twarzy i innych częściach ciała, mają wyższy skład tkanki tłuszczowej, a także są średnio niższe i mniej umięśnione niż mężczyźni.
Etymologia.
Słowo kobieta pojawiło się w XVI wieku. Etymolodzy proponują co najmniej 20 różnych wyjaśnień jego pochodzenia. Polski etymolog Aleksander Brückner wywodzi je od słowa kob, czyli chlew, koryto. Kobieta w pierwotnym znaczeniu, to ta, która służy przy korycie, zajmuje się chlewem. Wyraz miał pejoratywne znaczenie i uchodził za obelgę. W neutralnym znaczeniu słowa zaczęto używać dopiero pod koniec XVIII wieku.
Biologia kobiet.
Genetyka i zaburzenia genetyczne kobiet.
Najczęściej kobiety mają dwa chromosomy X, a mężczyźni jeden chromosom X i jeden Y. Około jedna na tysiąc kobiet rodzi się z trzema chromosomami X, co określa się jako trisomia chromosomu X. W rzadkich przypadkach na skutek translokacji lub rekombinacji w obrębie chromosomów X i Y, skutkującej chromosomem X niosącym kopię genu SRY u osób z dwoma chromosamami X, wykształcają się typowo męskie drugorzędowe cechy płciowe takie jak nasieniowody, penis i jądra, które są jednak często małe.
Cechy gospodarki hormonalnej, menstruacja i menopauza.
Dojrzewanie płciowe u kobiet prowadzi do powstania zmian w organizmie, które umożliwiają rozmnażanie płciowe za sprawą zapłodnienia. W odpowiedzi na sygnały chemiczne z przysadki mózgowej jajniki wydzielają hormony, które stymulują proces dojrzewania ciała, w tym zwiększenie wzrostu i , wzrost owłosienia, rozwój piersi i menarche (pojawienie się pierwszej miesiączki).
Większość dziewcząt dostaje pierwszej miesiączki w wieku 12-13 lat — są wtedy zdolne do zajścia w ciążę i rodzenia dzieci. Ciąża wymaga zazwyczaj wewnętrznego zapłodnienia jaja za pomocą plemnika, poprzez stosunek płciowy lub sztuczne zapłodnienie. Jednak dzięki zapłodnieniu in vitro do zapłodnienia może dojść poza organizmem człowieka.
Cykl miesiączkowy trwa przeciętnie 28 dni i składa się z czterech faz: fazy folikularnej, owulacji, fazy lutealnej i menstruacji. W trakcie trwania cyklu występują naturalne wahania hormonów takich jak estradiol, progesteron, folikulotropina i lutropina.
Zazwyczaj w wieku 49-52 lat kobieta przechodzi menopauzę, czyli czas, kiedy miesiączki ustają całkowicie, a one same nie są już w stanie spłodzić dziecka. W przeciwieństwie do większości innych ssaków życie człowieka trwa zwykle jeszcze wiele lat po menopauzie. Wiele kobiet zostaje babciami i ma swój wkład w opiekę nad wnukami i innymi członkami rodziny. Wielu biologów uważa, że wydłużona długość życia człowieka jest ewolucyjnie napędzana przez dobór krewniaczy, jednak inne teorie również zostały zaproponowane.
Cechy morfologiczne i fizjologiczne.
Z punktu widzenia biologii żeńskie narządy płciowe biorą udział w rozmnażaniu, natomiast drugorzędne cechy płciowe związane są z karmieniem piersią dzieci i pozyskiwaniem partnera. Ludzie zalicza się do ssaków łożyskowych, co oznacza, że matka nosi płód w macicy, a łożysko ułatwia wymianę składników odżywczych i odpadów między matką a płodem. 
Jajniki, oprócz swojej funkcji regulacyjnej, jaką jest produkcja hormonów, wytwarzają gamety żeńskie zwane komórkami jajowymi, które mogą być następnie zapłodnione przez gamety męskie (plemniki). Macica jest narządem, którego funkcją jest ochrona i odżywianie rozwijającego się płodu. Pochwa wykorzystywana jest do kopulacji i rodzenia dzieci. Srom, czyli zewnętrzne żeńskie narządy płciowe, składa się z ujścia pochwy, warg sromowych, łechtaczki i cewki moczowej. Przypuszcza się, że gruczoły mlekowe wyewoluowały z gruczołów zbliżonych do apokrynowych, w celu produkcji mleka, czyli odżywczej wydzieliny, która jest najbardziej charakterystyczną cechą ssaków, obok żyworodności. U dojrzałych kobiet piersi są na ogół większe niż u większości innych ssaków; uważa się, że to uwydatnienie piersi, które nie jest konieczne do produkcji mleka, jest przynajmniej częściowo wynikiem doboru naturalnego. 
Estrogeny, czyli nadrzędne żeńskie hormony płciowe, mają znaczący wpływ na kształtowanie się . Produkowane są zarówno u mężczyzn, jak i u kobiet, ale ich poziom jest znacznie wyższy u kobiet, zwłaszcza w wieku rozrodczym. Estrogeny, oprócz innych funkcji, sprzyjają rozwojowi żeńskich drugorzędowych cech płciowych, takich jak piersi i biodra. W wyniku działania estrogenów, w okresie dojrzewania, u dziewcząt rozwijają się piersi i poszerzają się biodra. Działając przeciwko estrogenom, obecność testosteronu u dojrzewającej kobiety hamuje rozwój piersi oraz sprzyja rozwojowi mięśni i włosów na twarzy. 
Transkobiety.
Transkobiety mają przypisaną płeć męską przy urodzeniu, która nie jest zgodna z ich tożsamością płciową.
Zdrowie kobiet.
Istnieją choroby, które dotykają głównie kobiety, takie jak toczeń i inne choroby autoimmunologiczne oraz choroby związane z płcią, które występują znacznie częściej u kobiet niż u mężczyzn, u których mogą występować różne objawy, a także mogą oni różnie reagować na leczenie jak np. rak sutka. Dziedzina medycyny zajmująca się budową, czynnościami i schorzeniami narządu rodnego kobiety to ginekologia.
Umieralność matek.
Śmiertelność matek jest definiowana przez WHO jako „roczna liczba zgonów kobiet z jakiejkolwiek przyczyny związanej z ciążą lub pogłębionej przez ciążę (z wyłączeniem przyczyn przypadkowych lub incydentalnych) podczas ciąży i porodu lub w ciągu 42 dni od zakończenia ciąży, niezależnie od czasu trwania i umiejscowienia ciąży”. Każdego roku ponad 500 000 kobiet umiera z powodu powikłań związanych z ciążą i porodem, głównie w tzw. krajach rozwijających się. W 2008 roku Światowa Organizacja Zdrowia wezwała do podnoszenia kwalifikacji położnych w celu poprawy usług zdrowotnych dla matek i noworodków. Aby wspierać poprawę umiejętności położnych, WHO ustanowiła program szkoleniowy dla położnych – Action for Safe Motherhood.
W 2013 roku z powodu komplikacji przed, w trakcie lub krótko po porodzie zmarło ok. 289 tys. kobiet, co stanowi poprawę w porównaniu z 1990 rokiem, gdy zmarło ok. 523 tys. Około 295 000 kobiet zmarło w 2017 roku, przy czym 94% zgonów matek miało miejsce w krajach rozwijających się. Około 86% zgonów matek występuje w Afryce Subsaharyjskiej i Azji Południowej, przy czym Afryka Subsaharyjska odpowiada za około 66%, a Azja Południowa za około 20%. Główne przyczyny śmiertelności matek to stan przedrzucawkowy i rzucawka, aborcje przeprowadzane w ryzykownych warunkach, powikłania ciąży spowodowane malarią i HIV/AIDS oraz intensywne krwawienia i infekcje występujące po porodzie.
Edukacja.
Powszechna edukacja, czyli zapewniona przez państwo edukacja na poziomie podstawowym i średnim, bez względu na płeć, nie jest jeszcze normą obowiązującą na całym świecie, chociaż występuje ona w większości krajów rozwiniętych. Tradycyjnie dominowała edukacja zróżnicowana ze względu na płeć i nadal występuje ona w niektórych krajach.
Edukacja kobiet dawniej ograniczała się do przyswojenia umiejętności praktycznych, takich jak szycie, haftowanie, gotowanie oraz innych umiejętności niezbędnych do prowadzenia gospodarstwa domowego. Kobiety z bogatych domów mogły ponadto, w ramach nauczania domowego, nauczyć się rysowania, śpiewu, gry na instrumencie, znajomości języków obcych, poezji i historii oraz umiejętności miłych konwersacji.
Zaczęło się to zmieniać na przełomie XVIII i XIX wieku. Przede wszystkim na skutek rodzącego się wtedy ruchu na rzecz emancypacji kobiet. Powstały pierwsze zorganizowane związki kobiet. Kobiety coraz częściej dopuszczano do nauki na uniwersytetach.
Aktualnie zgodnie z danymi UNESCO około 130 milionów dziewcząt w wieku od 6 do 17 lat nie uczęszcza do szkoły. Problem dostępu do edukacji dla dziewczyn w szczególności dotyczy takich krajów jak Sudan Południowy, Republika Środkowoafrykańska, Niger, Afganistan, Czad, Mali, Gwinea, Burkina Faso, Liberia i Etiopia.
Polska.
W Polsce w okresie zaborów na drodze kształceniu kobiet stały braki miejsc w szkołach, przeszkody ekonomiczne, ale też – stawiane na pierwszym miejscu obowiązki domowe. Znaczące zmiany zaszły dopiero po upadku powstania styczniowego. Zaczęto krytykować dominującą do tej pory tzw. „edukację salonową”, która nie zapewniały umiejętności niezbędnych do podjęcia zawodu i samodzielnego utrzymywania się. Po odzyskaniu przez Polskę niepodległości, chociaż dostęp do edukacji stawał się bardziej powszechny dla obu płci, nierówności między kobietami i mężczyznami pogłębiały. Podczas pierwszego spisu powszechnego w 1921 roku analfabetyzm wśród kobiet wynosił 35,7%, z kolei wśród mężczyzn 30%. Z kolei po dziesięciu latach, w 1931 roku, wynosił 27,9% u kobiet i tylko 17,8% u mężczyzn.

</doc>
<doc id="92070" url="https://pl.wikipedia.org/wiki?curid=92070" title="Gruszka (medycyna)">
Gruszka (medycyna)

Gruszka – narzędzie pracy pielęgniarskiej, służące do odsysania wydzielin organizmu lub do podawania leków w postaci płynnej do naturalnych otworów w ciele ludzkim.
Gruszka jest również bardzo często wykorzystywana do czyszczenia sprzętu fotograficznego (głównie matrycy światłoczułej i systemu luster w lustrzankach)

</doc>
<doc id="92071" url="https://pl.wikipedia.org/wiki?curid=92071" title="Kooptacja">
Kooptacja

Kooptacja (zarządzanie) (łac. "cooptatio" od "co-" 'współ-' i "optatio" 'życzenie') – sposób uzupełniania lub zmiany składu członkowskiego instytucji lub organu kolegialnego. Kooptacja odbywa się poprzez podjęcie stosownej uchwały przez tę instytucję, bez odwoływania się do woli wyborców czy też rozstrzygnięcia innej instytucji lub sądu. 
Przykładem kooptacji jest przyjmowanie nowych członków do ONZ na podstawie uchwały Zgromadzenia Ogólnego.

</doc>
<doc id="92073" url="https://pl.wikipedia.org/wiki?curid=92073" title="Piccolo Levriero Italiano">
Piccolo Levriero Italiano



</doc>
<doc id="92074" url="https://pl.wikipedia.org/wiki?curid=92074" title="Kontener multimedialny">
Kontener multimedialny

Kontener multimedialny – zasobnik dla wielu strumieni obrazów, audio/wideo, napisów, informacji o rozdziałach i metadanych (które umożliwiają ich poprawne wyświetlenie lub synchronizację w celu ich jednoczesnego odtworzenia), pozwalający na przechowywanie kompletnego materiału multimedialnego (obrazów, dźwięku lub filmu) w jednym pliku.
Niektóre kontenery audio:
Inne kontenery umożliwiają przechowywanie materiału AV w wielu formatach. Najpopularniejszymi z nich są:
Istnieje wiele innych formatów kontenerów multimedialnych dla materiału audio-wideo, takich jak, NUT Container, MPEG, MXF, ratDVD, Switch virtual interface, a także DivX Media Format (DMF)
Kontenery dla obrazów:

</doc>
<doc id="92075" url="https://pl.wikipedia.org/wiki?curid=92075" title="Traktat o wolnym handlu pomiędzy Brytyjską Ameryką Północną a USA">
Traktat o wolnym handlu pomiędzy Brytyjską Ameryką Północną a USA

Traktat o wolnym handlu pomiędzy Brytyjską Ameryką Północną a USA (ang. "The Reciprocity Treaty") - umowa handlowa zawarta pomiędzy Wielką Brytanią a USA, podpisana w 1854, a obowiązująca do 1866, regulująca całokształt stosunków gospodarczych pomiędzy koloniami Nową Fundlandią, Wyspą Księcia Edwarda, Nową Szkocją, Nowym Brunszwikiem i Prowincją Kanady z jednej strony, a USA z drugiej.
Traktat podpisany w 1854 regulował wymianę handlową pomiędzy brytyjskimi koloniami a USA. Amerykanie godzili się na zniesienie 21% cła na materiały sprowadzone z północy, głównie drewno i zboże. W zamian za to uzyskiwali prawa do połowów ryb na brytyjskich wodach oraz dostęp do kanadyjskiego rynku wyrobów przemysłowych. Po podpisaniu traktatu eksport z dominiów brytyjskich do USA wzrósł o 33%, podczas gdy amerykański do dominiów o 7%. W dziesięć lat po podpisaniu traktatu wymiana handlowa pomiędzy stronami podwoiła się.
Wśród historyków trwają spory o skutki traktatu. Większość uznaje, że otwarcie gospodarek spowodowało gwałtowny rozwój ekonomiczny dominiów i znaczne podniesienie stopy życiowej ich mieszkańców. Krytycy traktatu twierdzą jednak, iż traktat spowodował zahamowanie wzrostu przemysłu wytwórczego w tych dominiach z jednoczesnym przesunięciem kapitałów do rolnictwa, przemysłu drzewnego i wydobywczego. Twierdzą także, iż olbrzymie zapotrzebowanie na surowce i żywność, jakie zapanowało w USA w czasie wojny secesyjnej, zmusiłoby Amerykanów do jednostronnego zniesienia taryf celnych, bez konieczności koncesji brytyjskich.
Traktat wygasł w 1866. Obawa przed recesją, jaka mogła po tym fakcie nastąpić, była jednym z powodów zawarcia Konfederacji dominiów brytyjskich w Ameryce Północnej, która zaowocowała powstaniem nowego państwa – Kanady w 1867. Po wygaśnięciu, traktat nie został przedłużony. W Kanadzie idea otwartej gospodarki została zastąpiona narodową polityką gospodarczą. Do idei wolnego handlu powrócono w 1911, lecz wynegocjowany wtedy traktat o wolnym handlu pomiędzy Kanadą a USA, nie został ratyfikowany przez Parlament Kanady. Taryfy celne zaczęto likwidować, gdy po II wojnie światowej Kanada przystąpiła do GATT. Zawarte w 1988 Porozumienie o wolnym handlu NAFTA ostatecznie doprowadziło do pełnego otwarcia gospodarek obu krajów.

</doc>
<doc id="92081" url="https://pl.wikipedia.org/wiki?curid=92081" title="Squish">
Squish



</doc>
<doc id="92082" url="https://pl.wikipedia.org/wiki?curid=92082" title="Chronostych">
Chronostych

Chronostych lub chronogram – jeden ze sposobów zapisywania dat rocznych stosowany m.in. w okresie baroku.
Jest to coś w rodzaju łamigłówki wykorzystującej fakt, że w alfabecie łacińskim litery I, V, X, L, C, D, M pełnią jednocześnie funkcje cyfr rzymskich. Do zapisania w ten sposób daty używano cytatów z Pisma Świętego lub wierszy. Aby odczytać datę, należy zsumować wartości liczbowe liter będących jednocześnie cyframi. Dla ułatwienia litery te wyróżniano odmiennym modułem.
"haeC est ConstrVCta pro gLorIa aC VeneratIone IesV MarIae IosephI IpsI VsqVe beatae ConsangVInItatIs ChrIstI" (To jest budowla dla chwały i czci Jezusa, Marii, Józefa, ich samych oraz błogosławionych krewnych Chrystusa) głosi napis w pocysterskim kościele pw. św. Józefa w Krzeszowie, umieszczony nad emporą organową, pomiędzy namalowanymi tam czterema ewangelistami. Podaje on jednocześnie datę rozpoczęcia prac malarskich w kościele:
czyli
a więc rok 1693. Należy zwrócić uwagę, że w tekście nie pojawia się ani jedna zbędna litera – cyfra.
Ten charakterystycznie dla baroku udziwniony sposób datowania stosowany był nie tylko na inskrypcjach, ale i w twórczości literackiej, a także trafiał do dzieł naukowych. Pochodzący ze Lwowa Michał Boym, jezuicki misjonarz na Dalekim Wschodzie i wysłannik cesarza Chin do papieża, a jednocześnie botanik, w swym dziele "Flora sinensis" (Flora Chin) zadedykowanym cesarzowi Leopoldowi I, zawarł stuwierszowy chronostych będący panegirykiem na cześć swego mecenasa, a w każdym wierszu dzieła umieścił datę 1655 czyli rok jego koronacji na króla Węgier.
Czasami stosowano w połączeniu z chronostychem kabalistyczną formę zapisu dat.

</doc>
<doc id="92084" url="https://pl.wikipedia.org/wiki?curid=92084" title="Lemniskata Bernoulliego">
Lemniskata Bernoulliego

Lemniskata Bernoulliego – krzywa płaska będąca zbiorem punktów, dla których iloczyn odległości od dwóch ustalonych punktów (ognisk lemniskaty) oddalonych o formula_1 jest stały i równy formula_2 Lemniskata Bernoulliego jest szczególnym przypadkiem owalu Cassiniego.
Została ona opisana przez Jakoba Bernoulliego w 1694 roku, w czasopiśmie naukowym „Acta Eruditorum”.
Równania lemniskaty:
Początek układu współrzędnych jest punktem rozgałęzienia. W punkcie tym są punkty przegięcia; równanie stycznych w tym punkcie: formula_7
Przecięcie z osią formula_8 formula_9 ekstrema: formula_10 oraz formula_11 o argumentach formula_12
Promień krzywizny formula_13
Pole powierzchni obu obszarów ograniczonych krzywą wynosi formula_14.

</doc>
<doc id="92085" url="https://pl.wikipedia.org/wiki?curid=92085" title="Ogg Squish">
Ogg Squish

Squish – pierwszy, bezstratny kodek dźwięku z rodziny Ogg, obecnie całkowicie zastąpiony przez lepszy format kompresji FLAC. W związku z posiadaniem praw do nazwy przez kogoś innego, Squish był ostatecznie przemianowany na Ogg Squish.

</doc>
<doc id="92088" url="https://pl.wikipedia.org/wiki?curid=92088" title="Skałka">
Skałka



</doc>
<doc id="92091" url="https://pl.wikipedia.org/wiki?curid=92091" title="Tchórzofretka">
Tchórzofretka

Tchórzofretka, tchórz hodowlany – mieszaniec z rodziny łasicowatych, hodowlana odmiana tchórza zwyczajnego ("Mustela putorius") pochodząca ze skrzyżowania z jego udomowioną formą albinotyczną – fretką domową ("Mustela putorius" f. "furo").
. W przemyśle futrzarskim skóry tchórzofretek (elki) są wykorzystywane głównie do wyrobu konfekcji damskiej (pelisy, kołnierze i czapki). Poza dobrą okrywą włosową charakteryzuje się także dużą płodnością.
W języku potocznym nazwa "tchórzofretka" jest często utożsamiana z fretką domową.

</doc>
<doc id="92093" url="https://pl.wikipedia.org/wiki?curid=92093" title="Kokczetaw">
Kokczetaw

Kokczetaw (, "Kökszetau"; , "Kokszetau") – miasto o znaczeniu obwodowym w północnym Kazachstanie, nad jeziorem Kopa, na Wyżynie Kokczetawskiej, siedziba administracyjna obwodu akmolskiego. W 2018 roku liczyło 145 652 mieszkańców. Ośrodek przemysłu chemicznego, spożywczego, elektromaszynowego, ceramicznego, odzieżowego, drzewnego i wydobywczego (złoto). Miasto posiada port lotniczy i jest ważnym węzłem kolejowym. W miejscowości działa Uniwersytet im. Szokana Uälichanowa oraz liczne instytucje kulturalne, m.in.: muzeum historyczno-krajoznawcze, muzeum Mälyka Gabdullina, muzeum miejskie (daw. muzeum Waleriana Kujbyszewa), muzeum literatury i sztuki, rosyjski teatr dramatyczny oraz kazachski teatr muzyczno-dramatyczny im. Szachmeta Kusajynowa. Kokczetaw jest także jednym z największych skupisk Polaków w Kazachstanie. Działa tu Stowarzyszenie Kulturalno-Oświatowe „Polonia Północna” oraz polska parafia św. Antoniego.
Historia.
Miejscowość została założona w 1824 roku jako kozacka stanica. W 1862 Kokczetaw uzyskał prawa miejskie, a w 1868 roku został siedzibą ujezdu kokczetawskiego guberni omskiej. W 1921 roku miasto włączono do obwodu akmolskiego; w latach 1932–1936 należało ono do obwodu karagandyjskiego, a w latach 1936–1944 do obwodu północnokazachstańskiego. W 1944 roku Kokczetaw ustanowiono centrum administracyjnym nowo powstałego obwodu kokczetawskiego. W czasie II wojny światowej miasto było miejscem ewakuacji zakładów maszynowych ze środkowej Rosji i rejonem łagrów. Na lata 60. i 70. XX wieku przypadł największy rozwój miasta, który związany był przede wszystkim z rozwojem przemysłu. W 1993 roku zmieniono rosyjską nazwę miasta z Kokczetaw (Кокчетав) na Kokszetau (Кокшетау). W 1997 roku zlikwidowano obwód kokczetawski i Kokczetaw wszedł w skład obwodu północnokazachstańskiego. W 1999 roku miasto wcielono do obwodu akmolskiego i jednocześnie ustanowiono je nowym ośrodkiem administracyjnym obwodu.

</doc>
<doc id="92096" url="https://pl.wikipedia.org/wiki?curid=92096" title="Francis Bacon (malarz)">
Francis Bacon (malarz)

Francis Bacon (ur. 28 października 1909 w Dublinie, zm. 28 kwietnia 1992 w Madrycie) – brytyjski malarz urodzony w Irlandii, samouk.
Życiorys.
Zdecydowany przeciwnik abstrakcjonizmu w sztuce. Popierał nurt ekspresjonistyczny. Uznawany jest za jednego z czołowych twórców malarstwa figuratywnego. Na początku tworzył w duchu surrealizmu i kubizmu, ale po 1950 wykształcił własny styl. Tematem jego obrazów był człowiek samotny, wyobcowany, znajdujący się nierzadko w sytuacji zagrożenia. Jego obrazy pełne są nadrealnych perspektyw, dramatyzmu i teatralnej ekspresji (deformacja postaci, nieokreślona przestrzeń, żywe, intensywne barwy). Wiele razy podejmował tematykę religijną (zwłaszcza motyw ukrzyżowania), ale inspiracją dla niego były także prace Rembrandta, Grünewalda, Velázqueza, fotografie i prasa.
Bacon był osobą homoseksualną. W 1964 związał się z George’em Dyerem. Jak twierdził, poznał go, gdy ten włamywał się do jego mieszkania.
W 1998 powstał film biograficzny "Love Is the Devil – Szkic do portretu Francisa Bacona", ukazujący barwne życie malarza.
W 2013 jego obraz "Trzy studia do portretu Luciana Freuda" został na aukcji domu aukcyjnego Christie's sprzedany za kwotę 142 mln dolarów, będącą najwyższą ceną dzieła sztuki nabytego na aukcji.

</doc>
<doc id="92097" url="https://pl.wikipedia.org/wiki?curid=92097" title="Stephen King">
Stephen King

Stephen Edwin King (ur. 21 września 1947 w Portland) – amerykański pisarz specjalizujący się w literaturze grozy. W przeszłości wydawał książki pod pseudonimem Richard Bachman, raz jako John Swithen. Jego książki rozeszły się w nakładzie przekraczającym 350 milionów egzemplarzy, co czyni go jednym z najbardziej poczytnych pisarzy na świecie.
Jest autorem horrorów, które przeszły do klasyki gatunku, jak np. "Lśnienie", "Smętarz dla zwierzaków" (w innym wydaniu jako "Cmętarz zwieżąt"), "Miasteczko Salem", "Podpalaczka". Nie ogranicza się jednak do jednego gatunku, czego przykładem są: "Cztery pory roku", "Zielona mila", "Oczy smoka", "Bastion" oraz 8-tomowy cykl powieści fantastycznych "Mroczna Wieża".
Jest wielokrotnym zdobywcą Nagród Brama Stokera i British Fantasy Award.
W 2003 został odznaczony prestiżowym Medalem za Wybitny Wkład w Literaturę Amerykańską (Medal for Distinguished Contribution to American Letters, DCAL) przez National Book Foundation, a w 2014 – Narodowym Medalem Sztuki.
Stephen King ma córkę i dwóch synów, również pisarzy: Owena Kinga oraz Joe Hilla.
Zanim odniósł sukces jako pisarz, pracował jako nauczyciel języka angielskiego w szkole.
Życiorys.
Wczesne lata.
Kiedy King miał 3 lata, jego ojciec, Donald Edwin King, opuścił rodzinę. Jego matka, Nellie Ruth Pillsbury, wychowała samotnie syna i jego adoptowanego starszego brata – Davida. Często mieli problemy finansowe. Przeprowadzili się do domu rodzinnego Ruth, do Durham w stanie Maine, ale mieszkali czasowo w Fort Wayne, w stanie Indiana oraz w Stratford, stan Connecticut.
Jako dziecko, King był świadkiem nieszczęśliwego wypadku – jeden z jego przyjaciół został potrącony przez pociąg i zmarł.
King uczęszczał do Durham Elementary School i Lisbon Falls High School (matura 1966), w stanie Maine.
Zaczął pisać bardzo wcześnie. Namówiła go do tego matka. Dostał od niej na Boże Narodzenie pierwszą maszynę do pisania marki Royal. W 1960 r. napisał pierwsze opowiadanie, które wysłał do wydawcy. Niestety, bez odpowiedzi. Pierwszym, które udało mu się opublikować, było "Byłem nastoletnim rabusiem grobów", które Mike Garret (wydawca) opublikował pod tytułem "W półświecie grozy".
Stworzył wraz z bratem niskonakładową gazetkę o tytule "Dave’s Rag", którą rozprowadzali po rodzinnym miasteczku. W szkole napisał opowiadanie oparte na filmie "Studnia i wahadło", wydał je we własnym wydawnictwie, które zatytułował "V.I.B.", i sprzedawał przyjaciołom. Kiedy nauczyciele odkryli ten proceder, zmusili go do oddania zysków ze sprzedaży. Jako dziecko uwielbiał oglądać filmy, czytać komiksy oraz serię książek "Opowieści z krypty".
W latach 1966–1971 King studiował anglistykę na University of Maine, w Orono. Od drugiego roku pisał felietony do studenckiej gazety "Maine Campus", zatytułowanej "King’s Garbage Truck". Studia ukończył w 1970 roku, tym samym nabył prawo do nauczania języka angielskiego na poziomie licealnym. Rok po studiach, w 1971 roku, poślubił Tabithę Spruce. Mają trójkę dzieci – Naomi Rachel, Owena Phillipa i Joe Hilla. Aby opłacić studia, King pracował w wielu zawodach, również w pralni przemysłowej. Następnie uczył angielskiego w Hampden Academy, w Hampden, stan Maine. Rodzina Kingów miała spore problemy finansowe, dlatego Stephen pisał opowiadania (większość była publikowana w męskich magazynach), aby związać koniec z końcem. Jak pisze we wstępie do "Carrie", jeśli jedno z ich dzieci przeziębiło się, Tabitha żartowała „Dalej, Steve, wymyśl jakiegoś potwora”. Stephen King miał przez ponad dziesięć lat problemy z alkoholem.
W drodze do sławy.
W tym okresie, King rozpoczął wiele powieści. Pierwsza, "Carrie", miała początkowo być zwykłym opowiadaniem, jednak przerodziła się w coś większego. Jest to opowieść o młodej dziewczynie obdarzonej paranormalnymi zdolnościami. King miał problemy z jej ukończeniem, zniechęcony wyrzucił ją raz do śmieci. Dopiero żona odratowała powstającą powieść i zachęciła męża do dalszej pracy. Po ukończeniu powieści King wysłał maszynopis do wydawnictwa Doubleday i zapomniał o niej. Przypomniał sobie, kiedy dostał ofertę wydania jej za 2,5 tys. USD. Krótko później, wartość "Carrie" wzrosła tak niesamowicie, że Stephen King sprzedał prawa do drugiego wydania swojej powieści za 400 tys. USD. Krótko po wznowieniu, jego matka umarła na raka.
W książce "Jak pisać. Pamiętnik rzemieślnika" King przyznaje, że w tym czasie był prawie ciągle pijany, a z alkoholizmem walczył ponad dziesięć lat. Dodaje ponadto, że był nietrzeźwy na pogrzebie swojej matki: „Uważam, że poszło mi całkiem nieźle, biorąc pod uwagę, jak bardzo byłem wtedy pijany”. Swój portret jako ojca alkoholika umieścił w jednej ze swoich powieści "Lśnienie", do czego nie przyznawał się przez wiele lat, nawet przed sobą. Z nałogu pomogła mu wyjść rodzina i przyjaciele.
Stephen King w chwili obecnej mieszka wraz z żoną w Bangor, stan Maine. Oprócz tego ma rezydencję zimową nad Zatoką Meksykańską w Sarasocie, na Florydzie. Ich dzieci są już dorosłe i żyją osobno. Owen i Joseph są również pisarzami, a jedyna córka Kinga, Naomi, jest minister (duchowną) w Powszechnym Kościele Antytrynitariuszy w Plantation, w stanie Floryda.
Stephen King od 1981 jest najbogatszym pisarzem świata. Przez 35 lat dorobił się majątku przekraczającego 2 miliardy dolarów.
Baseball.
Stephen King jest wielkim fanem baseballu, w szczególności drużyny Boston Red Sox. W 1999 roku King napisał powieść "Pokochała Toma Gordona", w której zamieścił postać byłego miotacza zespołu Boston Red Sox – Toma Gordona.
King był trenerem drużyny syna Owena "Bangor West Team" i poprowadził ją do Mistrzostw Małej Ligi stanu Maine w roku 1989. To doświadczenie zaowocowało esejem "Pałka niżej", które ukazało się najpierw w magazynie "New Yorker", a później w zbiorze opowiadań "Marzenia i koszmary". King uważa „Head Down” za jeden ze swoich najlepszych tekstów opartych na faktach. Z pomocą (oraz dotacjami) Stephena i Tabithy Kingów w 1992 roku otwarto w Bangor, w stanie Maine Mansfield Stadium, boisko dla Małej Ligi (które gości zarówno graczy ze szkoły średniej jak i Ligę Seniora).
W 2005 roku King zagrał w filmie "Fever Pitch" miotacza, który psuje zagranie na początku sezonu.
Filantropia.
Od kiedy King odniósł komercyjny sukces, przeznacza duże sumy pieniężne na różne cele filantropijne, głównie w stanie Maine.
Dotacje Kingów przyczyniły się do utrzymania drużyny pływackiej Uniwersytetu Maine w rozgrywkach. Różnego rodzaju dotacje dla lokalnych programów YMCA i YWCA pozwoliły tym organizacjom przeprowadzić najbardziej potrzebne renowacje i udoskonalenia, które w innym wypadku byłyby niemożliwe. Ponadto Stephen King przyznaje corocznie stypendia dla uczniów szkół średnich i college’u.
W 2022 r., podczas rosyjskiej inwazji na Ukrainę w ramach wojny rosyjsko-ukraińskiej, King wspierał Ukrainę, ogłaszając, że zawiesza współpracę z rosyjskim wydawnictwem.
Wypadek samochodowy.
W lecie 1999 King był w połowie powieści "Jak pisać. Pamiętnik rzemieślnika". Do tego czasu miał już ukończoną główną część, jednak odłożył pisanie książki na prawie osiemnaście miesięcy, ponieważ nie wiedział, jak posunąć prace naprzód. King zaznacza, że jest to pierwsza książka, nad którą pracę przerwał od czasu, kiedy pisał "Bastion". W końcu zdecydował ponowić pracę nad książką. 17 czerwca zrobił listę pytań, jakie ludzie mogliby mu zadawać odnośnie do pisania; 18 czerwca napisał kolejne cztery strony powieści.
19 czerwca około 16:30 spacerował chodnikiem ulicy 5 w Center Lovell, w Maine. Kierowca Bryan Smith zboczył z trasy przez swojego rottweilera i potrącił Kinga, który wylądował około 4 metry poza chodnikiem ulicy 5.
Zastępca szeryfa hrabstwa Oxford, Matt Baker zanotował, że świadkowie nie zauważyli, żeby kierowca jechał zbyt szybko lub brawurowo. Baker stwierdził również, że King został uderzony od tyłu, podczas gdy oficjalna strona Kinga podaje, że King był zwrócony twarzą do nadjeżdżającego pojazdu. Jednak bezsprzeczne jest, że Smith odwrócił się, by uspokoić psa, skręcił i nie obserwował drogi, kiedy potrącił Kinga.
Pisarza najpierw przetransportowano do Northern Cumberland Hospital w Bridgton, a potem poleciał śmigłowcem do Central Maine Hospital w Lewiston. Jego obrażenia – wielokrotne złamanie biodra, połamane żebra i uszkodzone płuco – unieruchomiły go w szpitalu na prawie trzy tygodnie, do 9 lipca.
Wcześniej tego roku King ukończył prawie całą powieść "Buick 8", gdzie jeden z bohaterów ginie w wypadku samochodowym. Sam King uważa, że nie należy upatrywać w tym niesamowitych zbiegów okoliczności. Motyw wypadku samochodowego był już w innych powieściach, takich jak "Misery", "Martwa strefa", "Bezsenność", "Christine". Krótko po wypadku King napisał powieść "Łowca snów", której główny bohater również został potrącony przez samochód.
Po pięciu operacjach w dziesięć dni i terapii King wznowił prace nad "Jak pisać. Pamiętnik rzemieślnika" w lipcu, chociaż wciąż bolało go biodro i mógł siedzieć tylko około 40 minut, zanim ból stawał się nie do zniesienia.
Prawnik Kinga i dwóch innych odkupiło od Smitha feralny samochód za 1,5 tys. USD, głównie po to, aby zapobiec jego pojawieniu się na aukcji internetowej. Samochód został później zniszczony na złomowisku, o czym wspomniał King podczas wywiadu. Powiedział również, że miał ochotę potraktować go młotem pneumatycznym. Smith, niepełnosprawny pracownik budowlany, przedawkował leki przeciwbólowe 21 września 2000 (dzień urodzin Kinga) i zmarł w wieku 43 lat.
King wprowadził motyw wypadku również do ostatniej powieści jego serii "Mroczna Wieża", gdzie John Jake Chambers ratuje fikcyjną postać Kinga przed potrąceniem przez samochód. W powieści Roland Deschain hipnotyzuje Kinga i Bryana Smitha, aby zapomnieli o tym wydarzeniu.
Najnowsze wydarzenia.
W 2002 Stephen King ogłosił, że zamierza przestać pisać z powodu dokuczliwego bólu, który przeszkadza mu szczególnie podczas siedzenia, jednak do tej pory nie zaniechał pisania.
Od 2003 prowadzi własną kolumnę w magazynie "Entertainment Weekly", zazwyczaj w co trzeci tydzień. Kolumna nazywa się „The Pop of King” i odnosi się bezpośrednio do tytułu Michaela Jacksona – „The King of Pop”.
W październiku 2005 King podpisał kontrakt z wydawnictwem Marvel Comics na wydanie 7-tomowego komiksu opartego na cyklu "Mroczna Wieża", zatytułowanego "The Gunslinger Born". Scenariusz do serii skupiającej się na przygodach młodego Rolanda Deschaina napisał Robin Furth, dialogi Peter David, a ilustracje wykonał Jae Lee. Pierwszy numer został opublikowany 7 lutego 2007 o północy w sklepie z komiksami na Times Square w Nowym Jorku. Sprzedano ponad 200 tysięcy egzemplarzy do marca 2007 roku.
W czerwcu 2006 Stephen King pojawił się w pierwszym odcinku internetowego talk-show "Amazon Fishbowl", prowadzonym przez Billa Mahera. W tym roku wydał także powieść "Komórka".
King wspiera małe wydawnictwa. "Zielona mila" i "Colorado Kid" zostały wydane przez dwa małe wydawnictwa. Obie książki zawierają autografy Kinga i ilustratora. Ponad połowa publikacji książek Kinga była wznowiona w limitowanych (podpisanych przez Kinga) edycjach.
14 lutego 2007 serwis internetowy Joblo.com zapowiedział, że trwają rozmowy między J.J. Abramsem (reżyser popularnego serialu "Zagubieni") i Kingiem w sprawie adaptacji epickiej serii "Mroczna Wieża".
W czerwcu 2007 King opublikował powieść "Blaze", którą napisał we wczesnych latach 70. pod pseudonimem "Richard Bachman".
"Ręka mistrza", a także zbiór 13 opowiadań zatytułowanych "Po zachodzie słońca", niektórych wcześniej niepublikowanych.
10 listopada 2009 opublikował powieść "Pod kopułą", która jest jedną z jego najdłuższych książek (928 stron).
16 lutego 2010 King poinformował przez swoją stronę internetową, że jego następna książka będzie zbiorem czterech wcześniej niepublikowanych nowel, której angielski tytuł brzmi "Full Dark, No Stars".
8 listopada 2011 odbyła się premiera powieści "Dallas ’63" opowiadającej historię zabójstwa Johna F. Kennedy’ego.
Pisze także scenariusz wraz z Johnem Mellencampem zatytułowany "Ghost Brothers of Darkland Country".
Richard Bachman.
W latach 70. i 80., po wielkim sukcesie jako pisarz horrorów, King opublikował kilka powieści – "Rage" (1977), "Wielki marsz" ("The Long Walk") (1979), "Ostatni bastion Barta Dawesa" ("Roadwork") (1981), "Uciekinier" ("The Running Man") (1982) oraz "Chudszy" ("Thinner") (1984) pod pseudonimem Richard Bachman. Po sukcesie powieści "Carrie" i "Miasteczko Salem" King postanowił wydać wcześniejsze powieści, ponieważ jednak wydanie czterech książek po sobie nie było korzystne, zdecydowano się użyć pseudonimu. Nawiązuje on z jednej strony do pseudonimu Donalda Westlake’a Richard Stark, z drugiej zaś do nazw lubianego przez Kinga zespołu Bachman-Turner Overdrive. Ponadto King chciał sprawdzić, czy uda mu się powtórzyć sukces, czy też jego sława jest tylko zbiegiem okoliczności. Ujawnienie faktu, że Bachman i King to ta sama osoba nastąpiło w 1985.
King zadedykował książkę "Mroczna połowa" (1989) swojemu pseudonimowi. W 1996 roku Stephen King wydał powieść "Desperacja" oraz pod pseudonimem, "Regulatorzy". Te powieści są jakby swoim lustrzanym odbiciem – powtarzają się bohaterowie, częściowo pokrywa się akcja, zmieniają się jednak okoliczności i szczegóły. Ktoś niewtajemniczony mógłby odnieść wrażenie, że popełniono plagiat.
W 2006, podczas konferencji prasowej w Londynie, King oświadczył, że odnalazł inną powieść Bachmana zatytułowaną "Blaze". Została wydana 12 czerwca 2007 roku w Wielkiej Brytanii i w USA. Maszynopis został odnaleziony na Uniwersytecie stanu Maine. King zmienił nieco treść książki z 1973 roku dostosowując ją do dzisiejszych realiów.
Warsztat literacki.
W książce "Jak pisać. Pamiętnik rzemieślnika" King dokonał analizy swojego warsztatu. King wierzy, że dobra książka nie może powstać całkowicie „świadomie”, ale nie może też być napisana „od ręki”. Według niego pisarz powinien się skupić na pojedynczym „nasieniu” i pozwolić, by powieść z niego wykiełkowała. King często zaczyna pisać książkę nie wiedząc jak ją skończy. Wspomina, że będąc w połowie pisania serii "Mroczna Wieża", mając prawie 30-letnie doświadczenie pisarskie, otrzymał list od kobiety, która miała raka i prosiła, aby zdradził jej zakończenie serii, ponieważ prawdopodobnie nie doczeka publikacji ostatniego tomu. Wtedy dopiero zdał sobie sprawę, że nie wie, jak ten cykl się skończy. King wierzy w swój styl pisarski i twierdzi, że najlepsze rzeczy pisze, kiedy nie ma żadnego planu. W "Jak pisać. Pamiętnik rzemieślnika" King porównuje pisanie do pracy w wykopaliskach. Odnaleziona skamieniałość już jest uformowana, trzeba ją tylko „wydobyć”, oczyścić ze zbędnego osadu. Podobnie King „wydobywa” swoje powieści na światło dzienne.
King jest lubiany za swoją wnikliwość w szczegóły, kontynuacje introspekcji; wiele powieści, które z pozoru wydają się niezwiązane ze sobą, łączą drugoplanowi bohaterowie, fikcyjne miasta, albo odniesienia do wydarzeń z poprzednich książek.
Książki Kinga są zapełnione licznymi odniesieniami do amerykańskiego folkloru i kultury, z których wyciąga mroczne strony i wokół nich buduje powieści. Wielu jego bohaterów musi stoczyć walkę ze swoim strachem, ze swoimi słabościami. Częstymi tematami w jego twórczości są: zbrodnie, wojny (szczególnie wojna wietnamska), przemoc, zdolności paranormalne i rasizm.
Jest również lubiany za swój nieformalny język; często odwołuje się do „Stałych Czytelników” albo „przyjaciół z sąsiedztwa”, co uprzyjemnia lekturę.
Stephen King ma bardzo prosty przepis, jak zostać dobrym pisarzem: „Czytaj cztery godziny dziennie i pisz cztery godziny dziennie. Jeśli nie masz na to wystarczająco dużo czasu, to nie oczekuj, że będziesz dobrym pisarzem”.
King znalazł również definicję talentu pisarskiego: „Jeśli piszesz coś, za co ktoś daje ci czek, jeśli pomyślnie spieniężysz czek i płacisz tymi pieniędzmi rachunek za prąd, to można powiedzieć, że jesteś utalentowany”.
Krótko po wypadku samochodowym King napisał po raz pierwszy powieść ręcznie – "Łowca snów", za pomocą pióra marki Waterman, które nazwał „najlepszą na świecie maszyną do pisania”.
Twórczość.
Powieści.
Powieści wydane pod pseudonimem Richard Bachman.
Pierwsze cztery pozycje zostały wydane w 1985 w zbiorze "The Bachman Books".
Komiksy.
"Mroczna Wieża: Rewolwerowiec".
Trzy powyższe zostały zebrane i opublikowane w 2013 w zbiorczym albumie "Last Shots."
Ekranizacje.
Oto lista filmów powstałych na podstawie twórczości Stephena Kinga (włączając powieści pisane jako Richard Bachman):

</doc>
<doc id="92098" url="https://pl.wikipedia.org/wiki?curid=92098" title="Lemniskata Bootha">
Lemniskata Bootha

Lemniskata Bootha – krzywa płaska mająca dwie odmiany, eliptyczną i hiperboliczną.
Eliptyczna.
Opisana równaniem
Pole powierzchni ograniczonej tą krzywą wynosi:
Hiperboliczna.
Opisana równaniem:
Pole powierzchni ograniczonej tą krzywą wynosi:

</doc>
<doc id="92099" url="https://pl.wikipedia.org/wiki?curid=92099" title="Richard Bachman">
Richard Bachman

Richard Bachman – pseudonim amerykańskiego pisarza Stephena Kinga, pod którym opublikowano kilka jego powieści. Nawiązuje on z jednej strony do pseudonimu Donalda Westlake’a "Richard Stark", z drugiej zaś do nazw lubianego przez Kinga zespołu Bachman-Turner Overdrive. Ujawnienie faktu, że Bachman i King to ta sama osoba nastąpiło w 1985.
Życiorys.
Richard Bachman urodził się w latach czterdziestych XX wieku. Ukończył szkołę i przez cztery lata należał do Straży Przybrzeżnej, z kolei Marynarce Handlowej poświęcił dziesięć lat swojego życia. Po osiedleniu się w New Hampshire założył gospodarstwo mleczne. Bachman miał jednego syna z małżeństwa z Claudią Inez. Chłopiec zginął w wieku sześciu lat, topiąc się w studni.
Debiutancką powieścią Bachmana była "Rage", wydana w 1977 roku (w Polsce powieść nie została wydana do dzisiaj), która powstała podczas nieprzespanych na skutek bezsenności nocy.
Bachman zmarł w 1985 roku na rzadką odmianę schizonomii. Wcześniej wykryto u niego nowotwór mózgu, który został operacyjnie usunięty.
Stephen King jako Richard Bachman.
Początkowo Stephen King borykał się z problemami dotyczącymi wydania jego dzieł. Kolejne jego powieści odrzucane były przez wydawców (m.in. "Rage" i "Uciekinier"), dopiero w marcu 1973 roku postanowiono wydać "Carrie", która do dziś błędnie nazywana jest debiutem Kinga.
"Wielki marsz" został ukończony na długo przed wydaniem "Carrie", bo w 1967 roku. "Blaze" zaś powstało zaraz przed rozpoczęciem prac nad "Second Coming", pierwotną wersją "Miasteczka Salem". W grudniu 1973 roku niespodziewanie zmarła matka pisarza, co skłoniło Kinga do rozpoczęcia nowej historii – "Ostatniego bastionu Barta Dawesa". Wszystkie wymienione wyżej powieści, prócz "Carrie" i "Miasteczka Salem" zostały później wydane pod pseudonimem Richard Bachman.
W 1977 roku King podpisał kontrakt na trzy kolejne powieści, co jednocześnie ustabilizowało jego pozycję na rynku wydawniczym. Wtedy też w końcu wydana została "Rage". Stephen postanowił powrócić do swoich ukończonych już projektów, by w końcu doprowadzić do ich wydania. King twierdzi, że we wczesnych latach jego kariery utarło się, że pisarz nie powinien publikować więcej niż jednej książki rocznie. Jako że pisał powieści na bieżąco, a na publikację czekało kilka starych projektów, zdecydował się na wydanie ich pod pseudonimem. Jak sam mówił: „"(…)był to dla mnie jedyny sposób aby wydawać dwie książki rocznie"”.
"Wielki marsz" został w końcu wydany w 1979 roku. Była to kolejna, zaraz po "Rage", publikacja Richarda Bachmana. Wszystko dlatego, że w tym samym roku opublikowany został "Cmętarz Zwieżąt" Stephena Kinga.
1981 to rok wydania "Ostatniego bastionu Barta Dawesa" (oraz "Cujo", którego procesu powstania King nie pamięta, ze względu na swój poważny problem z alkoholem). Rok później opublikowano odrzucanego wcześniej "Uciekiniera".
"Chudszy" (listopad 1984 roku) był pierwszą powieścią Bachmana, na okładce której zamieszczono zdjęcie autora wraz z krótką notką biograficzną. Fotografia w rzeczywistości przedstawiała Richarda Manuela, agenta ubezpieczeniowego Kirby’ego McCauleya, agenta literackiego Kinga.
W końcu, w 1985 roku Stephen King zdemaskowany został przez niejakiego Steve’a Browna, pracownika waszyngtońskiej księgarni, który podczas lektury "Chudszego" nabrał wątpliwości co do tożsamości autora. Przy pomocy pracowniczki Biblioteki Kongresu natrafił na dokument praw autorskich poświadczający autorstwo Kinga. Skopiował go, napisał list, w którym pokrótce opisał swoje małe dochodzenie i przesłał do agenta Kinga. Nie chciał tym samym uprzykrzyć autorowi życia, wystosował jedynie prośbę o zezwolenie na napisanie artykułu opisującego całe zajście. Po dwóch tygodniach sam King zadzwonił do księgarni, której pracownikiem był Steve i przez trzy kolejne wieczory udzielał mu telefonicznego wywiadu. Cała historia opublikowana została w „Washington Post”, zaś sam King nie miał nic przeciwko odkryciu jego tajemnicy.
W październiku 1985 roku wydano "The Bachman Books: Four Early Novels by Stephen King" wraz ze wstępem Kinga zatytułowanym "Dlaczego byłem Bachmanem?"
W 1996 roku King postanowił zrobić mały żart swym czytelnikom, którzy już wiedzieli o jego podwójnej działalności, i dokładnie tego samego dnia, kiedy miejsce miała premiera "Desperacji", wydano również "Regulatorów" jako pośmiertną już powieść autorstwa Bachmana. Żeby było zabawniej, główni bohaterowie obu powieści noszą dokładnie te same imiona i nazwiska.
Dziesięć lat później, w 2006 roku pisarz ogłosił, że odnalazł maszynopis swojego starego projektu, którym była powieść "Blaze", i że zostanie ona wydana pod pseudonimem. I w tym przypadku postanowiono dokonać drobnego żartu – wstęp do książki Bachmana napisał Stephen King.

</doc>
<doc id="92100" url="https://pl.wikipedia.org/wiki?curid=92100" title="Jabłko Adama">
Jabłko Adama

Jabłko Adama, grdyka, wyniosłość krtaniowa ( s. ) – u ludzi widoczne na szyi uwydatnienie chrząstki tarczowatej (chrząstki krtani) rozwijające się po dojrzewaniu, zwłaszcza u mężczyzn. Nie ma odpowiednika u innych ssaków.
Nazwa pochodzi od biblijnego Adama – pierwszego mężczyzny. Według legendy po zjedzeniu zakazanego owocu z drzewa poznania dobra i zła, jego kawałek miał utknąć Adamowi w gardle.
Jabłko Adama może pojawić się również u kobiet w trakcie dojrzewania płciowego i po dojrzewaniu płciowym (czasem jest to prawidłową anomalią), gdy kobieta miesiączkuje prawidłowo. Jeśli nie, przyczyny mogą być następujące:

</doc>
<doc id="92101" url="https://pl.wikipedia.org/wiki?curid=92101" title="Twierdzenie Cantora-Bernsteina-Schrödera">
Twierdzenie Cantora-Bernsteina-Schrödera

Twierdzenie Cantora-Bernsteina-Schrödera – twierdzenie teorii mnogości głoszące, że jeśli zbiór formula_1 jest równoliczny z pewnym podzbiorem zbioru formula_2 oraz zbiór formula_2 jest równoliczny z pewnym podzbiorem zbioru formula_4 to zbiory formula_1 i formula_2 są równoliczne.
Dla zbiorów formula_7 napiszemy, że formula_8 ilekroć zbiór formula_1 jest równoliczny z pewnym podzbiorem zbioru formula_10 Przy tych oznaczeniach możemy wyrazić twierdzenie Cantora-Bernsteina-Schrödera w następujący sposób symboliczny:
Formułując jeszcze inaczej, twierdzenie to wyraża słabą antysymetrię relacji porządku na liczbach kardynalnych:
Historia i źródła.
Twierdzenie było sformułowane po raz pierwszy przez Georga Cantora w 1883 i 1895 (bez dowodu). Pierwszy kompletny dowód był podany przez Feliksa Bernsteina w 1897. Inną próbę dowodu przedstawił Ernst Schröder w 1898, zawierała ona jednak lukę. W literaturze matematycznej istnieje szereg różnych dowodów tego twierdzenia, te z początkowego okresu rozwoju teorii mnogości albo wymagały dodatkowych założeń, albo były niepełne albo bardzo skomplikowane. Dla bardziej kompletnej dyskusji historii tego twierdzenia oraz przeglądu różnych dowodów odsyłamy czytelnika do publikacji Zdzisława Skupienia (zobacz też Jerzy Mioduszewski) oraz artykułu R. Mańki i Agnieszki Wojciechowskiej.
Dowód 1.
Udowodnijmy najpierw następujący lemat.
Lemat.
"Jeżeli formula_17 oraz formula_18 to formula_19".
Dowód lematu:
Przypuśćmy, że formula_17 oraz zbiór formula_1 jest równoliczny z formula_22 Zatem możemy ustalić bijekcję formula_23
Naszym celem jest skonstruowanie bijekcji ze zbioru formula_1 na formula_10 Poniżej obraz zbioru formula_26 przez funkcję formula_27 jest oznaczany przez formula_28 (tak więc formula_29).
Zdefiniujmy rekurencyjnie ciąg zbiorów:
Łatwo zauważyć, że formula_31 dla wszystkich formula_32 Połóżmy formula_33 i zdefiniujmy funkcję formula_34 w następujący sposób:
Powyższa formuła poprawnie definiuje funkcję z formula_1 w formula_2 i naszym celem jest wykazanie, że jest ona bijekcją (z formula_1 na formula_2).
Pokażmy najpierw, że formula_40 jest różnowartościowa. W tym celu załóżmy, że formula_41 są elementami zbioru formula_42 Dowodzimy, że formula_43 rozważając 4 przypadki.
A zatem z (i)-(iv) wynika, że funkcja formula_40 jest różnowartościowa.
Ostatnim krokiem dowodu lematu jest pokazanie, że funkcja formula_74 jest suriekcją, czyli że formula_75
Wiemy, że formula_76 Mamy zatem:
Wykazaliśmy zatem prawdziwość lematu.
Dowód twierdzenia.
Aby udowodnić twierdzenie, przypuśćmy, że zbiór formula_78 jest równoliczny z pewnym podzbiorem zbioru formula_79 oraz zbiór formula_79 jest równoliczny z pewnym podzbiorem zbioru formula_81 Zatem możemy znaleźć funkcje różnowartościowe formula_82 oraz formula_83 Połóżmy formula_84 oraz formula_85 Wówczas zbiory formula_86 spełniają założenia lematu, więc możemy wywnioskować, iż zbiory formula_87 i formula_2 są równoliczne. Ponieważ zbiory formula_2 i formula_79 są równoliczne (o czym świadczy np. funkcja formula_40), otrzymujemy, że zbiory formula_78 i formula_79 są równoliczne.
Dowód 2 (Banach, Tarski).
Poniżej rodzina wszystkich podzbiorów zbioru formula_78 jest oznaczana przez formula_95
Definicja.
Niech będą dane zbiory formula_96 Powiemy, że funkcja formula_97 jest "monotoniczna", jeśli dla każdych zbiorów formula_98 takich że formula_99 zachodzi formula_100
Lemat A (twierdzenie Knastera-Tarskiego o punkcie stałym).
Niech formula_78 będzie zbiorem oraz niech formula_102 będzie funkcją monotoniczną. Wówczas odwzorowanie formula_103 ma taki punkt stały formula_104 (to znaczy istnieje formula_105 że formula_106).
Dowód lematu
Zdefiniujmy rodzinę zbiorów formula_107 Twierdzimy, że suma
jest punktem stałym odwzorowania formula_109 Aby się o tym przekonać, zauważmy, iż dla każdego formula_110 zachodzi formula_111 więc z monotoniczności formula_103 wynika, że formula_113 Zatem
a stąd formula_115
Korzystając kolejny raz z monotoniczności, dostajemy formula_116 więc formula_117 Wobec tego formula_118 musi zawierać się w sumie rodziny formula_119 czyli formula_120
Zachodzą więc obie inkluzje formula_121 i formula_122 więc formula_104 jest punktem stałym odwzorowania formula_109
Lemat B.
Niech będą dane zbiory X, Y i funkcje formula_125 formula_126 Wówczas odwzorowanie formula_102 dane wzorem
jest monotoniczne.
Dowód lematu
Niech formula_129 Wówczas formula_130 więc formula_131 i formula_132 Zatem:
Czyli z definicji funkcji formula_134 formula_135
Dowód twierdzenia.
Niech X i Y spełniają założenia twierdzenia i niech formula_136 oraz formula_137 będą funkcjami różnowartościowymi. Zdefiniujmy odwzorowanie formula_103 jak w lemacie B:
Wówczas na mocy lematu B jest to funkcja monotoniczna, a zatem z lematu A wynika istnienie zbioru formula_140 takiego że formula_141 co zachodzi gdy formula_142 Czyli:
Ponieważ formula_40 jest iniekcją, możemy zdefiniować funkcję formula_145 w następujący sposób:
Funkcja formula_147 jest suriekcją. Istotnie,
Aby wykazać iniektywność formula_149 należy wziąć dwa elementy formula_150 i formula_151 i pokazać, że formula_152 (rozpatrywanie innych przypadków jest trywialne ze względu na iniektywność formula_27 i formula_40). Pamiętając, że formula_155 mamy, iż formula_156 Jednocześnie formula_157 więc formula_158 należą do rozłącznych podzbiorów, zatem nie mogą być równe. W związku z tym formula_147 jest bijekcją pomiędzy zbiorami formula_78 i formula_161 a co za tym idzie, zbiory te są równoliczne.
Przykład zastosowania.
Twierdzenie Cantora-Bernsteina pozwala na proste uzasadnienie wielu faktów teorii mocy, co bez tego twierdzenia często pociągałoby konieczność przeprowadzania długich i skomplikowanych dowodów. Przykładowo łatwo jest wykazać, że dowolny przedział otwarty jest równoliczny ze zbiorem liczb rzeczywistych (równoliczność tę ustala złożenie funkcji liniowej z tangensem). Z twierdzenia Cantora-Bernsteina natychmiastowo otrzymujemy, że przedział domknięty również ma moc continuum, bo przecież: formula_162 gdzie &lt;math&gt;a

</doc>
<doc id="92102" url="https://pl.wikipedia.org/wiki?curid=92102" title="George R.R. Martin">
George R.R. Martin

George R.R. Martin, właśc. George Raymond Richard Martin (ur. 20 września 1948 w Bayonne w stanie New Jersey) – amerykański pisarz, twórca science fiction, fantasy i horrorów, zarówno opowiadań, jak i powieści, wielokrotny zdobywca nagród Nebula i Hugo oraz wielu innych: World Fantasy, Bram Stoker Award, czy Locus Award.
Początkowo publikował pod nazwiskiem pozbawionym dwóch „R”, które dołączył, gdy zaczęto go mylić z producentem płyt The Beatles. Jego utwory przetłumaczono na dziesiątki języków, w tym polski. Jest autorem cyklu fantasy "Pieśń lodu i ognia", na którym oparto między innymi serial "Gra o tron" wyprodukowany przez HBO (2011–2019), grę fabularną "A Game of Thrones", komiks oraz szereg gier komputerowych. Na podstawie jego innych prac nakręcono kilka filmów i odcinków serii telewizyjnych ("Remembering Melody", 1984; "Nightflyers", 1987; "Sandkings", 1995). George R.R. Martin współpracował także przy tworzeniu różnych projektów telewizyjnych (m.in. "Strefa mroku", "Piękna i Bestia", "Doorways").
Martin pisze za pomocą edytora tekstu WordStar 4.0 dla systemu operacyjnego DOS.
Życiorys.
Wczesne lata.
George R.R. Martin urodził się 20 września 1948 roku w Bayonne, w stanie New Jersey, jako syn lokalnego dokera Raymonda Collinsa Martina oraz Margaret Brady Martin. Jest najstarszym z trójki rodzeństwa, ma dwie młodsze siostry – Darleen Martin Lapinski i Janet Martin Patten.
W Bayonne uczęszczał najpierw do Mary Jane Donohoe School, a następnie Marist High School. W tym okresie zaczął tworzyć swoje pierwsze teksty, początkowo pisząc krótkie historie o potworach, które sprzedawał i czytał swoim kolegom. W szkole średniej przez dwa lata współtworzył uczniowską gazetę. Był to również czas jego fascynacji amerykańskimi komiksami, szczególnie tymi wydawanymi przez Marvel Comics. Zainspirowany scenariuszami Stana Lee, Martin pisał własne opowiadania o superbohaterach, które ukazywały się w fanzinach poświęconych komiksom.
Edukację kontynuował na Northwestern University w Evanston w stanie Illinois, gdzie studiował dziennikarstwo. W 1971 uzyskał tytuł magistra. Po zakończeniu studiów Martin uzyskał status obdżektora, przez co zamiast służby wojskowej od 1972 do 1974 pracował jako wolontariusz dla AmeriCorps VISTA. W kolejnych latach zajmował się organizowaniem turniejów szachowych oraz pracą jako nauczyciel akademicki na Clarke University w Dubuque,w stanie Iowa.
Początki kariery pisarskiej.
Pierwszym opowiadaniem Martina opublikowanym w prasie było "The Hero", które w 1971 roku ukazało się w czasopiśmie „Galaxy”. Od tej pory jego teksty regularnie pojawiały się w magazynach poświęconych fantastyce. George R.R. Martin szybko zyskał uznanie czytelników i krytyków, pierwsze nominacje do nagród Nebula i Hugo otrzymał już w 1973 roku za opowiadanie "With Morning Comes Mistfall" opublikowane w czasopiśmie „Analog”. Początkowo skupiał się na pisaniu opowiadań i nowel, a swoją pierwszą powieść "Światło się mroczy" skończył w roku 1976.
W 1979 roku porzucił pracę na uczelni w Dubuque, przeprowadził się do Santa Fe w stanie Nowy Meksyk i w całości poświęcił się pisarstwu. Już wcześniej był związany ze społecznością amerykańskich fanów fantastyki, ale w tym okresie jeszcze częściej zaczął brać udział w jej działaniach. Pojawiał się na wielu konwentach, gdzie spotykał się z czytelnikami. Wtedy również nawiązywał współpracę z innymi pisarzami, w tym Gardnerem Dozoisem oraz Lisą Tuttle, z którą wspólnie napisał powieść "Przystań wiatrów". George R.R. Martin był członkiem tzw. Labour Day Group (nazwa stworzona przez Thomasa M. Discha), czyli grupy pisarzy występujących razem na kolejnych edycjach Worldconu, do której oprócz samego Martina należeli również m.in. Orson Scott Card, John Warley, Michael Bishop czy Vonda McIntyre.
Scenarzysta telewizyjny.
Do połowy lat 80. Martin napisał kilka zbiorów opowiadań i powieści, jednak z powodu porażki, jaką okazał się wydany w 1983 roku "Rockowy Armagedon", oraz niewystarczających zarobków, podjął się pracy jako scenarzysta telewizyjny. Rozpoczął współpracę ze stacją CBS, dla której w 1986 roku pisał scenariusze do nowego sezonu "Strefy mroku", a następnie "Pięknej i Bestii". Dla wielu innych stacji tworzył też scenariusze do pilotażowych odcinków nowych seriali, ostatecznie nie zostały one jednak wyprodukowane. Oprócz pracy w roli scenarzysty, Martin w tym samym okresie został również głównym redaktorem oraz współautorem serii "Dzikie karty", będącej antologią powiązanych ze sobą opowiadań o superbohaterach.
"Pieśń lodu i ognia" oraz czasy obecne.
W latach 90. George R.R. Martin powrócił do regularnego pisania powieści. Zainspirowany twórczością J.R.R. Tolkiena oraz historycznymi wydarzeniami, m.in. Wojną Dwóch Róż oraz wojną stuletnią, postanowił stworzyć własny cykl fantasy. W 1996 wydawnictwo Bantam Books wydało pierwszy tom nowego cyklu – "Grę o tron". Od razu po jego publikacji Martin zaczął pracować nad kolejnymi. Drugi tom "Pieśni lodu i ognia", zatytułowany "Starcie królów", ukazał się w 1999 roku. Była to pierwsza część cyklu, która trafiła na listę bestsellerów „New York Timesa”. Kolejne tomy, ze względu na swoją objętość i tempo pracy Martina, wydawane były w coraz większym odstępie czasu. "Uczta dla wron" ukazała się w roku 2005, natomiast "Taniec ze smokami" w 2011. Zapowiedziane są również dwa ostatnie tomy cyklu o tytułach "Wichry zimy" ("The Winds of Winter") oraz "Sen o wiośnie" ("A Dream of Spring").
Po premierze "Starcia królów" George R.R. Martin zaczął otrzymywać propozycje ekranizacji swojej sagi. Ostatecznie prawa do adaptacji sprzedał prywatnej stacji HBO. 17 kwietnia 2011 roku wyemitowano pierwszy odcinek serialu na podstawie "Pieśni lodu i ognia", zatytułowanego tak samo jak pierwszy tom "Gra o tron". Martin od początku brał czynny udział w produkcji kolejnych odcinków jako konsultant showrunnerów Davida Benioffa i D. B. Weissa, a także scenarzysta (napisał scenariusze do 4 odcinków) oraz producent. Serial stał się ogromnym sukcesem, zyskując uznanie zarówno milionów widzów na całym świecie, jak i krytyków. Otrzymał łącznie 59 nagród Emmy, w tym 4 dla samego George’a R. R. Martina. Emisja "Gry o tron" zakończyła się 19 maja 2019 roku na 8 sezonie.
W przerwie między pracą nad kolejnymi częściami "Pieśni lodu i ognia" Martin pisze dodatkowe utwory rozwijające fabułę i świat przedstawiony w głównym cyklu. W 2018 roku ukazała się książka "Ogień i krew", której akcja rozgrywa się ponad sto lat przed wydarzeniami z pierwszego tomu "Pieśni lodu i ognia". W 2019 George R.R. Martin oraz HBO ogłosili, że stacja rozpoczyna produkcję serialowej adaptacji "Ognia i krwi", zatytułowanej "Ród Smoka" ("House of Dragon"). Premiera serialu odbyła się w 2022 roku.
George R.R. Martin brał również udział w produkcji "Elden Ring", gry tworzonej przez studio From Software. Na prośbę twórców stworzył fikcyjny świat gry, wraz z jego historią oraz mitologią. Premiera "Elden Ring" odbyła się 25 lutego 2022 roku.

</doc>
<doc id="92103" url="https://pl.wikipedia.org/wiki?curid=92103" title="Ewelina Flinta">
Ewelina Flinta

Ewelina Agnieszka Flinta (ur. 24 października 1979 w Lubsku) – polska piosenkarka wykonująca muzykę z pogranicza popu, rocka i pop-rocka.
Karierę muzyczną zaczynała w zespołach rockowych. W 2002 zajęła drugie miejsce w pierwszej polskiej edycji programu "Idol". Wydała dwa albumy studyjne: "Przeznaczenie" (2003) i "Nie znasz mnie" (2005).
Za działalność artystyczną otrzymała szereg nagród, w tym m.in. dwukrotnie "Superjedynkę" w kategorii „najlepsza wokalistka roku”. Udziela się w akcjach charytatywnych.
Kariera muzyczna.
Zaczęła karierę w 1995, dołączając jako wokalistka do rockowego zespołu Alioth. W 1996 i 1997 zdobyła pierwsze miejsce na Festiwalu Piosenki Użytkowej w Lubsku, śpiewając kolejno piosenki: „Piece of My Heart” Janis Joplin i „Ironic” Alanis Morissette. W 1997 występowała z zespołem Dobre Piwo, a następnie zaczęła współpracę z zespołem Surprise. Wystąpili w warszawskiej Sali Kongresowej jako support gitarzysty Micka Taylora oraz podczas Polonijnego Festiwalu w Chicago. W latach 1997–1999 wystąpili na Przystanku Woodstock w Żarach. 
Od września 2001 do maja 2002 była związana była z Teatrem Studio Buffo, brała udział w spektaklach, takich jak „Grosik”, „Przeżyj to sam”, „Ukochany kraj” czy „Metro”. Na początku 2002 zgłosiła się na przesłuchania do programu typu talent show "Idol", emitowanego przez telewizję Polsat. Dotarła do finału, w którym zajęła drugie miejsce, zdobywszy 32% głosów telewidzów. W sierpniu ponownie wystąpiła na "Przystanku Woodstock", wykonując utwór „Nadzieja” z repertuaru zespołu Ira. Zarejestrowany materiał został wykorzystany w filmie "Przystanek Woodstock – Najgłośniejszy Film Polski". Kilka dni później wraz z pozostałymi finalistami "Idola" podczas koncertu w sopockiej Operze Leśnej odebrała złotą płytę za album pt. "Idol Top 10" zawierający jej interpretację utworu „Aquarius” z musicalu Hair oraz singel „Może się wydawać” zaśpiewany przez finalistów programu.
3 marca 2003 zaprezentowała singel „Żałuję”, którym promowała swą debiutancki album studyjny pt. "Przeznaczenie". Premiera albumu odbyła się 25 kwietnia 2003. Piosenka „Żałuję” długo utrzymywała się na listach przebojów, stając się jedną z najpopularniejszych piosenek 2003, a album niecałe pół roku po premierze pokrył się złotem. Na krążku znalazło się 14 utworów, w tym cover Arethy Franklin „Respect” oraz utwór „Nadzieja” nagrany wspólnie z Arturem Gadowskim. W ramach promocji odbyła trasę koncertową w towarzystwie zespołu. 14 czerwca zaprezentowała kolejny singel z albumu, „Goniąc za cieniem”, a 27 października – singel „Przeznaczenie”. W międzyczasie, tj. 18 sierpnia otrzymała nagrodę "Róża Gali" w kategorii "Najpiękniejszy debiut". W październiku wzięła udział w nagraniu płyty pt. "Ladies", realizowanej w celu wsparcia fundacji Jolanty Kwaśniewskiej "Porozumienie Bez Barier" i program "Możesz zdążyć przed rakiem". Na potrzeby płyty zaśpiewała utwór Elżbiety Wojnowskiej „Zaproście mnie do stołu”, który wykonała 3 listopada podczas koncertu w warszawskim Teatrze Polskim.
W kwietniu 2004 odebrała statuetkę w kategorii "Artystka roku" na gali wręczenia nagród Eska Music Awards. Została również nagrodzona Mikrofonem Popcornu w kategorii "Wokalistka roku". W maju nagrała piosenkę „Czy nastanie znów świt?” promującą animowaną disneyowską produkcję "Rogate ranczo". W maju podczas Krajowego Festiwalu Piosenki Polskiej w Opolu odebrała Superjedynkę w kategorii "Wokalistka roku". Trzeciego dnia festiwalu zaprezentowała utwór „Tylko słowa” w konkursie "Premier". W czerwcu wystąpiła podczas Festiwalu TOPTrendy w koncercie Top jako jedna artystek, która sprzedała najwięcej płyt w Polsce w 2003. W lipcu reprezentowała Polskę z piosenką „Żałuję” podczas Festiwalu Piosenki Krajów Nadbałtyckich w Karlshamn, gdzie zajęła czwarte miejsce. 20 sierpnia wzięła udział w koncercie poświęconym pamięci Czesława Niemena w Operze Leśnej, śpiewając utwory „Dziwny jest ten świat” i „Sen o Warszawie” (w duecie z Piotrem Cugowskim).
W lutym 2005 wraz z innymi polskimi artystami wzięła udział w nagraniu piosenki „Pokonamy fale”, który następnie zaśpiewali wspólnie podczas koncertu na warszawskim Placu Teatralnym na rzecz ofiar tsunami w Azji. 24 lutego wydała singel „Nie znasz mnie”, którym promowała drugi album studyjny pod tym samym tytułem, wydany 21 marca 2005. W czerwcu po raz drugi odebrała Superjedynkę w kategorii "Wokalistka roku", a także zakwalifikowała się do udziału w konkursie o nagrodę Bursztynowego Słowika i Słowika Publiczności na Festiwalu w Sopocie. W październiku wraz z innymi artystami nagrała utwór „Nadzieja to my” na rzecz poszkodowanych podczas huraganu w okolicach Częstochowy. W listopadzie wzięła udział w nagraniu płyty "Święta, Święta 3", wykonując piosenkę „Mikołaj jedzie tu już” (polska wersja utworu „Santa Claus is Coming to Town”). Utwór wykonała w grudniu podczas Świątecznego Koncertu TVP1.
W maju 2006 wzięła udział w nagraniu piosenki „Cała Polska czyta dzieciom” w ramach akcji pod tym samym tytułem. W czerwcu odbył się Festiwal w Opolu, podczas którego zaprezentowała nowy utwór „Bliżej” w ramach konkursu "Premiery Gwiazd". W grudniu ukazał się debiutancki singel Sebastiana Piekarka „Słowa nie znaczą nic”, w którym gościnnie wystąpiła Flinta. Pod koniec 2006 wystąpiła podczas Sylwestra w Krakowie (zaśpiewała „Bliżej”, „Żałuję”, „Tylko słowa” i „Przeznaczenie”) oraz podczas Sylwestra z Jedynką nagranego wcześniej dla TVP1, gdzie zaśpiewała „I Will Survive” Glorii Gaynor, „Rock ’n’ Roll Is King” w duecie z Maciejem Silskim oraz „We Will Rock You” z wszystkimi uczestnikami sylwestrowego programu.
W czerwcu 2007 zaśpiewała mashup utworów „Dary losu” i „Nie budźcie marzeń ze snów” w duecie z Ryszardem Rynkowskim podczas jubileuszu 30-lecia pracy artystycznej Jacka Cygana w trakcie festiwalu "TOPtrendy". Także w czerwcu wystąpiła na Festiwalu "Zaczarowana piosenka", którego organizatorem jest Fundacja Anny Dymnej „Mimo Wszystko”. W listopadzie wystąpiła z piosenką „Kto wymyślił naszą miłość” podczas koncertu "Pejzaż bez Ciebie" poświęconego pamięci Anny Jantar, a w grudniu zaśpiewała utwór Tiny Turner „The Best” na gali z okazji 15-lecia Telewizji Polsat w Teatrze Wielkim. W tym samym miesiącu wraz z Justyną Steczkowską i Piotrem Cugowskim zaśpiewała Hymn Euro 2012 „Kraków Go”, który miał promować miasto i pomóc mu w przyznaniu organizacji Euro 2012.
Na początku 2008 nagrała piosenkę „Długo i szczęśliwie” na potrzeby filmu animowanego "Zaczarowana". W lutym razem z Łukaszem Zagrobelnym nagrała piosenkę „Nie kłam, że kochasz mnie” do filmu "Nie kłam, kochanie". Piosenka okazała się dużym przebojem; w czerwcu odebrali za nią Superjedynkę w kategorii "Przebój roku", a w lipcu zajęli trzecie miejsce na Festiwalu Piosenki Krajów Nadbałtyckich w Karlshamn, zdobywając również nagrodę publiczności. Wystąpili w duecie także podczas Sopot Hit Festiwalu, gdzie zostali nominowani w kategorii "Polski Hit Lata". W grudniu wystąpili wspólnie podczas Sylwestra w Warszawie, a na początku lutego 2009 wystąpili na gali Telekamery, gdzie zostali nominowani w kategorii "Muzyka". W tym samym miesiącu wystąpiła solowo z piosenką „Wielka woda” Maryli Rodowicz na "Gali Wolontariatu". W maju wystąpiła na Festiwalu w Opolu, gdzie w ramach koncertu "Superduety" zaśpiewała piosenkę „Mówię ci, że” z zespołem Tilt. W sierpniu wystąpiła podczas "XV Przystanku Woodstock", śpiewając m.in. „Cry Baby” Janis Joplin. Pod koniec sierpnia wystąpiła na koncercie Fundacji Polsat "Podziel się Posiłkiem" w Białymstoku. W grudniu wzięła udział w koncercie "Eureko - Akademia Przyszłości", na którym zaśpiewała utwór Perfectu „Idź precz” wspólnie z Grzegorzem Markowskim.
W maju 2010 ukazała się płyta Macieja Maleńczuka i Pawła Kukiza pt. "Starsi panowie", na której znalazły się dwa utwory („Utwierdź mnie” i „Zmierzch”) wykonane przez Flintę. W czerwcu wykonała premierowo utwór „Gdy mówią wolność” podczas koncertu "Zło dobrem zwyciężył" organizowanego z okazji beatyfikacji ks. Jerzego Popiełuszki. W sierpniu ponownie wystąpiła na "Przystanku Woodstock".
W latach 2010–2015 koncertowała wraz z Adamem Palmą i Mariuszem Mielczarkiem w ramach projektu muzycznego "Flinta&amp;Palma&amp;Fazi" będącego mieszanką rocka, popu i jazzu. W maju 2018 ogłosiła udział w międzynarodowym projekcie społeczno-muzycznym "Sounds Like Women" stworzonym przez Luizę Staniec, mającym zwrócić uwagę na brak równości w pracy i płacach dla kobiet, przemoc domową, molestowanie seksualne, nierówne traktowanie ze względu na kolor skóry czy pochodzenie. W sierpniu 2018 nagrała utwór „Tell Me Why” zainspirowany historiami trzech kobiet, które doznały przemocy domowej, do którego zrealizowano teledysk mający premierę 4 marca 2019. Piosenka wraz z czterema innymi utworami została umieszczona na minialbumie pt. "Without Violence &amp; of All Colours". W listopadzie 2019 roku projekt zagrał kilka koncertów w Polsce. W lutym 2020 roku w ramach projektu wydano utwór Renaty Przemyk pt. „Kochana”, w którym poza Flintą wystąpiły międzynarodowe artystki. Do utworu został zrealizowany teledysk. 
W marcu 2022 roku Flinta poinformowała o rozpoczęciu współpracy z agencją "Echo Production". 22 lipca wydała singel „Zakochana” z gościnnym udziałem Natalii Grosiak. 1 października opublikowała singel „Frutti di Mare”. 25 listopada wokalistka wydała kolejny singel „Panno Chłód”, będący częścią kampanii społecznej #MozeszMiPowiedziec wspierającą ofiary przemocy seksualnej.
Działalność pozamuzyczna.
Wystąpiła w jednym odcinku serialu "Teraz albo nigdy!" (2009).
Zagrała Kopciuszka w finale kampanii społecznej „Cała Polska czyta dzieciom” organizowanym w 2007 na scenie Teatru Narodowego.
Wielokrotnie brała udział w koncertach "I Ty możesz zostać św. Mikołajem" i "Podziel się Posiłkiem". Jest zaangażowana w pomoc Fundacji „Mam Marzenie” oraz Fundacji Anny Dymnej „Mimo wszystko”.
9 marca 2009 w krakowskim Teatrze im. Juliusza Słowackiego odebrała medal św. Brata Alberta za pomoc charytatywną na rzecz osób z niepełnosprawnościami.
Wspiera akcje związane z ekologią. Uczestniczy w wernisażach corocznego konkursu fotograficznego "Ekologia w obiektywie". W lipcu 2008 nagrała piosenkę „Bądź światoczuły” dla "Klubu Światoczułych", którego jest ambasadorką. Piosenka była częścią kampanii "Bądź światoczuły". Ponadto wspiera Fundację "Nasza Ziemia". Za działalność ekologiczną została uhonorowana w styczniu 2010 tytułem "Gwiazda Dobroczynności" w kategorii "Twarz Kampanii Społecznej" w konkursie Newsweeka i Akademii Rozwoju Filantropii.

</doc>
<doc id="92106" url="https://pl.wikipedia.org/wiki?curid=92106" title="ORP Wilk (1929)">
ORP Wilk (1929)

ORP Wilk – polski podwodny stawiacz min z okresu międzywojennego i II wojny światowej. Był okrętem wiodącym typu "Wilk", obejmującego ponadto jednostki „Żbik” i „Ryś”.
Historia.
Okręt podwodny – stawiacz min ORP „Wilk” został zbudowany we francuskiej stoczni Chantiers Augustin Normand w Hawrze na zamówienie polskiej Marynarki Wojennej. Umowę podpisano 1 grudnia 1926, a budowę rozpoczęto na początku 1927 roku. Okręt wodowano 12 kwietnia 1929 roku i nadano mu nazwę „Wilk” (wodowano go jako pierwszy okręt typu, stąd pochodzi nazwa całego typu). 
31 października 1931 roku w Cherbourgu odbyła się ceremonia podniesienia bandery na łodzi podwodnej ORP „Wilk”, jak ówcześnie klasyfikowano okręt podwodny. Minister Spraw Wojskowych, marszałek Polski Józef Piłsudski „z dniem 31 października 1931 roku wcielił łódź podwodną «Wilk» w skład okrętów wojennych Rzeczypospolitej”. Następnie okręt przypłynął do Polski.
4 grudnia 1931 roku „Wilk” wszedł w skład Grupy Okrętów Podwodnych Dywizjonu Minowców, a od 1 maja 1932 roku – w skład Dywizjonu Okrętów Podwodnych (początkowo „łodzi podwodnych”). Razem z innymi okrętami odbył szereg wizyt zagranicznych, m.in. w 1932 roku w Sztokholmie, w 1934 roku w Amsterdamie, a w 1935 roku w Tallinnie.
Służba.
W dniu wybuchu II wojny światowej, 1 września 1939 roku o 6:15 „Wilk” wyruszył z portu wojennego na Oksywiu, po czym otrzymał rozkazy patrolowania w Zatoce Gdańskiej według planu "Worek". 2 września zauważył niemiecki niszczyciel „Erich Steinbrinck”, lecz go nie zaatakował z uwagi na wykrycie „Wilka” przez trałowce M 4 i M 7 (według niemieckich źródeł, „Erich Steinbrinck” raportował o zaatakowaniu go niecelną torpedą, lecz brak jest potwierdzenia takiego faktu w polskich dokumentach). Trałowce, atakując bombami głębinowymi, uszkodziły klapę tłumika i spowodowały nieszczelność zbiorników paliwa (wyciek ropy wywołał zapewne u Niemców przekonanie o zatopieniu okrętu, który położył się na dnie na głębokości 60 m). 3 września „Wilk” postawił w Zatoce Gdańskiej zagrodę minową z 20 min (najprawdopodobniej mina z tej zagrody zatopiła 7 grudnia 1939 niemiecki kuter rybacki Pil-55 „Heimat” o poj. 13 BRT). Według niektórych relacji, tego wieczoru doszło do spotkania na powierzchni z ORP „Orzeł”, lecz jest to kwestionowane. 4 września w dzień „Wilk” ponownie był atakowany bombami głębinowymi przez trałowce i przeleżał dzień na dnie, ładując w nocy akumulatory na powierzchni. Ponowne, bardziej intensywne ataki miały miejsce 5 września, kiedy to uszkodzone zostały (stery głębokości, kompas magnetyczny, zalany został lewy tłumik, wystąpiły przecieki zaworów dennych i wycieki paliwa) i zszedł na dno na głębokość 87 m. Niemcy ogłosili wówczas komunikat o zatopieniu przez trałowiec M 4 polskiego okrętu podwodnego. W nocy 6 września „Wilk” zaobserwował konwój niemieckich statków, lecz nie mógł zająć pozycji do ataku z uwagi na obecność eskorty. 9 września „Wilk” na rozkaz Dowództwa Floty zmienił sektor na północ od latarni Stilo. Tego dnia ponownie zaobserwował konwój, lecz nie zdołał go zaatakować z powodu odejścia Niemców. Z powodu uszkodzeń, w tym niewielkich przecieków oraz wyczerpującego się zapasu paliwa i niemożności jego uzupełnienia w polskich portach, 11 września otrzymał zgodę na rejs do Wielkiej Brytanii lub internowanie w Szwecji. Według relacji Bolesława Romanowskiego, „Wilk” zaobserwował krążownik ciężki „Admiral Hipper” w Zatoce Meklemburskiej, co jednak prawdopodobnie nie miało w ogóle miejsca. W nocy 14/15 września zdołał przedrzeć się na powierzchni poprzez cieśninę Sund (mijając się przy tym w odległości ok. 60 m z niemieckim niszczycielem „Richard Beitzen” i torpedowcem T 107, biorącymi go za okręt szwedzki). 15 września „Wilk” był prawdopodobnie atakowany torpedą koło wyspy Anholt przez okręt podwodny U-48, lecz wystrzelona torpeda była niecelna. 20 września „Wilk” dopłynął do Rosyth w Wielkiej Brytanii.
„Wilk” został przebazowany do Scapa Flow, gdzie przebywał do połowy października. Następnie udał się do Dundee na remont, podczas którego m.in. zamontowano hydrolokator (asdic) i przystosowano wyrzutnie do brytyjskich torped 533 mm. 16 listopada załogę okrętu odwiedził gen. Sikorski, który odznaczył dowódcę okrętu kpt. Krawczyka orderem Virtuti Militari V klasy oraz wszystkich członków załogi Krzyżem Walecznych. 23 listopada 1939 roku włączono go w skład 2. Flotylli Okrętów Podwodnych w Rosyth. Włączony w skład floty alianckiej, brał udział w okresie od listopada 1939 roku do stycznia 1941 roku w działaniach na Morzu Północnym, odbywając łącznie 9 patroli bojowych. Nie odniósł jednak żadnych sukcesów bojowych, natomiast kilkakrotnie był uszkodzony ogniem broni pokładowej samolotów. W trakcie trzeciego patrolu w nocy 20 czerwca 1940 roku, o godz. 0.25 staranował niezidentyfikowany obiekt. Według później opublikowanych wspomnień zastępcy dowódcy Bolesława Romanowskiego, zatopiono zanurzający się niemiecki U-Boot, lecz wersja ta nie została potwierdzona. Część publikacji stawia tezę, że zatopiony został sprzymierzony holenderski okręt O 13. Jednakże, według najnowszych analiz uszkodzeń „Wilka”, dokumentów sporządzanych na patrolu oraz raportu dla Admiralicji, obiektem tym była prawdopodobnie boja, która dostała się między śruby. Uszkodzeniu uległy bowiem obie śruby „Wilka”, poza tym brak było większych uszkodzeń, a przede wszystkim nienaruszony był ster oraz łącznik między sterem a stępką, znajdujący się poniżej śrub, co według Bartelskiego byłoby nieprawdopodobne w przypadku staranowania okrętu podwodnego. Tym samym, relacja wynikająca ze wspomnień zastępcy dowódcy, z której wynikało wyraźne zaobserwowanie okrętu podwodnego, została oceniona jako niewiarygodna. Zachodnie publikacje mimo to uważają wersję zatopienia okrętu podwodnego za prawdopodobną, wykluczając jednak możliwość staranowania O 13 z uwagi na fakt, że według relacji, okręt został trafiony w okolicę działa pokładowego, podczas gdy O 13 nie miał takiego działa. Podczas siódmego patrolu u brzegów Norwegii kilkakrotnie zaobserwowano 19 i 20 października 1940 r. wrogie jednostki, lecz podjęto tylko jeden atak zakończony wystrzeleniem torped. Celem był norweski statek „Betty” pod kontrolą niemiecką (2439 BRT) 19 października pod Lister, lecz dwie wystrzelone torpedy były niecelne (umiejętności i wyszkolenie dowódcy kmdra por. Krawczyka zostały po tym patrolu ocenione jako niższe, niż brytyjskich dowódców, w raporcie brytyjskiego dowódcy 3 Flotylli Okrętów Podwodnych). Ostatni patrol bojowy „Wilk” odbył między 8 a 20 stycznia 1941 roku, po czym, po remoncie ukończonym w sierpniu, z uwagi na zużycie, przesunięto go do zadań szkoleniowych. Łącznie podczas 9 patroli bojowych przebył 9978 mil morskich. 2 kwietnia 1942 roku został wycofany do rezerwy w Devonport. 28 września 1946 roku władze emigracyjne przekazały okręt Brytyjczykom, po czym pozostawał on w Harwich.
Władze polskie proponowały wymianę „Wilka” na sprawny brytyjski okręt podwodny, lecz w ówczesnej sytuacji politycznej Brytyjczycy nie wyrazili na to zgody. Wobec kiepskiego stanu technicznego, dopiero w październiku 1952 roku „Wilk” został sprowadzony na holu do Polski przez holownik PRO „Swarożyc”. Z uwagi na swój stan techniczny i nieopłacalność remontu, został w 1954 roku skreślony z listy floty i złomowany.
Okręt w czasie służby w Polsce nosił znak taktyczny „W”, a w czasie służby w Wielkiej Brytanii „64 A”, a potem „N 64”.
Patrole z Polski
Patrole z Wielkiej Brytanii

</doc>
<doc id="92108" url="https://pl.wikipedia.org/wiki?curid=92108" title="Ciąża przedłużona">
Ciąża przedłużona

Ciąża przedłużona – rodzaj diapauzy, czyli chwilowego zahamowania rozwoju zarodków, spotykany u kręgowców, prawdopodobnie jako ochrona przed drapieżnikami lub niesprzyjającymi warunkami środowiska naturalnego.
Zaraz po kryciu rozwój zapłodnionych komórek przebiega normalnie przez 2 tygodnie, następnie – w stadium blastocysty – zostaje zahamowany na kilka tygodni lub nawet miesięcy (sarna, łasicowate i fokowate). W tym czasie zarodki spoczywają swobodnie w macicy, niezagnieżdżone w śluzówce. Z końcem diapauzy blastocysty zostają zaimplantowane i rozpoczyna się normalny rozwój embrionalny.

</doc>
<doc id="92109" url="https://pl.wikipedia.org/wiki?curid=92109" title="Martyna Jakubowicz">
Martyna Jakubowicz

Martyna Jakubowicz z domu Żychiewicz (ur. 24 lutego 1955 w Krakowie) – polska wokalistka, gitarzystka i kompozytorka tworząca muzykę z pogranicza bluesa, rocka i amerykańskiego folku.
Życiorys.
Martyna Jakubowicz debiutowała w 1977 w studenckim klubie „Remont” w Warszawie, a rok później podczas "I Jesieni z Bluesem" w Białymstoku, gdzie wystąpiła z repertuarem Joan Baez. W 1980 wokalistka śpiewała i grała z zespołem Robotnik Sezonowy, a w maju 1980, nagrała muzykę dla programu "E-81 (Studio „Gama”)". Od początku 1981 występowała wraz z Jackiem Krzycholikiem. Do 1981 występowała wyłącznie na imprezach bluesowych.
Dokładnie rok po poprzednim nagraniu telewizyjnym pojawiła się w programie Waltera Chełstowskiego "Muzyczne Forum", a w czerwcu nagrała trzy piosenki dla „Trójki”. Do 1982 występowała krótko z Oddziałem Zamkniętym oraz grupą Krzak, a na Rawie Blues '82 wystąpiła wraz z Jackiem Skubikowskim, Ryszardem Skibińskim i Cezarym Czternastkiem.
W styczniu i lutym 1983 nagrała w krakowskim "Studiu Teatr „STU”" pierwszą swoją płytę "Maquillage". To na tej płycie znalazł się po raz pierwszy najbardziej znany utwór wokalistki „W domach z betonu nie ma wolnej miłości”. W tym nagraniu pomagali jej: Andrzej Nowak, Cezary Bierzniewski (gitara), Janusz Niekrasz (gitara basowa), Andrzej Ryszka (perkusja), Ryszard Skibiński (harmonijka ustna) i Marek Stefankiewicz (organy).
W tym samym roku wzbogaciła album Zbigniewa Hołdysa "I Ching" dwiema piosenkami „Kołysanka dla Misiaków” oraz „Słuchaj, Man”. 17 października 1985 podczas imprezy "Rock dla pokoju", towarzyszyła grupie Dżem.
Na przełomie 1985–1986 zrealizowała nagranie drugiej swojej płyty "Bardzo groźna księżniczka i ja". W nagraniu uczestniczyli: Andrzej Nowak, Jan Hnatowicz (gitara), Robert Jaszewski (gitara basowa), Piotr Szkudelski (perkusja), Aleksander Korecki (saksofon) i Rafał Rękosiewicz (organy).
Po rozpadzie zespołu zaczęła grać w duecie z Rafałem Rękosiewiczem, okazjonalnie zwiększając liczbę muzyków towarzyszących (np. podczas występów na Rawie Blues). Od 1989 do 1993 grała w kwartecie wraz z Rafałem Rękosiewiczem, Jerzym Piotrowskim (perkusja) i Radosławem Nowakowskim (bębny). W 1995 znalazła się na liście 100 najbardziej popularnych polskich kobiet w ankiecie magazynu „Pani”.
Bardzo często występowała w duecie z Jerzym Styczyńskim, aż do 1996.
W 1998 założyła we Wrocławiu klub „Gumowa Róża” funkcjonujący do 2011 roku, który prowadziła również jej córka – Patrycja.
Od 2007 rokrocznie zasiada w jury Festiwalu Bluesowo-Rockowego im. Miry Kubasińskiej „Wielki Ogień”, odbywającego się w Ostrowcu Świętokrzyskim. 3 sierpnia 2007, na zaproszenie Jerzego Owsiaka, wystąpiła na głównej scenie podczas odbywającego się w Kostrzynie nad Odrą XIII Przystanku Woodstock.
Od 2011 roku bierze udział w trasie koncertowej „Projekt Grechuta” zespołu Plateau. Brała również udział w nagraniu albumu "Projekt Grechuta".
Została członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
Życie prywatne.
Jest córką Tadeusza Żychiewicza, krakowskiego publicysty i pisarza, redaktora „Tygodnika Powszechnego”, byłego żołnierza Armii Krajowej. W dzieciństwie mieszkała u dziadków w Katowicach. 
Do 1983 roku jej mężem był Andrzej Jakubowicz, autor większości tekstów jej piosenek, dziennikarz i tłumacz twórczości Boba Dylana. Od 1976 roku Jakubowiczowie mieszkali w bloku przy ulicy Portofino 6 na warszawskim osiedlu Stegny, gdzie powstała ich piosenka "W domach z betonu nie ma wolnej miłości". 
Ich córką jest Patrycja Jakubowicz (ur. 1976), menadżer muzyczny i psycholog, autorka książek na temat coachingu osobistego.
Po rozpadzie małżeństwa była związana z gitarzystą Andrzejem Nowakiem.

</doc>
<doc id="92110" url="https://pl.wikipedia.org/wiki?curid=92110" title="George Martin">
George Martin



</doc>
<doc id="92113" url="https://pl.wikipedia.org/wiki?curid=92113" title="Układ automatyki">
Układ automatyki



</doc>
<doc id="92115" url="https://pl.wikipedia.org/wiki?curid=92115" title="Powiat olecki">
Powiat olecki

Powiat olecki – powiat w Polsce (województwo warmińsko-mazurskie), utworzony w 2002 roku przez podział powiatu olecko-gołdapskiego. Jego siedzibą jest miasto Olecko.
Powiat olecki położony jest w północno-wschodniej części województwa warmińsko-mazurskiego i graniczy na północy z powiatem gołdapskim, na zachodzie z powiatem giżyckim i na południu z powiatem ełckim, które to powiaty należą do województwa warmińsko-mazurskiego. Granica wschodnia powiatu stanowi jednocześnie granicę wschodnią województwa i tutaj powiat olecki sąsiaduje z powiatem suwalskim (województwa podlaskiego).
Podstawową dziedziną gospodarki na terenie powiatu pozostaje rolnictwo i związane z nim przetwórstwo rolno-spożywcze, któremu towarzyszą przemysł drzewny i turystyka oraz handel, usługi budowlane i motoryzacyjne.
Powierzchnia terenu jest silnie urozmaicona. Wysokości bezwzględne dochodzą tu do 250 m n.p.m. Rzeźbę terenu tworzą liczne moreny martwego lodu, równoległe wzgórza moren czołowych, pagórki kemowe, a także występujące w okolicach Olecka, równiny sandrowe. 
W skład powiatu wchodzą:
Według danych z 31 grudnia 2019 roku powiat zamieszkiwało 34 148 osób. Natomiast według danych z 30 czerwca 2020 roku powiat zamieszkiwało 34 050 osób.
Gospodarka.
W końcu września 2019 liczba zarejestrowanych bezrobotnych w powiecie oleckim obejmowała ok. 1,2 tys. mieszkańców, co stanowi stopę bezrobocia na poziomie 9,6% do aktywnych zawodowo.

</doc>
<doc id="92116" url="https://pl.wikipedia.org/wiki?curid=92116" title="Twierdzenia Gödla">
Twierdzenia Gödla

Twierdzenia Gödla – wspólna nazwa dwóch rezultatów logiki matematycznej i metamatematyki:
Oba twierdzenia zostały udowodnione w 1931 roku przez austriackiego matematyka i logika Kurta Gödla. Uważa się również, że twierdzenia te dają negatywną odpowiedź na drugi problem Hilberta, i w ten sposób mają spore znaczenie w filozofii matematyki. Oprócz rozpatrywanych w tym artykule twierdzeń, Gödel udowodnił też twierdzenie o istnieniu modelu i twierdzenie o nierozstrzygalności (patrz: teoria, struktura matematyczna).
Kontekst.
Twierdzenie Gödla było odpowiedzią na próbę przedstawienia wszystkich aksjomatów i twierdzeń matematycznych w postaci czysto symbolicznej (syntaktycznej), tzn. bez odwoływania się do ich znaczenia (czyli w oderwaniu od semantyki; por. logicyzm, formalizm). Próby takiej podjął się m.in. David Hilbert.
Język – zbiór termów (zdań) tworzonych według pewnych reguł.
Teoria matematyczna nad pewnym językiem – przyporządkowanie zdaniom w określonym języku własności prawdy lub fałszu. Teoria nadaje językowi znaczenie i opisuje pewną matematyczną rzeczywistość. Teoria pozwala odpowiedzieć, czy dane zdanie jest "prawdziwe".
System formalny – zbiór aksjomatów (zdań) wraz z regułami wnioskowania (algorytmem), generujący pewien podzbiór zdań języka. System formalny jest „przybliżeniem” teorii matematycznej. Pozwala odpowiedzieć, czy dane zdanie jest "dowodliwe". Dla jednej teorii może istnieć wiele różnych systemów formalnych (aksjomatyzacji), przybliżających ją lepiej lub gorzej. Jeżeli zdanie jest dowodliwe, to musi być ono prawdziwe (ale niekoniecznie na odwrót).
System formalny niesprzeczny – system, w którym nie da się udowodnić jednocześnie pewnego zdania i jego zaprzeczenia.
System formalny zupełny – system, w którym możliwe jest przeprowadzenie dowodu dowolnego prawidłowo zapisanego zdania tego systemu lub jego zaprzeczenia. W systemie zupełnym każde prawdziwe zdanie jest dowodliwe.
System formalny pierwszego rzędu – system, w którym użyto wyłącznie standardowych reguł wnioskowania oraz wszystkie jego aksjomaty są wyrażone w logice pierwszego rzędu, czyli nie dopuszcza się kwantyfikatorów po zmiennych przebiegających zbiory.
System formalny rozstrzygalny (efektywny) – taki system, którego algorytm wnioskowania da się zaprogramować na maszynie Turinga. Żeby system był rozstrzygalny, potrzeba i wystarcza, żeby istniała tylko jedna (ale odpowiednia) reguła wnioskowania (najczęściej przyjmuje się modus ponens) oraz żeby jego zbiór aksjomatów dał się wygenerować za pomocą maszyny Turinga.
Aksjomatyka Peana – pewien system formalny pierwszego rzędu, opisujący liczby naturalne.
Twierdzenia.
Pierwsze, o niezupełności.
Każdy niesprzeczny system formalny pierwszego rzędu, zawierający w sobie aksjomaty Peana, musi być niezupełny. 
Oznacza to, że żaden system formalny pierwszego rzędu nigdy nie „pokryje” w całości zbioru wszystkich twierdzeń arytmetyki. Nie oznacza to, że zbiór wszystkich twierdzeń arytmetyki nie istnieje, a jedynie, że nie może on być wygenerowany przez żaden system formalny. Inaczej mówiąc, "dowodliwość" jest zawsze słabsza od "prawdziwości" – zbiór zdań generowanych (dowodzonych) przez system formalny nigdy nie będzie równy ze zbiorem zdań prawdziwych teorii. Może on być albo mniejszy od zbioru zdań prawdziwych (system niesprzeczny, ale niezupełny), albo większy od niego (system zupełny, ale sprzeczny).
Twierdzenie Gödla zachodzi także dla każdej teorii "silniejszej" od arytmetyki Peana (zawierającej w sobie tę arytmetykę). Oryginalne twierdzenie nic nie mówi o teoriach "słabszych" od arytmetyki, ale odkryto już słabsze teorie, które wystarczają do zachodzenia podobnych twierdzeń.
Można rozszerzyć definicję systemów formalnych tak, że twierdzenie Gödla nie będzie dla nich zachodzić. Jednak takie niestandardowe systemy nigdy nie będą "rozstrzygalne", tzn. ich algorytm wnioskowania nie dałby się zaprogramować na maszynie Turinga lub ich zbiór aksjomatów nie dałby się taką maszyną wygenerować. Ponieważ każdy zbiór skończony jest rozstrzygalny, dlatego twierdzenie Gödla mówi, że nie istnieje żadna zupełna niesprzeczna, "skończona" aksjomatyzacja arytmetyki, ani nawet taka nieskończona, która da się wygenerować ze skończonej.
Drugie, o niedowodliwości niesprzeczności.
To twierdzenie jest konsekwencją poprzedniego. Głosi ono, że w ramach żadnego niesprzecznego systemu formalnego pierwszego rzędu zawierającego w sobie aksjomaty Peana nie da się dowieść niesprzeczności środkami tego systemu. Aby taki dowód przeprowadzić, niezbędny jest szerszy system, którego niesprzeczności w ramach niego samego również nie da się dowieść – i tak "ad infinitum".
Zarys dowodu.
Gödel przyporządkował jednoznacznie każdemu predykatowi arytmetyki pewną liczbę. Ważną częścią dowodu twierdzenia jest sam fakt, że takie przyporządkowanie istnieje.
Każdej funkcji zdaniowej arytmetyki odpowiada więc pewna unikalna liczba. Oznaczmy to przyporządkowanie przez formula_1
Istnieją także specjalne funkcje liczbowe, które pozwalają obliczać wartość formula_3 dla formuł złożonych. Przykładowo:
Istnieje w końcu specjalny operator formula_5 który dla każdego zdania pozwala odpowiedzieć, czy zdanie to jest dowodliwe. Wyrażenie to samo w sobie jest zdaniem.
Każda formuła ma wobec tego jakiś numer. Można odwrócić przyporządkowanie formula_3 i mówić o formule o numerze formula_9 formula_10 Przyporządkowanie formula_3 nie musiało być surjekcją, dlatego nie wszystkie wartości formula_12 są sensowne, ale nie bierzemy ich pod uwagę.
W dalszym ciągu będą nas interesować wyłącznie predykaty jednoargumentowe. Oznaczmy listę wszystkich takich predykatów jako formula_13
Rozważmy teraz wyrażenie „zdanie o numerze n zastosowane na argumencie n nie posiada dowodu”:
Powstał pewien jednoargumentowy predykat. Każdy taki predykat ma swój numer w przyporządkowaniu formula_15 Oznaczmy ten numer przez formula_16
czyli
Rozważmy teraz właśnie ten predykat zastosowany na liczbie d: formula_19 Z definicji powyżej mamy:
czyli
Zdanie formula_22 jest zwane "zdaniem Gödla" i jest równoważne stwierdzeniu, że ono samo nie posiada dowodu. Czy zdanie to jest prawdziwe, czy fałszywe? Jeżeli jest prawdziwe, to prawdą jest także, że nie posiada ono dowodu, co oznacza, że nasz system formalny jest niezupełny. Jeżeli jest fałszywe, to istnieje jego dowód, co oznacza, że system formalny jest sprzeczny.
Zatem systemy formalne spełniające pewne założenia zawsze muszą być albo zupełne albo niesprzeczne i nigdy nie posiadają obu tych własności jednocześnie.
Wnioski.
Obydwa twierdzenia Gödla można uogólnić na dowolne systemy formalne zawierające skończoną lub rekurencyjnie przeliczalną liczbę aksjomatów. Warunkiem jest, aby w skład takiego systemu wchodziła arytmetyka liczb naturalnych lub zawierał on skończoną liczbę aksjomatów umożliwiającą przeprowadzenie tzw. arytmetyzacji twierdzeń.
Można oznaczyć G0=Pk(k) i dodać to zdanie do aksjomatów systemu. Wtedy również będzie istniało zdanie G1 niezależne od poszerzonych aksjomatów. W ten sposób można dodać G2, G3..., a nawet Gω, Gω+1, Gω+2..., Gω2, Gω2+1..., Gω3, Gω4... i Gω².
Błędne interpretacje.
Potoczne rozumienie twierdzeń Gödla prowadzi zwykle do nieprawidłowych wniosków, np.:
Pierwsze twierdzenie Gödla orzeka, że zawsze istnieją prawdziwe twierdzenia arytmetyczne, których nie da się udowodnić posługując się wyłącznie środkami formalnymi danego niesprzecznego systemu F. Z tego nie wynika, że istnieją w arytmetyce prawdziwe twierdzenia, których nie da się udowodnić, a jedynie, że nie można sformalizować wszystkich metod dowodowych w ramach pojedynczego systemu formalnego pierwszego rzędu. Udowodnienie, że dane twierdzenie arytmetyczne G(F) jest w systemie F nierozstrzygalne (i co równoważne prawdziwe) odbywa się już przy użyciu środków dowodowych wykraczających poza system formalny F.
Podobnie, drugie twierdzenie Gödla mówi, że jeśli system formalny F jest niesprzeczny, nie może wyprowadzić pewnego twierdzenia arytmetycznego, którego matematyczna prawdziwość jest równoważna faktowi jego niesprzeczności. Z tego nie wynika, że nie można udowodnić spójności systemu formalnego F, np. posługując się niearytmetycznymi środkami dowodowymi. Dowód spójności arytmetyki Peana został podany w 1936 roku przez Gentzena, co nie jest sprzeczne z drugim twierdzeniem Gödla, ponieważ rozumowanie stosowane przez Gentzena nie opiera się na interpretowaniu niesprzeczności w kategoriach prawdziwości twierdzeń skończonej teorii liczb.
Pokrewne zagadnienia.
Istnieją również alternatywne formy twierdzeń Gödla posługujące się pojęciami m.in. z zakresu tak zwanych zbiorów rekurencyjnych. Można pokazać, że twierdzenie Gödla jest równoważne twierdzeniu Turinga o problemie stopu.

</doc>
<doc id="92119" url="https://pl.wikipedia.org/wiki?curid=92119" title="Głębia ostrości">
Głębia ostrości

Głębia ostrości, głębokość ostrości – parametr stosowany w optyce i fotografii do określania zakresu odległości, w którym obiekty obserwowane przez urządzenie optyczne sprawiają wrażenie ostrych (to znaczy mających wyraźne, nierozmazane kontury).
Duża głębia ostrości zapewnia ostrość większości elementów na zdjęciu, natomiast mała (czyli precyzyjne ustawienie ostrości na fotografowany element i nieostre tło) bywa pożądana przy zdjęciach portretowych i artystycznych, gdyż wyodrębnia fotografowany obiekt na tle otoczenia.
Bezpośrednio na głębię ostrości mają wpływ następujące czynniki:
Pośrednio na głębię ostrości wpływa rozdzielczość i wielkość matrycy światłoczułej (lub błony fotograficznej w starszych aparatach).
Obliczanie głębi ostrości.
Niech formula_1 będzie ogniskową obiektywu formula_2 – liczbą przysłony, a formula_3 – krążkiem rozmycia dla danego filmu fotograficznego czy matrycy światłoczułej. Odległość hiperfokalna (odległość od aparatu, gdzie dla danej przysłony ostre są wszystkie obiekty począwszy od tej odległości, aż do nieskończoności) formula_4 to:
W przypadkach kiedy odległość na jaką nastawiony jest obiektyw jest „znaczna” (znacząco większa niż ogniskowa obiektywu), wzór na głębię ostrości wygląda następująco: niech formula_6 będzie odległością na jaką nastawiony jest obiektyw, formula_7 – odległością od obiektywu do początku głębi ostrości, a formula_8 – odległością od aparatu do końca głębi ostrości:
Kiedy obiektyw zogniskowany jest na odległość hiperfokalną:
Głębokość ostrości formula_14 równa się formula_15
Dla formula_17 koniec głębi ostrości znajduje się przy nieskończoności i głębia ostrości jest nieskończona – tylko elementy znajdujące się na granicy lub poza granicą początku głębi ostrości zostaną zarejestrowane w sposób ostry.
Podstawiając za formula_18 wzór może być zapisany w sposób następujący:
Dla danego formatu filmu lub wielkości matrycy światłoczułej głębia ostrości uzależniona jest od ogniskowej obiektywu, przysłony, odległości fotografowanego obiektu (odległości, na jaką jest nastawiony obiektyw) i krążka rozmycia (rozdzielczości elementu, na którym zapisywany jest obraz).
Przykładowa tabela z głębią ostrości przy przysłonie 5,6 i nastawieniu odległości na 5 m dla aparatu klasycznego z kliszą 35 mm:
Głębia ostrości w makrofotografii.
Przy fotografowaniu z małej odległości głębia ostrości ulega zmniejszeniu. Można ją rozszerzyć, zmniejszając średnicę otworu przysłony, jednak poniżej pewnego rozmiaru otworu dalsza poprawa głębi nie jest już możliwa z uwagi na zjawiska dyfrakcyjne. Dyfrakcja powoduje rozmycie całego obrazu, niezależnie od odległości odwzorowywanych obiektów.
Zwiększanie głębi ostrości.
Stosując specjalne zabiegi, można otrzymać fotografie o głębi ostrości całkowicie nieosiągalnej przez optykę.
Składanie zdjęć.
Dzięki komputerowej obróbce obrazu możliwe jest sztuczne zwiększenie głębi ostrości fotografii przez złożenie ze sobą fragmentów zdjęć wykonanych z różnymi nastawami ostrości. Stos uzyskanych w ten sposób zdjęć poddaje się obróbce cyfrowej polegającej na wyborze najostrzejszych odwzorowań poszczególnych obszarów. Głębia ostrości obrazu wynikowego rozciąga się od strefy ostrości pierwszego do ostatniego zdjęcia.
Naświetlanie.
Przedmiot oświetla się rzutnikiem przez szczelinę, prostopadle do osi optycznej obiektywu, następnie ustawia się ostrość na część oświetloną, a w czasie naświetlania jednostajnie odsuwa się przedmiot od aparatu, naświetlając kolejne jego fragmenty.

</doc>
<doc id="92120" url="https://pl.wikipedia.org/wiki?curid=92120" title="Karpiowate">
Karpiowate

Karpiowate (Cyprinidae) – rodzina ryb karpiokształtnych, najliczniejsza w gatunki rodzina kręgowców. Jej przedstawiciele to głównie ryby słodkowodne, często akwariowe. Wiele gatunków ma duże znaczenie gospodarcze. Do karpiowatych zaliczane są m.in. karpie, karasie, amury, płocie i brzanki. Ozdobną formą hodowlaną zyskującą coraz większą popularność jest karp koi.
Występowanie.
Ameryka Północna, Afryka, Europa i Azja.
Cechy charakterystyczne.
Ciało większości gatunków jest pokryte łuskami, rzadko nagie. Pęcherz pławny duży, dwukomorowy. Brak wyodrębnionego żołądka. Karpiowate nie mają właściwych zębów, występują u nich nieliczne, dobrze rozwinięte zęby gardłowe oraz płytki rogowe (tzw. żarna) służące do rozcierania pokarmu. Wszystkie gatunki są jajorodne. Samce – zwykle mniejsze od samic – wcześniej osiągają dojrzałość płciową.
Osiągają długość od ok. 1 cm ("Paedocypris micromegethes") do ponad 2,5 m ("Catlocarpio siamensis"). Wśród karpiowatych występują gatunki drapieżne, roślinożerne i wszystkożerne. Bytują w wodach słodkich, tylko nieliczne w wodach słonawych. Ugaj ("Tribolodon brandtii") może przebywać w wodzie słonej.
Klasyfikacja.
Rodzaje zaliczane do tej rodziny:
"Aaptosyax" — "Abbottina" — "Abramis" — "Acanthobrama" — "Acanthogobio" — "Acapoeta" — "Acheilognathus" — "Achondrostoma" — "Acrocheilus" — "Acrossocheilus" — "Agosia" — "Akrokolioplax" — "Albulichthys" — "Alburnoides" — "Alburnus" — "Algansea" — "Amblypharyngodon" — "Amblyrhynchichthys" — "Anabarilius" — "Anaecypris" — "Ancherythroculter" — "Aphyocypris" — "Araiocypris" — "Aspidoparia" — "Aspiolucius" — "Aspiorhynchus" — "Atrilinea" — "Aulopyge" — "Aztecula" — "Balantiocheilos" — "Ballerus" — "Bangana" — "Barbichthys" — "Barbodes" — "Barboides" — "Barbonymus" — "Barbopsis" — "Barbus" — "Barilius" — "Belligobio" — "Bengala" — "Betadevario" — "Biwia" — "Blicca" — "Boraras" — "Brevibora" — "Cabdio" — "Caecobarbus" — "Caecocypris" — "Campostoma" — "Candidia" — "Capoeta" — "Capoetobrama" — "Carasobarbus" — "Carassioides" — "Carassius" — "Catla" — "Catlocarpio" — "Chagunius" — "Chanodichthys" — "Chela" — "Chelaethiops" — "Chondrostoma" — "Chrosomus" — "Chuanchia" — "Cirrhinus" — "Clinostomus" — "Clypeobarbus" — "Codoma" — "Cophecheilus" — "Coptostomabarbus" — "Coreius" — "Coreoleuciscus" — "Cosmochilus" — "Couesius" — "Crossocheilus" — "Ctenopharyngodon" — "Culter" — "Cultrichthys" — "Cyclocheilichthys" — "Cyprinella" — "Cyprinion" — "Cyprinus" — "Danio" — "Danionella" — "Dawkinsia" — "Delminichthys" — "Devario" — "Dionda" — "Diplocheilichthys" — "Diptychus" — "Discherodontus" — "Discocheilus" — "Discogobio" — "Discolabeo" — "Distoechodon" — "Eirmotus" — "Elopichthys" — "Engraulicypris" — "Epalzeorhynchos" — "Eremichthys" — "Ericymba" — "Erimystax" — "Esomus" — "Evarra" — "Exoglossum" — "Fangfangia" — "Garra" — "Gila" — "Gnathopogon" — "Gobio" — "Gobiobotia" — "Gobiocypris" — "Gymnocypris" — "Gymnodanio" — "Gymnodiptychus" — "Hainania" — "Haludaria" — "Hampala" — "Hemibarbus" — "Hemiculter" — "Hemiculterella" — "Hemigrammocapoeta" — "Hemigrammocypris" — "Hemitremia" — "Henicorhynchus" — "Herzensteinia" — "Hesperoleucus" — "Hongshuia" — "Horadandia" — "Horalabiosa" — "Huigobio" — "Hybognathus" — "Hybopsis" — "Hypophthalmichthys" — "Hypselobarbus" — "Hypsibarbus" — "Iberochondrostoma" — "Incisilabeo" — "Iotichthys" — "Iranocypris" — "Ischikauia" — "Kalimantania" — "Kottelatia" — "Labeo" — "Labeobarbus" — "Labiobarbus" — "Ladigesocypris" — "Ladislavia" — "Laocypris" — "Laubuca" — "Lavinia" — "Lepidomeda" — "Lepidopygopsis" — "Leptobarbus" — "Leptocypris" — "Leucalburnus" — "Leucaspius" — "Leuciscus" — "Linichthys" — "Lobocheilos" — "Longanalus" — "Longiculter" — "Luciobarbus" — "Luciobrama" — "Luciocyprinus" — "Luciosoma" — "Luxilus" — "Lythrurus" — "Macrhybopsis" — "Macrochirichthys" — "Malayochela" — "Margariscus" — "Meda" — "Megalobrama" — "Mekongina" — "Mesobola" — "Mesogobio" — "Mesopotamichthys" — "Metzia" — "Microdevario" — "Microphysogobio" — "Microrasbora" — "Mirogrex" — "Moapa" — "Mylocheilus" — "Mylopharodon" — "Mylopharyngodon" — "Mystacoleucus" — "Naziritor" — "Nematabramis" — "Neobarynotus" — "Neobola" — "Neolissochilus" — "Nipponocypris" — "Nocomis" — "Notemigonus" — "Notropis" — "Ochetobius" — "Onychostoma" — "Opsaridium" — "Opsariichthys" — "Opsarius" — "Opsopoeodus" — "Oregonichthys" — "Oreichthys" — "Oreoleuciscus" — "Orthodon" — "Osteobrama" — "Osteochilichthys" — "Osteochilus" — "Oxygaster" — "Oxygymnocypris" — "Pachychilon" — "Paedocypris" — "Parabramis" — "Paracanthobrama" — "Parachela" — "Parachondrostoma" — "Paracrossochilus" — "Paralaubuca" — "Paraleucogobio" — "Parapsilorhynchus" — "Pararhinichthys" — "Parasinilabeo" — "Paraspinibarbus" — "Parasqualidus" — "Parazacco" — "Pectenocypris" — "Pelasgus" — "Pelecus" — "Percocypris" — "Pethia" — "Petroleuciscus" — "Phenacobius" — "Phoxinellus" — "Phoxinus" — "Phreatichthys" — "Pimephales" — "Placocheilus" — "Placogobio" — "Plagiognathops" — "Plagopterus" — "Platygobio" — "Platypharodon" — "Platysmacheilus" — "Pogobrama" — "Pogonichthys" — "Poropuntius" — "Probarbus" — "Procypris" — "Prolabeo" — "Prolabeops" — "Protochondrostoma" — "Protolabeo" — "Pseudaspius" — "Pseudobarbus" — "Pseudobrama" — "Pseudochondrostoma" — "Pseudocrossocheilus" — "Pseudogobio" — "Pseudogyrinocheilus" — "Pseudohemiculter" — "Pseudolaubuca" — "Pseudophoxinus" — "Pseudopungtungia" — "Pseudorasbora" — "Pteronotropis" — "Ptychidio" — "Ptychobarbus" — "Ptychocheilus" — "Puntigrus" — "Pungtungia" — "Puntioplites" — "Puntius" — "Qianlabeo" — "Raiamas" — "Rasbora" — "Rasborichthys" — "Rasboroides" — "Rasbosoma" — "Rastrineobola" — "Rectoris" — "Relictus" — "Rhinichthys" — "Rhinogobio" — "Rhodeus" — "Rhynchocypris" — "Richardsonius" — "Rohtee" — "Rohteichthys" — "Romanogobio" — "Rostrogobio" — "Rutilus" — "Salmophasia" — "Salmostoma" — "Sanagia" — "Sarcocheilichthys" — "Saurogobio" — "Sawbwa" — "Scaphiodonichthys" — "Scaphognathops" — "Scardinius" — "Schismatorhynchos" — "Schizocypris" — "Schizopyge" — "Schizopygopsis" — "Schizothorax" — "Securicula" — "Semilabeo" — "Semiplotus" — "Semotilus" — "Sikukia" — "Sinibrama" — "Sinilabeo" — "Sinocrossocheilus" — "Sinocyclocheilus" — "Siphateles" — "Spinibarbus" — "Squalidus" — "Squaliobarbus" — "Squalius" — "Stypodon" — "Sundadanio" — "Systomus" — "Tampichthys" — "Tanakia" — "Tanichthys" — "Telestes" — "Thryssocypris" — "Thynnichthys" — "Tinca" — "Tor" — "Toxabramis" — "Tribolodon" — "Trigonopoma" — "Trigonostigma" — "Troglocyclocheilus" — "Tropidophoxinellus" — "Typhlobarbus" — "Typhlogarra" — "Varicorhinus" — "Vimba" — "Xenobarbus" — "Xenocyprioides" — "Xenocypris" — "Xenophysogobio" — "Yuriria" — "Zacco"

</doc>
<doc id="92122" url="https://pl.wikipedia.org/wiki?curid=92122" title="Celofyz">
Celofyz

Celofyz ("Coelophysis") – rodzaj teropoda z rodziny Coelophysidae. Zamieszkiwał tereny dzisiejszej Ameryki Północnej i być może południowej Afryki (przy założeniu, że megapnozaur jest młodszym synonimem celofyza – patrz niżej).
Taksonomia.
Opisano kilka gatunków należących do tego rodzaju, m.in. "C. longicollis" (Cope, 1887) i "C. willistoni" (Cope, 1887), obecnie jednak jako pewny gatunek traktuje się tylko jeden – "C. bauri" (Cope, 1887).
"Coelophysis bauri" został opisany przez Cope'a na podstawie fragmentarycznych, często uważanych za niediagnostyczne skamieniałości. Wprawdzie później, w latach 40. XX wieku, na terenie Ghost Ranch w Nowym Meksyku odkryto setki świetnie zachowanych szkieletów, lecz nie było pewne, czy rzeczywiście należą one do "C. bauri" (fragmentaryczność szczątków, na podstawie których Cope opisał ten gatunek, utrudniała porównania). Hunt &amp; Lucas (1991) uznali nawet "C. bauri" za "nomen dubium", a zwierzęta z Ghost Ranch zaliczyli do nowego gatunku "Rioarribasaurus colberti". W odpowiedzi Colbert i in. (1992) wnioskowali do Międzynarodowej Komisji Nomenklatury Zoologicznej o wyznaczenie neotypu dla "C. bauri"; komisja przychyliła się do ich wniosku, uznając za neotyp "C. bauri" kompletny szkielet z Ghost Ranch oznaczony AMNH 7224 (holotyp "Rioarribasaurus colberti"). Tym samym "C. bauri" jest starszym synonimem "R. colberti".
Dodatkowo zdaniem części naukowców rodzaj "Coelophysis" jest też starszym synonimem rodzaju "Megapnosaurus" (choć pozostaje to przedmiotem sporu).
Sullivan &amp; Lucas (1999) stwierdzili, że będąca jednym z syntypów celofyza kość łonowa, oznaczona AMNH 2706, w rzeczywistości należy do opisanego przez nich gatunku "Eucoelophysis baldwini"; podejrzewali też, że wiele innych fragmentarycznych skamieniałości, na podstawie których Cope opisał celofyza, może również należeć w rzeczywistości do eucelofyza, lecz nie byli w stanie stwierdzić tego z całą pewnością. Późniejsze badania wykazały, że eucelofyz nie był, jak twierdzili autorzy jego opisu, teropodem czy nawet w ogóle dinozaurem, lecz bardziej prymitywnym przedstawicielem kladu Dinosauriformes (obejmującego dinozaury i ich najbliższych krewnych), być może spokrewnionym z silezaurem. Nesbitt i in. (2007) przebadali skamieniałości, na podstawie których Cope opisał celofyza i wywnioskowali, że część z nich (w tym AMNH 2706) można przypisać przedstawicielowi kladu Coelophysoidea co najmniej podobnemu do "C. bauri" (i tym samym nie mogą one należeć do prymitywnego eucelofyza); inne fragmentaryczne skamieniałości były niemożliwe do bliższej klasyfikacji, a kość udowa oznaczona AMNH 2725, prawdopodobnie należała do przedstawiciela kladu Crurotarsi (krewnych krokodyli) podobnego do szuwozaura.
Dane podstawowe.
Cechy gatunku:
Wymiary średnie:
Okres występowania: późny trias.
Tryb życia, zachowania społeczne: Na podstawie znalezienie 1000 szkieletów celofyza w Ghosth Ranch (Nowy Meksyk) spekuluje się na temat jego stadnego trybu życia. Jednak w triasie często dochodziło do powodzi zabijających mnóstwo zwierząt i znoszących ich ciała w jedno miejsce. Tak więc znalezienie wielu szkieletów celofyza w jednym miejscu wcale nie musi świadczyć o jego stadności. Niegdyś podejrzewano go o kanibalizm, jednak obecnie neguje się tę teorię.
Pożywienie: mięso.
Znaczenie nazwy:

</doc>
<doc id="92123" url="https://pl.wikipedia.org/wiki?curid=92123" title="Rewolucja lipcowa we Francji">
Rewolucja lipcowa we Francji

Rewolucja lipcowa we Francji trwała od 27 do 29 lipca 1830 (stąd nazwa – "trzy dni chwały"). Rewolucja udaremniła próbę powrotu do absolutyzmu dokonaną przez Karola X i zaprowadziła we Francji monarchię lipcową.
Przyczyny.
Karol X, król od 1824, już wcześniej nie krył, że jego polityczną ambicją jest restauracja "ancien regime’u" w pełnym tego słowa znaczeniu, a nie ograniczona Kartą restauracja rozpoczęta w 1814. Otaczał się zdecydowanymi konserwatystami ("Ultrasi"), na nowo podniósł pozycję Kościoła katolickiego w państwie. Premierem mianował ultrakonserwatystę Jules’a Armanda de Polignaca. Ostatecznie w 1830, gdy kolejne wybory do Izby Deputowanych wyłoniły liberalny skład parlamentu, król zdecydował się na wykorzystanie swoich wyjątkowych prerogatyw – "ordonansów", tj. dekretów wydawanych „w chwili szczególnego zagrożenia państwa”.
Przebieg.
25 lipca 1830.
Pięć opublikowanych ordonansów zostało wydanych w momencie, gdy uwaga całej Francji skupiona była na sukcesach podboju kolonialnego w Algierze (zob. Algieria francuska); w związku z tym Karol X liczył na niewywołanie spontanicznego oporu społecznego. W pierwszym ze swoich dekretów zawieszał wolność prasy, ograniczając prawo do wydawania dzienników dla osób, które otrzymały specjalną zgodę króla. Zgodę taką mieli otrzymać też wszyscy dziennikarze oraz drukarze. Drugi ordonans rozwiązywał Izbę Deputowanych, trzeci – ograniczał prawo wyborcze do najbogatszych, czwarty uzupełniał poprzedni, wskazując dokładny sposób przebiegu wyborów. Piąty przywracał do Rady Państwa kilku usuniętych z niej wcześniej ultrasów.
26-27 lipca 1830.
Ordonanse spotkały się z powszechnym oburzeniem, wściekłość ogarnęła zarówno lud Paryża, jak i burżuazję, która w dużej mierze została pozbawiona prawa wyborczego poprzez zapis o konieczności posiadania majątków ziemskich, by głosować. Ta grupa społeczna nie stanęła jednak do otwartej walki, niemniej (27 lipca) robotnicy i studenci Paryża wznieśli na ulicach barykady. Do protestu nawoływali szczególnie dotknięci ordonansami dziennikarze z młodym Thiersem na czele. Karol X, całkowicie zaskoczony sytuacją, zarządził jednak zbrojne stłumienie zamieszek.
28-29 lipca 1830.
Królewskie apele o zdecydowaną walkę z buntownikami nie dały jednak rezultatów. Żołnierze przechodzili na stronę powstańców, którzy błyskawicznie opanowali miasto. 28 lipca zdobyli gmach-symbol – paryski ratusz. Wówczas dopiero do akcji wkroczyła liberalna burżuazja. Na jej czele stanęli bankier Jacques Laffitte oraz Marie Joseph de La Fayette, którzy – wbrew woli domagających się republiki powstańców – znaleźli kandydata na nowego króla w osobie Ludwika Filipa Orleańskiego. Udało im się przekonać część niezdecydowanych, iż monarchia z nim będzie „najpiękniejszą z republik”. W sierpniu Ludwik Filip został zaprzysiężony po przysiędze na zrewidowaną kartę.
Bilans.
Wieść o rewolucji lipcowej we Francji rozeszła się szeroko po całej Europie, zachęcając do walki przeciw porządkowi stworzonemu i strzeżonemu przez Święte Przymierze. W sierpniu wybuchła rewolucja belgijska. Szczególną wagę do obalenia dotychczasowego „porządku” przywiązywali polscy spiskowcy przygotowujący się do powstania przeciwko Rosji w Warszawie. Prawdziwi twórcy rewolucji – lud Paryża – czuli się jednak oszukani i rozczarowani, a po kilku latach nowego ustroju odmawiali nawet „Chwalebnym Dniom” miana rewolucji. Faktem jest, iż skutkiem roku 1830 była osiemnastoletnia monarchia konstytucyjna, w której wiodącą rolę odegrała burżuazja, zaś starsza linia Burbonów już nigdy nie wróciła na tron.
Casimir Delavigne uczcił rewolucję pieśnią "Paryżanka" ("La Parisienne").

</doc>
<doc id="92125" url="https://pl.wikipedia.org/wiki?curid=92125" title="Absolutyzm oświecony">
Absolutyzm oświecony

Absolutyzm oświecony – odmiana absolutyzmu – forma ustroju państwa rozpowszechniona w Europie w II połowie XVIII w., w której władca uznaje niektóre zasady umowy społecznej między sobą, a społeczeństwem; przyznaje mu pewne wolności np. tolerancję religijną, jednocześnie jednak pozostając monarchą absolutnym, sprawującym władzę nad wszelkimi dziedzinami administracji państwowej. Mianuje się "pierwszym sługą państwa". Z teorii tej korzystali władcy w celu umocnienia swoich rządów.
Jako idea wywodziła się z filozofii oświecenia i zakładała, że władza panującego pochodzi od ludu, który zrezygnował ze swoich praw politycznych na rzecz monarchy. Szczególnie przekonanie to widoczne jest w poglądach Fryderyka Wielkiego, króla Prus, który nazywał się „pierwszym sługą państwa”, a poddanym niższego stanu powtarzał: „Moje dzieci, jestem tylko waszym sługą”. Monarchia oświecona była popierana przez główny nurt filozofów oświecenia z Wolterem na czele.
Charakterystyczna dla absolutyzmu oświeconego była centralizacja władzy przy jednoczesnym tworzeniu różnych organów administracji. Era absolutyzmu oświeconego to złoty okres biurokracji.
Szczególnie widoczna była wówczas troska monarchy o silną pozycję międzynarodową państwa. Przeprowadzano reformy administracji, finansów, wystawiano nowoczesne armie, inwestowano w rozwój nauki.
Absolutyzm oświecony najpełniej rozwinął się w Prusach (Fryderyk II Wielki), Austrii (Maria Teresa i Józef II), w państwach skandynawskich (Gustaw III). Miał duży wpływ na monarchię w Hiszpanii (Karol III Burbon, Zenón de Somodevilla y Bengoechea, markiz Ensenada, Pedro de Aranda, José Moñino, hrabia Floridablanca) i Portugalii (markiz de Pombal). W Rosji część idei absolutyzmu oświeconego przyjęła Katarzyna II Wielka.
Pojęcia "absolutyzm oświecony" zaczęto używać dopiero w XIX wieku - zostało ono ukute w 1847 roku przez Wilhelma Roschera. Semantycznie zbliżone określenie "legalny despota" zastosował w XVIII wieku jako pierwszy Pierre-Paul Lemercier de La Rivière.

</doc>
<doc id="92127" url="https://pl.wikipedia.org/wiki?curid=92127" title="PAL (ujednoznacznienie)">
PAL (ujednoznacznienie)



</doc>
<doc id="92130" url="https://pl.wikipedia.org/wiki?curid=92130" title="John Maddog Hall">
John Maddog Hall



</doc>
<doc id="92135" url="https://pl.wikipedia.org/wiki?curid=92135" title="Grubowarg syjamski">
Grubowarg syjamski

Grubowarg syjamski ("Crossocheilus oblongus") – gatunek słodkowodnej ryby z rodziny karpiowatych (Cyprinidae), w żargonie akwarystów zwany „kosiarką”, z powodu upodobań pokarmowych – żywi się glonami. Dlatego jest chętnie hodowana w akwariach. Jej naukowa nazwa wielokrotnie ulegała zmianie.
Taksonomia.
Pozycja taksonomiczna ryby, opisywanej pod nazwą grubowarga syjamskiego, przez długi czas pozostawała nieustalona. W polskojęzycznej literaturze akwarystycznej opisana została jako "Crossocheilus siamensis". Większość systematyków uznała tę nazwę za synonim "Crossocheilus oblongus".
Występowanie.
Azja Południowo-Wschodnia – głównie w wodach Indonezji i Tajlandii.
Wygląd.
Ryba jest srebrzysto-biała z przebiegającym wzdłuż ciała czarnym pasem. W odróżnieniu od mylonej często z kosiarką podobnej ryby z rodzaju "Epalzeorhynchos" (tzw. "fałszywa kosiarka"), pas nie kończy się u nasady płetwy ogonowej. Płetwy są przezroczyste.
Wielkość: samiec i samica dorastają do 12 cm.
Żyją do dziesięciu lat.
Hodowla.
Ryba stadna, powinna przebywać w grupie kilku osobników tego samego gatunku. Z uwagi na rozmiary jakie może osiągnąć, zbiornik hodowlany powinien być duży (&gt; 100 l) i długi, najlepiej gęsto zarośnięty roślinami. Jest to ryba szybka i zwinna. Akwarium musi pozostawać przykryte, gdyż ryba może wyskoczyć, czując niebezpieczeństwo. Temperatura wody powinna mieć 22–26 °C, pH od 5,5 do 8,0 (zalecane 6,5–7,0).
Młode osobniki znane są ze zjadania glonów z rodzaju "Compsopogon" (z gromady krasnorostów) – długie, ciemnozielone, pędzlowate „brody” rosnące zwłaszcza na roślinach w miejscach silniejszego przepływu wody, dorosłe równie chętnie jedzą pokarm roślinny i zwierzęcy.
Rozród:
Ryba jajorodna. Rozród jest bardzo rzadki w warunkach akwariowych. Z tego powodu odławia i rozmnaża się je w Tajlandii z użyciem hormonów.

</doc>
<doc id="92140" url="https://pl.wikipedia.org/wiki?curid=92140" title="Pabianice (gmina wiejska)">
Pabianice (gmina wiejska)

Pabianice (do 1954 "gmina Górka Pabianicka") – gmina wiejska w województwie łódzkim, w powiecie pabianickim. W latach 1975–1998 gmina położona była w ówczesnym województwie łódzkim.
Siedziba Urzędu Gminy nie znajduje się na jej terenie, lecz w sąsiadującym z gminą mieście Pabianice. W skład gminy wchodzi 18 sołectw.
Według danych z listopada 2014 gminę zamieszkiwało 6368 osób. Natomiast według danych z 31 grudnia 2017 roku gminę zamieszkiwało 7238 osób. 
Położenie.
Położenie geograficzne gminy jest nietypowe: dwie części leżą na północy i południu od Pabianic, przedzielone powierzchnią miasta. Teren leży na wysokości 163 – 200 m n.p.m.
Struktura powierzchni.
Według danych z roku 2009 gmina Pabianice ma obszar 87,69 km², w tym:
Gmina stanowi 17,82% powierzchni powiatu pabianickiego.
Demografia.
Dane z 31 grudnia 2017 roku.
Oświata.
Przedszkola:
Szkoły podstawowe:
Gimnazja:
Sołectwa.
Bychlew, Gorzew, Górka Pabianicka, Hermanów, Jadwinin, Janowice, Konin, Kudrowice, Pawlikowice, Petrykozy, Piątkowisko, Rydzyny, Szynkielew, Świątniki, Terenin, Wola Żytowska, Żytowice.
Pozostałe miejscowości.
Huta Janowska, Majówka, Okołowice, Petrykozy-Osiedle, Porszewice, Władysławów, Wysieradz.
Sąsiednie gminy.
Dłutów, Dobroń, Konstantynów Łódzki, Lutomiersk, Łódź, Pabianice (miasto), Rzgów, Tuszyn, Wodzierady

</doc>
<doc id="92143" url="https://pl.wikipedia.org/wiki?curid=92143" title="Rokitki (województwo dolnośląskie)">
Rokitki (województwo dolnośląskie)

Rokitki (niem. "Reisicht") – wieś w Polsce, położona w województwie dolnośląskim, w powiecie legnickim, w gminie Chojnów, nad Czarną Wodą.
W latach 1975–1998 wieś położona była w województwie legnickim.
Demografia.
Według Narodowego Spisu Powszechnego (III 2011 r.) Rokitki liczyły 987 mieszkańców. Obecnie są największą miejscowością gminy Chojnów.
Komunikacja.
Przez wieś przebiega linia kolejowa nr 275 i droga wojewódzka nr 328.
Historia.
Powstała w latach 1292–1293 jako kasztelania księstwa legnickiego. W latach 1342-1530 wieś należała do rodziny Schellendorfów, w dokumentach Karola IV Luksemburskiego z 1359 miejscowość występuje pod nazwą "Reysecht". Od 1479 działała we wsi kuźnica żelaza. Po 1530 kolejnymi właścicielami byli Axlebenowie, Bibranowie, Tschammerowie i inni. Na przełomie XV i XVI wieku w Rokitkach zatrzymywał się, a być może miał tu siedzibę jeden z najsłynniejszych rycerzy-rabusiów (niem. Raubrittern): "Czarny Krzysztof" czyli Christoph von Zedlitz. W XVIII wygaszono kuźnice żelaza. W 1875 przez wieś przebiegła linia kolejowa łącząca Legnicę z Żaganiem, w 1891 uruchomiono połączenie z Przemkowem. 
Zabytki.
Do wojewódzkiego rejestru zabytków wpisany jest:
inne zabytki:
Turystyka.
Obecnie miejscowość wypoczynkowa na obszarze krajobrazu chronionego Doliny Czarnej Wody (wody I klasy czystości i niemalże morski mikroklimat). We wsi znajdują się dwa ośrodki wypoczynkowe z 664 miejscami noclegowymi w domkach kempingowych i na polu namiotowym. Zlokalizowane są tu również prywatne domki wypoczynkowe na terenie byłego ośrodka wypoczynkowego (aktualnie Różana Dolina Rokitki). Komercyjne usługi gastronomiczno-hotelarskie świadczy tutaj również ośrodek wypoczynkowy Różane Wzgórze.
Bezpieczeństwo.
Za stan bezpieczeństwa publicznego w Rokitkach odpowiadają: Komendant Komisariatu Policji w Chojnowie oraz Dowódca Jednostki Ratowniczo-Gaśniczej Państwowej Straży Pożarnej nr 3 w Chojnowie. W samej wsi znajduje się jednostka Ochotniczej Straży Pożarnej włączona do krajowego systemu ratownictwa.

</doc>
<doc id="92148" url="https://pl.wikipedia.org/wiki?curid=92148" title="Wilczarz irlandzki">
Wilczarz irlandzki

Wilczarz irlandzki (oryginalna nazwa "Irish wolfhound") – rasa psa zaliczana do grupy chartów, wyhodowana w Irlandii, użytkowana początkowo do polowań na jeleniowate i na wilki, obecnie jako pies-towarzysz. Typ chartowaty.
Rys historyczny.
Wykopaliska archeologiczne.
Irlandzkie Muzeum Narodowe w Dublinie na przełomie XIX i XX wieku było w posiadaniu czaszek psów pochodzących z epoki kamienia i brązu, a odkrytych w Crannoges niedaleko Dunshaughlin. Stały się one tematem badań berneńskiego zoologa Theophila Strudera. Jedna z grup prehistorycznych czaszek prezentowała odmianę psa zwanego dużym psem w typie "Canis familiaris leineri". Struder stwierdził, że te pozostałości szkieletowe są analogiczne w budowie do czaszek wilczarzy irlandzkich przechowywanych w muzeach szwajcarskim i brytyjskim. W latach 30. XX wieku także grupa naukowców z Uniwersytetu Harvarda dokonała odkryć związanych z okolicami Dunshaughlin. Potwierdziły one, że znalezione tam kości (w tym czaszki) wskazują na ślady obecności w tamtych rejonach psów w typie wilczarza irlandzkiego. Pozostałości te datowano na okres VII–VIII wiek p.n.e. Prace te wskazywały na obecność psów będących przodkami wilczarza irlandzkiego, zanim na terenach Irlandii pojawili się Celtowie (400 p.n.e.).
Pierwsze pisemne wzmianki.
Najdawniejszymi dokumentami piśmiennymi wspominającymi duże i silne psy z Irlandii były listy pisane przez rzymskich konsulów i pisarzy. Strabon (63 p.n.e. – 20 n.e.) donosił o istnieniu chartów pochodzących od Piktów i Celtów. W 1897 roku została wydana książka wielebnego Edmunda Hogana zatytułowana „The History of the Irish Wolfdog”. Zawierała ona wiele informacji dotyczących historii i pochodzenia wilczarza irlandzkiego, w tym cytaty z dawnych źródeł oraz nazwiska osób będących hodowcami i miłośnikami tej rasy. Dostarczała także wiedzy o wyglądzie i cechach usposobienia staroirlandzkich wilczarzy, które były cenione i podziwiane przez Rzymian.
Królewskie hodowle.
Jak podaje Hans Räber, dawni władcy irlandzcy umieszczali w herbach, obok koniczyny i harfy, wizerunek wilczarza irlandzkiego, którego określano słowami: „Łagodny, gdy głaskany, dziki, gdy sprowokowany”.
Według X-wiecznego zbioru praw, ustanowionego przez władcę walijskiego królestwa Deheubarthu – Howella (Hywela) Dobrego, nadawano konkretną wartość pieniężną za osobniki z królewskiej hodowli, której wysokość zależała od wyszkolenia i od wieku psa. Ten sam kodeks regulował postępowanie wobec osoby winnej zranienia lub zabicia wilczarza irlandzkiego.
Często psy te stawały się cennymi podarunkami, wymienianymi pomiędzy władcami różnych rejonów świata, a ostatnim właścicielem wilczarzy pochodzących z królewskiej hodowli był najprawdopodobniej Jerzy V.
Regres rasy i jej odtworzenie.
Dawne wilczarze irlandzkie, cenione w polowaniach na wilki i inną grubą zwierzynę, zaczęły zanikać wraz z postępującym przetrzebianiem populacji tych zwierząt. Räber podaje, z listów Gougha, że pod koniec XVIII wieku istniały jeszcze na terenach Irlandii wilki, ale już w niewielkiej liczbie. W końcowych latach XIX wieku duży wilczarz został uznany za rasę wymarłą. Kilka zachowanych linii było spokrewnionych w różnym stopniu z dawnym typem charta irlandzkiego. Przedstawicieli tej rasy hodowali nielicznie możni ze względu na historię oraz piękno rasy, która była symbolem statusu społecznego ich rodów.
Według Hansa Räbera niekwestionowaną, główną rolę w odtworzeniu wilczarza irlandzkiego odegrał kapitan George Augustus Graham. Do odtworzenia rasy wykorzystał psy będące potomkami starych linii takich jak linia "Kilfane" (była to hodowla Richardsona, który w połowie XIX wieku krzyżował wilczarze starego typu z psami innych, dużych ras, takich jak deerhound i dog niemiecki i uzyskał dobre efekty). W celu zwiększenia rozmiarów osobników hodowlanych Graham wprowadził do hodowli deerhoundy, borzoja rosyjskiego oraz użył mastifa tybetańskiego. Pułkownik Garnier był kolejną osobą, która miała istotny wpływ na rozwój hodowlany wilczarza. Wykorzystał on w hodowli psów zjawisko zwane heterozją i swoje osobniki krzyżował z dogami niemieckimi, borzojami oraz z jednym psem, który został określony jako „pies niedźwiedzi”. Wysiłki obu hodowców zostały uwieńczone w roku 1886 opracowaniem przez nich pierwszego wzorca rasy, Kennel Club natomiast uznał rasę w roku 1925.
I. Batalion Gwardii Irlandzkiej zdecydował się na zatrudnianie wilczarzy irlandzkich w charakterze maskotki batalionu. Pierwszym psem tej rasy w służbie gwardii był Brian Boru, od 2012 roku funkcję tę sprawuje wilczarz imieniem Domhnall. Do obowiązków psa należy uświetnianie oficjalnych ceremonii oraz składanie wizyt w szpitalach i sierocińcach.
Wygląd.
Budowa.
Należy do największych psów o smukłej, lecz bardzo muskularnej budowie. Ruchy lekkie. Według wzorca FCI wilczarz irlandzki powinien mieć kufę długą i wąską, zakończoną czarną truflą, niezależnie od rodzaju umaszczenia. Oczy są ciemne, a uszy małe i noszone w sposób podobny jak u greyhounda.
Wilczarz potrzebuje długiego czasu do osiągnięcia dojrzałości: okres wzrostu kończy w wieku 3 lub więcej lat. 
Hans Räber przytacza opis wilczarza irlandzkiego z 1845 roku, dokonany przez "Youatta", który pisze o psie tej rasy sięgającym wysokością do czterech stóp (ok. 120 cm).
Szata.
Szorstka, długa, twarda, o włosach sztywnych, z podszerstkiem. Pokrywa równomiernie całe ciało. Maść szara, stalowoszara, cętkowana, czerwona, czarna, czysto biała oraz koloru pszenicy.
Szyja.
Długa, silna, muskularna, dobrze wysklepiona, elegancko uniesiona.
Kończyny.
Długie, proste, dobrze umięśnione, kości nóg mocne; łapy duże, okrągłe, palce z zakrzywionymi pazurami, stawiane frontalnie; ruch swobodny, sprawny, przestrzenny.
Ogon.
Długi, owłosiony, proporcjonalnej grubości, lekko zakrzywiony do góry.
Zachowanie i charakter.
Wilczarz to pies wierny właścicielowi, jest lojalny i bardzo przywiązuje się do swojej rodziny. Wrażliwy, potrzebuje bliskiego kontaktu z opiekunem. Jest łagodny i cierpliwy wobec dzieci, ma spokojne usposobienie, nie jest psem agresywnym. Z uwagi na swój instynkt łowiecki może jednak stanowić zagrożenie dla kotów i dzikiej zwierzyny. Niezbędne są prawidłowa socjalizacja i szkolenie w zakresie posłuszeństwa. 
Użytkowość.
Współcześnie są hodowane w celach reprezentacyjnych oraz towarzyskich. Pies tej rasy jest predestynowany do uprawiania sportów takich jak racing i coursing.
Zdrowie i pielęgnacja.
Rasa ta jest wymagająca pod względem odchowu szczeniąt i ich utrzymania, zwłaszcza jeśli chodzi o sposób żywienia. Ze względu na znaczne gabaryty istnieje konieczność zapewnienia odpowiednio dużej przestrzeni domowej oraz wybiegu. Wilczarz irlandzki jest odporny na niekorzystne warunki pogodowe. Konieczne jest systematyczne wyczesywanie sierści. 
Przejawiają średnie ryzyko do wystąpienia, często tragicznego w skutkach, skrętu żołądka. Najbardziej typowe dla rasy schorzenia to dysplazja stawów biodrowych, osteochondroza, kardiomiopatia, zespolenie zwrotne PSS, epilepsja (częstsza u samców), choroba von Hillebranda. Maksymalna długość życia wynosi około 10 lat.
Klasyfikacja FCI.
W klasyfikacji FCI rasa ta została zaliczona do grupy X – charty, sekcja chartów szorstkowłosych. Nie podlega próbom pracy.

</doc>
<doc id="92149" url="https://pl.wikipedia.org/wiki?curid=92149" title="Irish Wolfhound">
Irish Wolfhound



</doc>
<doc id="92150" url="https://pl.wikipedia.org/wiki?curid=92150" title="Kondensacja aldolowa">
Kondensacja aldolowa

Kondensacja aldolowa – reakcja kondensacji, w której powstają α,β-nienasycone związki karbonylowe z dwóch cząsteczek aldehydów lub ketonów, z których jeden musi posiadać przynajmniej jeden atom wodoru przy atomie węgla α, czyli atomie bezpośrednio związanym z grupą . Zarówno jeden jak i oba substraty mogą być ketonami, jednak te wykazują niższą reaktywność od aldehydów. 
Kondensacja aldolowa może przebiegać pod wpływem silnej zasady np. NaOH wówczas początkowo tworzy się jon enolanowy (np. enolan sodu), lub pod wpływem mocnego kwasu tworząc enol. Wytworzony enol lub jon enolanowy reaguje z drugą cząsteczką aldehydu lub ketonu tworząc początkowo aldol, czyli β-hydroksyaldehyd lub β-hydroksyketon. 
W obecności mocnej zasady lub mocnego kwasu produkt addycji łatwo ulega dehydratacji z wytworzeniem wiązania podwójnego węgiel-węgiel. 
Reakcję enolu lub enolanu z drugą cząsteczką związku karbonylowego można zatrzymać na etapie aldolu stosując odpowiednio słabsze kwasy lub zasady. Reakcja biegnąca do wytworzenia aldolu bez następczej dehydratacji nazywa się "reakcją aldolową". 
Krzyżowa kondensacja aldolowa.
Dwa substraty mogą stanowić ten sam związek – reakcję nazywa się wtedy "dimeryzacją aldolową". W przeciwnym razie używa się określenia "krzyżowa kondensacja aldolowa". W ogólnym wypadku dwa aldehydy mogą reagować tworząc przynajmniej cztery produkty (dwa dimery i dwa produkty krzyżowe). Z tego powodu krzyżową kondensację aldolową przeprowadza się najczęściej między substratami, z których jeden nie zawiera atomów wodoru przy α-atomie węgla (np. formaldehyd lub benzaldehyd). O tym, który produkt powstanie w przewadze decydują również warunki reakcji (użyta zasada, temperatura). Możliwe jest takie dobranie warunków reakcji oraz substratów, aby powstał tylko jeden produkt. Na przykład w reakcji równomolowych ilości benzaldehydu i acetonu w środowisku zasadowym powstaje tylko 4-fenylobut-3-en-2-on, gdyż benzaldehyd nie ma atomów wodoru przy α-atomie węgla, a równowaga reakcji dimeryzacji acetonu jest silnie przesunięta w lewo. Powstający na początku ketol (β-hydroksyketon) ulega dehydratacji.
Jeśli reakcję tę przeprowadzi się stosując dwa ekwiwalenty benzaldehydu otrzymuje się dibenzylidenoaceton.
Mechanizm reakcji.
Reakcja w środowisku kwaśnym.
Cząsteczka aldehydu (lub ketonu) ulega w środowisku mocnego kwasu przesunięciu równowagi w stronę formy enolowej przez protonowanie atomu tlenu grupy karbonylowej (C=O). Powstająca sprzężona zasada (np. H2O z H3O+ lub HSO4- z H2SO4) odrywa proton α tworząc wiązanie podwójne C=C i tym samym formę enolową aldehydu oraz odtwarzając wyjściową cząsteczkę kwasu. 
Następnie elektrony wiązania π atakują karbonylowy atom węgla drugiej cząsteczki aldehydu (lub ketonu) obdarzony cząstkowym ładunkiem dodatnim (deficytem elektronów) ze względu na sąsiedztwo bardziej elektroujemnego atomu tlenu. Jest to etap addycji - tworzy się nowe wiązanie węgiel-węgiel. Odtworzona wcześniej cząsteczka kwasu ponownie protonuje (oddaje H+) atom tlenu grupy hydroksylowej (-OH) tworząc dobrą grupę opuszczającą -OH2+. Po odejściu grupy opuszczającej w postaci cząsteczki wody pozostaje protonowana forma α,β-nienasyconego aldehydu (lub ketonu), który po zalkalizowaniu słabą zasadą (najczęściej NaHCO3) tworzy finalny produkt.
Reakcja w środowisku zasadowym.
Silna zasada (np. metanolanu sodu CH3O-Na+) odrywa proton α cząsteczki aldehydu (lub ketonu) wytwarzając jon enolanowy, który następnie atakuje (elektrony wiązania π C=C) karbonylowy atom węgla drugiej cząsteczki związku karbonylowego tworząc nowe wiązanie węgiel-węgiel. Powstający γ-alkoholan odrywa proton od powstałego wcześniej sprzężonego kwasu do wyjściowej zasady (w tym przypadku MeOH). Ponieważ reakcja jest nadal w środowisku silnie zasadowym następuje eliminacja wody. Eliminacja nie przebiega jednak przez prosty mechanizm E2, gdyż grupa hydroksylowa (-OH) jest słabą grupą opuszczającą. Biegnie ona przez mechanizm E1cB. Następuje oderwanie protonu α przez anion metanolanowy, jednak początkowo para elektronowa wiązania C-H przechodzi na utworzenia stabilizowanego rezonansem anionu enolanowego, który w środowisku zasadowym ulega równowagowej reakcji usuwania grupy -OH jako sprzężonej zasady czyli anionu wodorotlenkowego OH-.
Odmiany kondensacji aldolowej.
- mieszana kondensacja Claisena ester + związek karbonylowy (aldehyd lub keton) → β-ketoester, β-oksoaldehyd lub β-diketon

</doc>
<doc id="92151" url="https://pl.wikipedia.org/wiki?curid=92151" title="Chojnów (gmina wiejska)">
Chojnów (gmina wiejska)

Chojnów – gmina wiejska w województwie dolnośląskim, w powiecie legnickim. W latach 1975–1998 gmina położona była w województwie legnickim.
Siedziba gminy to Chojnów.
Według danych z 31 grudnia 2011 gminę zamieszkiwało 9475 osób. Natomiast według danych z 30 czerwca 2016 gminę zamieszkiwało 9559 osób.
Według danych z 30 czerwca 2020 roku gminę zamieszkiwało 9555 osób.
Geografia.
Położenie.
Gmina Chojnów leży w południowo-zachodniej Polsce, na Dolnym Śląsku. Według regionalizacji fizycznogeograficznej opracowanej przez Jerzego Kondrackiego, tereny gminy podzielone są pomiędzy dwa mezoregiony, stanowiące południowo-wschodnią część Niziny Śląsko-Łużyckiej – Równinę Chojnowską, obejmującą południowo-zachodni fragment gminy oraz Równinę Legnicką, w obrębie której znajduje się część północno-wschodnia. Gmina od północno-zachodniej strony sąsiaduje z rozległymi obszarami Borów Dolnośląskich oraz kompleksami leśnymi Wysoczyzny Lubińskiej.
Przez teren gminy Chojnów przepływa kilka rzek, z czego największe to Czarna Woda i jej dopływy – Skora, mająca swoje źródło na Pogórzu Kaczawskim, oraz Brochotka i Brenna. Gmina położona jest na wysokości w przedziale od 122,5 m n.p.m. (teren nad Czarną Wodą w Niedźwiedzicach) do 278 m n.p.m. (wzniesienie na Wale Okmiańskim).
Administracyjnie gmina Chojnów położona jest w granicach województwa dolnośląskiego, w zachodniej części powiatu legnickiego. Od północy graniczy z gminą Chocianów (powiat polkowicki) i gminą Lubin (powiat lubiński), od wschodu z gminą Miłkowice (powiat legnicki), od południa z gminami Złotoryja i Zagrodno (powiat złotoryjski), od zachodu z gminami Warta Bolesławiecka i Gromadka (powiat bolesławiecki). Enklawą w granicach gminy Chojnów jest miasto Chojnów, stanowiące odrębną jednostkę administracyjną powiatu legnickiego.
Podział administracyjny.
Gmina Chojnów podzielona jest na 23 sołectwa, które swoim zasięgiem obejmują, w zależności od liczby mieszkańców, jedną lub kilka miejscowości. Zakres działalności samorządów mieszkańców poszczególnych sołectw jest określany przez Radę Gminy Chojnów w drodze uchwał.
Lista sołectw gminy Chojnów:
Środowisko naturalne.
Geologia.
Niżowa część gminy Chojnów, w warstwie powierzchniowej, charakteryzuje się występowaniem utworów czwartorzędowych – osadów zróżnicowanych genetycznie i wiekowo, wśród których można wymienić utwory rzeczne, fluwioglacjalne oraz zboczowe o różnej miąższości. W położonym w zachodniej części gminy Wale Okmiańskim spotkać można utwory żwirowe i piaszczyste, będące osadami rzecznymi, zawierającymi głównie kwarc, łupki paleozoiczne, granit karkonoski, fyllity i inne. Obszar między Okmianami a Chojnowem charakteryzuje się występowaniem piasków akumulacji lodowcowej z głazami, będącymi utworami pochodzenia wodnolodowcowego, z okresu zlodowacenia środkowopolskiego, o czym świadczą okruchy krystalicznych skał skandynawskich i stopień ich obróbki. Na osadach fluwioglacjalnych zalegają warstwy piaszczysto-żwirowe, zaliczane do glacjalnych osadów rzecznych. Doliny rzeczne znajdujące się na terenie gminy Chojnów są wypełnione madami i piskami rzecznymi, zasypanymi w okresie zlodowacenia południowopolskiego, na których leży zachowana we fragmentach zwięzła, ilasta i ciemnoszara (miejscami czarna) glina morenowa z silnie zwietrzałymi blokami.
Większość osadów czwartorzędowych występujących na Nizinie Śląskiej, jest związana ze zlodowaceniem środkowopolskim, którego następstwem są serie żwirów i piasków rzecznych z głazami narzutowymi, jak i drobne piaski i żwiry akumulacji wodnolodowcowej, gromadzące się przed czołem lądolodu. Skalane głazy narzutowe pochodzą w głównej mierze z obszaru północnego Bałtyku. Kolejnym osadem występującym na terenie gminy Chojnów są zastoiskowe iły czerwone posiadające glinę zwałową lub podmorenowe piaski fluwioglacjalne. Trzon osadów czwartorzędowych stanowi glina zwałowa moreny dennej zlodowacenia środkowopolskiego o bardzo dużej miąższości, dochodzącej do 30–50 m. Glina zwałowa charakteryzuje się silną piaszczystością, brunatną barwą oraz występowaniem bloków i głazów pochodzenia południowo-szwedzkiego: granitów, porfirów, piaskowców, wapieni krystalicznych, gnejsów, skał gabrowych, łupków łyszczykowych lub kwarcytów. Na terenie gminy Chojnów wyróżnić możemy również piaski i żwiry o dużej miąższości, będącymi osadami wodnolodowcowymi, tworzącymi formy rzeźby polodowcowej – moreny kwarcowe, sandry, kemy i terasy kemowe, oraz piaski wydmowe występujące na niewielkim obszarze między Czernikowicami i Białą. W południowej części gminy Chojnów znaleźć możemy utwory lessowe i lessopodobne, natomiast na południe od Zamienic i na zachód od Okmian występują torfy.
Gmina Chojnów cechuje się bardzo ubogim inwentarzem surowców mineralnych. Dotychczas na jej terenie udokumentowano występowanie jedynie kruszywa naturalnego, sklasyfikowanego jako kopaliny pospolite, które jest eksploatowane metodami odkrywkowymi w pobliżu: Okmian, Gołaczowa, Biskupina, Rokitek, Czernikowic i Białej.
Klimat.
Klimat gminy Chojnów, podobnie jak całego Dolnego Śląska, charakteryzuje się krótkotrwałymi i łagodnymi zimami, wczesnymi i wilgotnymi wiosnami, ciepłymi latami oraz długimi i ciepłymi jesieniami.
Gmina Chojnów położona jest na pograniczu dwóch regionów pluwiotermicznych – Ia nadodrzańskiego i IV przedgórskiego (przejściowego). Najcieplejszym obszarem gminy Chojnów jest część nizinna, która charakteryzuje się ciepłym i suchym klimatem. Średnia temperatura w tym rejonie wynosi 8,0–8,7 °C; klimatyczna wiosna ma początek między 26 a 31 marca, natomiast lato trwa od 85 do 104 dni. Okres wegetacyjny dla tego rejonu wynosi od 220 do 227 dni, co czyni go najdłuższym w Polsce. Część przedgórska charakteryzuje się nieco chłodniejszym klimatem. Średnia temperatura dla tego fragmentu gminy Chojnów wynosi 7,5–7,87 °C. Wiosna pojawia się w tym rejonie około 1–4 kwietnia, okres wegetacyjny trwa średnio 213–217 dni, natomiast lato od 69 do 78 dni.
Suma opadu rocznego na obszarze gminy Chojnów wynosi 500–700 mm, z tego opad okresu wegetacyjnego wynosi od 60 do 80% sumy rocznej. Maksimum opadów przypada na lipiec, który zdecydowanie różni się pod tym względem od innych miesięcy; najniższe opady są notowane w lutym.
Struktura powierzchni.
Według danych z roku 2002 gmina Chojnów ma obszar 231,17 km², w tym:
Gmina stanowi 31,05% powierzchni powiatu.
Demografia.
Dane z 31 grudnia 2017 roku:
Historia.
Pierwsze wzmianki o miejscowościach gminy Chojnów pochodzą z XIII i XIV w., ale ślady ludzkiej działalności są tu znacznie wcześniejsze – w pobliżu wsi Konradówka znaleziono liczący ponad 100.000 lat krzemienny pięściak – narzędzie człowieka neandertalskiego.
Legenda.
Ziemia Chojnowska pełna jest romantycznych legend, według jednej z nich E. von Promnitz był rycerzem nieokiełznanego temperamentu. Stąd mówi, że zginął na polu chwały lub też, że w wieku 24 lat kazała go zgładzić rodzona matka, a później wyprawiła wielką „pompa funebris” wykładając kirem drogę z Zamienic do Jaroszówki.
Sąsiednie gminy.
Chocianów, Chojnów (miasto), Gromadka, Lubin, Miłkowice, Warta Bolesławiecka, Zagrodno, Złotoryja
Komunikacja.
Komunikacja samochodowa.
Przez gminę przebiega autostrada A4. Główną drogą gminy jest trasa z Legnicy do Bolesławca droga krajowa nr 94 przechodzącą przez Michów, Chojnów i Krzywą. Oraz inne wojewódzkie: Chojnów – Złotoryja droga wojewódzka nr 328 przechodząca przez Gołaczów, Chojnów – Lubin droga wojewódzka nr 335 przechodząca przez Kolonię Kołłątaja i Jaroszówkę oraz Chojnów – Chocianów droga wojewódzka nr 328, przechodzącą przez Czernikowice i Rokitki. Wsie położone za tymi drogami są połączone między sobą dobrą siecią dróg powiatowych.
Komunikacja kolejowa.
Stacje kolejowe w Gminie Chojnów znajdują się w:
Czynne
Nieczynne
Komunikacja lotnicza.
Niedaleko Chojnowa, we wsi Krzywa, znajduje się nieużywane poradzieckie lotnisko.
Miejscowości.
Biała, Biskupin, Budziwojów, Czernikowice, Dobroszów, Dzwonów, Goliszów, Gołaczów, Groble, Jaroszówka, Jerzmanowice, Konradówka, Piotrowice, Kolonia Kołłątaja, Krzywa, Michów, Niedźwiedzice, Okmiany, Osetnica, Pawlikowice-Gołocin, Rokitki, Stary Łom, Strupice, Witków, Zamienice.
Pozostałe miejscowości:
Brzozy, Kobiałka, Pątnów, Witkówek.

</doc>
<doc id="92153" url="https://pl.wikipedia.org/wiki?curid=92153" title="Danio">
Danio

Danio – rodzaj słodkowodnych ryb z rodziny karpiowatych (Cyprinidae). Popularne w akwarystyce z uwagi na jaskrawe ubarwienie i łatwe rozmnażanie. Danio pręgowany jest wykorzystywany jako organizm modelowy.
Występowanie.
Danio żyją w nasłonecznionych obszarach małych rzek i jezior południowo-wschodniej Azji. Preferują wody o odczynie obojętnym i temperaturze w przedziale 20–30 °C.
Taksonomia.
Takson "Danio" został opisany naukowo przez Francisa Buchanana-Hamiltona jako podrodzaj w obrębie rodzaju "Cyprinus". Typem nomenklatorycznym rodzaju "Danio" jest "Cyprinus (Danio) dangila". Na początku XX wieku mniejsze gatunki, o długości do 6,5 cm, zostały przeniesione do odrębnego rodzaju "Brachydanio", jednak w wyniku późniejszych rewizji taksonomicznych podział taki został zakwestionowany. Obecnie "Brachydanio" jest uznawany za młodszy synonim "Danio". Niektóre gatunki (m.in. danio krępaczek) zostały wyodrębnione do rodzaju "Devario".
Opis.
Ryby dość ruchliwe, przebywają w stadach. Składają niekleistą ikrę.
Choroby.
W hodowli gatunki z rodzaju danio są podatne na oodinozę i pasożytniczą chorobę wywołaną przez gatunek "Pleistophora hyphessobriconis"
Klasyfikacja.
Gatunki zaliczane do tego rodzaju:

</doc>
<doc id="92155" url="https://pl.wikipedia.org/wiki?curid=92155" title="Traktat o wolnym handlu pomiędzy brytyjska Ameryka Północna a USA">
Traktat o wolnym handlu pomiędzy brytyjska Ameryka Północna a USA



</doc>
<doc id="92157" url="https://pl.wikipedia.org/wiki?curid=92157" title="Kiryskowate">
Kiryskowate

Kiryskowate, kiryski (Callichthyidae) – rodzina małych ryb sumokształtnych (Siluriformes), przez polskich akwarystów błędnie nazwana sumikowatymi. 
Obejmuje prawie 200 gatunków, w tym wiele popularnych słodkowodnych ryb akwariowych. Powszechnie nazywane są kiryskami (układ łusek na ich ciele przypomina budową kirys). Często mylone z rybami z rodziny kirysowatych (Doradidae), z którymi, choć nie są blisko spokrewnione, zaliczane są do grupy sumików pancernych. Niektóre gatunki potrafią pokonywać krótkie odcinki po lądzie. Większe gatunki są lokalnie hodowane i poławiane jako ryby konsumpcyjne, niektóre są pieczone w pancerzu, a następnie obierane ze skorupy. W zapisie kopalnym kiryskowate znane są z formacji La Venta ze środkowego miocenu ("Hoplosternum" sp.) i z formacji Maiz Gordo, z późnego paleocenu (†"Corydoras revelatus").
Występowanie.
Zasięg występowania kiryskowatych obejmuje Amerykę Południową. Poza tym kontynentem tylko "Hoplosternum punctatum" spotykany jest w kilku rzekach Panamy. Callichthyidae zasiedlają większość środowisk słodkowodnych, w tym wody stojące lub wolno płynące, o różnym stopniu natlenienia. Sumik pancerny ("Callichthys callichthys") spotykany jest w wilgotnej ściółce.
Cechy charakterystyczne.
Ciało kiryskowatych osłonięte jest pancerzem utworzonym z dwóch rzędów płytek kostnych biegnących wzdłuż ciała po obydwu jego bokach. Mały otwór gębowy znajduje się w położeniu dolnym, jest wyposażony w jedną lub dwie pary dobrze rozwiniętych wąsików. W płetwie grzbietowej i w płetwach piersiowych występuje twardy promień tworzący kolec. Płetwa tłuszczowa również wspiera się na kolcu. Jelito kiryskowatych okresowo funkcjonuje jako dodatkowy narząd oddechowy.
Ich wielkość jest różna, począwszy od kilku gatunków z rodzaju "Corydoras" dorastających do 2 cm, a skończywszy na ponad 20-centymetrowym "Hoplosternum littorale".
Klasyfikacja.
Rodzaje zaliczane do tej rodziny grupowane są w 2 podrodzinach:
Callichthyinae: "Callichthys" — "Dianema" — "Hoplosternum" — "Lepthoplosternum" — "Megalechis"
Corydoradinae: "Aspidoras" — "Brochis" — "Corydoras" — "Scleromystax"
"Brochis" jest przez wielu autorów włączany do rodzaju "Corydoras".
Większość, bo około 150 z około 200 gatunków tej rodziny klasyfikowanych jest w rodzaju "Corydoras". Jest to najliczniejszy w gatunki rodzaj ryb sumokształtnych.
Ekologia.
Większość kiryskowatych z podrodziny Callichthyinae po osiągnięciu dojrzałości wiedzie samotniczy tryb życia. Jedynie młode osobniki przebywają w grupach. Składają jaja na roślinach w pobliżu powierzchni wody, kilka z nich buduje gniazda z pęcherzyków powietrza.
Przedstawiciele Corydoradinae preferują gromadne życie. Ikrę składają na podłożu, a w akwarium również na szybach.

</doc>
<doc id="92158" url="https://pl.wikipedia.org/wiki?curid=92158" title="3DNow!">
3DNow!

3DNow! – rozszerzenie architektury procesorów x86 stworzone przez firmę AMD w 1998 roku dla procesora AMD K6-2, znacznie zwiększające wydajność obliczeń zmiennoprzecinkowych, potrzebne do odtwarzania grafiki trójwymiarowej i multimediów. Był to pierwszy przypadek wprowadzenia takich istotnych zmian przez firmę inną niż Intel. Technologia "3DNow!" uzupełnia i rozszerza możliwości akceleratorów graficznych, przyspieszając obliczenia zmiennoprzecinkowe występujące w początkowych etapach przetwarzania grafiki. Technologia ta pozwala uzyskać do 4 wyników zmiennoprzecinkowych w ciągu jednego cyklu pracy procesora.
Technologia 3DNow! zawiera zestaw 21 nowych instrukcji zmiennoprzecinkowych typu SIMD. Z czasem AMD dodało następne nowe instrukcje. Pierwsze rozszerzenie nosi nazwę Enhanced 3DNow!, wprowadzono je w pierwszej generacji procesorów Athlon i procesorach K6-2+/III+. Dodano w nim zestaw 24 nowych instrukcji, z czego 19 należy do części rozszerzania SSE (a więc procesor jest częściowo zgodny z SSE).
Drugie rozszerzenie nosi nazwę 3DNow! Professional, wprowadzono je w 2001 roku w procesorach Athlon XP. Zawiera w sobie rozszerzenie Enhanced 3DNow! i dodatkowo wprowadza 51 nowych instrukcji z technologii SSE, czyniąc tym samym procesor w 100% zgodny z intelowskim SSE.

</doc>
<doc id="92160" url="https://pl.wikipedia.org/wiki?curid=92160" title="ORP Jastrząb (okręt podwodny 1941)">
ORP Jastrząb (okręt podwodny 1941)



</doc>
<doc id="92162" url="https://pl.wikipedia.org/wiki?curid=92162" title="Ryszard Skibiński">
Ryszard Skibiński

Ryszard 'Skiba' Skibiński (ur. 20 stycznia 1951 w Toruniu, zm. 4 czerwca 1983 w Białymstoku) – polski kompozytor i instrumentalista grający na harmonijce ustnej.
Życiorys.
W roku 1975 założył w Białymstoku zespół Kasa Chorych, w którym grał do roku 1982. Wraz z zespołem wystąpił na wielu polskich festiwalach bluesowych i harmonijkowych. 
Występował między innymi z Johnem Mayallem.
Bardzo często współpracował z innymi wykonawcami:
W roku 1982 zajął V miejsce w plebiscycie pisma "Jazz Forum" w kategorii „Muzyk roku”.
W tym samym roku został stałym członkiem grupy Krzak, a później znalazł się w duecie Skibiński-Winder Super Session.
W 1983 towarzyszył w nagraniu pierwszej płyty Martyny Jakubowicz "Maquillage".
Dnia 21 maja 1983 roku po raz ostatni wystąpił na scenie podczas koncertu w Poznaniu.
Zmarł w dwa tygodnie później, z powodu przedawkowania narkotyków. Spoczywa na cmentarzu św. Rocha w Białymstoku.
Po jego śmierci wielu artystów nagrało utwory poświęcone jego pamięci (najbardziej znany utwór to „Skazany na bluesa” w wykonaniu zespołu Dżem), a od roku 1984 przyznaje się nagrodę jego imienia najlepszemu wykonawcy Jesieni z Bluesem odbywającej się w Białymstoku.
W roku 2006 firma Metal Mind Productions wydała archiwalne nagrania z udziałem Skibińskiego: "Kasa Chorych Live", "Skibiński Winder Supersessions" i "Blues córek naszych - nagrania radiowe".

</doc>
<doc id="92165" url="https://pl.wikipedia.org/wiki?curid=92165" title="SSE2">
SSE2

Streaming SIMD Extensions 2 (SSE2) - zestaw instrukcji SIMD, rozszerzający istniejący SSE. Nowe cechy:
Technologia ta została wprowadzona w procesorach rodziny Pentium 4 oraz Athlon 64.
Typy danych.
SSE2 wykorzystuje typy danych zdefiniowane w MMX i SSE, definiuje także kilka nowych typów danych: w większości wektorów o określonych rozmiarach.
Typy zmiennoprzecinkowe:
Typy całkowite (rozszerzenia typów MMX):
Analogicznie jak w SSE, rozkazy SSE2 mogą wykonywać działania arytmetyczne na wektorach liczb zmiennoprzecinkowych podwójnej precyzji na dwa sposoby:
Mnemoniki rozkazów.
Tak jak w SSE, również w SSE2 sufiksy mnemoników określają typy danych, na jakich działają określone rozkazy; oprócz tych zdefiniowanych w MMX i SSE pojawiły się nowe dla liczb zmiennoprzecinkowych podwójnej precyzji:
Działania zmiennoprzecinkowe.
Działania logiczne.
Wykonywane są na poziomie bitów, a nie liczb:
Porównanie.
Rozkazy porównania SSE2 działają w taki sam sposób jak SSE, jedna różnica to oczywiście rozmiary elementów wektorów:
MXCSR - rejestr kontrolny/statusu.
W SSE2 dodano jedną flagę kontrolującą obliczenia zmiennoprzecinkowe:
Podpowiedzi dla systemu przewidywania skoków.
Podsystem przewidywania skoków posiada wbudowane reguły statycznego przewidywania skoków warunkowych - np. jeśli adres docelowy skoku jest ujemny (skok wstecz, jak w pętlach) to przyjmuje się, że skok nastąpi. W SSE2 wprowadzono podpowiedzi (ang. "branch hint"), które dla wskazanych instrukcji skoku nadpisują domyślne reguły, pozwalając wskazać bardziej prawdopodobny przepływ sterowania w programie. Podpowiedzi te mają formę przedrostków dla kodów rozkazu skoku, nie są odrębnymi instrukcjami.
Mimo że w symulacjach rozwiązanie to wyglądało bardzo obiecująco, w rzeczywistych programach nie zanotowano wzrostu wydajności.

</doc>
<doc id="92166" url="https://pl.wikipedia.org/wiki?curid=92166" title="De Lautreamont">
De Lautreamont



</doc>
<doc id="92170" url="https://pl.wikipedia.org/wiki?curid=92170" title="Leszek inowrocławski">
Leszek inowrocławski

Leszek inowrocławski (kujawski) (ur. ok. 1275, zm. ok. 1340) – książę inowrocławski razem z młodszymi braćmi w latach 1287-1314 (do 1294 pod opieką matki), w 1296 w Gdańsku, od 1296 w Wyszogrodzie, w 1300 hołd lenny złożony Wacławowi II, w 1303 sprzedał Krzyżakom ziemię michałowską, w latach 1303-1312 w niewoli czeskiej, od 1312 lennik polski w latach 1314-1320/1324; w wyniku podziału między braci części księstwa z Inowrocławiem, abdykował.
Życiorys.
Leszek był najstarszym synem księcia Inowrocławia Siemomysła i Salomei. Po śmierci ojca z powodu zbyt młodego wieku znalazł się pod opieką matki Salomei i stryja Władysława Łokietka. Odebrał staranne wykształcenie – źródła określają go mianem "litteratus". Udzielnym księciem inowrocławskim został w 1294, początkowo razem z braćmi. W 1296 korzystając ze śmierci księcia wielkopolskiego Przemysła II próbował zdobyć księstwo gdańskie, powołując się na pokrewieństwo z panującą tam wcześniej dynastią. Dosyć szybko jednak ustąpił z tej dzielnicy na rzecz Władysława Łokietka, otrzymując jako rekompensatę kasztelanię wyszogrodzką. W 1300 pod presją militarną nowo kreowanego króla Polski Wacława II został zmuszony do złożenia hołdu lennego. W 1303 Leszek zaangażował się w konflikt militarny ze swoim stryjem, księciem dobrzyńskim Siemowitem (mógł to być element walk z rządami czeskimi na Kujawach). Przedłużające się walki spowodowały tarapaty finansowe księcia inowrocławskiego, co stało się przyczyną zastawienia Krzyżakom ziemi michałowskiej. Wkrótce potem wyjechał na Węgry w celu odszukania stryja Władysława Łokietka. Powody tej decyzji nie są znane. Podczas przedzierania się przez tereny opanowane przez Wacława II Leszek dostał się do niewoli czeskiej. Z więzienia został wypuszczony dopiero w 1312. W 1314, już jako lennicy Władysława Łokietka, Siemomysłowicze postanowili podzielić się swoją ojcowizną. Leszek, jako najstarszy, otrzymał najważniejszą część księstwa ze stołecznym Inowrocławiem. Cztery lata później książę zawarł z bratem Przemysłem układ o przeżycie. Pomiędzy 1323 a 1324 z nieznanych powodów Leszek zrezygnował ze swego księstwa, oddając całość władzy właśnie Przemkowi. Dwukrotnie w 1320 i 1339 składał zeznania podczas procesu polsko-krzyżackiego o Pomorze Gdańskie. Zmarł ok. 1340 i nie wiadomo, gdzie został pochowany. Nie był nigdy żonaty i nie pozostawił potomstwa.

</doc>
<doc id="92173" url="https://pl.wikipedia.org/wiki?curid=92173" title="Mikroskop polaryzacyjny">
Mikroskop polaryzacyjny

Mikroskop polaryzacyjny - mikroskop optyczny używany do badań obiektów anizotropowych w świetle spolaryzowanym. 
Został skonstruowany przez H. F. Tabolta w 1834 r.
Zasada działania.
Działanie mikroskopu polaryzacyjnego jest oparte na zjawisku dwójłomności substancji, w których występuje dalekozasięgowe uporządkowanie cząsteczek. Mikroskop ten posiada między okularem i źródłem światła dwa filtry polaryzacyjne. Jeden z nich jest nazywany polaryzatorem i znajduje się między źródłem światła i analizowaną próbką a drugi jest nazywany analizatorem i znajduje się między próbką a tubusem. Polaryzator i analizator przepuszczają tylko tę część światła, która ma ściśle określoną polaryzację. W trakcie obserwacji są one skręcone względem siebie o 90° (są skrzyżowane), co powoduje, że jeśli próbka nie powoduje zmiany stanu polaryzacji światła, to nie może ono przejść przez cały układ. Jeśli próbka jest dwójłomna, to wówczas przynajmniej część światła przechodzi przez analizator (chyba że różnica dróg optycznych jest równa wielokrotności długości fali; całkowite wygaszenie nie zachodzi dla światła polichromatycznego) i dociera do oka obserwatora lub detektora. Płaszczyznę polaryzacji analizatora można zmieniać uzyskując wygaszanie jednych obszarów i rozjaśnienie innych. Towarzyszą temu zazwyczaj efekty barwne, ze względu na to, że zmiana stanu polaryzacji jest różna dla różnych długości światła. Możliwość regulacji analizatora umożliwia to uzyskanie ostrego i skontrastowanego obrazu badanej próbki.
Zastosowanie.
Mikroskop polaryzacyjny stosowany jest m.in. do badania: skał, minerałów, kruszców, preparatów biologicznych, struktury komórek i tkanek, w metalografii, w przemyśle szklarskim i włókienniczym. Zastosowanie znalazł również w badaniu ciekłych kryształów. Umożliwia on obserwowanie zmian fazowych, wyznaczanie temperatur przejść fazowych i pozwala na precyzyjne określanie obszarów występowania danej fazy ciekłego kryształu.

</doc>
<doc id="92175" url="https://pl.wikipedia.org/wiki?curid=92175" title="Peklowanie">
Peklowanie

Peklowanie – proces technologiczny, polegający na działaniu mieszanki peklującej na mięso. Efektem tego procesu jest utrwalanie barwy, wytworzenie charakterystycznego smaku i zapachu mięsa oraz przedłużenie trwałości produktu poprzez hamowanie wzrostu bakterii chorobotwórczych i gnilnych.
Metody peklowania.
Proces uwalniania rodnika NO:
Proces utrwalania barwy:
Do nastrzyku i zalewania mięsa używa się specjalnej solanki peklującej, którą stanowi wodny roztwór zawierający:
Efekty zdrowotne.
Podczas obróbki, a zwłaszcza obróbki termicznej peklowanego mięsa, azotyny mogą reagować z produktami rozkładu aminokwasów z utworzeniem nitrozoamin o właściwościach rakotwórczych.

</doc>
<doc id="92178" url="https://pl.wikipedia.org/wiki?curid=92178" title="Pseudonim literacki">
Pseudonim literacki



</doc>
<doc id="92180" url="https://pl.wikipedia.org/wiki?curid=92180" title="Żabka (choroba konia)">
Żabka (choroba konia)

Żabka – choroba koni polegająca na jednostronnym uwypukleniu tkanek w przedniej części tuż nad koronką kopyta. Spowodowana jest najczęściej przepracowaniem konia w zbyt młodym wieku. Żabka jest artrozą stawu kopytowego lub koronowego, przebiegającą z tworzeniem się narośli kostnych w okolicy tych stawów. Przyczyną powstania tej artrozy, jest naciąganie i drażnienie torebki stawowej i więzadeł. 
Jeżeli proces ten obejmuje staw dookoła, mówi się o obrączce, jeśli umiejscawia się tylko z jednej strony o żabce. Diagnostyka obejmuje badanie kliniczne i radiologiczne. Leczenie we wczesnym stadium choroby, polega na podawaniu kortykosterydów, niesterydowych leków przeciwzapalnych i korekcji kopyta. W przypadkach zaawansowanych leczenie wymaga doprowadzenia do całkowitej ankylozy stawu koronowego. 

</doc>
<doc id="92184" url="https://pl.wikipedia.org/wiki?curid=92184" title="Hudson">
Hudson



</doc>
<doc id="92185" url="https://pl.wikipedia.org/wiki?curid=92185" title="Eskorta konwoju">
Eskorta konwoju

Eskorta konwoju – zespół okrętów przeznaczonych do ochrony konwoju morskiego, składał się głównie z niszczycieli, w czasie II wojny światowej zaczęto budować specjalne okręty przeznaczone do eskorty: korwety, fregaty i lotniskowce eskortowe. Eskorta konwojów składała się zazwyczaj z kilku okrętów, lecz zdarzały się także liczniejsze, składające się z pancerników i krążowników, a także okrętów podwodnych.

</doc>
<doc id="92187" url="https://pl.wikipedia.org/wiki?curid=92187" title="Czynniki ekologiczne">
Czynniki ekologiczne

Czynniki środowiskowe, czynniki ekologiczne – warunki środowiska, które oddziałują na rozwój osobników w populacji, tj. wpływają na możliwości występowania gatunków, organizmów, ich przeżycia i rozrodu.
Czynniki ekologiczne dzieli się na:
Czynniki, które wpływają ograniczająco na liczebność populacji to opór środowiska.

</doc>
<doc id="92188" url="https://pl.wikipedia.org/wiki?curid=92188" title="Czynniki biotyczne">
Czynniki biotyczne

Czynniki biotyczne (gr. "βίος", "bios" – życie) – czynniki ekologiczne polegające na oddziaływaniu żywych organizmów w sposób bezpośredni lub pośredni na inne organizmy. Czynniki biotyczne, podobnie jak czynniki abiotyczne (fizykochemiczne), regulują rozmieszczenie i liczebność populacji.
Należą tu zależności międzygatunkowe oraz konkurencja wewnątrzgatunkowa.

</doc>
<doc id="92189" url="https://pl.wikipedia.org/wiki?curid=92189" title="Efekt Tyndalla">
Efekt Tyndalla

Efekt Tyndalla, zjawisko Tyndalla – zjawisko fizyczne polegające na rozpraszaniu światła przez koloid z wytworzeniem charakterystycznego stożka świetlnego.
Jeżeli przez roztwór koloidalny przepuści się wiązkę światła, to wskutek uginania się promieni na cząstkach fazy rozproszonej, światło staje się widoczne w postaci tzw. stożka Tyndalla. Intensywność tego zjawiska jest tym większa, im większa jest różnica między współczynnikiem załamania fazy rozproszonej i ośrodka dyspersyjnego. Zależy również od długości rozpraszanej fali – silniej rozpraszane są fale krótsze.
Zjawisko to zostało opisane w 1859 przez irlandzkiego XIX-wiecznego badacza Johna Tyndalla. Efekt Tyndalla pozwala na ocenę stężenia roztworu koloidalnego za pomocą nefelometru. Został też wykorzystany w konstrukcji ultramikroskopu, który ma duże zastosowanie w różnorodnych badaniach koloidów, np. liczenie cząsteczek, obserwacja ruchów Browna, pomiar szybkości koagulacji i inne. Nefelometria pozwala wyznaczyć stężenie roztworu dzięki temu efektowi. Kształty geometryczne cząstek fazy rozproszonej o wymiarach odpowiadających rozdrobnieniom koloidalnym można obserwować jedynie w mikroskopie elektronowym.

</doc>
<doc id="92194" url="https://pl.wikipedia.org/wiki?curid=92194" title="Powiat przeworski">
Powiat przeworski

Powiat przeworski – powiat w Polsce (województwo podkarpackie), utworzony w 1999 roku w ramach reformy administracyjnej. Jego siedzibą jest miasto Przeworsk. Wchodzi w skład polsko-ukraińskiej
strefy przygranicznej.
Według danych z 31 grudnia 2019 roku powiat zamieszkiwały 78 362 osoby. Natomiast według danych z 30 czerwca 2020 roku powiat zamieszkiwało 78 227 osób.
Podział administracyjny.
W skład powiatu wchodzą:
Demografia.
Zamieszkany głównie przez grupę tzw. Rzeszowiaków.
Gminy powiatu przeworskiego.
Tabela została stworzona na podstawie danych GUS z czerwca 2009.

</doc>
<doc id="92197" url="https://pl.wikipedia.org/wiki?curid=92197" title="Cieśnina Gibraltarska">
Cieśnina Gibraltarska

Cieśnina Gibraltarska (arab. جبل طارق, hiszp. "Estrecho de Gibraltar" lub "Estrecho") – cieśnina łącząca Morze Śródziemne z Oceanem Atlantyckim, oddzielająca Afrykę od Europy, pomiędzy dzisiejszym Marokiem i Ceutą (posiadłością hiszpańską) a Hiszpanią i Gibraltarem (posiadłością brytyjską). W cieśninie znajduje się kilka małych wysp, m.in. terytorium sporne Perejil. Cieśnina ma około 300 m głębokości, jej najmniejsza szerokość wynosi 14 km, a współrzędne geograficzne – .
W starożytności wzniesienia po obu stronach cieśniny, Skała Gibraltarska i Abyle, nosiły nazwę Słupów Herkulesa i oznaczały koniec znanego wówczas świata. Cieśnina Gibraltarska stanowiła od dawna bardzo ważny punkt strategiczny, jej opanowanie zapewniało bowiem kontrolę nad Morzem Śródziemnym. Podczas II wojny światowej cieśnina znajdowała się pod kontrolą brytyjską. Tym samym niemieckie okręty podwodne, które wpłynęły wcześniej na Morze Śródziemne nie mogły go opuścić, gdyż podwodne prądy są tutaj zbyt silne i jednostki musiałyby się wynurzyć. Zjawisko to jest powodowane wyparowywaniem wody w Morzu Śródziemnym, pozostała woda ma znacznie większą gęstość, dlatego opada na dno i dalej spływa do Atlantyku. Pozostałe po niej miejsce jest wypełniane wodą z oceanu płynącą bliżej powierzchni. Strefa rozdziału pomiędzy wodą o różnej gęstości znajduje się na około 80 m głębokości po stronie morza i 800 m od strony oceanu. Na trasie przepływu wody o różnym zasoleniu znajduje się poprzeczna skalna przegroda o nazwie Próg Gibraltarski (Camarinal Sill), która powoduje dodatkowe zaburzenia ruchu wody oraz wpływa na powstanie tzw. fal wewnętrznych o wysokości dochodzącej nawet do 100 m.
Status prawny.
Wody cieśniny na całej szerokości stanowią morze terytorialne państw nadbrzeżnych, ale państwa te nie zawarły umowy dotyczącej delimitacji granic państwowych. Żegluga w cieśninie odbywa się na zasadach prawa przejścia tranzytowego, które obejmuje żeglugę statków, w tym okrętów podwodnych w położeniu podwodnym, oraz przelot statków powietrznych.

</doc>
<doc id="92198" url="https://pl.wikipedia.org/wiki?curid=92198" title="Femtometr">
Femtometr

Femtometr (symbol: fm) – podwielokrotność metra, podstawowej jednostki długości w układzie SI. Jeden femtometr równa się 10−15 m. W notacji naukowej można go zapisać jako 1 E-15 m oznaczający 0,000 000 000 000 001 × 1 m.
Femtometr jest zwykle używany do określania średnicy jąder atomowych. Średnica jądra atomowego może wynosić do 15 fm. Neutrony i protony mają średnicę około 1,6 fm.
Historia.
Zwyczajowa nazwa tej jednostki długości używana przez fizyków jądrowych i fizyków cząstek elementarnych, fermi, została zaproponowana przez Roberta Hofstadtera na cześć włoskiego fizyka Enrico Fermiego (1901–1954), w 1956 r. w artykule opublikowanym w Reviews of Modern Physics.

</doc>
<doc id="92200" url="https://pl.wikipedia.org/wiki?curid=92200" title="Bitwa pod Tolbiacum">
Bitwa pod Tolbiacum



</doc>
<doc id="92209" url="https://pl.wikipedia.org/wiki?curid=92209" title="Podenco z Ibizy">
Podenco z Ibizy

Podenco z Ibizy – jedna z ras psów, należąca do grupy szpiców i psów pierwotnych, zaklasyfikowana do sekcji pierwotnych ras myśliwskich. Nie podlega próbom pracy.
Rys historyczny.
Przodkami tej rasy były psy faraona dawnego typu. Zachowały się one na Balearach, gdzie brały udział w polowaniach (pojedynczo lub w sforze) na króliki oraz ptactwo. 
Starożytni Egipcjanie, Rzymianie i Fenicjanie wykorzystywali psy tej rasy do polowań na małą zwierzynę łowną. Wyostrzony wzrok psów pomagał w zlokalizowaniu królików i innych ofiar niewielkich rozmiarów.
Wygląd.
Szata i umaszczenie.
Ciało Podenca z Ibizy pokryte jest sierścią o rudej lub płowej maści. Na klatce piersiowej, czole i łapach występują niekiedy białe łaty.
Podenco z Ibizy występuje w dwóch odmianach: gładkowłosej i szorstkowłosej.
Budowa.
Rasę tę charakteryzują stojące uszy, osadzone na linii oczu; długa i lekko wygięta szyja; klatka piersiowa głęboka i płaska; Linia grzbietu opadająca ku silnemu tyłowi; ogon cienki, nisko osadzony; nogi długie i proste.
Zachowanie i charakter.
Pies szybko przywiązuje się do właściciela, ale nie potrzebuje stałego i nadmiernego zainteresowania z jego strony. Niezależny i przyjazny wobec ludzi, wykazuje agresję w stosunku do innych psów.
Posiada silny instynkt łowiecki. Zalecane jest wczesne szkolenie w zakresie posłuszeństwa i socjalizacji. Wymaga podejścia konsekwentnego i cierpliwego podczas nauki.

</doc>
<doc id="92210" url="https://pl.wikipedia.org/wiki?curid=92210" title="Podenco Ibicenco">
Podenco Ibicenco



</doc>
<doc id="92222" url="https://pl.wikipedia.org/wiki?curid=92222" title="Peter Greenaway">
Peter Greenaway

Peter Greenaway (ur. 5 kwietnia 1942 w Newport, w Walii) – brytyjski reżyser i scenarzysta, artysta malarz, jeden z najbardziej cenionych i kontrowersyjnych twórców filmowych, pozostający pod wyraźnym wpływem malarstwa renesansu i baroku, zwłaszcza malarstwa flamandzkiego. Jego filmy wyróżniają się przepychem wizualnym, odrealnieniem i swoistą teatralnością obrazu, oraz licznymi cytatami kulturowymi i eksperymentalnym łączeniem stylów, co pozwala zaliczać je do czołowych osiągnięć postmodernizmu.
Życiorys.
Wczesne lata.
Urodził się w Newport w Walii jako syn nauczycielki i handlowca budowlanego. Kiedy miał trzy lata, jego rodzina, by uniknąć Blitz, przeniosła się do Chingford, dzielnicy London Borough of Waltham Forest w Esseksie. Uczęszczał do Szkoły Leśnej (Forest School) w Walthamstow, północno-wschodniej części Londynu.
W wieku dwunastu lat zdecydował się zostać artystą malarzem. Zainteresował się kinem europejskim, koncentrując się przede wszystkim na filmach Ingmara Bergmana, a następnie na francuskiej Nowej Fali i kinie takich twórców jak Alain Resnais czy Jean-Luc Godard.
Kariera.
W 1962 studiował malarstwo w Walthamstow College of Art, gdzie wśród jego kolegów był przyszły muzyk Ian Dury. Od 1965 roku przez jedenaście lat pracował jako montażysta w brytyjskim Central Office of Information (COI). W tym czasie zaczął tworzyć filmy krótkometrażowe i dokumentalne, m.in.: "Train" (1966), "Revolution" (1967), "Intervals" (1969), "Erosion" (1971), które można uznać za awangardowe. Przy jego udziale powstały takie filmy jak "Window" (1975), "Cut Above the Rest" (1978), "Eddie Kid" (1978), "Vertical Features Remake" (1978), "A Walk Through H" (1978), "Women Artists" (1979) i "Zandra Rhodes" (1979).
W 1980 Greenaway zrealizował pierwszy film pełnometrażowy pt. "Kronika wypadków" ("The Falls"), dramat sci-fi będący zbiorem krótkometrażówek, przedstawiających 92 osoby, które przeżyły V.U.E. (Violent Unknown Event – Gwałtowne Nieznane Wydarzenie). Do najbardziej znanych filmów Greenawaya zaliczyć można "Kontrakt rysownika" ("The Draughtsman′s" "Contract", 1982), "Zet i dwa zera" ("A Zed &amp; Two Noughts", 1985), "Brzuch architekta" ("The Belly of an Architect", 1987), "Kucharz, złodziej, jego żona i jej kochanek" ("The Cook, the Thief, His Wife &amp; Her Lover", 1989), "Pillow Book" (1996) i "8 i pół kobiety" ("8½ Women", 1999).
Z powodu dosyć śmiałych i odważnych scen wiele filmów otrzymało początkowo status „X-rated” czyli nie dopuszczonych do publicznych emisji.
6 października 2010 Akademia Sztuk Pięknych w Gdańsku przyznała mu tytuł doktora honoris causa.
Życie prywatne.
W latach 1969–1999 był żonaty z garncarką Carol, z którą ma dwie córki: Hannah i Jessicę. Zamieszkał w Amsterdamie.

</doc>
<doc id="92223" url="https://pl.wikipedia.org/wiki?curid=92223" title="Wyciąg (wspinaczka)">
Wyciąg (wspinaczka)

Wyciąg – we wspinaczce – odległość między dwoma stanowiskami asekuracyjnymi wyznaczona przede wszystkim długością używanej liny oraz konfiguracją terenu i ilością sprzętu. Tradycyjnie długość drogi mierzy się liczbą wyciągów, szczególnie we wspinaczce górskiej. Długości wyciągów bywają jednak bardzo różne. W uproszczeniu przyjmuje się, że standardowa długość wyciągu to około 50 metrów.
Wspinanie metodą wyciągową.
W trakcie wspinaczki, wspinacze tworzą zwykle dwuosobowe zespoły. Wspinacz, który prowadzi wyciąg przywiązuje się do jednego z końców liny i rozpoczyna wspinaczkę od stanowiska asekuracyjnego, tworząc po drodze punkty asekuracyjne, przez które przeplata linę. W tym samym czasie jego partner stoi lub siedzi na stanowisku asekuracyjnym i asekuruje prowadzącego. W momencie gdy prowadzący dotrze do miejsca nadającego się na założenie stanowiska, przygotowuje je i wpina się do niego autoasekuracją, zwalniając tym samym partnera z obowiązku asekuracji.
Następnie role wspinacza i asekuranta ulegają zamianie. Dawny prowadzący stoi na nowym stanowisku i asekuruje wspinacza, który dochodzi do niego od dołu ze starego stanowiska. Każdy wyciąg jest zatem pokonywany przez obu wspinaczy, przy czym pierwszy prowadzi, mając linę od dołu i zakładając po drodze punkty asekuracyjne, a drugi wspina się po „śladach” prowadzącego mając linę od góry i likwidując po drodze punkty asekuracyjne.
Po spotkaniu się obu wspinaczy na nowym stanowisku wyciąg jest ukończony i można przystąpić do pokonywania kolejnego wyciągu. Zagadnienie, kto ma prowadzić który wyciąg, jest rozstrzygane między członkami zespołu. Istnieją zespoły, które umawiają się, że zawsze jeden ze wspinaczy prowadzi, a drugi dochodzi „na drugiego”, jak i zespoły, które prowadzą wyciągi na przemian. Zdarza się też, że jeden z członków zespołu się wspina, a drugi go tylko asekuruje na kolejnych odcinkach, samemu dochodząc na kolejne stanowiska przy pomocy tzw. małp.
Wyciągi nie występują przy tzw. asekuracji lotnej, która polega na tym, że obaj wspinacze wspinają się naraz, będąc przywiązani do liny na stałe u obu jej końców. Asekurację lotną stosuje się jednak tylko w łatwym terenie (np.: na trawiastych stokach, lub łatwych graniach). Ale i to ostatnio ulega zmianom. Dokonywane są obecnie bardzo szybkie przejścia dróg wielkościanowych w czasie których zespoły wspinają się właśnie z lotną asekuracją, gdyż jest to najszybsza technika.
Czasy przejść.
Czas przejścia jednego wyciągu zależy od wielu czynników – stylu przejścia, stosowanej techniki asekuracji, trudności drogi, warunków pogodowych i przygotowania kondycyjnego i technicznego wspinaczy. Może to być zarówno kilkanaście minut, jak i kilka godzin. Bywają jednak sytuacje, że jeden, szczególnie trudny wyciąg potrafi zająć wspinaczom nawet kilka dni; ma to miejsce na przykład podczas wytyczania nowych dróg, a także podczas wspinania w terenie wymagającym wbijania haków (w szczególności, we wspinaczce hakowej). Duży wpływ na czas pokonania wyciągu przez zespół ma przenoszone obciążenie – transportowanie dużych ilości sprzętu, wody, i żywności (określane mianem „holowania worów”) wydatnie spowalnia i komplikuje wspinaczkę.
Liczba wyciągów.
Sposób podziału drogi na wyciągi (i w konsekwencji liczba wyciągów na drodze) tylko czasami ma związek z długością stosowanej liny. W praktyce, o długości wyciągu decyduje dogodność warunków do założenia bezpiecznego stanowiska, a także przebieg drogi i układ punktów asekuracyjnych – każda zmiana kierunku przebiegu drogi wiąże się ze zwiększeniem tarcia liny o przeloty, i w konsekwencji utrudnia prowadzącemu jej wybieranie. Innym powodem decyzji o skróceniu wyciągu może być brak odpowiedniej ilości sprzętu; prowadzący może potrzebować do dalszej asekuracji elementów, które już wykorzystał przy wcześniej osadzanych przelotach.

</doc>
<doc id="92227" url="https://pl.wikipedia.org/wiki?curid=92227" title="Massive Attack">
Massive Attack

Massive Attack – angielski zespół muzyczny, wykonujący muzykę trip hop. Uważany za najważniejszego wykonawcę tego gatunku. Jeden z bardziej znanych brytyjskich zespołów pierwszej połowy lat 90. Przez ponad 10 lat miał trzech stałych członków oraz wielu współpracowników. Obecnie Massive Attack tworzy duet – Robert del Naja, znany jako 3D, oraz Grant Marshall, znany jako Daddy G.
Historia.
Gruntem dla założenia zespołu był duży soundsystem o nazwie Wild Bunch działający w Bristolu. Jego członkowie mieszali bardzo wiele gatunków muzycznych, co dało o sobie znać w dziełach Massive Attack. Podczas występów Wild Bunch w różnych klubach Bristolu dojrzewała idea muzyczna, a także poznawali się ludzie, którzy stworzyli potem najważniejsze grupy należące do gatunku trip-hop lub inaczej "Bristol sound": Portishead, Sneaker Pimps, Morcheeba. W tym czasie założyciele Massive Attack poznali też twórców dubu i reggae – Mad Professora i Horace’a Andy’ego, których wpływ jest bardzo widoczny na dwóch pierwszych albumach, i z którymi w późniejszym okresie współpracowali.
Za datę powstania zespołu uważa się rok 1987, kiedy dwaj członkowie Wild Bunch – Andrew Vowles „Mushroom” i Grant Marshall „Daddy G” zaangażowali się w tworzenie muzyki wraz z malarzem graffiti o ksywie 3D – Robertem del Naja.
Blue Lines.
Pierwszy singel zatytułowany „Daydreaming” ukazał się w 1990. Następny, wydany w 1991 „Safe from Harm”, odniósł pewien komercyjny sukces. W tym samym roku grupa wydała swój pierwszy album, "Blue Lines". Dużą popularność zyskał utwór „Unfinished Sympathy”, w którym gościnnie zaśpiewała Shara Nelson. W MTV popularny był teledysk do tego utworu, przedstawiający wokalistkę idącą ulicami Los Angeles, nakręcony jednym ujęciem kamery, tzw. master shot.
Protection.
W 1994 ukazała się druga płyta, zatytułowana "Protection". Sharę Nelson, która rozpoczęła solową karierę, zastąpiła Tracey Thorn, wokalistka alterpopowego zespołu Everything but the Girl. Zaśpiewała dwa utwory (tytułowy i „Better Things”). Druga z wokalistek obecnych na tym albumie – Nicolette Suwoton – zaśpiewała w „Three” i „Sly”. W dwóch kolejnych „Spying Glass” i „Light My Fire” pojawił się Horace Andy. W „Karmacoma” oraz „Eurochild” rapowali del Naja, Daddy G oraz Tricky. Dwa utwory na albumie, „Weather Storm” i „Heat Miser”, to utwory instrumentalne.
W 1995 roku wydany został album "No Protection" Mad Professora. Są to dubowe przeróbki każdej z kompozycji z "Protection".
Mezzanine.
Trzeci album, zatytułowany "Mezzanine", ukazał się w 1998 roku. Jest to ostatnia produkcja, którą swoimi nazwiskami firmuje trójka założycieli zespołu. Tym razem wokalistką, która brała udział w nagraniu, została Elizabeth Fraser, znana z Cocteau Twins, zespołu, którego brzmienie (szczególnie LP "Garlands") odcisnęło się bardzo wyraźnie na "Mezzanine", jak i następnych płytach MA. Odegrała ogromną rolę w przygotowywaniu nagrań, zaśpiewała w trzech z nich, w tym w „Teardrop”. W utworze „Dissolved Girl” wystąpiła natomiast brytyjska wokalistka Sarah Jay. Album charakteryzuje częste użycie gitar bądź gitarowych sampli (szczególnie w „Risingson”). Był to zresztą jeden z powodów, dla których wkrótce po wydaniu "Mezzanine" zespół opuścił Vowles, niezadowolony z kierunku ewolucji muzyki MA.
Dwa utwory z tego albumu zostały użyte w ścieżkach dźwiękowych do filmów: „Dissolved Girl” w "Matrix", a „Angel” m.in. w Snatch, Pi i Stay. Utwór „Teardrop” znajduje się także w czołówce popularnego serialu Dr House.
100th Window.
Czwarty album wydany przez Massive Attack ukazał się w lutym 2003 roku. Za jego formę odpowiedzialni są Robert del Naja oraz Neil Davidge, który współpracował z zespołem podczas nagrywania poprzedniego wydawnictwa (z 3D znał się znacznie wcześniej). Wokalistką śpiewającą w trzech utworach jest Sinéad O’Connor.
W 2004 Del Naja przygotował cały soundtrack do filmu Danny the Dog.
13 marca 2006 zespół wraz z Terrym Callierem wydał nowy singel – „Live with me”, który promował dwupłytową składankę z najlepszymi utworami z poprzednich płyt – "Collected" (wydaną 27 marca 2006).
Splitting The Atom.
5 października 2009 ukazało się EP "Splitting the Atom". Zawiera 4 utwory, z czego dwa z nich to remiksy, dostępne wyłącznie w wersji cyfrowej lub w wersji dla koneserów, jako płyta winylowa. W utworach pojawiają się w stałym składzie: 3D, Daddy G oraz Horace Andy. Gościnnie zaśpiewali Martina Topley-Bird, Tunde Adebimpe, wokalista TV on the Radio, oraz Guy Garvey.
Heligoland.
8 lutego 2010 ukazał się piąty studyjny album Massive Attack, zatytułowany "Heligoland". W nagraniach wzięli udział Hope Sandoval i Damon Albarn. W przyszłości planowane jest wydanie EP z utworami, które nie zmieściły się na płycie.

</doc>
<doc id="92233" url="https://pl.wikipedia.org/wiki?curid=92233" title="FAT16">
FAT16

FAT16 – odmiana systemu plików FAT, która posługuje się 16-bitowym adresowaniem przy dostępie do plików. Stworzony do obsługi pierwszych dysków twardych, gdyż jego poprzednik FAT12 był niewystarczający. 
Pierwsze komputery klasy PC pracujące pod kontrolą systemu DOS miały architekturę 16-bitową. Oznaczało to, że optymalnie mogły obsługiwać system plików ograniczony do 65536 (216) klastrów, lecz z powodu zarezerwowania niektórych wartości w praktyce dostępne są tylko 65524 klastry. Klastry były rozmiarowo równe fizycznym sektorom dysku twardego (512 bajtom), co ograniczało pojemność do 32 MB, dlatego większy dysk twardy trzeba było dzielić na partycje. Ponieważ liczba partycji na dysku jest ograniczona, postanowiono zwiększyć rozmiar jednostek alokacji. Jednakże, gdy wielkość dysków doszła do 2 gigabajtów, jednostki alokacji osiągnęły maksymalny rozmiar 32 kilobajtów (w przypadku systemów Windows NT można było tworzyć klastry 64 kB, więc partycje mogły mieć maksymalny rozmiar 4 GB, ale niewiele systemów operacyjnych mogło obsługiwać taką konfigurację). Tak duża wielkość klastra, przy niewielkich rozmiarach plików w tamtych czasach, powodowała duże marnotrawstwo przestrzeni dyskowej (nawet najmniejszy plik zajmował 32 kilobajty). Drugim mankamentem systemu plików FAT16 było ograniczenie wielkości pliku do 2 GB. Wymienione cechy spowodowały konieczność stworzenia następcy – systemu FAT32. Inną cechą systemu FAT16 jest nierozróżnianie wielkości liter w nazwach plików, oraz ograniczenie długości nazw plików do 12 znaków – tzw. format 8.3, czyli 8 znaków nazwy, kropka, 3 znaki rozszerzenia. 
FAT16 jest stosowany w systemach operacyjnych Microsoftu od MS-DOS 3.0 do Windows 95. W Windows 95 OSR2 wprowadzono po raz pierwszy FAT32, który wraz z NTFS jest stosowany w najnowszych systemach tej firmy. System FAT16 jest nadal często stosowany na mediach o niewielkiej pojemności, np. w pierwszych generacjach kart pamięci flash np. kartach SD o pojemności 2 GB, a w niektórych przypadkach nawet 4 GB.

</doc>
<doc id="92236" url="https://pl.wikipedia.org/wiki?curid=92236" title="Paweł N. Jabłoczkow">
Paweł N. Jabłoczkow



</doc>
<doc id="92237" url="https://pl.wikipedia.org/wiki?curid=92237" title="Radzyń Chełmiński">
Radzyń Chełmiński

Radzyń Chełmiński (niem. "Rehden", daw. "Radzyn") – miasto w północnej Polsce, w województwie kujawsko-pomorskim, w powiecie grudziądzkim, siedziba gminy miejsko-wiejskiej Radzyń Chełmiński. Położone jest na Pojezierzu Chełmińskim, 15 km na wschód od Grudziądza, przy drodze do Wąbrzeźna. W latach 1975–1998 miasto administracyjnie należało do woj. toruńskiego. Radzyń Chełmiński jest siedzibą sołectwa Radzyń Chełmiński, obejmującego oprócz obszaru miasta również wieś Rozental.
Według danych GUS z 31 grudnia 2021 r. Radzyń Chełmiński liczył 1777 mieszkańców.
Miejsce obrad sejmików województwa chełmińskiego do lat 30. XVII wieku, później sejmików deputackich i sejmików gospodarskich.
Historia.
W XI wieku tereny Ziemi chełmińskiej wchodziły w skład państwa Bolesława Chrobrego i Mieszka II. Tutejszy gród został zdobyty przez Krzyżaków po 1231 roku, którzy po 1310 roku wybudowali tu murowany zamek, będący siedzibą komtura. Prawa miejskie (chełmińskie) otrzymał w 1234 roku. W dniu 24 lutego 1397 roku założono tu Towarzystwo Jaszczurcze. W roku 1440 wszedł w skład Związku Pruskiego. W roku 1466 teren ten powrócił w granice Polski i Radzyń został siedzibą starosty niegrodowego. W latach 1772–1920 pod zaborem pruskim. Z Radzyniem Chełmińskim związany jest przedstawiciel znanego rodu Kostków herbu Dąbrowa, Stanisław Bolesław Kostka (pochodzący z Kościerzyny, która uwieczniła go na tablicy pamiątkowej), syn Jana Jakuba i Apolonii Pałubickiej – członek zarządu miejscowego Banku Ludowego, w latach 1907 i 1912 delegat Prus Królewskich do parlamentu w Berlinie, w 1920 roku komisaryczny burmistrz Radzynia Chełmińskiego.
Oświata.
W mieście znajduje się Zespół Szkół im. Jana Pawła II.
Filmy realizowane w Radzyniu Chełmińskim.
Radzyń Chełmiński oraz Malbork były głównymi planami serialu telewizyjnego Samochodzik i templariusze z 1971 (premiera w 1972), w reżyserii Huberta Drapelli.

</doc>
<doc id="92238" url="https://pl.wikipedia.org/wiki?curid=92238" title="Kasa Chorych">
Kasa Chorych

Kasa Chorych – polski bluesowy zespół muzyczny założony w 1975 w Białymstoku przez Ryszarda Skibińskiego i Jarosława Tioskowa.
Historia.
Pierwszy skład zespołu poza założycielami stanowili: Andrzej Kotarski (gitara), Zbigniew Richter (gitara basowa), Andrzej Pala (fortepian) oraz Mirosław Kozioł (perkusja)
W roku 1978 grupa zajęła III miejsce na "IX Wielkopolskich Rytmach Młodych" w Jarocinie, a Ryszard Skibiński dostał nagrodę indywidualną. Grupa, a w szczególności jej lider, doprowadzili do zorganizowania w 1978 roku w Białymstoku festiwalu "Jesień z Bluesem". W październiku 1979 wraz z zespołem Krzak oraz Wojciechem Karolakiem grupa wystąpiła w programie, który dla "Studia 2" realizował Walter Chełstowski.
W roku 1980 skład zespołu wyglądał następująco: Ryszard Skibiński (harmonijka ustna, kazoo), Jarosław Tioskow (gitara), Włodzimierz Dudek (gitara), Leszek Domalewski (gitara basowa) oraz Mirosław Kozioł (perkusja).
W 1981 nagrali singel „Zgniła porzeczka”/„Blues córek naszych”, a później wystąpili w filmie "Koncert" Michała Tarkowskiego. W 1982 podczas studyjnych nagrań zespół zasilił Andrzej Zaucha. W tym samym roku, po paru nieudanych występach z wokalistkami (Martyną Jakubowicz, Krystyną Cudowską), zespół postanowił powiększyć swój skład o wokalistę i w 1982 został nim Jerzy Opaliński, a później Lesław Kot. Wystąpili również na festiwalu Rawa Blues '82. Pod koniec roku 1982 grupa dała ostatni koncert w tym składzie, ponieważ lider zespołu Ryszard Skibiński przeszedł do grupy Krzak.
Na początku roku 1984 wykrystalizował się nowy skład zespołu: Jarosław Tioskow (gitara, śpiew), Cezary Czternastek (skrzypce, śpiew), Zbigniew Richter (gitara basowa), Piotr Zielik (saksofon), Mirosław Kozioł (perkusja), lecz pod koniec tego roku grupa zawiesiła swoją działalność i wkrótce doszło do rozpadu grupy.
Reaktywacja.
W roku 1992 grupa wznowiła działalność w składzie: Jarosław Tioskow (gitara, śpiew), Włodzimierz Dudek (gitara), Jacek Kaczyński (gitara basowa), Marek Kisiel – organy oraz Mirosław Kozioł – (perkusja). Mirosław Kozioł został dość szybko zastąpiony przez Mirosława Wiechnika. W roku 2006 zespół opuścił Marek Kisiel, a w lutym 2007 Jacek Kaczyński. Nowym basistą zostaje Marek Szerszyński. W połowie roku 2008, wobec wyjazdu z kraju Włodzimierza Dudka, do składu dołączył Grzegorz Kluczyński. Managerem zespołu został Tomasz Karkoszka, który zorganizował znaczną liczbę koncertów grupy i zapewnił jej udział w popularnych programach telewizyjnych i radiowych. 6 czerwca 2008 grupa świętowała swój jubileusz XXX-lecia. W dużym koncercie na placu miejskim w Białymstoku wzięli udział: Martyna Jakubowicz, Easy Rider, Adam Kulisz, Ryszard Wolbach, Krzysztof Jaworski i Sławomir Pyrko.
W roku 2009 zespół otrzymał prestiżową Nagrodę Muzyczną Fryderyk 2009 w kategorii blues za płytę "Koncertowo". Nagroda w tej kategorii przyznana została po raz pierwszy.

</doc>
<doc id="92240" url="https://pl.wikipedia.org/wiki?curid=92240" title="Dallas">
Dallas

Dallas – miasto w Stanach Zjednoczonych, w stanie Teksas, siedziba hrabstwa Dallas, nad rzeką Trinity River. Według spisu z 2020 roku miasto liczy ponad 1,3 mln mieszkańców. Konurbacja Dallas–Fort Worth liczy ponad 7,6 mln mieszkańców (czwarta pod względem liczby mieszkańców aglomeracja w Stanach Zjednoczonych).
Miasto jest węzłem drogowym i kolejowym, funkcjonuje tu międzynarodowy port lotniczy Dallas-Fort Worth oraz port lotniczy Dallas Love Field. Ośrodek naukowo–kulturalny, handlowy, bankowo–finansowy oraz przemysłowy w sektorze m.in. lotniczym, elektronicznym, maszynowym, chemicznym, spożywczym i odzieżowym.
Położenie.
Miasto położone jest w południowej części Stanów Zjednoczonych, ok. 130 km na południe od granicy stanu Oklahoma.
Historia.
Miejscowość Dallas założono w 1841 roku. Jako miasto funkcjonuje od 1856 roku. Nazwa miasta prawdopodobnie pochodzi od imienia jednego z pierwszych osadników. Od połowy XIX wieku przez Dallas przebiegał szlak osadników i poszukiwaczy złota, a miasto stało się głównym ośrodkiem handlu bawełną. Do miasta zaczęli napływać imigranci ze Szwajcarii, Niemiec i Francji, a po wojnie secesyjnej Afroamerykanie. W 1871 roku uruchomiono z Dallas linię kolejową.
Od początku XX wieku Dallas było ośrodkiem przetwórstwa żywności oraz produkcji tekstyliów. Napływ imigrantów z Meksyku, przyczynił się do wzrostu liczby ludności. W 1930 roku we wschodnim Teksasie odkryto złoże ropy naftowej, które przyciągneło inwestycje i uczyniło z Dallas główny ośrodek przemysłu naftowego. Od lat 40. XX wieku miasto zaczęło się intensywnie rozwijać, kiedy w rejonie powstało kilka dużych fabryk produkujących samoloty.
22 listopada 1963 roku w Dallas zginął w zamachu prezydent Stanów Zjednoczonych John F. Kennedy.
Demografia.
Etniczność.
Pod względem etnicznym w 2019 roku w Dallas, dominowała ludność rasy białej (62,7%), z czego Latynosi i Hiszpanie (41,8%), następnie rasy czarnej (24,3%) oraz Azjaci (3,4%).
Kultura.
W mieście kręcony był m.in. film: "Silkwood" (1983), "Człowiek, który lubił latać" (1996), "Kto pierwszy, ten lepszy" (2002) oraz serial "Dallas" (2012–2014).
Religia.
Kościół rzymskokatolicki.
Siedziba diecezji Dallas.
Miasta partnerskie.
Współpraca międzynarodowa:

</doc>
<doc id="92242" url="https://pl.wikipedia.org/wiki?curid=92242" title="Powiat wieruszowski">
Powiat wieruszowski

Powiat wieruszowski – powiat w Polsce (w południowo-zachodniej części województwa łódzkiego), reaktywowany w 1999 roku w ramach reformy administracyjnej. Jego siedzibą jest miasto Wieruszów.
Według danych z 31 grudnia 2019 roku powiat zamieszkiwało 42 105 osób. Natomiast według danych z 30 czerwca 2020 roku powiat zamieszkiwało 42 050 osób.
Położenie.
Powiat położony jest przy trasie z Warszawy do Wrocławia, ma dogodne warunki komunikacyjne i drogowe. Przebiegają tu ważne szlaki komunikacyjne – droga ekspresowa S8: Wrocław – Warszawa – Białystok,
droga krajowa nr 74 relacji: S8 – Wieluń – Kielce – Zamość, droga wojewódzka nr 450 Wieruszów – Kalisz oraz droga Wieruszów – Opatów (dojazd do trasy Bytom – Poznań – Kołobrzeg). Przez powiat przebiega również linia kolejowa nr 181 relacji (Kępno – Wieluń – Herby Nowe).
Powiat wieruszowski graniczy z sześcioma powiatami: od północy z powiatem ostrzeszowskim, od południa z kluczborskim i oleskim, od wschodu z wieluńskim i sieradzkim, od zachodu z kępińskim.
Powiat wieruszowski ma 291 km dróg powiatowych. Długość sieci wodociągowej wynosi 473,8 km, kanalizacyjnej 49,9 km.
Powiat wieruszowski ma obszar 577,21 km², co stanowi 3,17% powierzchni województwa łódzkiego.
Podział administracyjny.
W skład powiatu wchodzą:
Ludność i powierzchnia
Demografia.
Dane z 31 grudnia 2007 r.:
Historia.
Powiat wieruszowski istniał już w latach 1816–1870.
Został reaktywowany dnia 13 listopada 1954 roku w województwie łódzkim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat wieruszowski złożyły się 1 miasto i 18 gromad, które wyłączono z dwóch ościennych powiatów:
Po zniesieniu gromad i reaktywacji gmin z dniem 1 stycznia 1973 roku powiat wieruszowski podzielono na 1 miasto i 6 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu wieruszowskiego włączono do nowo utworzonego województwa kaliskiego.
Wraz z reformą administracyjną z 1999 roku przywrócono w województwie łódzkim powiat wieruszowski o kształcie przybliżonym do granic z 1975 roku. Powiat powiększył się o gminę Lututów, która do 1954 roku oraz w latach 1973-75 należała do powiatu wieluńskiego. Przyłączenie gminy Lututów do powiatu wieruszowskiego spotkało się z głośnym sprzeciwem ludności gminy powołującej się na przeszłość historyczno-administracyjną, względy funkcjonalno-przestrzenne oraz względy społeczne, przemawiające za przynależnością do powiatu wieluńskiego. Inną zmianą było połączenie miasta i gminy Wieruszów 1 stycznia 1992 roku we wspólną gminę miejsko-wiejską Wieruszów.

</doc>
<doc id="92244" url="https://pl.wikipedia.org/wiki?curid=92244" title="Ordynacja rodowa">
Ordynacja rodowa

Ordynacja rodowa, powiernictwo rodowe, fideikomis familijny ( „w wiarygodne ręce oddaje”) – rządzący się swoimi własnymi prawami dotyczącymi dziedziczenia majątek ziemski, posiadający swój własny statut (akt fundacyjny), zapobiegający rozdrobnieniu dóbr.
Ordynacją zarządzał fideikomisarz (powiernik fideikomisu), który nie był właścicielem majątku, lecz jego powiernikiem, a więc nie mógł nim swobodnie dysponować. Z reguły fideikomisarzem był najstarszy syn. Pozostałe rodzeństwo (dzieci właściciela-powiernika) nie dysponowały dobrami ziemskimi. Otrzymywało jedynie posag (córki) oraz odpowiednie wykształcenie (synowie). Wykształcenie i szlacheckie pochodzenie umożliwiało ubieganie się o stanowiska państwowe lub wojskowe. Na starość rodzeństwo mogło powrócić i przebywać w dobrach fideikomisu (swoista rodzinna emerytura).
Historia.
Fideikomisy familijne zaczęły powstawać w okresie późnego średniowiecza. Bezpośrednią przyczyną ich rozwoju była tendencja do przeciwdziałania rozdrobnieniu fortun arystokratycznych i do utrzymania splendoru rodu. Instytucja ta po raz pierwszy pojawiła się w rządzonej przez Habsburgów Hiszpanii, gdzie nazywana była "mayorazgo". Tam też wydano pierwsze regulacje prawne dotyczące tworzenia fideikomisów ("Leyes de Toro" 1505). Od XVII w. ordynacje rodowe ("fideikomisy") rozpowszechniły się w reszcie Europy. W XVIII i XIX w. były bardzo popularną formą powiernictw rodzinnych w Niemczech, Austrii i Rosji. W Prusach Wschodnich był to częsty sposób zapobiegania rozdrobnieniu dużych majątków ziemskich. W 1919 w Niemczech było około 1300 fideikomisów. Przykładem fideikomisu był Friedrichstein hrabiów Dönhoff (od 1859). Po zniesieniu fideikomisów wiele majątków zostało rozparcelowanych.
W I Rzeczypospolitej fideikomisy przyjęły się w XVI w., ale miały charakter wyjątkowy, gdyż godziły w ustrój państwa. Ordynacje tworzono dla ugruntowania znaczenia rodów magnackich, z których najbardziej znani są Zamoyscy i Radziwiłłowie. Statut ordynacji rodowej proponowany był najczęściej przez właściciela-fundatora i wymagał zatwierdzenia przez Sejm. Ordynacja nie mogła być sprzedana, darowana ani podzielona między kilku spadkobierców, lecz zawsze przechodziła w drodze dziedziczenia w całości na określoną osobę, z reguły na najstarszego syna. Kobiety nie mogły być ordynatami. Ordynat był obowiązany w razie potrzeby utrzymywać członków swojej najbliższej rodziny. Nie miał prawa uszczuplać majątku, a w razie niewypełniania obowiązków statutowych mógł zostać pozbawiony powiernictwa na rzecz następcy lub rodziny.
Ordynacje rodowe utworzone za I Rzeczypospolitej przetrwały jej upadek i w XIX wieku funkcjonowały we wszystkich trzech zaborach. Władze zaborcze pozwoliły również tworzyć nowe ordynacje. Powstawały one według prawa obowiązującego w danym państwie i zwykle musiały być zatwierdzone przez panującego. Z czasem w ramach represji zaborcy tworzyli tzw. donacje, zorganizowane na wzór ordynacji, ale przeznaczone wyłącznie dla zasłużonych urzędników i ziemian niemieckich i rosyjskich. Tworzono je na ziemiach polskich z dóbr państwowych i skonfiskowanych majątków prywatnych. Dziedziczenie w nich odbywało się na zasadzie majoratu, co miało zabezpieczyć je przed rozdrobnieniem i powrotem w ręce polskiego ziemiaństwa. II Rzeczpospolita już w 1919 zniosła donacje i przejęła te majątki na własność państwa.
Znoszenie ordynacji w Polsce i Europie.
We Francji ordynacje rodowe zniósł Kodeks Napoleona z 1807 roku.
W 1918 w następstwie upadku Cesarstwa Rosyjskiego i postanowień Traktatu ryskiego przestały istnieć ordynacje, które znalazły się na terytorium Związku Radzieckiego. Przetrwały natomiast te, które znalazły się na terytorium Polski, Litwy i Łotwy. Reformy rolne w tych krajach znacznie uszczupliły stan posiadania i uprzywilejowanie tych majątków. Zakazano też tworzenia nowych ordynacji.
W Danii, choć zapowiadała to już konstytucja w 1848 roku, dopiero roku zniesiono pozostałe feudalne hrabstwa i baronie oraz rodzinne fideikomisy - było ich wtedy w królestwie 74.
W Polsce ostateczny kres ordynacji rodowych nadszedł w latach trzydziestych i czterdziestych XX wieku. Ustawa z dnia 13 lipca 1939 roku nakreśliła ramy prawne znoszenia ordynacji. Zgodnie z postanowieniem ustawy ordynacje miały być stopniowo znoszone – albo na wniosek ordynata albo na wniosek wojewody, nawet bez zgody ordynata. Postępowanie przeprowadzano przed sądem. Zgodnie z ustawą z chwilą orzeczenia likwidacji ordynacji, właścicielem wszystkich dóbr stawał się jej ostatni ordynat – jego bezpośredniemu potencjalnemu sukcesorowi przysługiwało odszkodowanie wysokości 1/5 majątku ordynacji. Prawa innych osób wygaszano bez odszkodowania. Na likwidację ordynacji założonych przed 1795 rokiem aktami ustawodawczymi Państwa Polskiego (a więc nie śląskich) albo takich związanych z dobrami kulturalnymi albo których powierzchnia lasów przekraczała 2500 hektarów wymagano zgody Rady Ministrów - była więc to furtka do potencjalnego utrzymania ordynacji zamojskiej, ordynacji Radziwiłłów oraz pińczowskiej. Ze względu na wybuch II wojny światowej postanowienia ustawy nie zdążyły być wykorzystane w praktyce.
Na przełomie 1939 i 1940 roku, gdy wschodnie tereny Polski stały się częścią Związku Radzieckiego, wszystkie znajdujące się tam latyfundia upaństwowiono. Ordynacje na pozostałych ziemiach polskich istniały do 1944. Uległy rozwiązaniu na podstawie dekretu o reformie rolnej, choć wcielanie go w życie trwało do 1945 roku.
W Niemczech i Austrii ustawowo zniesiono fideikomisy ustawą z 1938 roku. Zgodnie z prawem ordynacje wygasały z dniem 1 stycznia 1939 roku, ale pozwolono ówczesnym ordynatom na zachowanie dożywotnich praw, regulując sprawy spadkowe po ich śmierci. Jeszcze w 2007 ciągnęły się sprawy spadkowe niektórych z nich, choć ordynacje jako takie już nie istnieją.
W Anglii i Walii tamtejsze ordynacje tzw. ‘fee tails’ zostały zniesione w 1925 roku. W Szkocji wszystkie ordynacje zniesiono razem z resztkami feudalizmu w 2000 roku, a w Irlandii formalnie i natychmiastowo w 2009 roku.
W Szwecji ordynacje istniały do 1963 roku, gdy przegłosowano ich wygaszanie z dniem 1 stycznia 1964 r. wraz ze śmiercią ówczesnych ordynatów. Było ich wtedy około 200 w całym kraju. Zgodnie z ustawą rząd Szwecji pozwolił na dalsze istnienie pięciu ordynacji, ze względu na ich szczególne znaczenie historyczne. W 2006 roku ciągle istniało ponadto 19 innych ordynacji.
Ordynacje założone przez polskie rody w okresie zaborów.
Zabór rosyjski.
Po stłumieniu Powstania Listopadowego władze carskie nadały część skonfiskowanych dóbr jako donacje rosyjskim generałom. Miałby one być dziedziczone wyłącznie w linii męskiej na zasadzie majoratu, co miało sprawić, że nie dostaną się w polskie ręce ani poprzez dziedziczenie, ani poprzez parcelację. Donacje te zostały przejęte przez polskie państwo i zniesione bez odszkodowania w 1920 roku. Były to (m.in.):

</doc>
<doc id="92251" url="https://pl.wikipedia.org/wiki?curid=92251" title="Jon hydroniowy">
Jon hydroniowy

Jon hydroniowy (jon hydronowy) − najprostszy jon oksoniowy. Jest to uwodniony kation wodorowy H3O+.
W roztworach wodnych powstaje w wyniku autodysocjacji wody: 2H2O ⇌ H3O+ + OH−
oraz w wyniku dysocjacji kwasów, następnie ulega dalszej hydratacji. Występuje również w kryształach monohydratów mocnych kwasów (np. kwasu nadchlorowego) i superkwasów.
Jest silnym kwasem Lewisa, jego pKa = −1,7 (w 25 °C). W czystej wodzie jego stężenie wynosi 10−7mol/dm³ (25 °C), w roztworach kwasowych jest większe. Stężenie (a ściślej aktywność) jonu hydroniowego określa pH roztworów wodnych.
Literatura chemiczna używa również wyrażeń "kation wodorowy" oraz "proton" jako (w uproszczeniu) synonimów H3O+, chociaż terminy te mają odrębne znaczenia w innych kontekstach.
Struktura.
Grupa H3O+ jest izoelektronowa z amoniakiem ponieważ atom O oraz N mają taką samą liczbę elektronów. H3O+ ma geometrię piramidy o podstawie trójkąta z atomem tlenu na jednym z wierzchołków. Wiązania H−O−H tworzą kąt około 113°. Centrum masy znajduje się blisko jądra atomu tlenu. Grupa ta jest polarna (tzn. ma elektryczny moment dipolowy).
Solwatacja.
W roztworze wodnym grupa ta jest solwatowana przez molekuły wody, tworząc m.in. kation Zundela i kation Eigena . Pomiary kriometryczne wskazują, że hydratowany jon ma przeciętnie wielkość odpowiadającą . Metody ab initio w chemii kwantowej wskazują, że hydratowany proton przebywa na powierzchni klasterów wody odpowiadających średnio formule .

</doc>
<doc id="92252" url="https://pl.wikipedia.org/wiki?curid=92252" title="Kolorado">
Kolorado

Kolorado lub Colorado może oznaczać:
Rzeki:
Gminy w USA:
Hrabstwa w USA:
Miasta:
Okręty:
Inne:

</doc>
<doc id="92254" url="https://pl.wikipedia.org/wiki?curid=92254" title="Jon hydronowy">
Jon hydronowy



</doc>
<doc id="92257" url="https://pl.wikipedia.org/wiki?curid=92257" title="Dragon Ball">
Dragon Ball

 – manga stworzona przez Akirę Toriyamę. Jej pierwsze rozdziały są luźno oparte na motywach zaczerpniętych z szesnastowiecznej powieści chińskiej "Wędrówka na Zachód".
Rozdziały mangi ukazywały się w latach 1984–1995 na łamach japońskiego tygodnika "Shūkan Shōnen Jump" wydawnictwa Shūeisha, a następnie zostały wydane w formie 42 tomów tankōbon. W Polsce została wydana nakładem wydawnictwa Japonica Polonica Fantastica.
Na podstawie mangi studio Toei Animation wyprodukowało anime, które składa się z czterech serii – "Dragon Ball" (1986–1989) i "Dragon Ball Z" (1989–1996) opartych na mandze, a także "Dragon Ball GT" (1996–1997) i "Dragon Ball Super" (2015–2018), prezentujących nowe przygody bohaterów. W latach 2009–2011 i 2014–2015 emitowana była odświeżona wersja serii "Z" (z niewielkimi zmianami) pod tytułem "Dragon Ball Kai".
Seria zdobyła na świecie wielką popularność. Autorzy obecnie popularnych mang (jak "Naruto" czy "One Piece") przyznają, że czerpali z niej inspirację do własnej twórczości.
Opis fabuły.
Son Gokū, chłopiec z ogonem, wraz z nowo poznaną przyjaciółką Bulmą wyrusza w podróż w poszukiwaniu tajemniczych Smoczych Kul. Legenda głosi, że gdy zbierze się siedem kul, pojawia się smok – Shen Long (pol. Boski Smok), który spełni jedno życzenie. Od wielu lat jednak nikt nie zdołał zebrać wszystkich kul. Son Gokū już jako dziecko dysponuje potężną siłą (potrafi udźwignąć samochód), a z biegiem czasu staje się coraz silniejszy i wraz z przyjaciółmi broni losów Ziemi.
Wersja polska.
W Polsce wyemitowano wszystkie trzy serie z francuskim dubbingiem (od 37 odcinka "Dragon Ball GT" z japońskim) w wersji z polskim lektorem, która została dostarczona przez francuską firmę AB Groupe upoważnioną do dystrybucji tej marki w Polsce i Europie. Serie były emitowane od października 1999 do grudnia 2002 a ich emisją zajęła się telewizja RTL 7, w 2002 roku przemianowana w TVN Siedem. Następnie 11 stycznia 2012 roku stacja AXN Spin HD rozpoczęła transmisję Dragon Ball GT w wersji japońskiej z polskim lektorem (ale z tłumaczeniem z wersji amerykańskiej). Stacja wyświetliła wszystkie 64 odcinki, a 21 marca 2012 epizod specjalny. Po sukcesie serii GT AXN zdecydował się na zakup praw do nadawania Dragon Ball Kai, odświeżonej wersji Dragon Ball Z. Emisję serii pod zmienionym tytułem Dragon Ball Kai Z rozpoczęto 8 listopada 2012 także z tłumaczeniem z wersji amerykańskiej, ale z usuniętymi przekleństwami. 15 października 2018 roku rozpoczęto emisję Dragon Ball Super. Anime jest emitowane na kanale Polsat Games, a od 1 kwietnia 2019 było również emitowane w stacji TV4 od poniedziałku do piątku o godzinie 7:35. Jest to zdubbingowana wersja (z oryginalnymi czołówkami i tyłówkami) pod nadzorem europejskiego oddziału Toei Animation. Obecnie w polskiej telewizji emitowany jest tylko Dragon Ball Super, na kanale Polsat Games. Ponadto ukazało się u nas 5 filmów kinowych Dragon Ball Z, również na licencji AB Groupe. Kinówki 1, 2 oraz 3 ukazały się wyłącznie na VHS z francuskim dubbingiem i lektorem Markiem Robaczewskim (jako Zbigniew Raciborski) a kinówki 12 i 13 były pierwszymi w Polsce zdubbingowanymi animacjami tej serii, które ukazały się w kinie a później na DVD, VHS i VCD. 19 sierpnia 2022 roku, w polskim kinie ukazał się Dragon Ball Super: Super Hero dystrybuowany przez United International Pictures w wersji z napisami a 26 sierpnia 2022, w wersji z polskim dubbingiem.
Odbiór.
Według zestawienia z lutego 2012 roku manga "Dragon Ball" sprzedała się w ponad 156 milionach egzemplarzy w Japonii, co plasuje ją na drugim miejscu wśród najlepiej sprzedających się mang magazynu "Shūkan Shōnen Jump". W 10. edycji Japan Media Arts, finansowanej przez oddział japońskiego ministerstwa edukacji, kultury, sportu, nauki i technologii, "Dragon Ball" został uznany trzecią najlepszą mangą wszech czasów.
W dwóch, przeprowadzonych równolegle przez TV Asahi, sondażach, anime "Dragon Ball" zajęło odpowiednio drugie i trzecie miejsce wśród najchętniej oglądanych. W dorocznym cyklu Anime Grand Prix miesięcznika Animage, anime zostało uplasowane na 11 miejscu w 1989 roku. Recenzenci i redakcja polskojęzycznego serwisu tanuki.pl zarówno mandze, jak i anime wystawiła ocenę 7/10.

</doc>
<doc id="92258" url="https://pl.wikipedia.org/wiki?curid=92258" title="Stosunek analny">
Stosunek analny

Stosunek analny, stosunek doodbytniczy (, od „odbyt”) – stosunek płciowy polegający na wprowadzaniu prącia w stanie wzwodu do odbytu partnerki lub partnera. Stosunek może także przebiegać z wykorzystaniem wibratora lub atrapy prącia, jak również z użyciem palców, języka czy dłoni. Stosunek analny bywa uprawiany zarówno przez pary homoseksualne jak i heteroseksualne.
Seks analny jest znany ludzkości już od czasów starożytnych. Uważa się, że ten rodzaj zbliżenia wymyślili mieszkańcy Peloponezu. Taką formę aktywności seksualnej nazywa się także miłością grecką.
Atrakcyjność.
Okolice odbytu są silnie unerwione i u niektórych osób stanowią wręcz najwrażliwszą strefę erogenną. U mężczyzn stymulacja oprócz podrażniania zakończeń nerwowych odbytu wiąże się także z masażem prostaty, u kobiet doznania zwiększa podrażnianie ścian pochwy.
Rozpowszechnienie.
Według opublikowanych w 2006 statystyk dotyczących Stanów Zjednoczonych, 38,2% mężczyzn w wieku od 20 do 39 lat, oraz 32,6% kobiet w wieku od 18 do 44 lat uprawia heteroseksualne stosunki analne. Dane te pokazują wyraźny wzrost zainteresowania tą formą współżycia, ponieważ w roku 1992 jedynie 25,6% mężczyzn w wieku od 18 do 59 lat oraz 20,4% kobiet w takiej samej grupie wiekowej angażowało się w stosunki analne.
Według badań Zbigniewa Izdebskiego, w Polsce w 2008 roku stosunki analne uprawiało 18% badanych, w porównaniu do 6% w 1992. Stosunek analny jest jedną z najpopularniejszych form stosunku płciowego wśród par gejowskich – w badaniu preferencji seksualnych gejów, przeprowadzonym w 2002 roku w Kalifornii, tylko 7,8% respondentów nigdy nie praktykowało seksu analnego.
Ryzyko.
Podczas penetracji odbytu i odbytnicy członkiem wzrasta ryzyko zakażenia chorobami przenoszonymi drogą płciową. Powodem jest bardziej delikatny nabłonek wyściełający odbytnicę w porównaniu z nabłonkiem pochwy, co skutkuje większą podatnością na uszkodzenia drobnych naczyń krwionośnych. Środkiem zapobiegającym zarażeniu jest najczęściej stosowana dodatkowo nawilżona prezerwatywa, która niweluje tarcie.
Higiena.
Kał znajduje się w będącej bezpośrednim przedmiotem penetracji odbytnicy jedynie na krótko przed defekacją. Moment ten łączy się z poczuciem parcia i jest bodźcem do wypróżnienia. Przy prawidłowo funkcjonującym przewodzie pokarmowym, poza momentem odczuwania parcia na stolec, odbytnica jest pusta. Mogą, lecz nie muszą znajdować się w niej jedynie śladowe ilości kału pozostałe po wcześniejszych wypróżnieniach. Osoby szczególnie uczulone na punkcie higieny przed uprawianiem różnych form seksu analnego stosują lewatywę.
Uprzedzenia.
Seks analny jest przedmiotem wielu uprzedzeń. Są związane z szeregiem obaw:
Religie a seks analny.
W katolicyzmie seks analny, podczas którego dochodzi do wytrysku uważany jest za grzech. Nauka Kościoła głosi, że seks analny jest grzechem, ponieważ wyklucza możliwość prokreacji, a przez to łamie ład ustanowiony przez Boga, w którym naturalną właściwością kontaktów seksualnych jest możliwość zapłodnienia.
Seks analny (arab. لواط ) jest grzechem w islamie. Wyróżnia się "mniejszy "  (stosunek analny mężczyzny z kobietą) i "większy "  (stosunek dwóch mężczyzn).
Wyznawcy islamu opierają się na słowach proroka Mahometa:
W judaizmie analne stosunki homoseksualne uważane są za ciężki grzech. W przypadku stosunków heteroseksualnych zdania są rozbieżne.

</doc>
<doc id="92261" url="https://pl.wikipedia.org/wiki?curid=92261" title="Chii">
Chii

Chii (właściwie Elda) – persocom żeński, główna bohaterka serii mang i anime pod tytułem Chobits i "Chibits". Skonstruowana przez męża pani Chitose Hibiyi, dozorczyni w bloku, w którym mieszka Hideki Motosuwa. Znaleziona na śmietniku przez owego 18-latka. Mężczyzna nazwał ją Chii, ponieważ było to jedyne słowo, jakie potrafiła wypowiedzieć.
Hideki powoli uczył ją języka ojczystego. Powoli przywiązała się do niego, traktując go jako kogoś "jej przeznaczonego". Pod wpływem serii książek "Wyludnione miast" kupowanych w pobliskiej księgarni, Chii zaczęła wierzyć, że Hidekiego i ją łączy coś więcej niż tylko relacja właściciel – komputer. Okazuje się, że Chii należy do legendarnej serii komputerów "Chobits", przez co jest poszukiwana przez Zimę i Ditę – dwa inne persocomy, których zadaniem jest uniemożliwienie Chii uruchomienia programu, potencjalnie niebezpiecznego dla wszystkich innych persocomów. Chii znajduje "człowieka jej przeznaczonego", zakochuje się w Hidekim, który wcześniej obdarzył ją zdolnością miłowania, twierdził bowiem, iż persocomy mogą być szczęśliwe jak ludzie. 
Siostra Chii, Freya, ukryła w niej swoje wspomnienia związane z uczuciem do swojego ojca.
Chii po kilkakrotnym przeczytaniu lektury "Wyludnione Miasto" znalazła swoje szczęście u boku Hidekiego, który stał się dla niej człowiekiem przeznaczonym. Hideki z czasem zakochał się w Chii, ale bał się to okazać, ponieważ Minoru Kokubunji, znawca struktury procesorów w persocomach, ostrzegł go, że może złamać mu serce. Jednak tak się nie stało i Hideki oraz Chii okazali sobie miłość.
W japońskiej wersji językowej Chii mówi głosem Rie Tanaki. 

</doc>
<doc id="92262" url="https://pl.wikipedia.org/wiki?curid=92262" title="Madhawa z Sangamagramy">
Madhawa z Sangamagramy

Madhava (ur. 1350, zm. 1425) – indyjski matematyk i astronom pochodzący z miejscowości Sangamagramma położonej w pł.-zach. Indiach.
Jego prace matematyczne zaginęły, ale są znane z późniejszych odwołań. Przetrwały natomiast niektóre teksty z dziedziny astronomii. Podał m.in. wartość liczby pi z dokładnością do 11. miejsca po przecinku (3,14159265359). Przedstawił tę liczbę w postaci szeregu: π = 4 - 4/3 + 4/5 - 4/7 + 4/9 - 4/11...

</doc>
<doc id="92263" url="https://pl.wikipedia.org/wiki?curid=92263" title="Roscoe Hillenkoetter">
Roscoe Hillenkoetter

Roscoe Henry Hillenkoetter (ur. 8 maja 1897 w St. Louis, zm. 18 kwietnia 1982 w Nowym Jorku) – amerykański wojskowy, wiceadmirał United States Navy, pierwszy dyrektor Centrali Wywiadu (DCI) po przekształceniu Centralnej Grupy Wywiadu ("Central Intelligence Group" – CIG) w Centralną Agencję Wywiadowczą ("Central Intelligence Agency" – CIA), stanowisko sprawował od 1 maja 1947 do 7 października 1951.
Życiorys.
Urodził się w St. Louis w stanie Missouri. W 1919 ukończył Akademię Marynarki Wojennej Stanów Zjednoczonych. W późniejszych latach był asystentem attaché morskiego w ambasadzie Stanów Zjednoczonych w Paryżu (1933–1935, 1938–1940 i 1940–1941 – rząd Vichy). Po zajęciu Francji przez Niemców pomagał osobom ściganym przez okupanta w ucieczkach za granicę.
7 grudnia 1941 podczas japońskiego ataku na Pearl Harbor, po którym Stany Zjednoczone przystąpiły do II wojny światowej, był zastępcą dowódcy pancernika USS „West Virginia”. W czasie nalotu znajdował się na pokładzie okrętu i został ranny.
We wrześniu 1942 mianowano go dowódcą Centrum Wywiadu na obszar Pacyfiku ("Intelligence Center Pacific Ocean Area" – ICPOA) w Pearl Harbor. Zastąpił kontradmirała Josepha J. Rocheforta, jednego z najzdolniejszych kryptoanalityków US Navy, który nadał kierował Wywiadem Łączności Marynarki Wojennej ("Navy Communication Intelligence") na obszarze Oceanu Spokojnego. Hillenkoetter bardzo rozbudował podległą sobie jednostkę, w skład której wszedł również utworzony przez Rocheforta Oddział Radiowy Pacyfiku ("Fleet Radio Unit Pacific"). Funkcję tę pełnił do wiosny 1943.
W latach 1943–1944 dowodził okrętem-bazą dla niszczycieli. W listopadzie 1945 w randze komandora objął dowodzenie pancernikiem USS „Missouri”, jedno z najbardziej prestiżowych stanowisk dowódczych w US Navy. W listopadzie 1946 awansował do stopnia kontradmirała i mianowany został attaché morskim Stanów Zjednoczonych w Paryżu. Pozostawał tam do chwili odwołania przez prezydenta Harry'ego Trumana w 1947, w związku z nominacją na dyrektora Grupy Centrali Wywiadu (CIG), bezpośredniej poprzedniczki CIA. 1 maja 1947, na podstawie ustawy o bezpieczeństwie narodowym ("National Security Act"), został mianowany dyrektorem Centrali Wywiadu (DCI), a zarazem szefem powołanej do życia CIA. Nominowano go ponownie 24 listopada w związku ze zmianami w treści ustawy, co 8 grudnia zatwierdził Senat Stanów Zjednoczonych.
W chwili objęcia przez niego stanowiska dyrektora, agencja, której personel składał się w znacznej mierze z weteranów wojennego Biura Służb Strategicznych (OSS), nie miała jeszcze skonkretyzowanej koncepcji swojej roli, ani też metod i celów działania. Wiele z tych spraw wyjaśniło się, gdy Hillenkoetter został poinformowany przez doradcę, że nowo powstała Rada Bezpieczeństwa Narodowego ("National Security Council") przyznała CIA szeroki zakres kompetencji. Za jego kadencji agencja przeżyła też pierwszy kryzys wewnętrzny. Prezydent Harry Truman wydawał się kompletnie zaskoczony przekroczeniem przez wojska północnokoreańskie granicy Korei Południowej i wybuchem wojny koreańskiej 25 czerwca 1950. Tymczasem już nazajutrz, w wywiadzie udzielonym „New York Timesowi”, Hillenkoetter oświadczył z naciskiem, że CIA wiedziała, iż „(...) rozwój sytuacji w Korei wskazywał na rozpoczęcie inwazji w tym lub przyszłym tygodniu”. Sugerowało to niedwuznacznie, że poinformowany o biegu wydarzeń Truman zignorował ostrzeżenia. CIA wiedziała o koncentracji koreańskich sił na granicy, ale nie miała żadnych informacji, które pozwoliłyby określić intencje polityczne Korei Północnej. W październiku 1950 Hillenkoetter odszedł ze stanowiska DCI i przyznano mu dowództwo nad eskadrą krążowników i niszczycieli wydzieloną do obrony Tajwanu, na stanowisku DCI zastąpił go Walter Bedell Smith. W kwietniu 1956 otrzymał awans na stopień wiceadmirała i objął funkcję inspektora generalnego Marynarki Wojennej.
W 1957 przeszedł w stan spoczynku i zamieszkał w Weehawken w stanie New Jersey. W latach 1958–1959 był dyrektorem linii żeglugowej American Banner, a w 1962 został wiceprezesem nowojorskiej firmy budowlanej Hegeman-Harris. Zmarł 18 kwietnia 1982 w szpitalu Mount Sinai w Nowym Jorku. Został pochowany na Cmentarzu Narodowym w Arlington.

</doc>
<doc id="92264" url="https://pl.wikipedia.org/wiki?curid=92264" title="Walter Bedell Smith">
Walter Bedell Smith

Walter Bedell Smith, pseud. Beetle (ur. 5 października 1895 w Indianapolis, zm. 9 sierpnia 1961 w Waszyngtonie) – amerykański wojskowy i dyplomata, generał US Army, dyrektor Centrali Wywiadu, tym samym szef CIA od października 1950 do lutego 1953, ambasador USA w ZSRR od 3 kwietnia 1946 do 25 grudnia 1948.
Zaczynał od służby w Gwardii Narodowej (1910-1915), następnie wstąpił do armii. Od 1939 pracował w Sztabie Generalnym, obejmując w późniejszym czasie obowiązki jego sekretarza. Był też szefem sztabu sił amerykańskich w Europie w czasie II wojny światowej.

</doc>
<doc id="92265" url="https://pl.wikipedia.org/wiki?curid=92265" title="Allen Dulles">
Allen Dulles

Allen Welsh Dulles (ur. 7 kwietnia 1893 w Watertown, zm. 29 stycznia 1969 w Waszyngtonie) – szef amerykańskiego wywiadu (OSS) w Europie podczas II wojny światowej (rezydował w Bernie przy Herrengasse 23), Dyrektor Centrali Wywiadu ("Director of Central Intelligence" – DCI) od lutego 1953 do listopada 1961 oraz członek Komisji Warrena. Pierwszy cywilny kierownik CIA i dotychczas najdłużej sprawujący to stanowisko człowiek.
Życiorys.
W 1941 roku został zwerbowany przez Williama Donovana do OSS, a w listopadzie 1942 wysłany do Berna, oficjalnie jako asystent amerykańskiego posła Lelanda Harrisona, i dotarł tam ostatnim pociągiem kursującym do Szwajcarii przez Francję Vichy. Jako szef OSS na Europę współpracował z ruchami oporu w okupowanych przez Niemców krajach, a także z austriackim, antynazistowskim ruchem oporu. Prowadził strategicznie ważną operację Crossbow i inne operacje wywiadowcze mające na celu sabotowanie niemieckiej Wunderwaffe, w szczególności fabryk rakiet V-1 i V-2. 8 marca 1945 w ramach tzw. operacji Sunrise spotkał się z SS-Obergruppenführerem Karlem Wolffem w celu uzgodnienia warunków kapitulacji wojsk niemieckich we Włoszech, co nastąpiło 2 maja 1945 roku.
Jako szef Centralnej Agencji Wywiadowczej (CIA) na wczesnych etapach zimnej wojny nadzorował irański zamach stanu w 1953 roku, gwatemalski zamach stanu z 1954 roku, program samolotów szpiegowskich Lockheed U-2, program kontroli umysłu Project MKUltra oraz inwazję w Zatoce Świń. Został zwolniony z funkcji przez prezydenta Johna F. Kennedy'ego z powodu fiaska tej ostatniej operacji.
Był jednym z członków Komisji Warrena badającej sprawę zabójstwa Johna F. Kennedy’ego. Pomiędzy okresami w służbie rządowej Dulles był prawnikiem i partnerem biznesowym w spółce Sullivan &amp; Cromwell. Jego starszy brat, John Foster Dulles, był sekretarzem stanu w administracji prezydenta Dwighta Eisenhowera, a na jego cześć nazwano port lotniczy Waszyngton-Dulles.

</doc>
<doc id="92267" url="https://pl.wikipedia.org/wiki?curid=92267" title="Richmond (Wirginia)">
Richmond (Wirginia)

Richmond – miasto w Stanach Zjednoczonych, stolica stanu Wirginia. Według spisu z 2020 roku liczy 226,6 tys. mieszkańców, oraz 1,26 mln w obszarze metropolitalnym.
Historia.
Pierwsi angielscy osadnicy przybyli w okolice obecnego miasta w 1607. Wytyczono je pod dzisiejszą nazwą w 1737. Zostało stolicą stanu w 1780.
Podczas amerykańskiej wojny secesyjnej było najdłużej funkcjonującą ze stolic Skonfederowanych Stanów Ameryki. Dlatego Richmond było głównym celem ofensyw wojsk Unii. Mimo bliskości granicy z Unią i Waszyngtonu zostało zdobyte dopiero w kwietniu 1865, w ostatnich miesiącach wojny. Miasto zostało wówczas spalone przez wycofujących się konfederatów.
Gospodarka.
W mieście rozwinął się przemysł chemiczny, poligraficzny, odzieżowy, papierniczy oraz tytoniowy.
Demografia.
Ludność.
Według danych z 2019 roku 45,2% mieszkańców identyfikowało się jako czarni lub Afroamerykanie, 44,6% jako biali (41,9% nie licząc Latynosów), 2,0% jako Azjaci, 3,4% było rasy mieszanej i 0,17% to rdzenni Amerykanie. Latynosi stanowili 7,3% ludności miasta.
Poza osobami pochodzenia afroamerykańskiego do największych grup należą osoby pochodzenia niemieckiego (7,5%), angielskiego (7,2%), irlandzkiego (7,1%), „amerykańskiego” (5,3%), włoskiego (4,1%), szkockiego lub szkocko–irlandzkiego (3,7%) i afrykańskiego lub arabskiego (2,6%).
Religia.
W 2010 roku największymi grupami religijnymi w aglomeracji Richmond były:

</doc>
<doc id="92268" url="https://pl.wikipedia.org/wiki?curid=92268" title="Richmond">
Richmond



</doc>
<doc id="92272" url="https://pl.wikipedia.org/wiki?curid=92272" title="Roscoe H. Hillenkoetter">
Roscoe H. Hillenkoetter



</doc>
<doc id="92274" url="https://pl.wikipedia.org/wiki?curid=92274" title="Karta Narodów Zjednoczonych">
Karta Narodów Zjednoczonych

Karta Narodów Zjednoczonych – wielostronna umowa międzynarodowa powołująca do życia i określająca ustrój Organizacji Narodów Zjednoczonych (stąd nazywa się ją czasem konstytucją ONZ).
Karta została podpisana 26 czerwca 1945 r. w San Francisco przez 50 z 51 krajów członkowskich (Polska podpisała ją 16 października 1945) i weszła w życie 24 października tego samego roku, po ratyfikowaniu jej (wedle artykułu 110) przez pięć krajów założycielskich (Chiny, Francja, Stany Zjednoczone, Wielka Brytania i Związek Radziecki) oraz większość sygnatariuszy. Kraje podpisujące Kartę zobowiązują się do przestrzegania jej postanowień, jako prawa międzynarodowego.
Karta, choć sama nie zawiera katalogu praw podstawowych, podnosi aż siedmiokrotnie kwestie związane z prawami człowieka (art. 1, 13, 55, 56, 62, 68, 76) – mówi się tam o popieraniu, przestrzeganiu, poszanowaniu praw człowieka. ONZ zdecydowała się na podjęcie tematu praw człowieka, aby je przywrócić i podkreślić godność i wartość jednostki. Narody Zjednoczone uznały, że wszyscy ludzie są równi. Warunkiem niezbędnym do ochrony praw człowieka jest postęp społeczny i poprawa warunków życia.
Karta wraz z paktami ekonomicznym i prawnym oraz powszechną deklaracją praw człowieka tworzy uniwersalny system ochrony praw człowieka w podwójnym sensie – podmiotowym i przedmiotowym. 
Trzykrotnie dokonywano zmian w postanowieniach Karty:
Organizacja dokumentu.
Karta składa się z preambuły wzorowanej na preambule konstytucji Stanów Zjednoczonych, oraz 111 artykułów podzielonych na rozdziały.
Rozdział I określa cele Narodów Zjednoczonych, w tym warunki utrzymania międzynarodowego pokoju i bezpieczeństwa.
Rozdział II definiuje kryteria członkostwa w ONZ.
Rozdziały III – XV, podstawowy zrąb dokumentu, opisują organy ONZ i ich uprawnienia.
Rozdziały XVI oraz XVII opisują zasady zintegrowania działalności ONZ z istniejącym już prawem międzynarodowym.
Rozdziały XVIII oraz XIX opisują poprawki i zasady ratyfikacji Karty.
Najważniejszymi rozdziałami są te, które zajmują się egzekwowaniem władzy przez ciała ONZ:
Rozdział VI opisuje uprawnienia Rady Bezpieczeństwa do rozstrzygania sporów;
Rozdział VII opisuje uprawnienia Rady Bezpieczeństwa do wprowadzania sankcji ekonomicznych, dyplomatycznych i militarnych, jak również użycie sił zbrojnych do rozstrzygania sporów;
Rozdziały IX oraz X opisują uprawnienia ONZ w zakresie współpracy ekonomicznej i społecznej oraz Rady Gospodarczej i Społecznej ONZ nadzorującej te uprawnienia;
Rozdziały XII oraz XIII opisują system powiernictwa, który nadzorował proces dekolonizacji;
Rozdziały XIV oraz XV opisują uprawnienia Międzynarodowego Trybunału Sprawiedliwości i Sekretariatu ONZ.
Językami autentycznymi Karty według art. 111 są angielski, chiński, francuski, hiszpański i rosyjski.
Depozytariuszem na podstawie art. 110 ust 2 jest rząd USA.
Załącznikiem do Karty jest Statut Międzynarodowego Trybunału Sprawiedliwości liczący 70 artykułów.

</doc>
<doc id="92275" url="https://pl.wikipedia.org/wiki?curid=92275" title="Preambuła">
Preambuła

Preambuła (łac. "praeambulum", od "praeambulare" „iść wcześniej”) – wstęp do aktu prawnego, zwykle o istotnym znaczeniu politycznym (umowy międzynarodowe, konstytucje, rzadziej ustawy i akty niższego rzędu), opisujący okoliczności wydania aktu oraz określający cele, jakim powinien on służyć.
Przykładami mogą być preambuły do: Karty Narodów Zjednoczonych, Powszechnej Deklaracji Praw Człowieka, Konstytucji Rzeczypospolitej Polskiej czy Konstytucji Stanów Zjednoczonych, a także do ustawy o języku polskim.
W Polsce.
Formuła często używana w czasach PRL (np. preambuła do kodeksu pracy jako ideologiczna wykładnia normatywnego charakteru ustawy), dziś rzadziej stosowana przez ustawodawcę i zarezerwowana w szczególności dla aktów o szczególnym charakterze.
Istnieją dwa poglądy na temat jej znaczenia w akcie prawnym:

</doc>
<doc id="92276" url="https://pl.wikipedia.org/wiki?curid=92276" title="Wielki kryzys">
Wielki kryzys

Wielki kryzys () – największy kryzys gospodarczy w historii kapitalizmu, który miał miejsce w latach 1929–1933 i objął praktycznie wszystkie kraje (oprócz ZSRR) oraz praktycznie wszystkie dziedziny gospodarki.
Tradycyjnie przyjmuje się, iż kryzys ujawnił się w Stanach Zjednoczonych, po tzw. czarnym czwartku (a według niektórych źródeł już kilka miesięcy wcześniej), czyli po tzw. panice na giełdzie nowojorskiej na Wall Street 24 października 1929, kiedy to, zgodnie z zachowanymi informacjami, gwałtownie spadły ceny praktycznie wszystkich akcji, pociągając za sobą łańcuch bankructw i zadłużenia, które rozprzestrzeniły się stopniowo na prawie wszystkie kraje (oprócz wspomnianego ZSRR). Skutkiem kryzysu była też utrata pracy przez miliony ludzi – w USA bezrobocie sięgnęło, według dostępnych danych, 1/3 siły roboczej. Spadek produkcji przemysłowej sięgnął w niektórych krajach 50% (Polska, USA), a szczególnie silnie odczuło kryzys rolnictwo. Wolumen handlu światowego zmalał z 3 mld (ówczesnych) dolarów w 1929 do mniej niż 1 mld w 1933. Poprawa sytuacji gospodarczej nastąpiła w 1933 roku.
Kryzys został pogłębiony i przedłużony przez wymienialność walut na złoto (standard złota). W przypadku waluty wymienialnej na złoto i wystąpienia deficytu handlowego, niezrównoważonego napływem kapitału z zagranicy, następował odpływ złota z rezerw banku centralnego. Aby zapobiec utracie rezerw bank centralny podnosił stopę procentową, co powodowało obniżenie podaży kredytu. W rezultacie kraje, które zdewaluowały swoje waluty w 1931, miały wyraźnie wyższą produkcję przemysłową w 1934 niż w 1929 – w ostatnim roku przed kryzysem. Kraje złotego bloku, do którego wchodziła Polska, miały produkcję przemysłową niższą o 22% niż przed kryzysem. W 1936 różnica ta wynosiła 41 punktów procentowych: odpowiednio 127% poziomu z 1929 w krajach po dewaluacji w 1931 i 86% w krajach złotego bloku.
Skutkiem wielkiego kryzysu, według oceny większości historyków, było m.in. dojście Hitlera do władzy w Niemczech, gdzie poziom bezrobocia przekroczył 30%. Kraje, które porzuciły wymienialność na złoto mogły prowadzić ekspansywną politykę monetarną i fiskalną, w sytuacji kryzysu bez niebezpieczeństwa inflacji, zwiększający popyt krajowy uruchamiający niewykorzystywane w kryzysie moce produkcyjne. W Stanach Zjednoczonych skutki kryzysu zostały złagodzone przez tzw. Nowy Ład Gospodarczy (ang. "New Deal"), czyli program reform ekonomiczno-społecznych (polegających na zatrudnianiu bezrobotnych w inwestycjach prowadzonych przez państwo) wprowadzonych w USA przez prezydenta Roosevelta w latach 1933–1939 – popularność zyskała wtedy doktryna ekonomiczna keynesizmu zakładająca interwencję państwa w gospodarce, która przez wiele lat dominowała potem w teorii i praktyce gospodarczej krajów kapitalistycznych.
Geneza.
Wybuch kryzysu był poprzedzony okresem niezwykle intensywnego wzrostu gospodarczego w USA i pozbawioną precedensu hossą na giełdzie. Po zakończeniu I wojny światowej kraje Europy były mocno zadłużone wobec USA, spłata zadłużenia generowała duże napływy kapitału do USA. Z drugiej strony USA inwestowały mocno w krajach europejskich (około 1 mld rocznie w latach 1919-1930), co sprawiło, że gospodarka Europy była bardzo mocno uzależniona od kondycji sektora finansowego w USA. W latach 20. mocno wzrósł poziom życia w USA. W okresie prezydentury Calvina Coolidge'a (1921-1929) pensje w Stanach rosły średnio o 3,4%. Amerykanie na masową skalę kupowali dobra luksusowe, takie jak samochody. W 1928 roku na USA przypadało 78% wszystkich samochodów na świecie, obywatele posiadali aż 21,6 mln samochodów osobowych i 3,6 mln ciężarówek. 
Rozwojowi gospodarki towarzyszyła hossa na giełdzie. Akcje popularnych przedsiębiorstw np. producentów samochodów mocno zyskiwały na wartości, przykładowo akcje spółki Chrysler zyskały 1300% w ciągu kilku lat, akcje producenta odbiorników radiowych Radio Corporation wzrosły z 1.50$ w 1921 do 570$ w 1929 roku. Indeks spółek notowanych na giełdzie w Nowym Jorku podwoił swoją wartość w przeciągu trzech lat przed wybuchem kryzysu. Ogromne wzrosty wartości akcji wzbudzały w inwestorach oczekiwanie, że każda spółka będzie rosła o kilkaset procent w krótkim czasie. Część inwestorów stosowała mechanizm dźwigni finansowej, czyli kupowała akcje na kredyt. Dawało to możliwość większych zysków, ale jednocześnie zwiększało ryzyko w razie spadków, zmuszało inwestorów do sprzedaży akcji w razie, gdy ich kurs spadł poniżej pewnego poziomu. W 1929 Amerykanie pożyczyli aż 9 mld dolarów na zakup akcji.
W październiku 1929 roku niektórzy ekonomiści krytycznie oceniali gorączkę spekulacyjną na rynkach finansowych. Brytyjski minister finansów Philip Snowden 2 października stwierdził, że Amerykanie oddają się "orgii spekulacyjnej", wzmianka ta była szeroko cytowana w amerykańskiej prasie i zdaniem niektórych przyczyniła się do wybuchu paniki. Tego samego dnia wypowiedział się sekretarz skarbu USA Andrew Mellon, który również skrytykował inwestorów giełdowych twierdząc, że są zbyt optymistyczni i naiwnie zakładają, że ceny akcji będą rosły w nieskończoność. Następnego dnia po tych wzmiankach indeksy giełdowe w USA znacząco spadły. Przez pierwszą połowę października kursy wielu znanych spółek nieznacznie spadały. 23 października całkowita kapitalizacja rynku akcji w USA spadła aż o 4,6%, dzień później miał miejsce tzw. czarny czwartek, nastąpił krach, indeks akcji Dow Jones spadł aż o 11%. Na kolejnych sesjach giełdowych indeksy giełdowe kontynuowały spadki, w czarny wtorek indeks stracił 12%. Spadki na giełdach trwały aż trzy lata. Indeks Dow Jones spadł z poziomu 300 punktów 23 października 1929 do 41 punktów w czerwcu 1932, czyli stracił 90% wartości.
Załamanie na giełdzie pociągnęło za sobą kryzys finansowy i kryzys zaufania, inwestorzy niechętnie podejmowali się nowych inwestycji i gromadzili gotówkę. To spowodowało załamanie na rynkach europejskich, które były mocno uzależnione od napływów kapitału z USA.
Przebieg kryzysu na świecie.
Stany Zjednoczone.
W Stanach Zjednoczonych krach na giełdzie spowodował ograniczenie akcji kredytowej przez banki. To z kolei spowodowało drastyczny spadek konsumpcji. Spadek konsumpcji pociągnął za sobą spadek cen (deflacja), co doprowadziło do fali bankructw przedsiębiorstw. Bankrutujące przedsiębiorstwa nie były w stanie spłacać swoich długów, co w dalszym ciągu ograniczało podaż pieniądza. Kryzys katastrofalnie wpływał na sytuację finansową banków, w latach 1929-1932 upadło 20% wszystkich amerykańskich banków.
W latach 1929-1933 roczne PKB kraju spadło o 45%, z czego 26% to spadek produkcji a 19% spadek cen. Drastycznie spadły inwestycje, gdy przyjąć wskaźnik inwestycji za 100 w 1929 roku, w 1932 roku wynosił zaledwie 16. 
Szczególnie dotkliwy dla większości ludzi był drastyczny wzrost bezrobocia (z poniżej 5% w 1929 roku do 30% w 1932 roku). Aż 1/4 Amerykanów cierpiało na niedostatek żywności.
Administracja prezydenta Herberta Hoovera początkowo nie podejmowała żadnych działań dla przeciwdziałania kryzysowi. Hoover uznawał, że zbyt duża pomoc rządu sprawiłaby, że Stany Zjednoczone popadną w socjalizm i kolektywizm. Podobne poglądy głosił Sekretarz Skarbu Andrew Mellon, który zapewniał, że kryzys jest zjawiskiem naturalnym i przejściowym. Mellon koncentrował się przede wszystkim na zapewnieniu zrównoważonego budżetu, bez deficytu, w warunkach kryzysu oznaczało to podwyżki podatków i obniżki świadczeń. W 1930 roku Hoover zdecydował się podjąć pewne działania, było to wprowadzenie restrykcyjnych ceł na import do USA. Cła uderzyły mocno w Europę, import do USA spadł z 4.4 mld dolarów w 1929 roku do 3.1 mld w 1930. Cło na niektóre towary wzrosły nawet o 50%. W odpowiedzi na amerykańskie cła kraje europejskie również wprowadziły restrykcje na amerykański import, w konsekwencji spadła wartość eksportu z USA do Europy.
Polska.
W Polsce kryzys był mocno odczuwalny, w latach 1929 - 1935 polski produkt krajowy zmniejszył się o 52%. Jednak interwencjonizm państwowy wprowadzono na szerszą skalę dopiero w 1935 po śmierci Józefa Piłsudskiego, kiedy to Eugeniusz Kwiatkowski został wicepremierem odpowiedzialnym za gospodarkę. Co prawda Kwiatkowski był już uprzednio ministrem przemysłu i handlu w latach 1926–1930, ale ze względu na jego nieortodoksyjne („etatystyczne”) poglądy został on w latach 1931–1935 odsunięty na „boczny tor” (na stosunkowo podrzędne stanowisko dyrektora Państwowych Fabryk Związków Azotowych w Chorzowie i Mościcach koło Tarnowa). Do 1935 polityka gospodarcza Polski polegała głównie na utrzymywaniu wymienialności złotego na złoto po wysokim (przedkryzysowym) parytecie. Powodowało to, zgodnie z opinią ekonomistów, malejącą konkurencyjność polskich wyrobów za granicą, pogłębioną dewaluację walut w innych krajach. Innym skutkiem było zmniejszanie podaży pieniądza w miarę spadku produkcji (PKB), co powodowało dalsze tendencje deflacyjne, pogłębiające jeszcze bardziej kryzys na skutek spadku popytu. Podczas deflacji konsumenci oczekują dalszych obniżek cen, więc wstrzymują się z zakupami, powodując tym samym dalsze ograniczenie podaży i PKB oraz wyższe bezrobocie. Podczas gdy Polska dbała głównie o silną walutę, Niemcy hitlerowskie i ZSRR, gdzie wprowadzono wcześniej etatyzm (w ZSRR w jego skrajnej postaci tzw. socjalistycznej gospodarki planowej), rozbudowywały szybko swój przemysł i silnie się zbroiły.
Teorie cykli koniunkturalnych.
Szkoła austriacka.
Carl Menger, jeden z głównych przedstawicieli szkoły austriackiej uważał, że cykle koniunkturalne nie są nierozerwalnie związane z kapitalistyczną gospodarką wolnorynkową, i że są one jedynie i wyłącznie skutkiem interwencji państwa w podaż pieniądza. Ekonomiści tej szkoły, tacy jak Ludwig von Mises, wskazują na rolę stóp procentowych jako ceny kapitału w kierowaniu decyzjami inwestycyjnymi. Kanonicznej dla szkoły austriackiej analizy kryzysu dokonał Murray Rothbard w książce "Wielki kryzys w Ameryce".
Według niektórych ekonomistów podejście takie jest niezgodne z praktyką biznesu, który podejmując decyzje inwestycyjne, kieruje się nie tyle bieżącymi stopami procentowymi, a wysokością spodziewanych zysków. Przedstawiciele szkoły austriackiej twierdzą, że argument ten nie ma znaczenia, ponieważ gracze rynkowi nigdy nie posiadają doskonałej wiedzy, w związku z czym nie mogą zasadniczo w racjonalny sposób przewidzieć zmian stóp procentowych, a co za tym idzie (według postulatów tej szkoły ekonomicznej) cyklicznych zmian w gospodarce, które one powodują przez odkształcenie struktury alokacji kapitału. Co więcej, typową praktykę biznesu stanowi korzystanie z kalkulacji wartości bieżącej netto do alokowania kapitału, w której wartość inwestycji jest z perspektywy przedsiębiorcy zależna od stóp procentowych.
Keynesizm.
Innego zdania co do cykli koniunkturalnych jest keynesizm, którego zwolennicy uważają, że jeśli gospodarka znajduje się w stanie recesji (kryzysu), to operuje na poziomie niepełnego zatrudnienia. Wtedy interwencja państwa ma sens i odpowiednio przeprowadzona powinna doprowadzić do zwiększenia PKB oraz zatrudnienia, to jest do likwidacji cyklicznego (koniunkturalnego) bezrobocia, nawet za cenę podwyżki podatków i zwiększenia deficytu co ogranicza inwestycje sektora prywatnego.
Automatyczne stabilizatory.
Według Keynesa w prawidłowo zarządzanej gospodarce istnieją tzw. automatyczne stabilizatory, które powodują, iż dochody są bardziej stabilne niż PKB, a więc tym samym moderują wpływ cykli koniunkturalnych, zarówno w fazie wzrostu gospodarczego (niedopuszczenie do „przegrzania” gospodarki), jak i w fazie recesji (niedopuszczenie do sytuacji, w której recesja przechodzi w depresję – patrz cykl koniunkturalny). Do tych automatycznych stabilizatorów zaliczamy:
1. Progresywny podatek od wynagrodzeń:
Powoduje on wolniejsze zmiany w dochodzie (dokładnie dochodzie będącym do dyspozycji) niż zmiany w PKB, poprzez automatyczne „przechodzenie” podatników do wyższych stawek podatku (podczas fazy wzrostu) bądź też niższych (podczas recesji). Tak więc progresywny podatek od wynagrodzeń działa „wbrew kierunkowi cyklu koniunkturalnego” (countercyclical), moderując tym samym jego przebieg.
2. Podatek od zysków osiąganych przez spółki:
Działa on podobnie jak progresywny podatek od wynagrodzeń, jako iż zyski spółek zmieniają się szybciej niż PKB. Podczas fazy wzrostu gospodarki owe zyski rosną szybciej niż PKB, a podczas recesji spadają szybciej niż PKB. Tak więc podatek od tych zysków rośnie szybko w fazie ekspansji gospodarki, pozwalając tym samym na zmniejszenie deficytu budżetu i jednocześnie zwalniając tempo wzrostu PKB (tzw. "fiscal drag", czyli „fiskalne zwolnienie” wzrostu gospodarczego). Z kolei podczas fazy recesji wpływy budżetu państwa z tego tytułu szybko maleją, przez co rośnie deficyt budżetu (albo maleje jego nadwyżka), co zmusza rząd do prowadzenia ekspansywnej polityki gospodarczej, wiodącej (przynajmniej w teorii) do przezwyciężenia recesji.
3. Zasiłki dla bezrobotnych:
Stymulują one gospodarkę podczas fazy recesji (stabilizując popyt poprzez stabilizację dochodów ludności), a podczas fazy wzrostu, kiedy na skutek zwiększonego zatrudnienia rząd wypłaca ich mniej, zwalniają one niejako tempo wzrostu dochodów ludności, zapobiegając tym samym przegrzaniu gospodarki. Jednocześnie powodują one wzrost deficytu budżetu podczas fazy recesji, zmuszając tym samym rząd do podjęcia ekspansywnej polityki fiskalnej, a podczas fazy wzrostu zmniejszają one deficyt budżetu (albo zwiększają jego nadwyżkę), powodując tym samym bardziej restryktywną politykę fiskalną, niedopuszczającą do „przegrzania” gospodarki.
Marksizm.
Szkoła marksowska uważa za Karolem Marksem, iż cykle koniunkturalne są zjawiskiem, które musi zachodzić w wolnorynkowej (to jest czysto kapitalistycznej) gospodarce ze względu na skłonność kapitalistów do nadinwestowania (w celu maksymalizacji zysków) przy jednoczesnym ograniczaniu płac realnych, a więc przy ograniczaniu popytu. Stąd nadmiernie zwiększona (w celu maksymalizacji zysku) produkcja nie może znaleźć zbytu, co jest początkiem kryzysu. Kiedy kapitaliści zaakceptują, iż zwiększona produkcja nie znajduje zbytu, to zmniejszają oni produkcję, pogłębiając jednocześnie kryzys. Wyjście z kryzysu następuje dopiero na skutek zwiększonych inwestycji, ale z opóźnieniem, jako iż park maszynowy (ogólnie środki produkcji) jest wymieniany dopiero po jego zupełnym zużyciu (fizycznym bądź moralnym).
Teoria marksowska nie uwzględnia jednak naturalnych procesów rynkowych i konkurencji między podmiotami. Ważną rolę w krytyce tego podejścia odgrywa prawo Saya, które mówi, że podaż w wolnej gospodarce zawsze równa się popytowi, a więc niemożliwe jest wytworzenie się ujemnego sprzężenia zwrotnego.
Michał Kalecki.
Michał Kalecki uważał, iż we współczesnym kapitalizmie rządy nie mogą sobie pozwolić na tolerowanie wysokiego bezrobocia. Kalecki obarczał winą za recesje rządy: miały one być spowodowane naciskiem ze strony kapitału, upatrującym w niskim bezrobociu, a więc i relatywnie wysokich płacach realnych, przyczyny niskiego zysku. Jednakże wyższe bezrobocie i niższe płace realne oznaczały w praktyce niższy popyt ("aggregate demand"), a więc i recesję.
Keynesizm a szkoła neoliberalna i monetarna.
Neoklasyczny i monetarny liberalizm nie zgadza się z Keynesem, szczególnie jeśli chodzi o zdolność państwa (rządu) do kierowania gospodarką w taki sposób, aby uniknąć cyklicznych kryzysów, a nawet aby tylko osłabić ich negatywne skutki („złagodzić ich przebieg”). Przykładowo tacy laureaci Nagrody Nobla w dziedzinie ekonomii jak Milton Friedman oraz Edmund Phelps uważają, iż krzywa Phillipsa ma w dłuższym czasie postać linii pionowej, czyli że w dłuższym czasie zwiększona inflacja nie wpłynie na spadek bezrobocia, które na skutek manipulacji ze zwiększonym popytem wróci do jego „naturalnego” poziomu, ale przy wyższym poziomie cen. Jednakże ich argumentacja oparta jest głównie na analizie stagflacji, to jest jednoczesnej wysokiej inflacji i wysokiego bezrobocia z początku lat 70. Stagflacja z początku lat 70. wywołana została przez inflacyjne (to jest na kredyt) finansowanie wojny w Wietnamie (a dopuszczanie istnienia deficytu w celu zwiększenia inwestycji publicznej jest zdaniem Keynesa dopuszczalne) i kolejne kryzysy („szoki”) energetyczne (spowodowane poparciem Zachodu dla Izraela) oraz próbą przegrzania gospodarki (zwiększenia popytu, zatrudnienia oraz PKB w sytuacji, gdy PKB był niemożliwy do zwiększenia w krótkim czasie, gdyż gospodarka USA pracowała wówczas „pełną parą”). Taka próba zwiększenia PKB w fazie ekspansji musiała skończyć się więc wysoką inflacją przy niezmienionym realnym PKB (to jest PKB liczonym w cenach stałych) i zwiększeniem stopy bezrobocia.
Podobieństwa względem sytuacji w 2008 roku.
Wielu historyków i ekonomistów podjęło się badania podobieństw między wielkim kryzysem i załamaniem gospodarki globalnej z 2007 roku. Przykładowo John Paul Rossi, historyk z The Behrend College, filii Pennsylvania State University, uważa, że sytuacja z XXI wieku była efektem powtórzenia błędów, które doprowadziły do załamania z lat 20. XX wieku.
Ekonomiści szkoły austriackiej tacy jak Peter Schiff wskazują, że mechanizmy powstania kryzysu były analogiczne do tych z lat 20. Poprzez zwiększanie się podaży pieniądza rosły bańki spekulacyjne na rynku, najpierw NASDAQ, potem rynek nieruchomości subprime, następnie ze względu na niemożność dalszych stymulacji (kłopoty z monetyzacją długu, wspieraniem akcji kredytowej przy i tak bliskich zeru stopach procentowych) sytuacja musiała się pogorszyć. Twierdzą, że kolejne rundy pompowania pieniędzy w rynek ("Quantitative Easing"), które zgodnie z polityką keynesowską powinny pomóc gospodarce, w dłuższym okresie mogą jej jedynie zaszkodzić.
, a w ślad za nim Stefan Kawalec i Ernest Pytlarczyk porównują kryzys w strefie euro do wielkiego kryzysu, a samo euro do wymienialności walut na złoto (standard złota), co pogłębiło i przedłużyło kryzys. Kraje, które przeprowadziły dewaluację waluty poradziły sobie znacznie lepiej.

</doc>
<doc id="92278" url="https://pl.wikipedia.org/wiki?curid=92278" title="Porcelit">
Porcelit

Porcelit - rodzaj białej do kremowej, szkliwionej, nieprześwitującej ceramiki, wytwarzany podobnie jak porcelana, lecz najczęściej z surowców (kaolin, skaleń, kwarc) o gorszej jakości. Uformowane wyroby poddaje się wypalaniu w temp. ~1325 °C w celu osiągnięcia zamierzonej nieprzesiąkliwości, wytrzymałości i twardości. 
W technice używany jako materiał do produkcji m.in. sanitariatów.

</doc>
<doc id="92279" url="https://pl.wikipedia.org/wiki?curid=92279" title="Michèle Jacot">
Michèle Jacot

Michèle Jacot (ur. 5 stycznia 1952 w Pont-de-Beauvoisin) – francuska narciarka alpejska, trzykrotna medalistka mistrzostw świata oraz zdobywczyni Pucharu Świata.
Kariera.
Reprezentowała klub Savoie Mont Blanc. Specjalizowała się w konkurencjach technicznych: slalomie i gigancie, startowała także w kombinacji alpejskiej. W zawodach Pucharu Świata zadebiutowała 3 marca 1967 roku w Sestriere, zajmując 23. miejsce w zjeździe. Pierwsze punkty (do sezonu 1978/79 punktowało tylko dziesięciu najlepszych zawodników) wywalczyła 25 stycznia 1968 roku w Saint-Gervais, gdzie zajęła ósme miejsce w slalomie. Na podium zawodów tego cyklu pierwszy raz stanęła 9 lutego 1969 roku w Vipiteno, wygrywając rywalizację w gigancie. W zawodach tych wyprzedziła Marilyn Cochran z USA i swą rodaczkę, Ingrid Lafforgue. W kolejnych startach jeszcze 20 razy stawała na podium, odnosząc przy tym kolejnych dziewięć zwycięstw: 14 marca 1969 roku w Mont-Sainte-Anne, 4 stycznia 1970 roku w Oberstaufen, 27 lutego 1970 roku w Vancouver, 8 stycznia 1971 roku w Oberstaufen i 20 lutego 1971 roku w Sugarloaf wygrywała giganty, 12 grudnia 1969 roku w Val d’Isère, 6 stycznia 1970 roku w Grindelwald i 9 stycznia 1971 roku w Oberstaufen wygrywała slalomy, a 20 stycznia 1971 roku w Schruns była najlepsza zjeździe. W sezonie 1969/1970 zwyciężyła w klasyfikacji generalnej i w klasyfikacji giganta, a w klasyfikacji slalomu zajęła drugie miejsce. Ponadto w sezonie 1970/1971 była druga w klasyfikacji generalnej i klasyfikacji giganta, a w sezonie 1968/1969 była ponownie druga w klasyfikacji giganta.
Wystartowała na igrzyskach olimpijskich w Sapporo w 1972 roku, gdzie była piętnasta w zjeździe i szesnasta w gigancie, a w slalomie została zdyskwalifikowana. Podczas rozgrywanych cztery lata później igrzysk w Innsbrucku była trzynasta w gigancie, siedemnasta w zjeździe, a slalomu nie ukończyła. W 1970 roku zdobyła złoty medal w kombinacji na mistrzostwach świata w Val Gardena, gdzie wyprzedziła Francuzkę: Florence Steurer i Marilyn Cochran. Dzień wcześniej zajęła trzecie miejsce w slalomie, plasując się za Ingrid Lafforgue i Barbarą Cochran z USA. Na tej samej imprezie była też między innymi czwarta w gigancie, przegrywając walkę o medal z Françoise Macchi o 0,02 sekundy. Zdobyła ponadto srebrny medal w slalomie podczas mistrzostw świata w Sankt Moritz w 1974 roku. Rozdzieliła tam Hanni Wenzel z Liechtensteinu i Lise-Marie Morerod ze Szwajcarii.
Zwyciężyła w prestiżowych zawodach w Arlberg-Kandahar w 1970 w kombinacji, w 1976 została mistrzynią Francji w kombinacji.

</doc>
<doc id="92280" url="https://pl.wikipedia.org/wiki?curid=92280" title="Umar Karami">
Umar Karami

Umar Abd al-Hamid Karami, "Omar Abdul Hamid Karami" (arab. عمر كرامي) (ur. 7 września 1934, zm. 1 stycznia 2015 w Bejrucie) – libański polityk, dwukrotny premier Libanu (1990–1992, 2004–2005).
Pochodził z rodziny o politycznych tradycjach – ojciec Abd al-Hamid Karami kierował rządem libańskim przez kilka miesięcy 1945, brat Raszid Karami był premierem ośmiokrotnie.
Zajął się polityką po śmierci brata (zamordowanego w 1987). W okresie 24 grudnia 1990 – 13 maja 1992 był po raz pierwszy premierem; jednocześnie od 1991 deputowanym do parlamentu z Trypolisu. Ponownie stanął na czele rządu libańskiego w październiku 2004. Jest zwolennikiem silnych wpływów syryjskich na politykę Libanu; po zabójstwie jego poprzednika na stanowisku premiera Haririego, o które oskarżano Syryjczyków, Karami podał się do dymisji pod koniec lutego 2005. Próbował jeszcze sformować rząd jedności narodowej, ale ostatecznie ustąpił 13 kwietnia 2005 i został zastąpiony przez Nadżiba Mikatiego.
Zmarł po długiej chorobie 1 stycznia 2015. Po śmierci Karamiego w Libanie wprowadzono trzydniową żałobę narodową w dniach 2–4 stycznia 2015.

</doc>
<doc id="92285" url="https://pl.wikipedia.org/wiki?curid=92285" title="Skora">
Skora

Skora (niem. "Schnelle Deichsa") – prawobrzeżny dopływ Czarnej Wody o długości około 45 km. Płynie przez powiat złotoryjski i legnicki.
Bieg rzeki.
Rzeka wypływa z Pogórza Kaczawskiego, płynie przez Równinę Legnicką. Wpada do Czarnej Wody w miejscowości Grzymalin między Lubinem i Chojnowem.
Skora przepływa przez Proboszczów, Pielgrzymkę, Wojcieszyn, Uniejowice, Zagrodno, Modlikowice, Jadwisin, Osetnicę, Konradówkę, Chojnów, Goliszów, Niedźwiedzice i Grzymalin.
W Chojnowie niedaleko "Złamanego Mostu" na ulicy Brzozowej, znajduje się mały jaz piętrzący, drugi jaz znajduje się w Konradówce. Do Skory wpadają Czermnica i Młynówka.
W strefie źródliskowej Skory występuje ciekawe zjawisko hydrologiczne zwane kaptażem Skory, gdzie rzeka Skora przejmuje część wód innej rzeki należącej do jej dorzecza. Skora w wyniku intensywnej erozji wstecznej przedarła się przez wzniesienia Sądreckich Wzgórz, oddzielających Skorę od lewostronnego dopływu Czermnicy, po dotarciu do dopływu Czermnicy, spływającego spod południowych zboczy Sądreckich Wzgórz, Skora przechwyciła dopływowy potok Czermnicy, zasilając w ten sposób swoje wody.
Fauna Skory.
Skora obfituje w ryby: pstrągi, lipienie, strzeble potokowe i ślizy w górnym biegu, zaliczanym do wód górskich, oraz klenie, okonie i brzany w biegu dolnym.
Kwestia nazwy po 1945 r..
Nazwa polska Skory pierwotnie była jednowyrazowa, tak wynika z analiz porównawczych innych nazw rzek sudeckich. Nadanie Skorze przez niemieckich osadników miana Deichsel – po niemiecku dyszel, wyraźnie odpowiadało rwącemu okresowo nurtowi rzeki.

</doc>
<doc id="92286" url="https://pl.wikipedia.org/wiki?curid=92286" title="Rafik al-Hariri">
Rafik al-Hariri

Rafik Baha ad-Din al-Hariri (arab. رفيق بهاء الدين الحريري, transk. Rafīq Bahā’ ad-Dīn al-Ħarīrī, ur. 1 listopada 1944 w Sydonie, zm. 14 lutego 2005 w Bejrucie) – polityk libański, multimilioner, przedsiębiorca budowlany, były premier Libanu.
Życiorys.
Studiował ekonomię na Uniwersytecie Amerykańskim w Bejrucie. W latach 70. dorobił się dużego majątku jako przedsiębiorca w Arabii Saudyjskiej – w 1978 otrzymał obywatelstwo Arabii Saudyjskiej i był specjalnym wysłannikiem tego kraju w rodzinnym Libanie. Był uważany za przyjaciela króla Arabii Saudyjskiej – Fahda.
Wielokrotnie brał udział w negocjacjach na temat opanowania napiętej sytuacji wewnętrznej w Libanie, m.in. układach w Ta’if (październik 1989). 22 października 1992 prezydent Elias Hrawi powierzył mu funkcję premiera; al-Hariri powołał gabinet złożony w połowie z chrześcijan, w połowie z muzułmanów, z silnymi wpływami syryjskimi. Sprawował funkcję premiera do 1998. Ponownie kierował rządem w latach 2000-2004.
Finansował studia zagraniczne kilku tysięcy Libańczyków, pracował także nad zniesieniem podziałów społecznych; rozpoczął w Libanie wiele inwestycji.
Pod naciskami syryjskimi zrezygnował z funkcji premiera w październiku 2004 i został zastąpiony przez Umara Karamiego. Pół roku później zginął w zamachu bombowym w Bejrucie 14 lutego 2005 roku.
Rodzina.
Był żonaty z Nazik Hariri i miał z nią pięcioro dzieci: czterech synów – Bahę, Sada, Ajmana i Fahda oraz córkę – Hind. Jego siostra, Bahijja, jest działaczką społeczną i deputowaną Zgromadzenia Narodowego.

</doc>
<doc id="92288" url="https://pl.wikipedia.org/wiki?curid=92288" title="Specjalizowany układ scalony">
Specjalizowany układ scalony

Specjalizowany układ scalony, ASIC (od ang. "application-specific integrated circuit") – układ scalony zaprojektowany do realizacji z góry określonego zadania.
Największą zaletą specjalizowanego układu scalonego jest to, że zastępuje cały zestaw układów ogólnego przeznaczenia, przez co jest mniejszy, tańszy, szybszy, bardziej niezawodny, zużywa mniej energii oraz wykonuje nowe funkcje zgodnie z pomysłem projektanta. Dodatkowo, przez użycie pojedynczego chipu, obniża się koszty projektowania, testowania, produkcji i montażu płytki drukowanej. Układ, który w jednej obudowie mieści kompletną funkcjonalność urządzenia, nazywa się "system-on-a-chip" (SoC).
Wadą specjalizowanych układów scalonych jest wysoki koszt opracowania i, co za tym idzie, wysoki koszt jednostkowy przy niewielkiej produkcji, a także mniejsza uniwersalność w porównaniu do mikroprocesorów oraz długi czas projektowania. Do budowy prototypów ASIC, jak również przy produkcji małoseryjnej, stosuje się najczęściej technikę bezpośrednio programowalnej macierzy bramek.
Układy tego typu są powszechnie stosowane, najczęściej jako:

</doc>
<doc id="92292" url="https://pl.wikipedia.org/wiki?curid=92292" title="Flażolet">
Flażolet

Flażolet – sposób wydobywania dźwięku (np. z instrumentu strunowego) polegający na tym, że jedna składowa harmoniczna dominuje nad innymi, w szczególności nad tonem podstawowym. 
Nazwy flażoletów pochodzą od interwałów, które uzyskałoby się ze struny przez jej skrócenie w danym punkcie i tak flażolet uzyskany przez dotknięcie struny w 1/2 długości to flażolet oktawowy, w 1/3 – kwintowy, w 1/4 – kwartowy, w 1/5 – wielkotercjowy, w 2/5 – wielkosekstowy i w 1/6 – małotercjowy. 
W przypadku instrumentów strunowych (np. instrumentów smyczkowych, jak skrzypce lub wiolonczela, czy szarpanych, jak gitara lub gitara basowa), flażolet uzyskuje się poprzez delikatnie przyłożenie palca w punktach węzłowych struny: w ½ (12 próg) lub w 1/3 (7 próg), 1/4 (5 próg), 1/5, 2/5, 1/6 długości struny i pobudzenie jej do drgań poprzez pociągnięcie smyczka czy – w przypadku instrumentów szarpanych – uderzenie w pobliżu mostka. 
Flażolety na instrumentach smyczkowych dzielą się na:
Możliwe jest też uzyskanie podwójnych flażoletów na dwóch sąsiednich strunach.
Flażolety na fortepianie są możliwe do wykonania poprzez delikatne przyłożenie palca do struny w punkcie węzłowym i równoczesne uderzenie klawisza odpowiadającego tej strunie. 
Na harfie flażolety uzyskuje się następująco: boczną powierzchnię dłoni przykłada się lekko do struny w punkcie węzłowym, palcami drugiej ręki szarpie się strunę. 
Wydobycie flażoletu możliwe jest również na instrumentach dętych przez odpowiednie przedęcie. Ostatnio zaczęto wykorzystywać flażolety w innowacyjnej technice gry smyczkiem na wibrafonie. Także możliwe jest zrobienie tego na talerzach za pomocą smyczka lub odpowiedniego przejechania czubkiem pałki po powierzchni talerza.
Flażolety na gitarze basowej.
Wyżej tak samo jak w obrębie pierwszej oktawy.
Wyróżniamy dwa rodzaje flażoletów: naturalne, wykonywane przez lekkie dotknięcie palcem pustej struny w określonym miejscu oraz sztuczne – wydobywane ze strun skróconych (w przypadku skrzypiec i altówki możliwe do wykonania są flażolety kwintowe i kwartowe, wykonywane poprzez przyciśnięcie struny pierwszym palcem – wskazującym – i lekkie dotknięcie jej czwartym – małym).

</doc>
<doc id="92293" url="https://pl.wikipedia.org/wiki?curid=92293" title="Składowa harmoniczna">
Składowa harmoniczna



</doc>
<doc id="92294" url="https://pl.wikipedia.org/wiki?curid=92294" title="Franciszek Marchlewski">
Franciszek Marchlewski

Franciszek Marchlewski (ur. grudzień 1920 w Kwidzynie, zm. 25 września 2004 w Gdyni) – polski pływak, trener.
W 1947 roku jako pierwszy zawodnik z Pomorza został mistrzem Polski w pływaniu; zdobywał złote medale mistrzostw Polski jeszcze trzykrotnie. Przez lata był związany z Flotą Gdynia, gdzie wychował wielu zawodników, m.in. Andrzeja Salamona. Był także trenerem kadry narodowej oraz działaczem Polskiego Związku Pływackiego. Zmarł po długiej i ciężkiej chorobie w 2004 r.

</doc>
<doc id="92297" url="https://pl.wikipedia.org/wiki?curid=92297" title="Centertel">
Centertel



</doc>
<doc id="92302" url="https://pl.wikipedia.org/wiki?curid=92302" title="Czarna Woda">
Czarna Woda



</doc>
<doc id="92303" url="https://pl.wikipedia.org/wiki?curid=92303" title="Zaklików (gmina)">
Zaklików (gmina)

Zaklików (hist. "gmina Zdziechowice") – gmina miejsko-wiejska (od 1 stycznia 2014 r.) w województwie podkarpackim, w powiecie stalowowolskim. Stanowi najbardziej na północ wysuniętą część województwa (szerokość geograficzna północna: 50°49′14′′). W latach 1975–1998 gmina położona była w województwie tarnobrzeskim.
Siedziba gminy to Zaklików.
Według danych z 31 grudnia 2020 gminę zamieszkiwało 8497 osób.
Położenie geograficzne.
Gmina leży na południowo-zachodnim skraju Wyżyny Lubelskiej (mezoregion Wzniesienia Urzędowskie) i w zachodniej części Równiny Biłgorajskiej, będącej północną częścią Kotliny Sandomierskiej. Ponad połowę obszaru gminy pokrywają bory sosnowe będące częścią większych kompleksów Lasów Lipskich i Janowskich. Obszar gminy przecina, płynąca ze wschodu na zachód, rzeka Sanna.
Struktura powierzchni.
Według danych z roku 2002 gmina Zaklików ma obszar 202,15 km², w tym:
Gmina stanowi 24,27% powierzchni powiatu.
Miejscowości w gminie.
Od 8 marca 1990 gmina Zaklików funkcjonuje jako jednostka samorządu terytorialnego. W jej składzie są następujące miejscowości:
Obszar gminy wynosi 20 215 ha, w tym
Sołectwa.
Antoniówka, Baraki Nowe, Baraki Stare, Dąbrowa, Gielnia, Goliszowiec, Irena, Józefów, Karkówka, Lipa, Łążek, Łysaków, Łysaków-Kolonia, Zdziechowice Pierwsze, Zdziechowice Drugie
Sąsiednie gminy.
Gościeradów, Potok Wielki, Pysznica, Radomyśl nad Sanem, Trzydnik Duży

</doc>
<doc id="92306" url="https://pl.wikipedia.org/wiki?curid=92306" title="Pionier">
Pionier



</doc>
<doc id="92309" url="https://pl.wikipedia.org/wiki?curid=92309" title="Flaga Żar">
Flaga Żar

Flaga Żar – jeden z symboli miasta Żary w postaci flagi.
Wygląd i symbolika.
Flaga podzielona jest na cztery równe pola w krzyż:
W wersji uroczystej flaga zawiera w polach barwnych, centralnie godła herbowe (m.in. Bibersteinów i Promnitzów) w takiej kolejności jak w herbie oraz pośrodku płata, tarczę sercową barwy błękitnej (PANTONE 299 U 2X) z łękawicą złotą (żółtą) w kształcie litery "W", jak w herbie miasta.

</doc>
<doc id="92310" url="https://pl.wikipedia.org/wiki?curid=92310" title="James Baldwin">
James Baldwin

James Baldwin (ur. 2 sierpnia 1924 w Nowym Jorku, zm. 1 grudnia 1987 w Saint-Paul-de-Vence) – amerykański powieściopisarz i eseista, Afroamerykanin. Jego powieści i manifesty zaliczane są do najważniejszych dzieł literatury afroamerykańskiej. 
Życiorys.
Pochodził z wielodzietnej rodziny. Był dziewiątym dzieckiem nigeryjskiego pastora. Wychował się w Harlemie pod okiem surowego ojczyma, który sprzeciwiał się jego literackim aspiracjom. Znalazł jednak wsparcie u swego nauczyciela. Pomógł mu także burmistrz Nowego Jorku, Fiorello La Guardia, a później inny czarnoskóry pisarz, idol Baldwina, Richard Wright. W młodości imał się różnych zajęć, był m.in. kaznodzieją. Do roku 1942 uczęszczał do DeWitt Clinton High School. 
Baldwin, podobnie jak wielu innych amerykańskich pisarzy tego okresu, przeniósł się na jakiś czas do Europy – w 1948 r. zamieszkał w Paryżu. Po powrocie do Ameryki zaangażował się w ruch praw obywatelskich i działania na rzecz równości rasowej. Aktywnie wspierał działalność Martina Luthera Kinga. 
Tematyka utworów Baldwina często dotyczy problemów rasizmu i prześladowania homoseksualizmu, widzianych z perspektywy osobistych doświadczeń (sam był homoseksualistą).

</doc>
<doc id="92311" url="https://pl.wikipedia.org/wiki?curid=92311" title="Datong">
Datong

Datong (chiń. 大同; pinyin: "Dàtóng") – miasto o statusie prefektury miejskiej w północnych Chinach, w prowincji Shanxi. W 2010 roku liczba mieszkańców miasta wynosiła 1 071 836. Prefektura miejska w 1999 roku liczyła 3 016 569 mieszkańców.
Ważny ośrodek wydobycia węgla kamiennego. Przemysł koksochemiczny, maszynowy, środków transportu, materiałów budowlanych, spożywczy i porcelanowy.
Stolica rzymskokatolickiej diecezji Datong.
Historia.
Miasto założono w II wieku p.n.e.; pierwotnie nosiło ono nazwę Píngchéng (平城). W latach 398–494 było stolicą dynastii Wei. W 1048 roku nazwę miasta zmieniono na Datong.

</doc>
<doc id="92312" url="https://pl.wikipedia.org/wiki?curid=92312" title="Barney Glaser">
Barney Glaser

Barney Glaser (ur. 1930, zm. 2022)- amerykański socjolog, jeden z twórców metodologii teorii ugruntowanej.
Autor książki metodologicznej "Theoretical Sensitivity" oraz wielu prac napisanych wspólnie z Anselmem Straussem.

</doc>
<doc id="92315" url="https://pl.wikipedia.org/wiki?curid=92315" title="Leonard Schatzman">
Leonard Schatzman

Leonard Schatzman - amerykański socjolog, współpracownik Anselma Straussa. Badacz terenowy, metodolog, autor koncepcji tzw. 'wymiarowania' (ang. "dimensionalising").
Współautor książki "Field Research", Englewood Cliffs, N.J.: Prentice Hall, Inc. (wraz z A. Straussem).

</doc>
<doc id="92319" url="https://pl.wikipedia.org/wiki?curid=92319" title="Épagneul breton">
Épagneul breton

Épagneul breton – rasa psów należąca do grupy wyżłów w sekcji wyżłów kontynentalnych. Zaklasyfikowana jest do podsekcji psów w typie spaniela. Typ wyżłowaty. Podlega próbom pracy.
Historia rasy i jej użytkowość.
Épagneul breton wywodzi się z Francji. Rasę wyhodowano w XVIII wieku, na terenie zachodniej Bretanii. Do odrodzenia hodowli spaniela bretońskiego walnie przyczynił się Arthur Enaud, twórca planowego programu hodowlanego, który na początku XX wieku pozwolił odbudować podupadającą wówczas rasę. Na wystawie psów rasowych spaniel bretoński pojawił się po raz pierwszy w 1896 roku, do Stanów Zjednoczonych rasę sprowadzono w latach 30. XX wieku. Épagneul breton jest psem należącym do legawców, wykorzystującym w polowaniu na drobną zwierzynę leśną i ptactwo "górny wiatr". Wykazuje dużą wszechstronność: nadaje się zarówno do wystawiania i płoszenia zwierzyny, jak i jej aportowania. W trakcie polowania zdradza tendencję do pracy w pobliżu swojego właściciela. W Polsce spaniele bretońskie są rzadko spotykane, podczas gdy we Francji to jedna z najpopularniejszych ras myśliwskich. Liczne hodowle tej rasy występują także w Anglii oraz w Stanach Zjednoczonych. Od 1982 roku rasa oficjalnie występuje tam pod nazwą brittany.
Zachowanie i charakter.
Pies energiczny, przyjacielski, lubiący towarzystwo ludzi (w tym dzieci) i innych zwierząt. Aktywny pies myśliwski, aportujący, pracujący i chętny do zabaw. Ze względu na łagodne usposobienie i łatwość w prowadzeniu odpowiedni również dla początkujących myśliwych. Potrzebuje dużo ruchu. Jako podopieczny osoby niebędącej myśliwym sprawdza się zwłaszcza jako towarzysz do uprawiania joggingu. W przypadku zaniedbania jego potrzeb ruchowych może wykazywać zachowania niszczycielskie. 
Wygląd.
Rasa dobrze umięśniona, wyróżniająca się elegancką sylwetką i długimi łapami. Sierść średniej długości, gęsta, z frędzlami na uszach, piersi, podbrzuszu i wyższych partiach łap. Umaszczenie białe w łaty: w Stanach Zjednoczonych wyłącznie pomarańczowe lub wątrobiane, w Europie dopuszcza się także czarne oraz odmianę trójkolorową. Mogą występować drobne cętki, preferuje się jednak wyraźne łaty. W porównaniu do innych spanieli épagneul breton ma mniejsze i wyżej osadzone uszy, lżejszą głowę, krótszy ogon i bardziej napiętą skórę.
Zdrowie i pielęgnacja.
Spaniel bretoński ma tendencję do zapadania na infekcje uszu. Inne typowe dla przedstawicieli tej rasy schorzenia to zaćma, postępujący zanik siatkówki i hemofilia. Psa należy regularnie szczotkować i dokładnie sprawdzać stan uszu.

</doc>
<doc id="92328" url="https://pl.wikipedia.org/wiki?curid=92328" title="Pionier (sieć światłowodowa)">
Pionier (sieć światłowodowa)

Polski Internet Optyczny (PIONIER) – ogólnopolska sieć światłowodowa, następca sieci POL-34, służąca głównie ośrodkom akademickim do celów naukowych oraz do wytworzenia i testowania pilotowych usług społeczeństwa informacyjnego. Do jej stworzenia powołano konsorcjum Pionier. Sieć PIONIER połączona jest z europejskimi naukowymi sieciami i centrami komputerowymi, np. CERN, GÉANT i Deutsches Forschungsnetz (DFN).
Sieć PIONIER budowana była od roku 2001. W roku 2014 łączna długość własnych światłowodów sieci wyniosła 5612 km, oprócz tego dzierżawiono 878 km sieci, a światłowody zagraniczne do Hamburga i CERN miały długość 2454 km. Sieć łączy 21 dużych miejskich sieci komputerowych i 5 centrów komputerów dużej mocy. Należą do nich: AMSK (Szczecin), BIAMAN (Białystok), BYDMAN (Bydgoszcz), Cyfronet (Kraków), CzestMAN (Częstochowa), ICM (Warszawa), KIELMAN (Kielce), KosMAN (Koszalin), LODMAN (Łódź), LubMAN (Lublin), MAN Opole, MAN Radom, MAN Toruń, NASK (Warszawa), OLMAN (Olsztyn), POZMAN (Poznań), PulMAN (Puławy), RMSK (Rzeszów), SASK (Śląsk), TASK (Trójmiasto), WCSS (Wrocław) i ZIELMAN (Zielona Góra). 
PIONIER ma też połączenie z siecią naukową obwodu kaliningradzkiego, białoruską (BASNET), czeską (CESNET), słowacką (SANET) i ukraińską (UARNET i URAN)
Operatorem sieci jest Poznańskie Centrum Superkomputerowo-Sieciowe afiliowane przy Instytucie Chemii Bioorganicznej PAN w Poznaniu.

</doc>
<doc id="92330" url="https://pl.wikipedia.org/wiki?curid=92330" title="Cavalier king charles spaniel">
Cavalier king charles spaniel

Cavalier king charles spaniel – rasa psów, należąca do IX grupy FCI psów ozdobnych i do towarzystwa, zaklasyfikowana do sekcji siódmej – angielskie spaniele miniaturowe. Typ wyżłowaty. Nie podlega próbom pracy.
Rys historyczny.
Przodkami tych psów były płochacze francuskie i hiszpańskie. W XVI wieku cavaliery cenione były we Francji głównie przez Henryka III, a później przez Ludwika XIV. W Anglii znane były w kręgach arystokracji jako psy do towarzystwa. Rasa ta znalazła uznanie wśród takich osobistości jak: Karol I i II, od którego wzięła się nazwa rasy, hodowali je także wcześniej: Henryk VIII, Elżbieta I oraz Maria Stuart.
Po XVII wieku zaczęły wchodzić w modę psy z bardziej spłaszczoną kufą, na wzór mopsa i china japońskiego. Przez następne stulecia rasa niemal całkowicie zmieniła swój wygląd. W 1920 roku Amerykanin Roswell Eldridge wziął udział w wystawie psów Crufts Dog Show w Anglii. Jako że nie znalazł tam King Charles Spanieli znanych mu z obrazów z XVII wieku, zorganizował konkurs, którego celem było przywrócenie starego wzorca psów. Pierwszym zwycięzcą konkursu była suka o imieniu Ann’s Son, która stała się pierwowzorem rasy. W 1928 roku została wybrana nowa nazwa Cavalier King Charles Spaniel.
Wygląd.
Szata i umaszczenie.
1. Blenheim: głęboki kasztanowo-rudy kolor łat równomiernie rozmieszczonych na perłowobiałym tle. Znaczenia na głowie symetryczne z miejscem między uszami na wysoko cenioną plamę (znaczenie) w kształcie rombu (jest to charakterystyczna cecha rasy).
2. Tricolor (trójkolorowe): czarne i białe łaty równo rozmieszczone z podpalanymi znaczeniami nad oczami, na policzkach, wewnątrz uszu, na wewnętrznej stronie kończyn i spodzie ogona. Jakiekolwiek inne kolory lub rozkład barw w najwyższym stopniu niepożądane.
3. Black and tan (czarne podpalane): kruczoczarne tło z podpalaniem nad oczami, na policzkach, wewnątrz uszu, na klatce piersiowej i pod spodem ogona. Podpalanie powinno być w żywym odcieniu. Białe znaczenia niepożądane.
4. Ruby (rubinowy): jednolity kolor głęboko czerwony. Białe znaczenia niepożądane.
Zachowanie i charakter.
Żywy i wesoły, pełen wdzięku, lubiący zabawę, przywiązany do członków rodziny, pozbawiony lęku i agresji, przyjacielski. Wykazuje się zachowaniami prospołecznymi wobec psów oraz innych zwierząt domowych. Cavaliery to psy uległe, potrzebują odpowiedniej dawki ruchu.
Użytkowość.
Współcześnie cavalier king charles spaniel jest hodowany w celach reprezentacyjnych. Wykorzystuje się także go w terapii chorych. Nadaje się do psich sportów tj. mini agility. Dawniej używany do polowań. Teraz jest psem głównie do towarzystwa.
Zdrowie i pielęgnacja.
Regularnie należy kontrolować stan wrażliwych oczu (tendencje do obfitego łzawienia) i uszu.
Wymaga częstego czesania. Sierści się nie podcina.
Ze względu na krótki pysk cavaliery cierpią na wiele chorób: selektywne oddychanie doprowadziło do występowania u nich wad serca, problemów z oczami i stawami, a także bólów głowy.
W lutym 2022 roku Sąd Okręgowy w Oslo zakazał hodowli psów ras brachycefalicznych – w tym cavalier king charles spanieli – ponieważ narusza ona ustawę o dobrostanie zwierząt, przyczyniając się do ich problemów zdrowotnych.

</doc>
<doc id="92334" url="https://pl.wikipedia.org/wiki?curid=92334" title="Betulaceae">
Betulaceae



</doc>
<doc id="92337" url="https://pl.wikipedia.org/wiki?curid=92337" title="Terminal komputerowy">
Terminal komputerowy

Terminal (ang. "terminal" – końcówka) – urządzenie pozwalające człowiekowi na pracę z komputerem lub systemem komputerowym. Terminal musi posiadać urządzenie wejściowe do wprowadzania instrukcji oraz urządzenie wyjściowe do przekazywania informacji operatorowi. Terminal jest stacją sieci komputerowej lub w systemie (np. w Internecie), służącą do wprowadzania lub odczytywania danych. Sam terminal nie musi mieć nawet procesora w sensie jednego układu, przykładowo popularne w latach 80. w Polsce terminale Mera serii 7xxx były zbudowane z bramek TTL serii 74.
Historia.
W przeszłości terminale miały postać drukarki połączonej z klawiaturą. Człowiek wpisywał polecenia, które trafiały do odległego komputera zajmującego kilka pięter budynku. Po jakimś czasie komputer odpowiadał wysyłając znaki na drukarkę. Tego typu system nosił nazwę dalekopisu (TTY z ang. "teletype", albo "teletypewriter"). Do komunikacji wykorzystywano często standard RS-232. Rozwój techniki komputerowej spowodował zastąpienie drukarek monitorami CRT. Komputery były zbyt kosztowne, aby jeden człowiek wykorzystywał całą moc jednej maszyny. Do każdego z nich podłączano wiele terminali, które pozwalały na lepsze wykorzystanie ich drogocennego czasu.
Rewolucja cyfrowa obniżyła ceny sprzętu i doprowadziła do powstania komputera osobistego. Jedna maszyna służy jednemu człowiekowi. W takiej sytuacji terminal stał się przeżytkiem. Jego wykorzystanie ograniczono do dużych serwerów sieciowych pozbawionych własnych ekranów i klawiatur.
Zdalne logowanie.
Zastosowanie.
Rozwój sieci komputerowych spowodował, że wykorzystanie usług terminalowych stało się znowu powszechne. Wyobraźmy sobie sytuację, w której użytkownik robi coś głupiego w swoim komputerze. Potem dzwoni do helpdesku i prosi go o ratunek. Pracownik helpdesk musi przespacerować się po kilku piętrach, aby stwierdzić, że użytkownik np. włączył nadpisywanie liter w edytorze tekstu i powinien nacisnąć klawisz "Insert".
W takiej sytuacji niezwykle pomocne stają się wirtualne terminale. W stacjach roboczych uruchamiany jest serwer usługi terminalowej, który pozwala na połączenie się z systemem przez sieć komputerową. Pracownik helpdesku zdalnie loguje się do wirtualnego terminala. Na swoim ekranie może zobaczyć dokładnie to samo, co widzi użytkownik. Problem zostaje rozwiązany bez zbędnego tracenia czasu.
Umożliwia to także skupienie obsługi informatycznej w jednym miejscu i np. pomoc użytkownikom w różnych oddziałach firmy w całym kraju lub na świecie z jednego miejsca, bądź też właśnie rozproszenie obsługi i korzystanie z wiedzy i pomocy specjalistów, którzy znajdują się w dowolnym miejscu na świecie, wystarczy, że posiadają oni komputer i połączenie z siecią firmową (np. przez VPN, SSH).
Oprogramowanie.
Usługi terminalowe dostępne są w systemie Windows. Jednak prawdziwą siłę pokazują w Uniksie i Linuksie. Każdy użytkownik widziany jest przez te systemy, jakby pracował na wirtualnym terminalu. Takie podejście powoduje, że te same aplikacje mogą pracować lokalnie lub przez sieć. Dostęp do komputera z sieci jest dużo łatwiejszy, ale podlega bardzo ścisłej kontroli.
Najpopularniejsze systemy zdalnego logowania to:
Aktywowanie usług terminalowych zwiększa zagrożenie przejęciem komputera przez intruza. Aby się przed tym zabezpieczyć maszyny powinny chronić hasła oraz systemy kryptograficzne. Aby chronić pozbawione zabezpieczeń maszyny można posłużyć się VPN lub przekazywaniem portów przez SSH.
Terminal mobilny.
Współcześnie określenia "terminal" lub "terminal mobilny" używa się niekiedy w odniesieniu do przenośnego urządzenia stanowiącego – zgodnie z pierwotną definicję – "końcówkę" umożliwiającą zdalny dostęp do systemu komputerowego (systemu płatności bankowych, systemu sprzedaży biletów itd). Są to na przykład tzw. "terminale płatnicze" (w odniesieniu do urządzeń umożliwiających płatność kartą, patrz: Terminal POS). 
W kolejnictwie powszechnie stosuje się określenie "terminal mobilny" wobec urządzenia umożliwiającego sprzedaż i kontrolę biletów kolejowych przez konduktorów na pokładzie pojazdu.

</doc>
<doc id="92338" url="https://pl.wikipedia.org/wiki?curid=92338" title="Jiang Zemin">
Jiang Zemin

Jiang Zemin (ur. 17 sierpnia 1926 w Yangzhou, zm. 30 listopada 2022 w Szanghaju) – chiński polityk oraz działacz państwowy i partyjny. W latach 1989–2002 sekretarz generalny Komunistycznej Partii Chin, w latach 1989–2004 przewodniczący Centralnej Komisji Wojskowej, w latach 1993–2003 przewodniczący Chińskiej Republiki Ludowej. Twórca tzw. zasady trzech reprezentacji.
Życiorys.
Z wykształcenia inżynier elektryk. Absolwent Shanghai Shixi High School. Wstąpił do KPCh w 1946, w późniejszych latach był funkcjonariuszem partyjnym w przemyśle. Wewnątrz struktur partyjnych, był znany jako liberał partyjny. W 1983 został ministrem przemysłu elektronicznego. W 1985 został mianowany burmistrzem Szanghaju, a następnie, w 1988, Sekretarzem Partii Komunistycznej w tym mieście. Od 1987 był członkiem Biura Politycznego KPCh. W 1989 r., po zdławieniu przez wojsko prodemokratycznych wystąpień studenckich na placu Tian’anmen, został wyznaczony jako następca dla Zhao Ziyanga, w tym samym roku zajął stanowisko sekretarza generalnego. Jiang był sprzymierzeńcem Deng Xiaopinga, jawnie popierał i kontynuował przemiany gospodarcze, które zachodziły w Chinach już wcześniej od lat 80. W następnych latach zastąpił Denga na stanowisku szefa Centralnej Komisji Wojskowej.
Działalność polityczna.
Jiang był postrzegany za polityka pragmatycznego, osobę krytyczną wobec rzeczywistości i człowieka otwartego. Był też czynnym zwolennikiem otwarcia gospodarczego – dopuścił m.in. do wprowadzenia Chin do Światowej Organizacji Handlu (WTO).
W trakcie jego kursu politycznego; Specjalny Region Administracyjny Hongkong został przyłączony, jako nadzwyczajny autonomiczny region Chin. Wcześniej był to teren zależny od Wielkiej Brytanii. To samo stało się z portugalskim regionem Makau, który został przyłączony jako region specjalny, z własnym ustawodawstwem i władzą wykonawczą.
Krytyka.
Niektóre źródła zarzucają mu zbudowanie pewnej wąskiej grupy oligarchii w strukturach partii komunistycznej, odchodząc tym od ideałów ideologicznych. Jiang Zemin chciał, by zachowano wobec niego pełną lojalność. Z tego powodu wytworzyła się wąska grupa bliskich adeptów jego chińskiej polityki. Niedługo później, wykorzystał to do obsadzania tych ludzi w najważniejszych funkcjach kierowniczych: w Biurze Politycznym i Stałym Komitecie Politbiura. Wiele źródeł opisuje korupcję w trakcie jego rządów.
Polityka Jiang Zemina była też wątpliwa dla wojskowych. W 1993 r. grupa 116 oficerów napisała do niego list otwarty, w którym poddała krytyce ustępstwa Chin wobec Stanów Zjednoczonych.
W rezultacie prowadzonej przez niego polityki gospodarczej doświadczono nietypowego wzrostu gospodarczego. Czynniki gospodarcze, które wpłynęły na ten wzrost gospodarczy, to polityka rozkwitu przemysłu ciężkiego i inwestycji, jakie dalej opierały się na modelu centralnego planowania. Niektórzy ekonomiści podają jednak krytyczny czynnik tzw. niezdrowego kapitału, który spłynął do Chin: chodzi o zasoby zbudowane na łamaniu praw pracowniczych, wyzysku i wartości dodatkowej. Owe elementy mają odzwierciedlenie w skutkach, gdyż nierówności ekonomiczne w trakcie rządów Jiang Zemina, rosły szybciej niż poprzednio, w 2010 r. przyjęto konsensus, że nierówności są w Chinach większe niż w Stanach Zjednoczonych.
Wycofanie się z życia publicznego.
W listopadzie 2002 z powodów zdrowotnych zrezygnował z przewodnictwa w partii, w marcu 2003 ze stanowiska przewodniczącego ChRL (na obu stanowiskach zastąpił go Hu Jintao); w marcu 2005 zrezygnował z funkcji przewodniczącego Centralnej Komisji Wojskowej ChRL, co było jego ostatnim oficjalnym stanowiskiem. Tę funkcję przejął Hu Jintao.
W 2007 uczestniczył w uroczystości z okazji 80. rocznicy powstania Chińskiej Armii Ludowo-Wyzwoleńczej. Pojawił się na ceremonii otwarcia XXIX Letnich Igrzysk Olimpijskich w Pekinie. W lipcu 2011 w mediach na świecie zaczęły krążyć plotki o jego rzekomej śmierci. Chińskie media zdementowały nieprawdziwe informacje. 9 października 2011 wystąpił publicznie w Pekinie na uroczystości upamiętniającej 100. rocznicę rewolucji Xinhai.
W październiku 2012 gościł na XVIII zjeździe KPCh, wziął też udział w bankiecie z okazji 65. rocznicy powstania Chińskiej Republiki Ludowej. We wrześniu 2015 pojawił się na chińskiej paradzie wojskowej z okazji 70. rocznicy zakończenia II wojny światowej. W październiku 2017 gościł na XIX zjeździe KPCh. W 2019 pojawił się na pogrzebie byłego premiera ChRL Li Penga. Był także obecny podczas parady wojskowej z okazji 70. rocznicy proklamowania Chińskiej Republiki Ludowej.
Zmarł w Szanghaju, 30 listopada 2022 roku. Według oświadczenia wydanego przez KPCh powodem śmierci była białaczka i niewydolność wielonarządowa. Jego ciało zostało skremowane, a 11 grudnia 2022 roku prochy rozrzucono przy ujściu rzeki Jangcy z pokładu fregaty "Yangzhou".

</doc>
<doc id="92344" url="https://pl.wikipedia.org/wiki?curid=92344" title="Linia Syberyjska">
Linia Syberyjska

Linia Syberyjska – powstały w XVIII wieku łańcuch stanic kozackich i fortec (ogółem 141), służący do obrony rosyjskich rejonów przygranicznych przed najazdami koczowników.
Linia Syberyjska rozciągała się wzdłuż rzeki Irtysz na Syberii od Omska (terytorium Rosji) do Semipałatińska i Ustkamienogorska (tereny Wschodniego Kazachstanu).

</doc>
<doc id="92345" url="https://pl.wikipedia.org/wiki?curid=92345" title="Poziomy organizacji żywej materii">
Poziomy organizacji żywej materii

W przyrodzie ożywionej wyróżnia się różne poziomy organizacji materii, od pojedynczej komórki, poprzez kolonię, tkankę, organizm, aż do biosfery. Kolejne poziomy są przedmiotem zainteresowania różnych dziedzin nauki.
Poziomy.
W strukturze organizacyjnej żywej materii wyróżniamy trzy poziomy:
Płaszczyzną zainteresowania ekologii są wszystkie poziomy powyżej pojedynczego osobnika, niezależnie czy jest to jednokomórkowiec, czy organizm wielokomórkowy.
Większość organizmów na Ziemi żyje otoczona innymi organizmami, wchodząc z nimi w najrozmaitsze interakcje. Jeśli zatem za podstawową jednostkę organizacji przyjmiemy pojedynczą istotę żywą, to każdy wyższy poziom organizacji składa się z większej od 1 liczby osobników. W ten sposób już dwa osobniki mogą tworzyć rodzinę, kilka stado lub grupę rodzinną itp. Najprostszym przykładem ekosystemu jest związek między jednym producentem (np. bakterii autotroficznej) i jednym destruentem (np. bakterii heterotroficznej). Taka organizacja realizowałaby proces produkcji i dekompozycji materii organicznej w oparciu o czerpaną ze środowiska energię i pierwiastki pobierane, a następnie oddawane do środowiska, a zatem spełniałby podstawowe założenia ekosystemu.
Największym poziomem organizacji życia jest biosfera, obejmująca wszystkie obszary, na których występują żywe istoty. Z chwilą, gdy człowiek odkryje życie we Wszechświecie, biosfera rozciągnie się również na tamte obszary.
Przez wiele ostatnich lat badano głównie poziom komórkowy i organizmalny, a dziś ze względu na wiele chorób występujących w nowoczesnym świecie, których przyczyną jest środowisko społeczne i emocjonalna więź międzyludzka, zajęto się poziomem ponadorganizmalnym. 
Z punktu widzenia ekologii podstawowymi poziomami organizacji są:
W obrębie tych jednostek ekologicznych mogą egzystować mniejsze zespoły, wyróżniające na podstawie innych kryteriów: etologicznych (np. rodzina, stado), fitosocjologicznych (zespół roślinności) czy mikrobiologicznych (kolonia bakteryjna). 

</doc>
<doc id="92355" url="https://pl.wikipedia.org/wiki?curid=92355" title="Klasztor Shaolin">
Klasztor Shaolin



</doc>
<doc id="92356" url="https://pl.wikipedia.org/wiki?curid=92356" title="CSS Sumter">
CSS Sumter

CSS Sumter - to okręt marynarki Skonfederowanych Stanów Ameryki, prowadzący działania rajderskie podczas domowej wojny secesyjnej.
Podczas wojny secesyjnej w USA, cała amerykańska przedwojenna flota wojenna i większość floty handlowej znalazła się pod kontrolą Unii (stanów północnych). Północ ponadto zastosowała blokadę morską portów Południa. Wskutek tej dysproporcji jedyną możliwością Konfederacji na morzu było prowadzenie wojny rajderskiej - zwalczanie handlu morskiego Unii. W tym celu, oprócz werbowania kaprów przez władze Konfederacji, przebudowywano kilka statków na okręty wojenne, nazwane krążownikami (ang. "cruiser").
Pierwszym okrętem tej klasy był 437-tonowy bark z pomocniczym napędem parowym śrubowym "Sumter". Zbudowany był w grudniu 1857 w Filadelfii, jako statek handlowy "Habana" (nazywany też "Havana"). Przed wojną używany był do komunikacji między Nowym Orleanem a Hawaną na Kubie.
W kwietniu 1861 został zakupiony przez marynarkę konfederacką i przebudowany w Nowym Orleanie na uzbrojony okręt. W czerwcu okręt został przyjęty w skład marynarki konfederackiej, otrzymując nazwę CSS "Sumter". Dowództwo objął komandor porucznik Raphael Semmes.
Pierwszym głośnym wyczynem "Sumtera" było jego przedarcie się przez unijną blokadę morską z delty Missisipi 30 czerwca 1861. Udało mu się ujść dozorującemu tam slupowi USS "Brooklyn" (2532 t, 21 dział). Do poszukiwań "Sumtera" wydelegowano następnie eskadrę okrętów Unii, lecz przez długi czas pozostawał on nieuchwytny.
Działając na Morzu Karaibskim, CSS "Sumter" na początku lipca zdobył 8 unijnych statków handlowych na wodach w okolicach Kuby, z czego jeden spalił, a pozostałe 7 przyprowadził 6 lipca na Kubę. Władze hiszpańskie jednak po dwóch tygodniach zwróciły te statki Unii. Następnie, "Sumter" zdobył 2 żaglowce u wybrzeży Ameryki Południowej. Dwa dalsze statki zostały przezeń zdobyte i spalone we wrześniu i październiku. Uzupełniając zapasy węgla na Martynice, "Sumter" został 23 listopada odnaleziony przez unijny slup USS "Iroquois", lecz zdołał mu ujść.
Od listopada do stycznia 1862 "Sumter", płynąc do Europy, zdobył na Północnym Atlantyku dalsze 6 statków. Potrzebując napraw kotłów i maszyn, "Sumter" zawinął do Gibraltaru. Naprawy jednak nie mogły być tam dokonane, a w międzyczasie port został zablokowany przez okręty Unii. Wobec tego, w kwietniu 1862 konfederaci porzucili "Sumtera" w Gibraltarze, a komandor Semmes objął w lipcu nowo zbudowany w Wielkiej Brytanii konfederacki krążownik CSS "Alabama", który okazał się pod jego dowództwem najskuteczniejszym okrętem tej klasy.
W grudniu 1862 rozbrojony "Sumter" został sprzedany prywatnym właścicielom i używany przez nich jako statek handlowy "Gibraltar". W 1863 używany był jako łamacz blokady, prowadząc ryzykowny, ale zyskowny handel między Europą a Stanami Skonfederowanymi. Statek prawdopodobnie zatonął podczas sztormu w kanale La Manche w 1867.
Podczas działalności jako rajder, "Sumter" zdobył 18 statków, z których 7 zostało zwrócone na Kubie, a 7 spalone. Straty oceniano na ok. milion USD. Był to pierwszy z rajderów konfederackich. 
Charakterystyki.
Trzymasztowy bark konstrukcji drewnianej z pomocniczym napędem śrubowym.

</doc>
<doc id="92357" url="https://pl.wikipedia.org/wiki?curid=92357" title="Alonso Álvarez de Pineda">
Alonso Álvarez de Pineda

Alonso Álvarez de Pineda (ur. 1494 w Aldeacentenera, zm. 1520 w Meksyku) – hiszpański podróżnik, odkrywca i kartograf.
Życiorys.
Przypuszczalnie urodził się w Hiszpanii (Aldeacentenera), chociaż nie jest znane dokładne miejsce urodzenia, ani imiona jego rodziców.
Odkrywca.
Wiosną 1519 r. Álvarez de Pineda otrzymał zlecenie od hiszpańskiego gubernatora Jamajki Francisco de Garay w celu zbadania północnych wybrzeży Zatoki Meksykańskiej oraz odkrycia nowych ziem. Dotyczyło ono terenów pomiędzy odkryciami Juana Ponce de León na Florydzie, a odkryciami dokonanymi w imieniu Diego Velázqueza w południowej zatoce. Deklarowanym celem rejsu było poszukiwanie cieśniny na Ocean Spokojny. Prawdopodobnie pod koniec marca tego roku (1519) Álvarez wypłynął z Jamajki z 4 statkami i 270 mężczyznami, około 6 tygodni po tym, jak Hernán Cortés opuścił Kubę podczas ekspedycji, która doprowadziła do meksykańskiego podboju. Pineda wypłynął w kierunku północnym i dotarł na Florydę. Dalej żeglując na zachód, badał wybrzeża północno-amerykańskie. W czerwcu 1519 r., dokładnie w święto Bożego Ciała, odkrył Zatokę Bożego Ciała. Po wyjściu na ląd, ogłosił Teksas posiadłością hiszpańską.

</doc>
<doc id="92358" url="https://pl.wikipedia.org/wiki?curid=92358" title="PZL P.6">
PZL P.6

PZL P.6 (PZL P-6) – prototyp polskiego samolotu myśliwskiego projektu Zygmunta Puławskiego z rodziny myśliwców z polskim płatem, opracowany i oblatany w 1930 roku w Państwowych Zakładach Lotniczych.
Historia.
Samolot myśliwski PZL P.6 został zaprojektowany przez wybitnego polskiego inżyniera i pilota Zygmunta Puławskiego, na zamówienie polskiego lotnictwa wojskowego. Stanowił on rozwinięcie poprzedniej, niezwykle udanej konstrukcji Puławskiego jaką był samolot myśliwski PZL P.1.
Zastosowano w nim sprawdzone w PZL P.1 rozwiązania techniczne takie jak wymyślony przez Puławskiego „polski płat”. Zastosowano lekką, półskorupową konstrukcję kadłuba.
Pod koniec roku 1930 myśliwiec zaprezentowano na Międzynarodowym Salonie Lotniczym w Paryżu, gdzie został uznany za najnowocześniejszy samolot myśliwski.
Na bazie PZL P.6 opracowano prototyp samolotu myśliwskiego PZL P.7, który od pierwowzoru odróżniało przede wszystkim zastosowanie silnika ze sprężarką. Po testach porównawczych Polskie Siły Powietrzne zadecydowały o wyborze i wprowadzeniu do produkcji PZL P.7.
Służba w lotnictwie.
Samolot ten nigdy nie wyszedł poza stadium prototypu i tym samym nigdy nie trafił do produkcji oraz służby w lotnictwie. Samolot ten na owe czasy był zwrotny, szybki i dobrze uzbrojony.
Opis techniczny.
Całkowicie metalowy (duralowy) jednomiejscowy górnopłat zastrzałowy z „polskim płatem”. Podwozie klasyczne stałe z płozą ogonową. Napęd stanowił bezsprężarkowy silnik gwiazdowy Gnome-Rhone „Jupiter” VI FH o mocy 450 KM. Uzbrojenie to 2 karabiny maszynowe kaliber 7,9 mm.

</doc>
<doc id="92367" url="https://pl.wikipedia.org/wiki?curid=92367" title="Wyoming (szkuner)">
Wyoming (szkuner)

Wyoming – amerykański sześciomasztowy szkuner zwodowany w 1909 roku, najdłuższy drewniany statek (żaglowiec) świata, jaki kiedykolwiek zbudowano (nośność 6004 DWT). 11 marca 1924 roku zatonął w czasie sztormu z całą załogą, złożoną z 14 osób, na Atlantyku u wybrzeży stanu Massachusetts.

</doc>
<doc id="92368" url="https://pl.wikipedia.org/wiki?curid=92368" title="Georgia (imię żeńskie)">
Georgia (imię żeńskie)



</doc>
<doc id="92377" url="https://pl.wikipedia.org/wiki?curid=92377" title="Aleksander Newski">
Aleksander Newski

Aleksander I Newski, ros. "Александр Невский" (ur. ok. 1220, zm. 14 listopada 1263 w Gorodcu koło Niżnego Nowogrodu) – książę Nowogrodu Wielkiego (1228—1229, 1236—1240, 1241—1252 i 1257—1259), wielki książę kijowski (1249—1263), wielki książę włodzimierski (1252—1263) z dynastii Rurykowiczów, uznawany za świętego przez Rosyjski Kościół Prawosławny.
Życiorys.
Syn księcia Jarosława II, wnuk Wsiewołoda III Wielkie Gniazdo. W 1236 został wybrany księciem Nowogrodu. W tym czasie ze wschodu nadciągały ordy tatarskie, na zachodzie coraz większe zagrożenie stwarzali niemieccy kawalerowie mieczowi, a z północy zaczęli zagrażać Szwedzi. Tych ostatnich pokonał w 1240 nad Newą, stąd wziął się jego przydomek. W 1242 zwyciężył Niemców i wyzwolił miasto Psków oraz odniósł słynne zwycięstwo nad wojskami inflanckiej gałęzi zakonu krzyżackiego na zamarzniętym jeziorze Pejpus (Czudzkim; tzw. bitwa na lodzie), co zapobiegło ich ekspansji na ziemie ruskie. Następnie pokonał najeżdżające Ruś wojska litewskie.
Będąc doskonałym dyplomatą i jednocześnie typowym feudałem, dobrze rozumiał, że jest w swych działaniach całkowicie zależny od tatarskiej Złotej Ordy. Dlatego też prowadził bezwzględną i powolną jej politykę. W 1249 przyjął tytuł księcia kijowskiego, a w 1252 – wielkiego księcia włodzimierskiego (jarłyk Batu-chana). W 1257 odbył wraz z Tatarami ekspedycję karną do Nowogrodu, powstrzymującego się z wypłatą danin.
W 1263 złożył śluby zakonne i przyjął imię Aleksy. 14 listopada tego samego roku zmarł, a jego ciało spoczęło we Włodzimierzu nad Klaźmą, w soborze Narodzenia Matki Bożej na terenie monasteru pod tym samym wezwaniem. 
W 1547 został kanonizowany przez Rosyjską Cerkiew Prawosławną. Relikwie Aleksandra Newskiego w 1724 przewieziono do Ławry Aleksandra Newskiego w Petersburgu, gdzie były wystawione dla kultu początkowo w cerkwi Zwiastowania, następnie w latach 1790–1922 w soborze Trójcy Świętej. W czasie akcji otwarcia relikwiarzy przeprowadzonej przez rząd bolszewicki szczątki Aleksandra Newskiego zostały odebrane wiernym i przeniesione do Muzeum Historii Religii i Ateizmu w Piotrogrodzie, gdzie pozostawały do 1989. Wówczas ponownie trafiły do soboru Trójcy Świętej, jednak bez oryginalnego srebrnego sarkofagu, który pozostaje częścią ekspozycji Ermitażu.
Był ojcem Dymitra, Andrzeja i Daniela.
Aleksander Newski w kulturze.
Aleksandrowi Newskiemu poświęcił kantatę Siergiej Prokofjew. Książę jest również bohaterem nakręconego w 1938 filmu "Aleksander Newski" Siergieja Eisensteina z wykorzystaniem muzyki Prokofjewa, a także filmu z 2008 r. "" w reż. Igora Kalenowa.
W grudniu 2008 postać średniowiecznego księcia zajęła pierwsze miejsce w trwającym ponad pół roku konkursie "Imię Rosji" na największe postacie w rosyjskiej historii, w którym przez Internet i telefon oddano w sumie 5 mln głosów. Na Aleksandra Newskiego oddano 524 575 głosów.

</doc>
<doc id="92379" url="https://pl.wikipedia.org/wiki?curid=92379" title="Palau">
Palau

Palau, Republika Palau (ang. "Republic of Palau", palau "Belau", "Beluu er a Belau", jap. パラオ, パラオ共和国, "Parao", "Parao Kyōwakoku") – wyspiarskie państwo samorządowe, stowarzyszone ze Stanami Zjednoczonymi, położone na Oceanie Spokojnym, w Oceanii oraz w Mikronezji, ok. 1160 km na południe od Guam, ok. 800 km na wschód od Filipin i 3200 km na południe od Tokio. Obejmuje zachodnią część archipelagu Karolinów oraz 4 pojedyncze wyspy koralowe (Sonsorol, Merir, Pulo Anna i Tobi) i atol Helen (łącznie ponad 250 wysp).
Historia.
Wyspy odkryte zostały w 1543 przez Ruya Lópeza de Villalobosa. Od końca XVII wieku do 1899 jako część Karolinów stanowiły posiadłość hiszpańską, a następnie zostały sprzedane Niemcom, które rozpoczęły na wyspach wydobycie boksytów (rudy aluminium) i innych zasobów.
W 1914 roku wyspy przejęli Japończycy. Sześć lat później wprowadzono administrację japońską z ramienia Ligi Narodów. Podczas II wojny światowej w 1944 wyspy zostały zajęte przez Stany Zjednoczone po bitwie o Peleliu.
Po wojnie, w latach 1947–1994 terytorium powiernicze ONZ pod administracją USA (do 1990 w ramach Powierniczych Wysp Pacyfiku).
W 1978 Palau stało się oddzielnym państwem i przyjęło nazwę Belau (po podziale administracyjnym przez USA wysp Oceanu Spokojnego). W 1979 mieszkańcy Palau odrzucili propozycję wstąpienia do Sfederowanych Stanów Mikronezji. W 1981 państwo przyjęło konstytucję Palau. W tym samym roku została także wprowadzona autonomia wewnętrzna kraju. W 1982 władze państwa zawarły ze Stanami Zjednoczonymi układ o wolnym stowarzyszeniu. Ratyfikowano go w 1993.
1 października 1994 Palau uzyskało niepodległość jako państwo stowarzyszone z USA. Państwo utrzymuje związki o charakterze gospodarczym z USA, Japonią i Tajwanem (pomoc finansowa). 15 grudnia 1994 zostało członkiem ONZ oraz kilku innych organizacji międzynarodowych.
Ustrój polityczny.
Palau jest republiką. Konstytucja została przyjęta w 1980, zaczęła obowiązywać od 1 stycznia 1981 roku. Polityka zagraniczna i obronna podlega USA. Głową państwa i szefem rządu jest prezydent, wybierany na kadencję 4-letnią w wyborach powszechnych. Władza ustawodawcza należy do dwuizbowego Kongresu Narodowego (Izba Przedstawicieli i Senat), wybieranego w wyborach powszechnych. Władza wykonawcza należy do rządu, powoływanego przez prezydenta.
Geografia.
Palau obejmuje ponad 250 wysp (największe – Babeldaob, Koror) w zachodniej części archipelagu Karoliny, otoczonych szeroką rafą. Występują jeziora krasowe z wodą morską i jaskinie. Najwyższym punktem jest Ngerchelchauus, który ma wysokość 242 m n.p.m.
Klimat wysp to klimat równikowy wybitnie wilgotny (odmiana monsunowa): średnia temperatura miesięczna w ciągu całego roku wynosi ok. 28 °C, a roczne opady 3800 mm. Bujna szata roślinna; drzewo żelazne, pandan, gaje palmy kokosowej. Palau posiada bogatą faunę, występuje tam ponad 1400 gatunków ryb, 700 korali, żyją tam także słonowodne krokodyle.
Podział administracyjny.
Od 1984 roku Palau dzieli się na 16 stanów:
Gospodarka.
Na większości wysp rośnie palma kokosowa. Główne rośliny żywieniowe: kolokazja (taro), maniok, bataty, banany. Dużą rolę odgrywa połów ryb (zwłaszcza tuńczyka), żółwi, muszli. Palau eksportuje ryby, olej kokosowy i koprę, wyroby rzemiosła artystycznego i szylkret. Rozwija się turystyka, sporty wodne.
W 2009 roku roczne zużycie energii elektrycznej wyniosło 88,75 GWh. 99,7% produkowanej w kraju energii elektrycznej uzyskiwano ze spalania importowanej ropy naftowej, a 0,30% z energii słonecznej; planowano zwiększenie udziału energii elektrycznej pozyskiwanej ze źródeł odnawialnych do 20% w roku 2000.
Jako jedno z niewielu państw na świecie Palau nie ma długu zagranicznego.
Międzynarodowy port lotniczy położony jest na wyspie Babelthuap, połączonej mostem z wyspą Koror.
57% PKB pochodzi z usług, a pozostałe 43% z rolnictwa i przemysłu.
Emisja gazów cieplarnianych.
Emisja równoważnika dwutlenku węgla z Palau wyniosła w 1990 roku 2,275 Mt, z czego 2,155 Mt stanowił dwutlenek węgla. W przeliczeniu na mieszkańca emisja wyniosła wówczas 142,826 t dwutlenku węgla, a w przeliczeniu na 1000 dolarów PKB 11,856 t. Następnie emisje wahały się, osiągając maksymalne wartości w 2012. Wzrost emisji wynikał głównie z jej zwiększenia przez transport. W 2018 emisja dwutlenku węgla pochodzenia kopalnego wyniosła 1,273 Mt, a w przeliczeniu na mieszkańca 57,955 t i w przeliczeniu na 1000 dolarów PKB 4,133 t. Głównym gazem cieplarnianym emitowanym z Palau jest dwutlenek węgla. Wraz ze wzrostem jego emisji udział metanu maleje, a od końca XX w. na drugie miejsce wysunęły się emisje podtlenku azotu.
Ludność.
Ludność posługuje się głównie językiem palau (z grupy indonezyjsko-oceanicznej języków austronezyjskich), natomiast drugim językiem urzędowym jest angielski. 
Stan Angaur zamieszkiwany przez ok. 120 osób posiada, jak wszystkie pozostałe, własną konstytucję. Jednakże, jako jedyny, posiada zapis w artykule XII, który wymienia trzy języki urzędowe tego stanu: palau, angielski, japoński. Ministerstwo Spraw Zagranicznych Japonii w swojej oficjalnej informacji o Palau wymienia jedynie języki: palau i angielski.
Nauczanie języka japońskiego w Palau rozpoczęło się w 1914 r., gdy Japończycy przejęli wyspy. W przeciwieństwie do Japończyków ani Hiszpanie, ani Niemcy nie stworzyli kompleksowego systemu szkolnego dla mieszkańców, chociaż misjonarze założyli kilka szkół. Edukacja w języku japońskim trwała do końca II wojny światowej.
Stale zamieszkanych jest tylko 8 wysp, a średnia gęstość zaludnienia to 44 osoby/km².
Na Palau średnia gęstość zaludnienia jest najbardziej zbliżona do średniej gęstości zaludnienia na świecie.
Religia.
Struktura religijna kraju w 2015 roku według CIA:
Statystyki demograficzne.
Źródło: CIA Factbook

</doc>
<doc id="92382" url="https://pl.wikipedia.org/wiki?curid=92382" title="Amerykański Staffordshire terrier">
Amerykański Staffordshire terrier

Amerykański Staffordshire terrier (amstaff – skrót od American Staffordshire) – jedna z ras psów, należąca do grupy terierów, zaklasyfikowana do sekcji terierów w typie bull. Nie podlega próbom pracy.
Rys historyczny.
Istnieją różne wersje dotyczące powstania rasy. Jedna z nich mówi, że rasa wywodzi się od Staffordshire Bull Terrierów, psów hodowanych do walk w XIX-wiecznej Anglii, skąd podczas emigracji w połowie XIX w. przywędrowały wraz z ludźmi do USA, gdzie powstała większa i silniejsza odmiana.
Wygląd.
Budowa.
American Staffordshire terrier robi wrażenie psa o dużej sile w stosunku do swojego ciężaru i wzrostu. Jest to pies mocny, umięśniony, a zarazem zwinny, czujny na sygnały otoczenia. Jest zwarty, o niezbyt długich kończynach, nie podkasany.
Użytkowość.
American Staffordshire terrier współcześnie jest wykorzystywany jako pies rodzinny. Zaliczany do psów obronnych.
Zachowanie i charakter.
American Staffordshire terrier jest dynamicznym, odważnym i energicznym zwierzęciem, stąd ma on dużą potrzebę ruchu. Ułożenie tego silnego psa polega na podporządkowaniu go przewodnikowi od szczenięcia. Ma on skłonność do bójek ze względu na pierwotne przeznaczenie, toteż szczenięta należy od początku uczyć przyjaznych kontaktów z innymi psami. Amstaffy wymagają bliskiego kontaktu z właścicielem.
Popularność.
American Staffordshire terrier w Polsce pojawił się na początku lat 90. XX w. W szybkim czasie zdobył dużą popularność.

</doc>
<doc id="92386" url="https://pl.wikipedia.org/wiki?curid=92386" title="Ministerstwo Obrony Narodowej">
Ministerstwo Obrony Narodowej

Ministerstwo Obrony Narodowej (MON) – urząd administracji rządowej w Polsce podlegający ministrowi właściwemu do spraw obrony narodowej. W XIX wieku funkcjonował jako Ministerstwo Wojny, w okresie II RP zaś nosił nazwę Ministerstwa Spraw Wojskowych.
Siedziba ministerstwa mieści się przy al. Niepodległości 218 w Warszawie. MON zajmuje także budynek przy ul. Klonowej 1.
Struktura organizacyjna.
W skład ministerstwa wchodzi Gabinet Polityczny Ministra oraz następujące jednostki organizacyjne (w tym zarządy wchodzące w skład Sztabu Generalnego Wojska Polskiego):
Organy podległe ministrowi (z zastrzeżeniem określonych w ustawie o SKW i SWW uprawnień Prezesa Rady Ministrów i Ministra Koordynatora Służb Specjalnych):
Jednostki organizacyjne podległe ministrowi:
Jednostki organizacyjne nadzorowane przez ministra:
Historia.
Początek funkcjonowania resortu obrony wiąże się z powołaniem w 1775 Departamentu Wojskowego w ramach Rady Nieustającej. W 1789 powstała Komisja Wojskowa Obojga Narodów, od 1791 podległa Straży Praw. Na przełomie 1793/94 przywrócono Departament, w 1794 utworzono Wydział Potrzeb Wojskowych Rady Najwyższej Narodowej.
Kolejne ministerstwo wojny powstało w Księstwie Warszawskim w ramach pierwszego polskiego rządu (początkowo tymczasowego w postaci Komisji Rządzącej). 15 stycznia 1807 członkowie KR wybrali spośród siebie pięciu dyrektorów, w tym dyrektora wojny. Po powołaniu 5 października rzeczywistego już rządu Stanisława Małachowskiego, Dyrekcja Wojny stała się Ministerium Wojny. Od 1807 do 1810 liczba urzędników ministerstwa wzrosła z kilkunastu do ponad stu. Działania Ministerium ustały 4 maja 1813.
W 1814 dla uregulowania spraw wojskowych KW ustanowiono w Paryżu Komitet Wojskowy Organizacyjny. Wraz z powstaniem Królestwa Polskiego w 1815, najwyższym urzędem wojskowym i jedną z pięciu komisji rządowych (ministerstw) stała się nowo powstała Komisja Rządowa Wojny, na której czele zgodnie z zapisem konstytucji stał minister wojny. W zakres kompetencji Komisji wchodziły wszystkie sprawy związane z obronnością kraju: pobór, utrzymanie i żołd wojska, układanie rocznych budżetów, szkolnictwo wojskowe, administracja oraz utrzymanie budynków wojskowych. Po upadku powstania listopadowego i wprowadzeniu w 1832 Statutu Organicznego, przestała istnieć odrębność polskiego wojska względem rosyjskiego. Do uporządkowania i zamknięcia spraw wojskowych w KP utworzono wówczas biura wojenne, nazwane później wydziałami po byłej KRW, które funkcjonowały w ramach Komisji Rządowej Spraw Wewnętrznych. Ich działalność przeciągała się przez ponad 30 lat, ostatecznie zlikwidowano je dopiero po powstaniu styczniowym.
30 stycznia 1917 Tymczasowa Rada Stanu (obywatelski organ tworzący za zgodą władz niemieckich i austriackich zalążki instytucji państwowych w nieistniejącej wówczas jako państwo Polsce) utworzyła Komisję Wojskową, która do momentu zorganizowania Ministerstwa Wojny miała zajmować się polskimi sprawami wojskowymi. Komisja 2 listopada 1918 została przekształcona w Ministerstwo Spraw Wojskowych (). Od 4 listopada będącym w fazie organizacji resortem mieszczącym się w Pałacu Pod Blachą tymczasowo kierował Jan Wroczyński. Trzy dni później (w nocy z 6 na 7) w Lublinie powstał pierwszy powojenny, w zamierzeniu ogólnokrajowy, polski rząd Ignacego Daszyńskiego (Tymczasowy Rząd Ludowy Republiki Polskiej). Stanowisko ministra wojny zajął w nim Edward Śmigły-Rydz. Rząd podał się do dymisji 11 listopada, a sześć dni później ministrem spraw wojskowych w nowej radzie ministrów został Józef Piłsudski (którego w pełnieniu obowiązków zastępował Śmigły-Rydz). Od tej pory M.S.Wojsk. stało się jedynym naczelnym organem administracji państwowej do kierowania i administrowania polskimi siłami zbrojnymi.
W czasie londyńskiej emigracji polskiej władzy podczas II wojny światowej, 30 listopada 1942 zmieniono nazwę Ministerstwa Spraw Wojskowych na Ministerstwo Obrony Narodowej.
W 1944 w ramach Polskiego Komitetu Wyzwolenia Narodowego (tymczasowy organ władzy na obszarze wyzwolonym spod okupacji niemieckiej) kierownikiem Resortu Obrony Narodowej został Michał Żymierski. Ostatniego dnia grudnia powołano Rząd Tymczasowy RP. Ministrem obrony narodowej był w nim Żymierski, który 28 czerwca wszedł w skład Tymczasowego Rządu Jedności Narodowej, wkrótce potem uznanego przez społeczność międzynarodową za pełnoprawny polski rząd. Pomimo tego, ministrów obrony narodowej (od 1979 ministrów spraw wojskowych) powoływano w Londynie aż do 1990, choć nie mieli oni żadnego wpływu na siły zbrojne i obronność Polski.

</doc>
<doc id="92387" url="https://pl.wikipedia.org/wiki?curid=92387" title="Minister obrony narodowej">
Minister obrony narodowej



</doc>
<doc id="92388" url="https://pl.wikipedia.org/wiki?curid=92388" title="MON">
MON



</doc>
<doc id="92389" url="https://pl.wikipedia.org/wiki?curid=92389" title="MSZ">
MSZ



</doc>
<doc id="92392" url="https://pl.wikipedia.org/wiki?curid=92392" title="Australian Kelpie">
Australian Kelpie



</doc>
<doc id="92395" url="https://pl.wikipedia.org/wiki?curid=92395" title="Owczarek australijski - Kelpie">
Owczarek australijski - Kelpie



</doc>
<doc id="92397" url="https://pl.wikipedia.org/wiki?curid=92397" title="Arirania amazońska">
Arirania amazońska

Arirania amazońska, arirania, wydra wielka, wydra olbrzymia ("Pteronura brasiliensis") – gatunek drapieżnego ssaka z rodziny łasicowatych, jedyny przedstawiciel rodzaju "Pteronura" , w niektórych częściach Ameryki Południowej nazywana wilkiem rzecznym. Największa z wydr (Lutrinae) i – obok rosomaka i kałana morskiego – jeden z największych łasicowatych. 
Pożywienie.
Głównym pokarmem są:
Tryb życia.
Są ssakami aktywnymi tylko w ciągu dnia. Prawie zawsze występują w grupach liczących do 20 osobników – zazwyczaj 8 sztuk. Grupa zajmuje terytorium ok. 20 km długości i szerokości, wyłącznie w obszarze po obu stronach rzeki. Spędzają dużo czasu na lądzie na oczyszczonych z roślinności fragmentach brzegu.

</doc>
<doc id="92398" url="https://pl.wikipedia.org/wiki?curid=92398" title="Dynamiczny HTML">
Dynamiczny HTML

Dynamiczny HTML, dynamiczny hipertekstowy język znaczników (ang. "Dynamic HyperText Markup Language", DHTML) – umowna nazwa dla technik służących do dynamicznej zmiany treści, wyglądu, zachowania dokumentu HTML, umożliwiających interakcję strony www z użytkownikiem i stosowanie efektów wizualnych.
Dynamicznym HTML-em bardzo często mylnie nazywa się technologie umożliwiające dynamiczne generowanie dynamicznych stron WWW.
DHTML pozwala na tworzenie takich rzeczy jak rozwijane menu, powiększające się miniaturki, czy pojawiające się na żądanie dodatkowe sekcje tekstu. Wprowadził także interaktywne animacje. Wcześniej raz wyświetlona strona pozostawała praktycznie cały czas niezmienna (nie licząc ewentualnych pól formularzy i wtyczek).
DHTML to także kilka niezgodnych ze sobą różnych standardów i implementacji, braki dokumentacji. Powstały liczne strony, które działały dobrze tylko w konkretnej wersji konkretnej przeglądarki. Wymusiło to na producentach wprowadzenie Quirks mode, podszywania się pod produkty konkurencji i innych dziwnych technik.
W skład DHTML wchodzą technologie takie jak (X)HTML, DOM, CSS, SVG (i inne aplikacje XML-a), rozszerzenia przeglądarek (np. w postaci filtrów) i JavaScript (lub inny język skryptowy działający po stronie przeglądarki stron WWW), który jest najistotniejszy, ponieważ dzięki niemu można „wprawić w ruch” pozostałe technologie.
Historia.
Pierwszą przeglądarką obsługującą DHTML (czerwiec 1997) był Netscape Navigator w wersji 4. Jego implementacja DOM, oparta na niezależnych warstwach, była jednak ograniczona. Tworzenie skryptów nastręczało więc wiele trudności.
Drugą przeglądarką (październik 1997), która wprowadziła obsługę DHTML, był Internet Explorer. W przeciwieństwie do konkurenta, zawierał bardzo elastyczną implementację DOM, która pozwalała nawet na całkowite przebudowanie dokumentu. Obie implementacje nie były ze sobą zgodne.
W październiku 1998 W3C ogłosiło finalną wersję oficjalnego standardu DOM, zbliżonego funkcjonalnie do wersji Microsoftu, ale o innej składni. Możliwe stało się więc opracowanie programu, który obsługiwałby DHTML na podstawie oficjalnych standardów. Pierwszą przeglądarką, która częściowo wprowadziła ów model, był Internet Explorer 5 z marca 1999 (Zachowano jednak zgodność z implementacją DOM w poprzedniej wersji).
Kompletna obsługa modelu DOM W3C pojawiła się dopiero w listopadzie 2000 wraz z premierą przeglądarki Netscape Navigator 6. Warte podkreślenia jest, że w aplikacji tej zrezygnowano ze wspierania modelu warstwowego z wcześniejszej wersji.
Wsparcie dla DHTML w Operze pojawiło się dopiero w wersji 7 ze stycznia 2003. Zaimplementowano dwie wersje: W3C i Microsoftu.
DHTML a AJAX.
Od roku 2005 popularność szybko zdobywa termin AJAX, który poszerzył możliwości używania DHTML o dane zaczerpnięte z serwera. Mimo różnych założeń, akcentowanych możliwych udoskonaleń serwisów WWW, dat upowszechnienia skrótów, oba rozwiązania opierają się praktycznie na tych samych, elementarnych technologiach.

</doc>
<doc id="92400" url="https://pl.wikipedia.org/wiki?curid=92400" title="Flatufilia">
Flatufilia



</doc>
<doc id="92406" url="https://pl.wikipedia.org/wiki?curid=92406" title="Limousin">
Limousin

Limousin (wym. []) – kraina historyczna i w latach 1982–2015 region administracyjny Francji. Stolicą jest Limoges.
Region położony jest w środkowej części Francji. Graniczy z innymi regionami: od wschodu z Owernią, od południa z Midi-Pireneje, od zachodu z Akwitanią i Poitou-Charentes a od północy z Regionem Centralnym.
Region liczy ok. 750 000 mieszkańców, co sprawia, że po Korsyce, jest drugim w kolejności najmniej zaludnionym regionem Francji. Oprócz stolicy regionu, Limoges, inne większe miasta to: Brive-la-Gaillarde, Tulle, Guéret.
Główne rzeki: Vienne, Dordogne, Charente.

</doc>
<doc id="92412" url="https://pl.wikipedia.org/wiki?curid=92412" title="Internet Protocol Television">
Internet Protocol Television

Internet Protocol Television (w skrócie IPTV) – technika umożliwiająca przesyłanie sygnału telewizyjnego w sieciach szerokopasmowych opartych na protokole IP.
IPTV jest to jedna forma oferowania telewizji cyfrowej, która polega na dostarczaniu wideo w sieci Internet i/lub Intranet. Jako medium transmisyjne wykorzystuje się dla niej sieci szerokopasmowe obsługujące protokół IP. Wśród tych ostatnich zdecydowanie dominują sieci bazujące na różnych odmianach techniki DSL (która jest również stosowana przez polskich operatorów telekomunikacyjnych do świadczenia w dużej skali usług szybkiego dostępu do Internetu). Każdy odbiornik STB posiada własny unikatowy adres IP, na który przesyłany jest strumień wideo z serwera. Strumień wideo najczęściej jest zakodowany w formacie MPEG-2, MPEG-4 część 2 lub innych formatach stosowanych do realizacji mediów strumieniowych w sieci Internet, takich jak WMV lub RealVideo.
Operator telekomunikacyjny, posiadający sieć dostępową, może oferować bezpośrednio usługi IPTV lub też udostępniać własną sieć innym usługodawcom dla takiej samej oferty. Telewizja IPTV pozwala na oferowanie dodatkowych możliwości interakcji, usług na żądanie, przewodników programowych oraz programu telewizyjnego na żywo.
Zalety.
Najczęściej popełnianym błędem przy mówieniu o IPTV jest utożsamianie jej z oglądaniem na ekranie komputera ściągniętych z Internetu plików wideo lub też korzystaniem z transmisji strumieniowej (YouTube) z poziomu stron www. IPTV nie korzysta z Internetu, a z wydzielonej części sieci, co jest bezpieczniejsze z punktu widzenia zagrożeń płynących z sieci (wirusy, ataki hakerów itd.) i gwarantuje znacznie mniejszą podatność na zmiany dostępnej szybkości transmisji niż to ma miejsce w Internecie.
Do korzystania z IPTV nie jest potrzebny komputer – można z niej korzystać mając telewizor podłączony do sieci za pośrednictwem tzw. przystawki telewizyjnej, czyli set-top boxa. To samo urządzenie może stać się także dekoderem dla telewizji cyfrowej.
Zgodnie z określeniem „interaktywna”, jakie pojawia się w nazwie IPTV, oglądający ma bardzo szerokie możliwości kreowania de facto własnego programu telewizyjnego, z doborem repertuaru audycji i czasu ich emisji, uzyskuje dostęp do wielu dodatkowych usług np. gier sieciowych, skrzynki pocztowej, informacji lokalnych itd., a nawet może w najnowszych rozwiązaniach opracowanych przez Alcatel na bieżąco komentować i wyrażać swoje emocje głosem lub za pomocą systemu awatarów (graficzne wyobrażenie użytkownika używane w Internecie) i emotikon (symbole graficzne obrazujące stany emocjonalne) w łączności z innymi widzami.
Różnice w funkcjonalności w porównaniu z telewizją tradycyjną.
Osoby, które miały do czynienia z nową usługą, zwracają uwagę przede wszystkim na szereg funkcji dających widzowi poczucie daleko idącej swobody w tym co, kiedy i w jaki sposób ogląda. Realizacja tego postulatu jest wynikiem zastosowania nie jednej konkretnej funkcji, ale szeregu z nich. Część operatorów zdecydowała się np. na udostępnienie zasobów filmowych w ramach modelu wideo na żądanie (VoD). W gruncie rzeczy usługa ta przypomina korzystanie z wirtualnej wypożyczalni wideo. Posługując się przyjaznym dla użytkownika interfejsem wyświetlanym na ekranie telewizora, odszukuje on interesujący go tytuł, a po zapoznaniu się z podstawowymi informacjami na jego temat, obejrzeniu zwiastuna, może rozpocząć seans. Rozliczenie takiej usługi może odbywać się w różny sposób. Płaci za pojedynczą projekcję, za dostęp do całego kanału czy też wybranych gatunków filmów itd. Podobne rozwiązania są już stosowane w wielu hotelach. Inną bardzo przydatną funkcją jest tzw. „time shifting”, czyli oglądanie z przesunięciem czasowym. Typowym zastosowaniem jest sytuacja, kiedy widz na pewien czas przełącza się na inny kanał np. w celu obejrzenia serwisu informacyjnego i nie chce stracić fragmentu filmu, który oglądał poprzednio. Z kolei osoby nie posiadające możliwości rejestracji całych audycji docenią usługę cyfrowego magnetowidu sieciowego – czyli PVR (ang. Network Personal Video Recorder). Pozwala ona na zapisywanie interesujących widza programów na zewnętrznym serwerze, a nie lokalnie, co uwalnia go od zakupu dodatkowego sprzętu – np. twardego dysku w przystawce telewizyjnej bądź całego komputera – i pozwala na odtworzenie całego zarejestrowanego materiału w dogodnej dla niego porze. Użytkownik obsługuje wszystkie funkcje IPTV bezpośrednio z ekranu telewizora za pośrednictwem przyjaznego menu graficznego, czyli tzw. interfejsu nawigacyjnego (ang. Electronic Program Guide). Usługodawca może w szerokim zakresie dostosowywać go zarówno pod względem formy, jak i zawartości do potrzeb swoich klientów.
IPTV to równie duża pomoc dla osób, które z różnych względów nie mogły do tej pory korzystać z dostępu do stron www czy poczty elektronicznej. Bez potrzeby zakupu komputera – te usługi są udostępniane wprost na ekranie telewizora. Więcej, to samo dotyczy gier sieciowych, z których mogli się cieszyć do tej pory właściciele PC i konsol. Żeby mówić o interaktywności i tworzyć prawdziwe społeczności widzów, które mogłyby przeżywać wspólnie i dzielić się wrażeniami na bieżąco np. emocjami towarzyszącymi spotkaniu reprezentacji piłkarzy, nieodzowne staje się udostępnienie dodatkowych kanałów komunikacji. W rozwiązaniu Alcatel Amigo – po dołożeniu mikrofonu do przystawki – widzowie mogą komentować na bieżąco wydarzenia rozgrywające się na ekranie korzystając z połączenia VoIP. Dodatkowo do dyspozycji widza jest system ikon, emoticonów, avatarów i chat.
Oprócz różnic natury funkcjonalnej IPTV oferuje także nową jakość obrazu. Już samo przejście na przekaz cyfrowy widać gołym okiem, a po uwzględnieniu możliwości transmisji telewizji wysokiej rozdzielczości HDTV (ang. High Definition TV), skok jakościowy jest jeszcze większy.
Podobne określenia.
Terminu IPTV nie należy mylić z podobnymi określeniami:

</doc>
<doc id="92414" url="https://pl.wikipedia.org/wiki?curid=92414" title="Clumber Spaniel">
Clumber Spaniel

Clumber Spaniel – jedna z ras psów, należąca do grupy psów aportujących, płochaczy i psów wodnych. Zaklasyfikowana do sekcji płochaczy. Podlega próbom pracy.
Clumber Spaniel jest najcięższym spanielem. Średnia waga psa wynosi 36 kg, jednakże zgodnie z wzorcem FCI dopuszczalne są także cięższe osobniki. Posiada szeroką i dużą głowę o wyraźnym przełomie czołowym i głęboko osadzonych oczach. Jego jedwabista i czysto biała szata jest szczególnie obfita na szyi i klatce piersiowej. Jest oddanym, pojętnym i wytrzymałym psem o wyczulonym węchu.
Przeciętna długość życia u tej rasy wynosi ok. 12 lat.
Clumber spaniel to pies inteligentny, opanowany, dostojny. Posiada bardzo dobry węch. Nie wykazuje agresji.
Nazwa clumber spaniel pochodzi od nazwy posiadłości Clumber Park, na terenie której psy tej rasy hodował książę Newcastle. Głównie jemu rasa ta zawdzięcza swój rozwój.

</doc>
<doc id="92415" url="https://pl.wikipedia.org/wiki?curid=92415" title="Macierz odwrotna">
Macierz odwrotna

Macierz odwrotna – element odwrotny w pierścieniu macierzy kwadratowych. Uogólnieniem pojęcia macierzy odwrotnej jest tzw. uogólniona macierz odwrotna.
Definicja.
Niech formula_1 będzie macierzą kwadratową ustalonego stopnia. Macierz formula_1 jest odwracalna, jeśli istnieje taka macierz formula_3 że zachodzi
gdzie formula_5 jest macierzą jednostkową. Macierz formula_6 nazywa się wówczas macierzą odwrotną do macierzy formula_1 i oznacza się przez formula_8
Jeżeli taka macierz formula_6 nie istnieje, to macierz formula_1 nazywamy nieodwracalną.
Macierze kwadratowe ustalonego stopnia tworzą pierścień (łączny, nieprzemienny z jedynką), powyższe definicje określają więc element odwracalny oraz odwrotny do danego w tym pierścieniu. Należy pamiętać, że jeżeli w pierścieniu łącznym element odwrotny do danego istnieje, to jest wyznaczony jednoznacznie.
Pełna grupa liniowa.
Dla danego pierścienia formula_11 zbiór wszystkich macierzy odwracalnych stopnia formula_12 jest grupą ze względu na mnożenie macierzy. Grupę tę nazywa się pełną (ogólną) grupą liniową stopnia formula_12 nad formula_11 i oznacza formula_15
Odwracalność a nieosobliwość.
Definicja wyznacznika macierzy kwadratowej ma sens, o ile pierścień formula_16 nad którym zbudowana jest macierz, jest przemienny. Macierzą nieosobliwą bądź niezdegenerowaną nazywa się każdą macierz o odwracalnym wyznaczniku (jeżeli formula_11 jest ciałem, to jest to równoważne temu, że jest on różny od zera). Macierzą osobliwą albo zdegenerowaną nazywa się macierz o wyznaczniku nieodwracalnym (zerowym) – są one dzielnikami zera w pierścieniu macierzy ustalonego stopnia.
Z własności macierzy dołączonej wynika, że macierz kwadratowa nad pierścieniem przemiennym jest odwracalna wtedy i tylko wtedy, gdy jest ona nieosobliwa. Tak więc nieosobliwość macierzy staje się kryterium odwracalności macierzy.
Jeżeli pierścień formula_11 nie jest przemienny, to określenie wyznacznika staje się niemożliwe i nie istnieje prosta metoda rachunkowa pozwalająca stwierdzić odwracalność macierzy. Wyjątek stanowią algebry centralne proste formula_11 i określany w nich wyznacznik Dieudonné (o wartościach w abelianizacji formula_20 czyli grupie formula_21).
Przykłady.
Macierz
ma wyznacznik równy formula_35 którego odwrotność w pierścieniu formula_36 również wynosi formula_37 Zatem macierz formula_1 ma macierz odwrotną w formula_39
Rzeczywiście,
a więc
Macierz
ma wyznacznik równy 3, który w pierścieniu formula_43 jest odwracalny (jego odwrotność też wynosi formula_45).
Macierz formula_6 jest więc odwracalna, a macierzą odwrotną do niej jest
Wyznaczanie.
Metoda dopełnień algebraicznych.
Macierz odwrotną do nieosobliwej macierzy formula_1 obliczamy następująco:
gdzie formula_50 jest macierzą dołączoną do macierzy formula_1 (czyli transponowaną macierzą dopełnień algebraicznych).
Metoda ta zakłada równoważność nieosobliwości i odwracalności.
Metoda eliminacji Gaussa-Jordana.
Metoda eliminacji Gaussa-Jordana jest jedną z metod wyznaczania macierzy odwrotnej metodami bezwyznacznikowymi.
Niech formula_52 zaś formula_53 Przez formula_54 rozumieć będziemy macierz klatkową, której pierwsze formula_55 kolumn jest kolumnami macierzy formula_56 a następne formula_57 kolumn jest kolumnami macierzy formula_58 (kreska między nimi służy oddzieleniu tych podmacierzy od siebie).
Aby znaleźć macierz odwrotną do formula_59 należy rozwiązać układ równań formula_60 względem macierzy formula_3 która jest szukaną macierzą odwrotną. Należy więc do obu podmacierzy macierzy formula_62 domnożyć macierz formula_6 (z definicji wynika, że nie ma różnicy czy prawo-, czy lewostronnie) otrzymując w ten sposób macierz formula_64 (lub formula_65). Ponieważ formula_66 to ostatecznie możemy interpretować tę operację jako formula_67
Operacja mnożenie macierzy nie jest prosta i dodatkowo nie znamy wartości macierzy formula_3 wystarczy jednak w sposób zachowujący rozwiązania tego układu równań przekształcić macierz formula_62 w macierz formula_70 Sprowadza się to ostatecznie do przekształcenia podmacierzy formula_1 w podmacierz jednostkową formula_5 za pomocą neutralnych dla rozwiązań takiego układu operacji elementarnych na wierszach, działając przy tym na całej macierzy połączonej. Najszybszym zaś algorytmem wykorzystującym te operacje jest właśnie metoda eliminacji Gaussa-Jordana.

</doc>
<doc id="92417" url="https://pl.wikipedia.org/wiki?curid=92417" title="Macierz odwracalna">
Macierz odwracalna



</doc>
<doc id="92419" url="https://pl.wikipedia.org/wiki?curid=92419" title="Owczarek belgijski">
Owczarek belgijski

Owczarek belgijski, belgijski pies pasterski – grupa wielu blisko ze sobą spokrewnionych ras psów pasterskich uzyskanych w Belgii w drodze selekcji hodowlanej na wydajność w zaganianiu i na posłuszeństwo, powszechnie używanych do strzeżenia stad do końca XIX wieku. Typ wilkowaty. Podlega próbom pracy.
W 1891 roku profesor Adolf Reul z Belgijskiej Szkoły Nauk Weterynaryjnych zainicjował proces selekcjonowania (z 8 uznawanych wówczas standardów) 4 głównych linii hodowlanych uzyskując jeden podstawowy typ o 4 maściach i rodzajach szaty, obecnie uznawanych za odrębne rasy lub za odmiany owczarka belgijskiego, w zależności od narodowego klubu danego kraju. Są to:
W Międzynarodowej Federacji Kynologicznej (FCI) owczarek belgijski jest zarejestrowany jako jedna rasa o numerze wzorca 15, podzielona na cztery odmiany. W Stanach Zjednoczonych jedynie laekenois nie został uznany za odrębną rasę, natomiast pod nazwą owczarka belgijskiego klasyfikowany jest najpopularniejszy groenendael.
Współcześnie owczarki belgijskie są użytkowane jako psy obronne pracujące w policji i armii, a także jako psy stróżujące. Przy zapewnieniu im odpowiedniej dawki ruchu dobrze przystosowują się do warunków panujących w mieszkaniach.
Owczarki belgijskie to rasa dość trudna przez swoją silną potrzebę ruchu, dlatego nie jest polecana początkującym hodowcom. Są to psy bystre, inteligentne i bardzo czujne, skore do współpracy. Zaliczane są do psów obronnych.
Potrzebami istotnymi do zrealizowania wobec owczarków belgijskich są:

</doc>
<doc id="92420" url="https://pl.wikipedia.org/wiki?curid=92420" title="Rachunek błędów">
Rachunek błędów

Rachunek błędów – zespół zagadnień na pograniczu metrologii, statystyki i matematyki stosowanej, obejmujący zasady opracowywania i prezentacji wyników doświadczalnych. Analiza błędów obejmuje dyskusje zasadności stosowanych metod pomiarowych, dyskusje ich dokładności i powtarzalności oraz właściwą analizę wielkości błędów, czyli właśnie "rachunek błędów". Wszelkie wyniki pomiarów pozbawione dyskusji błędów, a zwłaszcza określenia błędu pomiarowego, są w istocie wyłącznie wskazaniami. Jeśli na przykład ktoś stwierdza, że jest wzrostu 4 m, to w zasadzie może być to prawda, bowiem kluczowe jest zagadnienie: w jaki sposób dokonano pomiaru.
Analizując możliwe błędy pomiarowe oraz prezentując wyniki pomiarów, używamy następujących określeń:
Od 1995 r. zalecane jest stosowanie w praktyce pomiarowej rachunku niepewności.

</doc>
<doc id="92421" url="https://pl.wikipedia.org/wiki?curid=92421" title="Belgian Shepherd Dog">
Belgian Shepherd Dog



</doc>
<doc id="92424" url="https://pl.wikipedia.org/wiki?curid=92424" title="Macierz nieosobliwa">
Macierz nieosobliwa



</doc>
<doc id="92428" url="https://pl.wikipedia.org/wiki?curid=92428" title="Alfred Wegener">
Alfred Wegener

Alfred Lothar Wegener (ur. 1 listopada 1880 w Berlinie, zm. w listopadzie 1930 na Grenlandii) – niemiecki geofizyk, znany współcześnie dzięki teorii wędrówek kontynentów, nazywanej też teorią Wegenera.
Życiorys.
Alfred Lothar Wegener był najmłodszym z pięciorga dzieci w rodzinie pastora.Jego ojcem był Richard Wegener (1843-1917), teolog i nauczyciel języków starożytnych w Gymnasium zum Grauen Kloster w Berlinie. Jeden z jego braci, Paul Wegener, został aktorem.
Po zdaniu egzaminu maturalnego od 1900 do 1904 roku studiował fizykę, meteorologię i astronomię na uczelniach w Berlinie, Heidelbergu oraz Innsbrucku. Doktoryzował się z astronomii w 1905 roku u Juliusa Bauschingera na Uniwersytecie w Berlinie. Pierwszą pracę podjął w tym samym roku jako asystent w nowo powołanym Obserwatorium Aeronautycznym ("Königlich-Preußische Aeronautische Observatorium") w Lindenberg koło Beeskow. W latach 1906 - 1908 odbył swoją pierwszą podróż na Grenlandię jako uczestnik duńskiej wyprawy, prowadzonej przez Ludviga Myliusa-Erichsena. Po powrocie otrzymał stanowisko "privatdozenta" i wykładowcy meteorologii, astronomii praktycznej i fizyki kosmicznej na Uniwersytecie Philipsa w Marburgu. W latach 1909/10 pracował nad swoją książką "Thermodynamik der Atmosphäre" ("Termodynamika atmosfery"), w której wykorzystał m.in. liczne wyniki wyprawy na Grenlandię.
Jeszcze przed I wojną światową opublikował pracę o wędrówce kontynentów na podstawie analizy linii brzegowej kontynentów położonych po obu stronach Atlantyku, choć nie był w stanie wyjaśnić mechanizmu umożliwiającego dryf. Później zainteresował się meteorologią.
W 1919 roku Wegener został mianowany szefem Oddziału Badań Meteorologicznych w Deutsche Seewarte w Hamburgu, dlatego rodzina Wegenerów przeniosła się do tego miasta. W 1921 roku został mianowany profesorem nadzwyczajnym na niedawno (1919) założonym Uniwersytecie w Hamburgu. Trzy lata później, w 1924 r. Wegener otrzymał samodzielną katedrę w dziedzinie meteorologii i geofizyki na Uniwersytecie Karola i Franciszka w Grazu w Austrii. Tam zwrócił swe zainteresowania w stronę fizyki i optyki atmosfery, a także badań trąb powietrznych i cyklonów. Dzięki swoim zainteresowaniem sportami balonowymi stał się prekursorem badań mas powietrza za pomocą balonów meteorologicznych. Jego wykłady z "termodynamiki atmosfery" stały się klasycznym podręcznikiem pierwszej połowy XX wieku.
Po pierwszej wojnie światowej Wegener brał jeszcze udział w trzech ekspedycjach na Grenlandię, gdzie badał polarną cyrkulację powietrza. Dokonał wówczas też wielu cennych obserwacji glacjologicznych. Zginął w trakcie ostatniej z nich podczas burzy śnieżnej

</doc>
<doc id="92435" url="https://pl.wikipedia.org/wiki?curid=92435" title="Marc Bloch">
Marc Bloch

Marc Léopold Benjamin Bloch (ur. 6 lipca 1886 w Lyonie, zm. 16 czerwca 1944) – francuski historyk średniowiecza, członek francuskiego ruchu oporu, rozstrzelany przez Niemców, współzałożyciel szkoły Annales.
Życiorys.
Urodził się w Lyonie jako syn profesora historii Gustave’a Blocha, pochodził z rodziny alzackich Żydów. Studiował w Paryżu, następnie w Berlinie i Lipsku. W czasie I wojny światowej służył w piechocie francuskiej, kończąc wojnę ze stopniem kapitana. Za zasługi wojenne został odznaczony Krzyżem Wojennym oraz orderem Legii Honorowej.
Po wojnie, od 1919 do 1936 Marc Bloch wykładał historię średniowiecza na uniwersytecie w Strasbourgu. W 1929 założył wraz z Lucienem Febvrem szkołę Annales, wywodzącą swą nazwę od wydawanego przez nich periodyku „"Annales d’Histoire Economique et Sociale"” (obecnie: „Annales. Histoire, Sciences Sociales”). Najistotniejsze prace Blocha obejmowały studia nad feudalizmem, był autorem fundamentalnej pracy: „Społeczeństwo feudalne” (). W 1936 zastąpił Henri Hausera na stanowisku profesora historii gospodarczej na Sorbonie.
W 1939, po wybuchu II wojny światowej, zgłosił się do wojska. Po upadku Francji, w 1940 napisał pracę "L’Étrange Défaite" („Dziwna klęska”) o przebiegu i podłożu klęski w kampanii francuskiej 1940. Po zajęciu Francji przez Niemcy, zaczął działać we francuskim ruchu oporu ("Résistance"), w którym stał się jednym z przywódców okręgu Lyonu. 8 marca 1944 został ujęty w Lyonie przez Gestapo, po czym został rozstrzelany 16 czerwca 1944 r.
W 1998 Uniwersytet Nauk Humanistycznych w Strasburgu nazwano jego imieniem.

</doc>
<doc id="92437" url="https://pl.wikipedia.org/wiki?curid=92437" title="Wyspa Heard">
Wyspa Heard

Wyspa Heard – bezludna wyspa położona w południowej części Oceanu Indyjskiego ok. 450 km na południowy wschód od Wysp Kerguelena. Od 1947 razem z Wyspami McDonalda i Shag należy do Australii jako terytorium zależne Wyspy Heard i McDonalda.
Historia.
Wyspa Heard została nazwana na cześć kapitana Johna Hearda, dowódcy statku "Oriental", który odkrył ją 25 listopada 1853. Doniesienia o odkryciu w latach 30. XIX wieku są uważane za wątpliwe. Pomiędzy 1854 a 1877 rokiem na wyspę przypływali łowcy fok, głównie amerykańscy, którzy pozyskiwali foczy tłuszcz. Ponad 40 statków odbyło przeszło 100 wypraw na Heard, doprowadzając mirungi południowe (tzw. słonie morskie) z tej wyspy na skraj wyginięcia. Sporadyczne wizyty łowców fok i wielorybników miały miejsce jeszcze na początku XX wieku. Od tamtej pory na wyspę przypływają głównie naukowcy.
Geografia i geologia.
Ma ona powierzchnię 368 km². Wyspę w większości tworzy masyw Big Ben, stożek aktywnego wulkanu. Jego najwyższy szczyt to Mawson Peak (2745 m n.p.m.); jest to najwyższa góra w terytoriach należących do Australii (jest wyższa niż Góra Kościuszki na kontynencie). Drugi mniejszy stożek wulkaniczny tworzy półwysep Laurens, ze szczytem Mount Dixon (700 m n.p.m.). Prócz tego osady utworzyły kosę Elephant Spit po wschodniej stronie wyspy i przesmyk Nullarbor łączący wyspę z półwyspem Laurens. 70% wyspy pokrywają lodowce, a dalsze 2% stała pokrywa śnieżna. Lodowce wyspy Heard mają małą miąższość i są wrażliwe na zmiany klimatu. Od lat 40. XX wieku obszar pokryty przez lód skurczył się o 11%; podobny efekt jest obserwowany na Wyspach Kerguelena, odległych o ok. 400 km na północny zachód.
Wyspa jest jedną z niewielu wynurzonych części podwodnego Wyniesienia Kergueleńskiego, wulkanicznego płaskowyżu powstałego na zrębie mikrokontynentu około 90 milionów lat temu. Wyspa formowała się w trzech epizodach: początkowo powstały białe i różowe wapienie, skały osadowe odłożone pod powierzchnią morza; następnie utworzyła się tzw. formacja Drygalskiego, w której dominują skały wulkaniczne, w tym lawa poduszkowa i wreszcie (w ciągu ostatniego miliona lat) wulkanizm zbudował stożki tworzące większą część wyspy. Ostatnia erupcja wulkanu miała miejsce w styczniu 2016 roku.
Przyroda.
U wybrzeży swoje zimowisko mają drapieżne foki zwane lampartami morskimi. Na wyspie występuje endemiczny podgatunek pochwodzioba czarnodziobego ("Chionis minor nasicornis") i kormorana niebieskookiego ("Phalacrocorax atriceps nivalis") oraz endemiczne bezkręgowce.

</doc>
<doc id="92438" url="https://pl.wikipedia.org/wiki?curid=92438" title="Grzechotnik diamentowy">
Grzechotnik diamentowy

Grzechotnik diamentowy ("Crotalus adamanteus") – gatunek jadowitego węża z podrodziny grzechotnikowatych w rodzinie żmijowatych. Rośnie do długości 260 cm (największy z grzechotników w północnej Ameryce). Występuje w południowo-wschodniej części Stanów Zjednoczonych, zwłaszcza na Florydzie. Lubi tereny wilgotne, często przebywa w pobliżu wody. Bardzo dobrze pływa. Jego jad jest bardzo silny i wydzielany w dużych ilościach – ugryzienie może być śmiertelne dla człowieka. Żywi się drobnymi kręgowcami. Z powodu szybkości i zwinności uważany jest za groźnego.

</doc>
<doc id="92445" url="https://pl.wikipedia.org/wiki?curid=92445" title="IBM PC/AT">
IBM PC/AT

IBM PC/AT (model IBM 5170) – komputer osobisty 3. generacji, klasy PC ( – komputer osobisty), stworzony przez firmę IBM. Oparty został na 16-bitowym mikroprocesorze Intel 80286, pracującym z zegarami 6 MHz, później 8 MHz, i korzystający z 16-bitowej szyny ISA. Następca komputera IBM PC/XT.
AT jest skrótem od "Advanced Technology" (z ang. technologia zaawansowana). Komputery te zostały wprowadzone na rynek amerykański w sierpniu 1984 roku. W Polsce komputery tej klasy były sprzedawane do połowy lat 90. Następcą był IBM Personal System/2.
Komputery kompatybilne (tzw. klony) z tym modelem często zawierały inne procesory i pracowały przy innych częstotliwościach zegara taktującego. Nosiły one nazwy takie jak PC/AT 386 lub PC/AT 286 12 MHz.

</doc>
<doc id="92463" url="https://pl.wikipedia.org/wiki?curid=92463" title="DHTML">
DHTML



</doc>
<doc id="92470" url="https://pl.wikipedia.org/wiki?curid=92470" title="Schipperke">
Schipperke

Schipperke – rasa psa, należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Według klasyfikacji FCI nie podlega próbom pracy; na wystawach pod patronatem FCI psy tej rasy sędziowane ubiegają się o jeden CACIB na płeć. Zgodnie z klasyfikacją amerykańską, należy do grupy psów użytkowych. Typ lisowaty.
Krótki rys historyczny.
Psy typu schipperke istniały od dawna na terenach dzisiejszej Belgii, towarzysząc żeglarzom śródlądowym na ich łodziach. Zanim jednak trafiły na łodzie, były psami stróżującymi w domostwach mieszczan, pomagając im zwalczać gryzonie. 
Przed pierwszą wojną światową w Belgii rozkwitała hodowla tej rasy, ustalony wzorzec obejmował psy czarne i bez ogona, o średniej wielkości. Belgowie bardzo wiele tych psów eksportowali na Wyspy Brytyjskie i do Stanów Zjednoczonych. Zwłaszcza Anglicy nie byli wierni hodowli według wzorca przyjętego w Belgii, otrzymując psy na przykład maści kremowej.
Po drugiej wojnie światowej nastąpił regres w hodowli na kontynencie europejskim, po dziś dzień aktywnymi klubami schipperke są jedynie kluby w Stanach Zjednoczonych i Wielkiej Brytanii. 
Użytkowość.
Współcześnie schipperke jest psem reprezentacyjnym, zachował jednak wiele ze swych cech użytkowych, takich jak umiejętność stróżowania i niestrudzonego polowania na mniejsze gryzonie.
Temperament.
Jak w przypadku psów stróżujących, są bardzo czujne, wierne, ciekawe wszystkiego, co dzieje się w domostwie, wręcz wścibskie. Bardzo wesołe i radosne. Uwielbiają zabawę i ruch. Są inteligentne, chętne do nauki. Szybko rozumieją wydawane polecenia. To psy idealne do życia w mieście, jak i na terenach podmiejskich. Psy idealne do psich sportów, np. agility
Budowa.
Psy o kształcie ciała kwadratowym, co było konsekwencją minimalizowania wymiarów psa początkowo średniej wielkości. Kątowanie tylnych kończyn jest strome, a kufa szpiczasta. 
Szata i umaszczenie.
Czarne, w Stanach Zjednoczonych dopuszczalne także osobniki o jasnym umaszczeniu.
Utrzymanie.
Psy nie wymagają regularnego czesania i pielęgnacji, nadają się do niewielkich mieszkań, ale lubią długie spacery.
Popularność w Polsce.
W Polsce psy rasy Schipperke są mało znane. 
Linki zewnętrzne.
Wzorzec rasy

</doc>
<doc id="92471" url="https://pl.wikipedia.org/wiki?curid=92471" title="Petroniusz">
Petroniusz



</doc>
<doc id="92476" url="https://pl.wikipedia.org/wiki?curid=92476" title="Ciałko Barra">
Ciałko Barra



</doc>
<doc id="92477" url="https://pl.wikipedia.org/wiki?curid=92477" title="Żyła (ujednoznacznienie)">
Żyła (ujednoznacznienie)



</doc>
<doc id="92482" url="https://pl.wikipedia.org/wiki?curid=92482" title="Ferromagnetyk">
Ferromagnetyk

Ferromagnetyk – ciało, które wykazuje własności ferromagnetyczne. Znajdują się w nim obszary stałego namagnesowania (tzw. domeny magnetyczne), wytwarzające wokół siebie pole magnetyczne (jak małe magnesy). Do ferromagnetyków należą m.in. żelazo, kobalt, nikiel i niektóre ich stopy oraz niektóre inne metale przejściowe, np. metale ziem rzadkich.
Ferromagnetyki mają właściwości ferromagnetyczne poniżej temperatury Curie, powyżej są paramagnetykami. Magnesowanie polega na zmianie kierunku namagnesowania w domenach lub zmianie granic domen. Występuje w nich zjawisko nasycenia magnetycznego – wszystkie elementarne dipole magnetyczne ustawiają się w kierunku zewnętrznego pola magnetycznego. Powyżej temperatury Curie ruchy cieplne uniemożliwiają ustawienie dipoli magnetycznych.
Podział.
Ferromagnetyki dzieli się umownie na:
Ferromagnetyki twarde stosuje się do wyrobu magnesów trwałych. Ferromagnetyki miękkie stosuje się do budowy magnetowodów i rdzeni magnetycznych silników elektrycznych, transformatorów itp. w celu kształtowania pola magnetycznego. Ferromagnetyki półtwarde używane są np. do zapisu danych cyfrowych na dyskach lub kartach magnetycznych.

</doc>
<doc id="92484" url="https://pl.wikipedia.org/wiki?curid=92484" title="Prothyron">
Prothyron

Prothyron – element architektoniczny w postaci małego ganku, o dachu wspartym na dwóch kolumnach, zazwyczaj nieznacznie wzniesiony nad poziom gruntu. Dach jest zespolony z bryłą budynku, oparty na łukach lub architrawach, może mieć formę dwuspadową lub niewielkiej kopuły. Prothyron można uznać za propylon zmniejszony do jednego traktu.
Stosowany w architekturze klasycznej, popularny w bizantyńskiej, skąd został przejęty przez islamską, zwłaszcza w Turcji.

</doc>
<doc id="92488" url="https://pl.wikipedia.org/wiki?curid=92488" title="Protiro">
Protiro



</doc>
<doc id="92489" url="https://pl.wikipedia.org/wiki?curid=92489" title="Czeslovakian Wolfdog">
Czeslovakian Wolfdog



</doc>
<doc id="92491" url="https://pl.wikipedia.org/wiki?curid=92491" title="Zjawisko piezoelektryczne">
Zjawisko piezoelektryczne



</doc>
<doc id="92493" url="https://pl.wikipedia.org/wiki?curid=92493" title="Czechoslovakian Wolfdog">
Czechoslovakian Wolfdog



</doc>
<doc id="92495" url="https://pl.wikipedia.org/wiki?curid=92495" title="PZL P.8">
PZL P.8

PZL P.8 (PZL P-8) – prototyp polskiego samolotu myśliwskiego konstrukcji inż. Zygmunta Puławskiego z rodziny myśliwców z polskim płatem (zwanym też płatem Puławskiego), opracowany i wyprodukowany w Państwowych Zakładach Lotniczych.
Historia.
Samolot PZL P.8 był kontynuacją koncepcji polskiego inżyniera i pilota Zygmunta Puławskiego, zrealizowanych wcześniej w postaci samolotu PZL P.1. Puławski pokładał duże nadzieje w samolotach z silnikiem rzędowym jako konstrukcjach bardziej aerodynamicznych od analogicznych płatowców z silnikiem gwiazdowym.
Pierwszy prototyp oblatano w 1931 r., a drugi, w którym zastosowano mocniejszy silnik, w 1932 r. W tym samym roku pierwszy prototyp wziął udział w Międzynarodowym Meetingu Lotniczym w Warszawie, drugi zaś wystawiono na Międzynarodowym Salonie Lotniczym w Paryżu. W 1931 r. inż. Puławski zginął w katastrofie lotniczej i projekt PZL P.8 stracił nie tylko konstruktora, ale i liczącego się promotora. To wydarzenie oraz fakt, że w Polsce nie planowano produkcji silników rzędowych, przesądziły o rezygnacji z produkcji PZL P.8 na rzecz myśliwców PZL P.11.
Wersja seryjna PZL P.8 (z wprowadzonymi niezbędnymi poprawkami) miała nosić oznaczenie PZL P.9, natomiast odmiana z mocniejszym silnikiem Rolls-Royce „Kestrel” o mocy 750 KM miała być oznaczona jako PZL P.10.
Służba w lotnictwie.
Samolot ten nigdy nie wyszedł poza stadium prototypu i tym samym nigdy nie trafił do produkcji oraz służby w lotnictwie.
Opis techniczny.
Całkowicie metalowy górnopłat zastrzałowy, skrzydło to tzw. „płat Puławskiego” lub „płat polski”. Podwozie samolotu klasyczne, dwukołowe, stałe z płozą ogonową. Kabina pilota jednomiejscowa, otwarta. Uzbrojenie stanowiły dwa karabiny maszynowe kal. 7,7 mm. Silnik rzędowy chłodzony wodą Hispano-Suiza 12Mc (640 KM) lub Lorraine-Dietrich 12H (675 KM).

</doc>
<doc id="92496" url="https://pl.wikipedia.org/wiki?curid=92496" title="PZL P-8">
PZL P-8



</doc>
<doc id="92498" url="https://pl.wikipedia.org/wiki?curid=92498" title="PZL P-6">
PZL P-6



</doc>
<doc id="92500" url="https://pl.wikipedia.org/wiki?curid=92500" title="PZL-5">
PZL-5



</doc>
<doc id="92501" url="https://pl.wikipedia.org/wiki?curid=92501" title="PZL-3">
PZL-3



</doc>
<doc id="92503" url="https://pl.wikipedia.org/wiki?curid=92503" title="Jean Piaget">
Jean Piaget

Jean Piaget (ur. 9 sierpnia 1896 w Neuchâtel, zm. 16 września 1980 w Genewie) – szwajcarski psycholog, biolog i epistemolog.
Życiorys.
W 1918 obronił doktorat z biologii, a w 1921 rozpoczął badania z zakresu psychologii dziecka w Instytucie Rousseau w Genewie. Wkrótce potem objął katedrę historii myśli naukowej, a w 1929 katedrę psychologii eksperymentalnej. Profesor filozofii i socjologii w Neuchâtel, Lozannie i psychologii dziecka w Paryżu. Dyrektor Instytutu Nauk Pedagogicznych i Międzynarodowego Biura Wychowania (IBE-UNESCO). Od 1955 organizator i dyrektor interdyscyplinarnego Międzynarodowego Centrum Epistemologii Genetycznej. Profesor psychologii wychowawczej Uniwersytetu Genewskiego.
Znany przede wszystkim z teorii rozwoju poznawczego, która zrewolucjonizowała sposób myślenia o dziecięcym umyśle.
Najważniejsze pojęcia wprowadzone przez Piageta:
schemat, akomodacja, asymilacja, równowaga.
Według Piageta istotne jest to, żeby istniała między tymi dwoma zjawiskami równowaga.
Piaget uważał, że moment przechodzenia z jednej fazy na drugą jest indywidualny.
Piaget (1954) podkreślał, że istoty ludzkie używają świadomości, aby zaadaptować się lepiej do otaczającego ich środowiska.
W 1958 Uniwersytet Warszawski przyznał mu tytuł doktora honoris causa (promowała prof. Maria Żebrowska). 
Jego współpracownikami były Bärbel Inhelder oraz Alina Szemińska. Pod jego kierunkiem przygotowała swoją rozprawę doktorską psycholog Annette Karmiloff-Smith.

</doc>
<doc id="92512" url="https://pl.wikipedia.org/wiki?curid=92512" title="Kabalistyczny zapis dat">
Kabalistyczny zapis dat

Kabalistyczny zapis dat stosowano, podobnie jak chronostych, w okresie baroku.
Ten pomysł nawiązywał do kabały, w której literom hebrajskim przypisane były liczby. W tym wypadku litery alfabetu łacińskiego odpowiadały następującym liczbom:
Datę oblicza się sumując wszystkie liczby odpowiadające kolejnym literom tekstu. Zapis stosowano w drukach i rękopisach. W przypadku druków najczęściej podawano pod poszczególnymi słowami sumę liczb ich liter. Autorzy trudzili się nad stworzeniem tekstu, z którego daje się odczytać datę.
czyli rok 1722.
Niektórzy twórcy potrafili połączyć chronostych z zapisem kabalistycznym:
"Mentes eDoCtas seCtata es LeX sata sorte"
Tak datował Szymon Banaczkowski swe dzieło "Honor philosophicus", wydane w Krakowie w roku 1760 (datę można odczytać zarówno jako chronostych, jak i w zapisie kabalistycznym).
Kabalistyczny zapis dat stosowany był głownie do datowania druków czy rękopisów, a incydentalnie tylko pojawiał się w inskrypcjach. Być może jedyny taki przykład kabalistycznego zapisu daty można zobaczyć na cokole figury św. Jana Nepomucena w Niedźwiedniku koło Ziębic w pow. ząbkowickim.

</doc>
<doc id="92513" url="https://pl.wikipedia.org/wiki?curid=92513" title="Fries">
Fries

Osoby noszące nazwisko Fries:
Miejscowości:

</doc>
<doc id="92516" url="https://pl.wikipedia.org/wiki?curid=92516" title="Ministerstwo Kultury i Dziedzictwa Narodowego">
Ministerstwo Kultury i Dziedzictwa Narodowego

Ministerstwo Kultury i Dziedzictwa Narodowego (MKiDN) – urząd administracji rządowej w Polsce, obsługujący Ministra Kultury i Dziedzictwa Narodowego, właściwego do spraw jednego działu administracji rządowej – kultura i dziedzictwo narodowe.
Od 1949 siedzibą ministerstwa jest pałac Potockich. Dodatkowo ministerstwo dysponuje kilkoma innymi obiektami, gdzie ulokowana jest część biur i departamentów. 
Zadania.
Do głównych zadań ministerstwa należy między innymi:
Historia.
W rządzie tymczasowym Rady Regencyjnej Ministrowi Oświaty i Wyznań powierzono m.in. opiekę nad literaturą i sztuką, nad archiwami, bibliotekami publicznymi, czytelniami, teatrami i muzeami. Ministerstwo Sztuki i Kultury zostało utworzone 5 grudnia 1918, zlikwidowane ustawą z 17 lutego 1922 z powodów oszczędnościowych. Zadania tego resortu przejęło wówczas Ministerstwo Wyznań Religijnych i Oświecenia Publicznego (do 1931 działał w nim Departament Sztuki, kierowany przez pewien czas przez Juliana Fałata, potem w MWRiOP istniał już tylko wydział).
W 1944 w ramach Polskiego Komitetu Wyzwolenia Narodowego (tymczasowy organ władzy na obszarze wyzwolonym spod okupacji niemieckiej) kierownikiem Resortu Kultury i Sztuki został Wincenty Rzymowski. Ostatniego dnia grudnia powołano Rząd Tymczasowy RP, a ministrem kultury i sztuki był w nim Rzymowski. 2 maja 1945 zastąpił go Edmund Zalewski. 28 czerwca powołano Tymczasowy Rząd Jedności Narodowej, wkrótce potem uznany przez społeczność międzynarodową za pełnoprawny polski rząd. Ministrem kultury i sztuki był w nim Władysław Kowalski.
Urząd pod obecną nazwą Ministerstwo Kultury i Dziedzictwa Narodowego utworzony został 26 października 1999, z mocą od dnia 10 listopada 1999. Od 20 października 2001 do 31 października 2005 funkcjonowało pod nazwą Ministerstwo Kultury. 1 marca 2021 weszło w życie rozporządzenie Rady Ministrów z dnia 10 lutego 2021 r. w sprawie utworzenia Ministerstwa Kultury, Dziedzictwa Narodowego i Sportu, które utworzyło Ministerstwo Kultury, Dziedzictwa Narodowego i Sportu w wyniku przekształcenia dotychczasowego Ministerstwo Kultury i Dziedzictwa Narodowego oraz likwidacji Ministerstwa Sportu dokonanej w tym samym dniu na podstawie rozporządzenia Rady Ministrów z dnia 10 lutego 2021 r. w sprawie zniesienia Ministerstwa Sportu. Ministerstwo zostało przywrócone 26 października 2021.

</doc>
<doc id="92517" url="https://pl.wikipedia.org/wiki?curid=92517" title="Minister kultury">
Minister kultury



</doc>
<doc id="92525" url="https://pl.wikipedia.org/wiki?curid=92525" title="190D">
190D



</doc>
<doc id="92532" url="https://pl.wikipedia.org/wiki?curid=92532" title="Bohater niezależny">
Bohater niezależny

Bohater niezależny (, skracane do "NPC") – w grach fabularnych i niektórych fabularnych grach komputerowych określenie każdej postaci, w którą nie wciela się żaden z graczy. Odgrywana jest ona przez mistrza gry lub program.
W trakcie LARP-ów rolę bohatera niezależnego odgrywa jeden z uczestników, najczęściej podstawiony przez organizatorów LARP-a, tzw. duszek lub sami organizatorzy.
Istnieje również alternatywne określenie "mob" (). Stosowane jest najczęściej przez graczy MMORPG i MUD-ów do określania potworów zabijanych przez graczy.

</doc>
<doc id="92546" url="https://pl.wikipedia.org/wiki?curid=92546" title="Wiesław Gołas">
Wiesław Gołas

Wiesław Ryszard Gołas (ur. 9 października 1930 w Kielcach, zm. 9 września 2021 w Warszawie) – polski aktor teatralny, filmowy i kabaretowy, wykonawca piosenki aktorskiej.
Życiorys.
Jego ojciec, Teofil (1903 – ok. 1942), był ogniomistrzem w 2. Pułku Artylerii Lekkiej Legionów. Po klęsce kampanii wrześniowej ukrywał się. Ostatecznie został schwytany przez Niemców i zamordowany na Majdanku.
Przed wybuchem II wojny światowej Wiesław Gołas uczęszczał do szkoły powszechnej na kieleckim Baranówku, a następnie do Gimnazjum im. Jana Śniadeckiego. W 1943 wstąpił do Szarych Szeregów. Przybrał pseudonim "Wilk". Brał udział w akcjach zdobywania broni, a także w rozstrzelaniu konfidenta. W grudniu 1944, podczas nieudanej akcji, został aresztowany przez gestapo. Trafił do celi, w której wcześniej więziony był jego ojciec.
Po wojnie studiował w warszawskiej Państwowej Wyższej Szkole Teatralnej, kierowanej przez Aleksandra Zelwerowicza. Studia ukończył w 1954 roku. Debiut w Teatrze Dolnośląskim w Jeleniej Górze. Aktor Teatru Dramatycznego w Warszawie (1955–1985), Teatru Polskiego w Warszawie (1985–1992). Twórca doskonałych kreacji komediowych, współtwórca "Kabaretu Koń", członek "Kabaretu Starszych Panów", członek Kabaretu Dudek, wykonawca piosenki "W Polskę idziemy" autorstwa Jerzego Wasowskiego i Wojciecha Młynarskiego. Występował również w Teatrze Polskim w Warszawie.
W 2016 z okazji 85 urodzin aktora powstał film dokumentalny "Gołas absolutnie!".
Życie prywatne.
Był dwukrotnie żonaty. Pierwszą żoną była Elżbieta Szczepańska (rozwód na początku lat 70.), a drugą – Maria Krawczyk-Gołas. Z pierwszego małżeństwa miał córkę Agnieszkę.
W 2008 przeszedł zawał mięśnia sercowego, z kolei w 2020 i 2021 doznał dwóch udarów mózgu, w wyniku których zmarł. Wiesław Gołas został pochowany 14 września 2021 w grobie rodzinnym na cmentarzu Powązkowskim w Warszawie.

</doc>
<doc id="92547" url="https://pl.wikipedia.org/wiki?curid=92547" title="Izohipsy">
Izohipsy



</doc>
<doc id="92548" url="https://pl.wikipedia.org/wiki?curid=92548" title="Seleucja nad Tygrysem">
Seleucja nad Tygrysem

Seleucja (Seleukia, Seleukeja) nad Tygrysem – starożytne miasto, założone przez Seleukosa I Nikatora ok. 312-310 p.n.e. w miejscu niewielkiej osady nieopodal Babilonu i zaludnione w znacznej części jego kosztem, miało pełnić funkcję stolicy państwa Seleukosa. Obecnie stanowisko archeologiczne "Tall Umar" w Iraku.
Charakter zabudowy.
Seleucję zbudowano według wymogów stawianych ówczesnym miastom, tj. na planie szachownicy, gdzie ulice krzyżowały się pod kątem prostym, wydzielając duże powierzchnie pod zabudowę. Ponadto wzdłuż głównej osi miasta przekopany był kanał
Rozkwit miasta.
Wzmocnienie władzy Seleukosa w Syrii po bitwie pod Ipsos, a także założenie Antiochii nad Orontesem w 300 r. p.n.e. sprawiło, że to właśnie ona stała się nową siedzibą królewską. Mimo to Seleucja nie podupadła, lecz nadal prężnie się rozwijała przez cały okres istnienia państwa Seleucydów; prosperowała nawet i później w okresie partyjskim. Wynikało to m.in. z przesunięcia niektórych szlaków handlowych po założeniu przez Seleucydów nowych miast na Wschodzie – ze szczególną korzyścią dla Seleucji nad Tygrysem, która przy doskonałej lokalizacji koncentrowała lądowy handel karawanowy.
Jednym z ważniejszych szlaków handlu był wiodący (poświadczony przez różne źródła greckie, jak również chińskie) z Pataliputry (dzis. Patna) przez Taksilę, Aleksandrię Kaukaską (dzis. Bagram), Baktrę (dzis. Balch), Hekatompylos i Ekbatanę do Seleucji nad Tygrysem. Stamtąd szlak prowadził dalej na zachód, rozwidlając się na dwie zasadnicze odnogi: bezpośrednio do Antiochii w górę Eufratu lub też bardziej na północny wschód przez Nisibis do Edessy, a z Edessy (ponownie rozwidlał się) do Antiochii lub do Damaszku i Tyru.
W epoce największego rozkwitu, w okresie seleukidzkim i partyjskim, według Pliniusza Starszego Seleucja liczyła ok. 600 000 mieszkańców (liczba zapewne przesadzona), zajmując tym samym trzecie miejsce wśród metropolii świata antycznego (po Rzymie i Aleksandrii). Zorganizowana była na wzór greckiego polis z radą trzystu ("bule")) i epistatesem (zarządcą z ramienia władcy).
W połowie II w. p.n.e. zdobyta została przez władcę partyjskiego Mitrydatesa I i do czasu wybudowania Ktezyfonu pełniła funkcję stolicy państwa Partów. Zachowała jednak autonomię i hellenistyczny charakter.
Upadek.
Nasilenie wojen Rzymu z Partią w II w. n.e. położyło kres świetności miasta położonego w bezpośrednim sąsiedztwie stolicy państwa partyjskiego – Ktezyfonu. Podczas każdej wojny Seleucję niszczono i plądrowano: najpierw w 116, podczas wyprawy cesarza rzymskiego Trajana na Partię; następnie w 165 została zdobyta i niemal całkowicie zniszczona przez wojska rzymskie pod dowództwem Awidiusza Kasjusza, ale , co świadczyłoby o funkcjonowaniu miasta i jego znaczeniu. Kolejny raz wojska rzymskie zdobyły i zniszczyły Seleucję w 198 w trakcie wojny z Partami (197-199) prowadzonej przez cesarza Septymiusza Sewera.
Po tych spustoszeniach miasto traciło na znaczeniu i stopniowo popadało w ruinę, z której już się nie podniosło.

</doc>
<doc id="92552" url="https://pl.wikipedia.org/wiki?curid=92552" title="Aprecjacja">
Aprecjacja

Aprecjacja – wzrost wartości towaru lub dobra. Termin używany szczególnie w odniesieniu do wzrostu wartości waluty krajowej względem waluty zagranicznej w systemie płynnych kursów walut (jest on regulowany przez rynek). Oznacza wzrost siły nabywczej danego pieniądza w rozliczeniach międzynarodowych. Aprecjacja pieniądza jest często konsekwencją deflacji. W systemie stałego kursu walutowego podniesienie wartości waluty krajowej nazywa się rewaluacją.
Pozytywnym skutkiem aprecjacji jest wzrost siły nabywczej waluty krajowej, spadek kosztów obsługi zadłużenia zagranicznego oraz zmniejszenie presji inflacyjnej pod wpływem spadku cen dóbr importowanych. Negatywne skutki aprecjacji to osłabienie cenowej konkurencyjności eksportu oraz wzrost kosztów pracy w relacji do kosztów pracy za granicą.
Zjawiskiem odwrotnym do aprecjacji jest deprecjacja.

</doc>
<doc id="92554" url="https://pl.wikipedia.org/wiki?curid=92554" title="Dhaulagiri">
Dhaulagiri

Dhaulagiri ( ‘Biała Góra’) – szczyt w Himalajach środkowo-zachodnich o wysokości 8167 m, oddzielony od pobliskiej Annapurny głęboko wciętą doliną rzeki Kali Gandaki. Różnica wysokości między szczytem Dhaulagiri a rzeką – około 6 km – jest jedną z największych deniwelacji górskich na świecie. Dhaulagiri jest siódmym co do wysokości ośmiotysięcznikiem. Przez pewien czas, od pomiarów z 1818 r. do połowy XIX w., uważany za najwyższą górę świata.
Próbę wejścia podjęła wyprawa francuska w 1950 roku. W obliczu trudności orientacyjnych spowodowanych brakiem map i nieznajomością terenu Francuzi przenieśli się pod Annapurnę.
8 kwietnia 2009 roku podczas wyjścia aklimatyzacyjnego na Dhaulagiri zginął polski himalaista Piotr Morawski, członek międzynarodowej wyprawy, której celem było wejście nową drogą na Manaslu w Nepalu.
Wokół masywu Dhaulagiri prowadzi trasa trekingowa, uchodząca za jedną z najbardziej wymagających w Himalajach.
Wierzchołki masywu Dhaulagiri.
W masywie Dhaulagiri można wyodrębnić następujące samodzielne wierzchołki:
Zdobywcy.
Pierwszego wejścia dokonała 13 maja 1960 roku szwajcarska wyprawa kierowana przez Maxa Eiselina. W ataku szczytowym uczestniczyli: Kurt Diemberger, Peter Diener, Ernest Forrer, Albin Schelbert i Szerpowie Nawang Dorje i Nyima Dorje. 23 maja 1960 na wierzchołek weszli Michel Vaucher i Hugo Weber. Uczestnikami byli Jerzy Hajdukiewicz i Adam Skoczylas.

</doc>
<doc id="92559" url="https://pl.wikipedia.org/wiki?curid=92559" title="Seleucja">
Seleucja

Seleucja, Seleukia lub też Seleukeja (Seleúkeia gr. Σελεύκεια) – nazwy poszczególnych miast pochodzące od imienia Seleukos, założonych przez władców z dynastii Seleucydów na obszarze ich ogromnego państwa.

</doc>
<doc id="92560" url="https://pl.wikipedia.org/wiki?curid=92560" title="Marcel Dassault">
Marcel Dassault

Marcel Dassault, właśc. Marcel Bloch (ur. 22 stycznia 1892 w Paryżu, zm. 17 kwietnia 1986 w Neuilly-sur-Seine) – francuski konstruktor lotniczy, założyciel wytwórni lotniczych Bloch i Dassault Aviation.
Życiorys.
Urodził się w stolicy Francji w rodzinie Żydów francuskich jako syn lekarza. Lotnictwem zaczął zajmować się w 1912. Studiował na politechnice ESIEE Paris i Wyższej Szkole Lotniczej aerodynamikę. Otrzymał dyplom inżyniera. Podczas I wojny światowej w 1916 opracował śmigło typu „Éclair”, używane później w samolotach francuskich i ocenione jako jedno z najlepszych. Bloch współpracował wówczas z Henrim Potezem, tworząc następnie razem spółkę Société d’Etudes Aéronautiques (SEA). Zawieszenie broni w 1918 przerwało działalność spółki i rozwój własnych projektów samolotów, a Marcel Bloch wycofał się z działalności konstruktorskiej i zajął handlem nieruchomościami.
W 1928, po utworzeniu Ministerstwa Lotnictwa, Bloch wznowił działalność konstruktorską, tworząc przedsiębiorstwo Société des Avions Marcel Bloch (SAMB). Projekty firmy Blocha oznaczane były jego inicjałami MB. Pierwsze samoloty, które odniosły sukces i zostały zamówione, to lekki samolot sanitarny MB.80 i trzysilnikowy samolot transportowy MB.120 z 1931. Rozwijając swoje przedsiębiorstwo, wykupił w połowie lat 30. część mniejszych producentów, stając się w 1935 drugim co do wielkości producentem samolotów we Francji.
Po objęciu władzy przez Front Ludowy w 1936, przedsiębiorstwo Blocha SAMB zostało w styczniu 1937 znacjonalizowane i weszło w skład nowo powstałego koncernu państwowego SNCASO (Société nationale de constructions aéronautiques du Sud-Ouest), którego jednakże Bloch został dyrektorem. Założył on wówczas także nową własną spółkę akcyjną Société Anonyme des Avions Marcel Bloch (SAAMB), zajmującą się pracami badawczo-rozwojowymi. Pod koniec lat 30. koncern zintensyfikował wyposażanie lotnictwa francuskiego w nowoczesne samoloty, produkując m.in. myśliwce MB.152.
Po klęsce Francji w 1940 francuski przemysł lotniczy został przejęty przez Niemców. Bloch został aresztowany przez rząd Vichy 5 października 1940, jako „niebezpieczny dla porządku publicznego”. Mimo zainteresowania Niemców jego projektami, odmówił kolaboracji z okupantami. W 1944 został wywieziony do obozu koncentracyjnego w Buchenwaldzie, odmawiając jednak nadal kolaboracji (m.in. objęcia stanowiska dyrektora fabryki Focke-Wulf w Hanowerze). Został uwolniony po wyzwoleniu obozu 11 kwietnia 1945.
Od razu po zakończeniu wojny powrócił do przemysłu lotniczego i swojej spółki SAAMB, zreorganizowanej w listopadzie 1945 w spółkę z o.o. Société des Avions Marcel Bloch (SAMB). W 1949 Marcel Bloch zmienił nazwisko na Dassault – był to pseudonim jego brata Paula (1882-1969), generała, używany przez niego w ruchu oporu podczas wojny.
Przedsiębiorstwo Marcel Bloch zmieniło firmę na Société des Avions Marcel Dassault już 20 stycznia 1947. Pierwszym powojennym projektem, który ustawił przedsiębiorstwo Dassaulta na czele francuskich koncernów lotniczych, był myśliwiec odrzutowy Dassault MD 450 Ouragan z 1949. Najbardziej znanymi samolotami koncernu stała się zaś długa seria myśliwców Mirage. W 1971 przedsiębiorstwo połączyło się z przedsiębiorstwem Breguet Aviation, tworząc koncern Avions Marcel Dassault-Breguet Aviation (AMD-BA).
Marcel Dassault zmarł 17 kwietnia 1986 w Neuilly-sur-Seine, do końca piastując stanowisko prezesa koncernu, zastąpiony przez syna Serge’a Dassault. Za swoje zasługi Marcel Dassault został odznaczony najwyższym francuskim odznaczeniem, Krzyżem Wielkim Legii Honorowej. Pochowany na Cmentarzu Passy.

</doc>
<doc id="92562" url="https://pl.wikipedia.org/wiki?curid=92562" title="Marcel Bloch">
Marcel Bloch



</doc>
<doc id="92563" url="https://pl.wikipedia.org/wiki?curid=92563" title="Seleukia">
Seleukia



</doc>
<doc id="92564" url="https://pl.wikipedia.org/wiki?curid=92564" title="Kindżał">
Kindżał

Kindżał (z gruz. "ხანჯალი") – rodzaj długiego noża, prostego lub zakrzywionego, stosowanego jako broń biała, ceremonialna i narzędzie, wywodzący się prawdopodobnie z Czeczenii, używany wśród ludów kaukaskich i tureckich, a także w Persji i Indiach. W armii rosyjskiej wchodził w skład uzbrojenia oddziałów kozackich.
Kindżał ma głownię obosieczną, rękojeść bez jelca, mocno zwężoną w miejscu uchwytu, o wydatnej głowicy, wykonywaną zwykle z drewna, kości, lub metalu. Rękojeści i pochwy kindżałów ceremonialnych bywały często bogato zdobione i wysadzane kamieniami półszlachetnymi.
W Polsce kindżałem określa się nóż o głowni prostej, typu kaukaskiej "kamy". W Rosji kindżałem określa się wiele odmian sztyletów i noży bojowych.
Pokrewną bronią, często nazywaną mylnie kindżałem, jest bebut (biebut), nóż pochodzenia perskiego, rozpowszechniony w Turcji i przyjęty stąd przez Kozaków, o podobnej do kindżału rękojeści i zakrzywionej głowni. Bebuty produkowane fabrycznie były na wyposażeniu różnych służb armii rosyjskiej. Od 1907 r. w bebuty wyposażono początkowo obsługi karabinów maszynowych, podoficerów żandarmerii, artylerzystów i saperów, a od 1917 r. były powszechne wśród wszystkich formacji. Na jelcu wybijane były litery ББ i numer, być może stąd pochodzi nazwa.

</doc>
<doc id="92567" url="https://pl.wikipedia.org/wiki?curid=92567" title="Ruud Lubbers">
Ruud Lubbers

Rudolphus Franciscus Marie „Ruud” Lubbers (ur. 7 maja 1939 w Rotterdamie, zm. 14 lutego 2018 tamże) – holenderski polityk i ekonomista, parlamentarzysta i minister, od 1982 do 1994 lider Apelu Chrześcijańsko-Demokratycznego (CDA) oraz premier Holandii, w latach 2001–2005 wysoki komisarz Narodów Zjednoczonych do spraw uchodźców (UNHCR).
Życiorys.
W 1962 ukończył ekonomię na Uniwersytecie Erazma w Rotterdamie, był studentem pierwszego laureata Nagrody Nobla w dziedzinie ekonomii Jana Tinbergena. W latach 1962–1963 odbywał służbę wojskową w Królewskich Holenderskich Siłach Powietrznych. W 1964 wstąpił do Katolickiej Partii Ludowej, z którą w 1980 dołączył do Apelu Chrześcijańsko-Demokratycznego. Od 1963 pracował w rodzinnym przedsiębiorstwie przemysłowym w Krimpen aan den IJssel, którym zarządzał od 1965. Pod koniec lat 60. kierował organizacją zrzeszającą młodych chrześcijańskich pracodawców, później stał na czele zrzeszenia katolickich pracodawców branży metalurgicznej. Był członkiem rady dyrektorów organizacji pracodawców VNO-NCW.
Od 11 maja 1973 do 19 grudnia 1977 sprawował urząd ministra spraw gospodarczych w rządzie Joopa den Uyla. W wyborach między 1977 a 1989 wybierany na posła do Tweede Kamer. W 1978 został przewodniczącym frakcji poselskiej swojego ugrupowania, zastąpił Willema Aantjesa, który zrezygnował po zarzuceniu mu służby w SS. W 1982, wkrótce po wygranych przez CDA wyborach, lider tej partii i urzędujący premier Dries van Agt, złożył rezygnację. Ruud Lubbers został wówczas nowym liderem Apelu Chrześcijańsko-Demokratycznego, którym kierował do 1994. 4 listopada 1982 objął urząd premiera. Utrzymywał to stanowisko po kolejnych wyborach w 1986 i 1989, zajmując je do 22 sierpnia 1994, kiedy to nie ubiegał się o reelekcję w wyborach.
Do 2001 był wykładowcą na Uniwersytecie w Tilburgu, a także profesorem wizytującym w John F. Kennedy School of Government w ramach Uniwersytetu Harvarda. Od listopada 1999 do stycznia 2001 był prezesem World Wide Fund for Nature. Zaangażował się również w działalność m.in. Klubu Rzymskiego. Był też kandydatem na sekretarza generalnego NATO, jego kandydaturę zablokowały Stany Zjednoczone.
1 stycznia 2005 objął urząd wysokiego komisarza Narodów Zjednoczonych do spraw uchodźców. W maju 2004 jedna z pracownic UNHCR złożyła na niego skargę, zarzucając mu molestowanie seksualne. Zarzuty te nie zostały udowodnione, jednak Biuro Nadzoru Wewnętrznego OIOS skrytykowało jego niektóre zachowania. W lutym 2005, po ujawnieniu raportu OIOS przez „The Independent”, Ruud Lubbers zdecydował się zrezygnować ze stanowiska.
Powrócił następnie do działalności społecznej, m.in. jako przewodniczący rady instytutu badawczego Energieonderzoek Centrum Nederland. Jako "informateur" prowadził rozmowy koalicyjne po wyborach parlamentarnych w 2006 i 2010.
Odznaczony m.in. Orderem Lwa Niderlandzkiego III i I klasy. Otrzymał kilka doktoratów honoris causa nadanych przez uniwersytety w Holandii, Stanach Zjednoczonych i Portugalii.

</doc>
<doc id="92572" url="https://pl.wikipedia.org/wiki?curid=92572" title="Powierzchnia izobaryczna">
Powierzchnia izobaryczna



</doc>
<doc id="92573" url="https://pl.wikipedia.org/wiki?curid=92573" title="Adynamia">
Adynamia

Adynamia (gr. "bezsilność") – zjawisko utraty sił lub słabości spowodowanej rozmaitymi czynnikami naturalnymi lub patologicznymi, jak starość, głód lub choroba (np. zespół Cushinga, zespół Sheehana).

</doc>
<doc id="92574" url="https://pl.wikipedia.org/wiki?curid=92574" title="Bezmocz">
Bezmocz

Bezmocz () – dobowa ilość moczu mniejsza od 100 ml.
Bezmocz jest niebezpiecznym dla zdrowia i życia stanem patologicznym, spowodowanym np. przez uszkodzenie lub chorobę nerki, ucisk, zatkanie kanalików nerkowych czy zaburzenie krążenia nerkowego krwi. Bezmocz, zależnie od stanu, może być leczony farmakologicznie lub, w skrajnych przypadkach, może wymagać dializy zewnątrzustrojowej lub przeszczepu nerki.

</doc>
<doc id="92576" url="https://pl.wikipedia.org/wiki?curid=92576" title="Rosomak tundrowy">
Rosomak tundrowy

Rosomak tundrowy, rosomak ("Gulo gulo") – gatunek drapieżnego ssaka lądowego z rodziny łasicowatych (Mustelidae), doskonale przystosowanego do zimowych warunków życia. Jest jednym z największych – obok ariranii amazońskiej i kałana morskiego – przedstawicieli rodziny łasicowatych. Ze względu na wygląd uważany był początkowo za bliskiego krewniaka psów lub niedźwiedzi. W wielu regionach niesłusznie uważany za zwierzę bardzo agresywne, wręcz krwiożercze. Z powodu mobilnego trybu życia jest zwierzęciem trudnym do obserwowania i – w efekcie – stosunkowo słabo poznanym. Jest prawdopodobnie najsłabiej poznanym gatunkiem spośród dużych drapieżników lądowych.
Zasięg występowania i biotop.
Rosomak tundrowy występuje w zależności od podgatunku:
Obecnie występuje na odludnych terenach w tajdze i tundrze. Preferuje tereny górzyste. W przeszłości zasięg jego występowania w Ameryce Północnej rozciągał się po Kolorado, Indianę i Pensylwanię.
Zasięg występowania 
Rosomaki zostały niemal doszczętnie wytępione w Stanach Zjednoczonych (poza Alaską), a w Kanadzie ich liczebność znacznie ograniczono – zwłaszcza w Kanadzie południowej i wschodniej, gdzie praktycznie już nie występują. W Europie pozostały jeszcze dwie populacje: jedna w północnej części Półwyspu Skandynawskiego, wzdłuż wybrzeży Norwegii i Szwecji, druga na obszarze od Finlandii po rosyjską Republikę Karelii.
W Europie kontynentalnej według szacunków z lat 2010–2012 (z wyłączeniem Rosji, Białorusi i Ukrainy) liczebność wynosi 1084–1386 szt., podczas gdy według danych za okres 1950–1970 roczną populację z tego samego obszaru szacowano na 350–530 egz. Występowały one tylko w Finlandii, Szwecji i Norwegii. Obszar stałego zasięgu wynosił 247 900 km², podczas gdy w okresie 1950–1970 areał zasięgu szacowano na 112 200 km².
Charakterystyka.
Rosomak jest największym typowo naziemnym przedstawicielem rodziny łasicowatych. Łasicowate podobnych rozmiarów – arirania amazońska i kałan morski – prowadzą głównie wodny tryb życia. Budową zewnętrzną rosomak przypomina niewielkiego niedźwiedzia, ale jego zachowania są typowe dla łasicowatych. Ma dużą głowę, małe oczy, małe i zaokrąglone uszy, krótki ogon i masywnie zbudowane łapy zakończone silnymi pazurami. Długość jego ciała wynosi 65–87 cm, długość ogona 17–26 cm, masa ciała od 10 do 31 kg, samice są przynajmniej o 10% mniejsze i do 30% lżejsze od samców. Zmysły węchu i słuchu są silnie rozwinięte, w przeciwieństwie do słabego wzroku.
Skóra rosomaka jest pokryta długim, gęstym futrem o brązowoczarnym ubarwieniu z jasnymi plamami na głowie i jasnymi pasami po bokach ciała. Szerokie stopy i relatywnie mała masa ciała ułatwiają mu bieganie po śniegu. Rosomak prowadzi naziemny tryb życia, ale świetnie pływa i zwinnie wspina się po drzewach oraz skałach. Jest aktywny całą dobę w około 4-godzinnych cyklach, na przemian, aktywności i spoczynku. Rosomak nie zapada w sen zimowy. Jest samotnikiem. Areał osobniczy jednego samca może obejmować areały 2–3 samic.
To zwierzę charakteryzuje się dużą siłą, odwagą, zręcznością i nieustępliwością – notowano wiele przypadków konfrontacji rosomaka walczącego o mięsny łup ze znacznie większymi i silniejszymi drapieżnikami, jak baribal, puma płowa, a nawet wataha wilków. Młode, niedoświadczone rosomaki czasami giną w trakcie takich walk, ale dorosłe osobniki zwykle wychodzą z nich zwycięsko.
Pożywienie.
Jest wszystkożerny – zjada głównie padlinę, ale zimą, gdy brak pożywienia, atakuje nawet duże ssaki, jak jelenie, łosie czy renifery, które dogania w wytrwałym biegu po śniegu. Okazjonalnie zjada ptasie jaja, larwy owadów i jagody. Silne szczęki w połączeniu z ostrymi zębami umożliwiają mu kruszenie dużych kości i zamarzniętego mięsa. W tunelach pod śniegiem gromadzi zapasy pokarmu, do których wraca nawet po 6 miesiącach.
Ewolucja.
Najstarszym znanym przedstawicielem rodzaju "Gulo" jest "Gulo sudorus", żyjący we wczesnym pliocenie na obszarze Ameryki Północnej. W środkowym pliocenie na obszarze północno-wschodniej Azji żył gatunek "Gulo minor". We wczesnym i środkowym plejstocenie występował w Eurazji i Ameryce Północnej mniejszy od rosomaka "Gulo schlosseri". Współczesny "Gulo gulo" znany jest od środkowego plejstocenu. Nazwą rosomaki obejmuje się niekiedy gatunki należące do kopalnego rodzaju "Plesiogulo", który jest siostrzanym taksonem "Gulo".
Systematyka.
Takson ten jedynym żyjącym przedstawicielem rodzaju "Gulo" .
Zagrożenia.
Utrata siedlisk oraz polowania są głównymi przyczynami zagrażającymi rosomakom. Zwierzęta te są postrzegane przez ludzi jako szkodniki atakujące żywy inwentarz, zjadające zwierzynę schwytaną przez kłusowników w sidła lub potrzaski. Same sprytnie omijają, a nawet niszczą pułapki – także z takich powodów są zabijane.
Gatunek został zaklasyfikowany w Czerwonej księdze gatunków zagrożonych Międzynarodowej Unii Ochrony Przyrody i Jej Zasobów do kategorii VU, a w edycji 2008 w kategorii NT – bliski zagrożenia. Dokładna liczebność rosomaków nie jest znana, ale przybliżone szacunki mówią o bardzo niewielkiej populacji tych zwierząt. Populacje europejskie szacowane są przez IUCN na ok. 2300 osobników.
W niewoli.
W ogrodach zoologicznych Ameryki Północnej i Europy znajduje się około setki rosomaków. Rozmnażają się w niewoli, ale z trudem i przy znacznej śmiertelności małych.
W Polsce rosomaka można podziwiać w opolskim i śląskim ogrodzie zoologicznym.

</doc>
<doc id="92577" url="https://pl.wikipedia.org/wiki?curid=92577" title="Kilotona">
Kilotona



</doc>
<doc id="92580" url="https://pl.wikipedia.org/wiki?curid=92580" title="Allen W. Dulles">
Allen W. Dulles



</doc>
<doc id="92586" url="https://pl.wikipedia.org/wiki?curid=92586" title="Aleksandr Pieslak">
Aleksandr Pieslak

Aleksandr Pieslak (; ur. 1977) – haker i programista, znany jako Solar Designer. Stworzył kładącą duży nacisk na bezpieczeństwo dystrybucję Openwall (potocznie zwaną Owl) oraz program do łamania haseł John the Ripper. Tworzy również łatki na Linuksa związane z bezpieczeństwem.

</doc>
<doc id="92589" url="https://pl.wikipedia.org/wiki?curid=92589" title="John McCone">
John McCone

John Alex McCone (ur. 4 stycznia 1902, zm. 14 lutego 1991) – amerykański polityk i biznesmen, dyrektor CIA w latach 1961-1965.

</doc>
<doc id="92591" url="https://pl.wikipedia.org/wiki?curid=92591" title="Kajakarstwo">
Kajakarstwo

Kajakarstwo – grupa dyscyplin sportów wodnych oraz rodzaj turystyki wodnej wykorzystująca kajaki i kanadyjki, niegdyś również odmiana transportu (wodnego).
W dawniejszych czasach.
Kajak i kanadyjka ("canoe") znane były w starożytności, chociaż historię kajaka wiąże się z Eskimosami („ka-i-ak” – „męskie czółno eskimoskie”), a kanadyjki z Indianami północnoamerykańskimi, głównie z Kanady.
Łódź była w wielu miejscach jednym z podstawowych narzędzi człowieka już od najdawniejszych czasów. Służyła mu do podróżowania, polowania i walki. Historia wodnych dyscyplin sportu sięga daleko wstecz, a świadczą o tym liczne, do dziś zachowane pamiątki z przeszłości. W zależności od miejscowych warunków i dostępnych materiałów powstały różne typy łodzi: od kanadyjek (canoe), używanych do dziś przez północnoamerykańskich Indian, poprzez pirogi polinezyjskie do kajaków Eskimosów.
Wykopaliska archeologiczne stale pozwalają przesuwać wstecz datę narodzin kajaka i kanadyjki. Brytyjski archeolog sir Leonard Wolley prowadzący badania w ruinach miasta Ur, znajdującego się na terytorium dzisiejszego Iraku, znalazł grób jednego z sumeryjskich królów, gdzie znajdował się wykonany ze srebra model pirogi i wiosła. Wiek tego znaleziska ocenia się na około 6000 lat.
Prace wykopaliskowe prowadzone w Egipcie dowodzą, że już na ponad 2000 lat p.n.e. były tam w użytku łodzie, podobne kształtem do wieloosobowych kanadyjek.
W Muzeum Pergamońskim w Berlinie znajduje się rysunek, ryty w kamieniu, przedstawiający taką właśnie kanadyjkę z ośmioma kanadyjkarzami. Natomiast rzeźby w pałacu w Korsabat przekonują nas, że stylem kanadyjskich Indian wiosłowali także Fenicjanie i wikingowie. W tym ostatnim przypadku, dowodem jest łódź wojenna wykopana w Szlezwiku, a pochodząca z ok. 300 r. n.e.
Najstarsze informacje o kajakach czerpać można zarówno z legend, jak i wykopalisk, znaków runicznych i rzeźb archaicznych.
Na podstawie wykopalisk kanadyjskich udało się odtworzyć szczegóły budowy pierwotnych canoe. Były one wykonywane z kory, najczęściej brzozowej, na szkielecie z giętkiego drewna (wierzba, cedr). Eskimosi używali łodzi ze szkieletem z drewnianych listew lub z kości, które obciągali skórą reniferów albo fok, zostawiając jedynie niewielki otwór, przez który wchodzili do kajaka. Otwór ten uszczelniany był skórzaną odzieżą Eskimosów. Mniejsza szerokość takich łodzi umożliwiła stosowanie wioseł o dwóch piórach, co umożliwiało bardziej efektywne wiosłowanie i sterowanie. W ten oto sposób powstał prototyp kajaka.
Turystyka kajakowa.
Kajakarstwo trafiło do Europy (Wielkiej Brytanii) na przełomie lat 50. i 60. XIX wieku. Zaczęto wtedy używać łodzi wzorowanych na kajakach eskimoskich.
Pierwszy na świecie klub kajakarski założył Szkot John MacGregor, który w 1865 roku zbudował Rob Roya – kajak drewniany z poszyciem klepkowym, przepływając nim następne rzeki Wielkiej Brytanii i w Europie.
Efektem tej podróży była książka "A Thousand Miles in the Rob Roy Canoe", która spopularyzowała turystykę kajakową.
W latach 70. XIX wieku rozpoczęto w Kanadzie produkowanie drewnianych kanadyjek wzorowanych na indiańskich łodziach z kory brzozowej. Te drewniane kanadyjki stały się wkrótce równie popularne jak kajaki.
Sport kajakowy.
Międzynarodowa organizacja, nazywana pierwotnie IRK (Internationale Repräsentantenschaft Kanusport), a po II wojnie światowej
przemianowana na ICF (International Canoe Federation) powstała 19 stycznia 1924 roku w Kopenhadze.
Klasyfikacja.
Kajakarstwo sportowe można podzielić na:
W 1936 kajakarstwo regatowe, a w 1972 kajakarstwo górskie trafiło do programu olimpijskiego.
Regaty nizinne uprawiane są na
W kajakarstwie górskim używa się
Łodzie do zjazdu i slalomu bardzo się różnią. W kajaku zawodnik siedzi twarzą zwróconą do przodu, posługując się wiosłem dwupiórowym. W kanadyjce regatowej zawodnik klęczy na jednym kolanie, a w kanadyjce górskiej siedzi w przyklęku na obu kolanach i wiosłuje wiosłem o jednym piórze (pagajem).
Żeglarstwo kajakowe (zupełnie nieistniejące w Polsce) używa specjalnych kajaków wyposażonych
w żagle o pow. 10 metrów kwadratowych, uznawanych za najszybsze i najbardziej wymagające łodzie jednokadłubowe.
Kajak-polo (ang. canoe-polo) to piłka kajakowa. Mecze rozgrywane są przez dwie pięcioosobowe drużyny, w specjalnych kajakach, na boisku o wymiarach 35x23 m. Do gry używa się takiej samej piłki, jak do piłki wodnej, a celem jest trafienie do bramek o wymiarach 1x1,5 m,
zawieszonych 2 m nad powierzchnią wody. Mecz trwa 2 razy po 10 minut.
Freestyle kajakowy (rodeo) polega na wykonywaniu kajakiem figur akrobatycznych w odwoju, na fali rzecznej lub na pewnym odcinku rzeki (tzw. feeride). Freestyle można uprawiać także na wodzie stojącej (np. jezioro, basen). Figury to salta, obroty płaskie i pionowe, piruety itp. Każda figura jest oceniana zależnie od jej trudności. Celem zawodów jest zdobycie w określonym czasie (np. 45 sekund) jak największej liczby punktów.
Kajakarstwo w Polsce.
W Polsce za prekursora turystyki kajakowej uchodzi etnograf Zygmunt Gloger, który w 1872 odbył wycieczki po Wiśle, Bugu, Niemnie i Biebrzy. Za początek zorganizowanej działalności uważa się
rok 1928, kiedy to w ramach Polskiego Związku Narciarskiego powstała Komisja Kajakowa (z siedzibą w Krakowie). W 1930 roku
Komisja przeistoczyła się w samodzielny Polski Związek Kajakowy.
Polacy zdobyli kilkanaście tytułów mistrzów świata: S. Kapłaniak (K1 na 500 m, 1958), Grzegorz Śledziewski (K1 na 1000 m 1971, 1975), M. Ćwiertniewicz (slalom – 1977), I. Klementjevs (C1 – 1994); Beata Sokołowska, Aneta Pastuszka K-2 500 m. złoto, K-2 200 m. srebro, K-4 500 m. brąz, K-4 200 m. brąz, Mediolan (1999); B. Sokołowska, A. Pastuszka – brąz Sydney (2000); K. Kołomański, M. Staniszewski w Sydney zdobyli srebro (C2 – 2000); Piotr Markiewicz (K1 – 1995), Beata Sokołowska-Kulesza, Aneta Pastuszka K-2 500 m. brąz Ateny (2004), Marek Twardowski (K1 – 2006 i 2011), Piotr Siemionowski (K1 200m- 2011), freestyle kajakowy – brąz Tomasz Czaplicki (K1M – 2013), brąz Zofia Tuła (K1K – 2019).

</doc>
<doc id="92593" url="https://pl.wikipedia.org/wiki?curid=92593" title="John A. McCone">
John A. McCone



</doc>
<doc id="92594" url="https://pl.wikipedia.org/wiki?curid=92594" title="William F. Raborn Jr.">
William F. Raborn Jr.

William F. Raborn Jr. (ur. 1905 w Decatur, Teksas, zm. 6 marca 1990) – amerykański wiceadmirał, dyrektor Centrali Wywiadu (Director of Central Intelligence – DCI) od 28 kwietnia 1965 roku do 30 czerwca 1966 roku. W latach 1955-1962 dyrektor Special Projects Office (SPO) marynarki wojennej Stanów Zjednoczonych odpowiedzialnego za program rozwoju pierwszych strategicznych atomowych okrętów podwodnych i systemu rakietowego Polaris / Poseidon "41 for freedom".
W latach 1955-1962 szef Special Projects Office (SPO), kierował programem budowy pierwszej serii okrętów podwodnych przenoszących pocisków balistycznych klasy SLBM Polaris A-1, znanym jako program 41 for Freedom.
Raborn, podobnie jak jego poprzednik John McCone, nie miał żadnego doświadczenia w pracy wywiadowczej. Odszedł z pracy w wywiadzie 30 czerwca 1966 roku, zastąpił go Richard M. Helms. Raborn jest uważany za ojca amerykańskiej Floty Balistycznych Okrętów Podwodnych. Zmarł 6 marca 1990 roku.

</doc>
<doc id="92596" url="https://pl.wikipedia.org/wiki?curid=92596" title="Strategia lizbońska">
Strategia lizbońska

Strategia lizbońska – plan rozwoju przyjęty dla Unii Europejskiej przez Radę Europejską na posiedzeniu w Lizbonie w marcu 2000.
Założenia.
Celem planu, przyjętego na okres 10 lat, było uczynienie Europy najbardziej dynamicznym i konkurencyjnym regionem gospodarczym na świecie, rozwijającym się szybciej niż Stany Zjednoczone.
Strategia opiera się przede wszystkim na założeniu, że gospodarka krajów europejskich wykorzysta do maksimum innowacyjność opartą na szeroko zakrojonych badaniach naukowych, zwłaszcza w nowoczesnych dziedzinach wiedzy, co miało się stać głównym motorem rozwoju. W związku z tym zdefiniowano następujące cele do 2010 roku:
Wyniki.
W 2004 roku specjalny zespół na czele z byłym premierem Holandii Wimem Kokiem opracował raport podsumowujący dotychczasowe rezultaty strategii – według słów byłego przewodniczącego Komisji Europejskiej, włoskiego polityka Romano Prodiego, konkluzja raportu była pesymistyczna: od czasu szczytu lizbońskiego Unia Europejska pozostała jeszcze bardziej w tyle za Stanami Zjednoczonymi. W raporcie Koka jako główne przyczyny porażki wskazano „zbyt obszerny program, słabą koordynację, sprzeczne cele” oraz brak politycznej determinacji ze strony Państw Członkowskich.
Po publikacji raportu Koka Rada Europejska potwierdziła, że cele Strategii pozostają w sile zaś kierownictwo Unii Europejskiej mówiło o tzw. ponownym odpaleniu (ang. "relaunch") strategii lizbońskiej. Deklaracje związane z "relaunch" były już w latach 2004-2006 krytykowane jako fasadowe i niemające szans powodzenia.
Oceny.
W 2009 roku szwedzki premier Fredrik Reinfeldt, w trakcie szwedzkiej prezydencji Unii Europejskiej, przyznał, że pomimo pewnych postępów na rok przed oficjalnym końcem cele Strategii pozostały niezrealizowane, a ona sama okazała się porażką.
W 2010 roku realizacja Strategii także była oceniana negatywnie:
Dane publikowane przez Europejski Związek Izb Przemysłu i Handlu ("Eurochambres") wskazują na pogłębiające się zapóźnienie Unii Europejskiej w PKB, zakresie konkurencyjności oraz finansowania nauki w stosunku do Stanów wynoszące 20-30 lat.
Jako jeden z powodów porażki Strategii wskazywano opór Państw Członkowskich przed ograniczeniem rozbudowanych przywilejów socjalnych, które zapewniają rządom poparcie grup społecznych nimi obdarzonych, ale równocześnie generują ogromne koszty i ograniczają konkurencyjność.
Oficjalne podsumowanie Strategii miało odbyć się na szczycie Unii Europejskiej w marcu 2010. W lutym 2010 w Warszawie odbyła się konferencja „Niespełnione marzenia, czyli krajobraz po Strategii Lizbońskiej” stanowiąca próbę podsumowania wyników Strategii.
EU 2020.
„Europa 2020 – strategia na rzecz inteligentnego i zrównoważonego rozwoju sprzyjającego włączeniu społecznemu” jest nowym, długookresowym programem rozwoju społeczno-gospodarczego Unii Europejskiej na lata 2010–2020. Została zatwierdzona przez Radę Europejską 17 czerwca 2010 r., zastępując w ten sposób realizowaną w latach 2000–2010 Strategię Lizbońską. Nowa strategia otwiera dyskusję na temat przyszłości gospodarki wspólnotowej oraz kierunków rozwoju Unii Europejskiej, bazując na doświadczeniach i osiągnięciach Strategii Lizbońskiej.

</doc>
<doc id="92598" url="https://pl.wikipedia.org/wiki?curid=92598" title="Ferroelektryczna pamięć o dostępie swobodnym">
Ferroelektryczna pamięć o dostępie swobodnym

Ferroelektryczna pamięć o dostępie swobodnym, FRAM, FeRAM, F-RAM (od ang. "ferroelectric random-access memory") – pamięć nieulotna oparta na nośniku krystalicznym: kryształach roztworu stałego cyrkonianu i tytanianu ołowiu (materiały typu perowskitu). Kryształy te zawierają wewnątrz siatki atomy o dwóch stabilnych pozycjach. Przyłożenie napięcia o odpowiedniej polaryzacji wymusza zmianę pozycji atomu. Odczyt polega na pomiarze pochłanianej energii po kolejnym przyłożeniu napięcia; wiąże się to z koniecznością regeneracji zapisu w komórce.
Ferroelektryczne pamięci o dostępie swobodnym umożliwiają adresowanie, zapisywanie i odczytywanie pojedynczych słów – w odróżnieniu od pamięci "flash" modyfikacja zapisu nie wymaga uprzedniego kasowania całych bloków pamięci.
Zalety:
Wady:
Pionierami tego typu pamięci były współpracujące ze sobą firmy Texas Instruments i Ramtron International.
W roku 2013 liderami w produkcji pamięci FRAM są firmy Ramtron, Fujitsu i Lapis. Pojemność pamięci sięga 2 Mb (np. MB85RS2MT firmy Fujitsu Semiconductor). Dostępne są pamięci z interfejsem szeregowym SPI (do 40 MHz), I²C (do 3 MHz) oraz równoległym (dostęp od 20 ns).

</doc>
<doc id="92602" url="https://pl.wikipedia.org/wiki?curid=92602" title="Newsletter">
Newsletter

Newsletter – biuletyn lub czasopismo rozsyłane do prenumeratorów za pomocą poczty elektronicznej.
Dawniej (przed powstaniem Internetu) była to forma szybkiego czasopisma naukowego powielanego na kserokopiarce i rozsyłanego do zainteresowanych prenumeratorów. Forma taka była szybsza niż tradycyjne przygotowanie poligraficzne, służyła do szybkiej dyskusji naukowej. Obecnie papierowa forma kserowanych newsletterów znajduje się w zaniku i wypierana jest przez coraz powszechniejsze wersje elektroniczne.
Z tej formy dystrybucji korzystają biuletyny naukowe, branżowe, firmowe, gazety elektroniczne (zarówno w formacie tekstowym – ASCII, jak i HTML czy PDF). Newslettery przybierają czasem duże formy zbioru informacji, tworząc albo struktury odwołujące się do pełnych artykułów zamieszczonych na stronach WWW, albo też publikując od razu w dostarczanym newsletterze całość tekstu.
Bardzo popularne są newslettery poświęcone informacjom, gdzie – w formie części lub całości tekstu – internauci mogą zapoznać się z najnowszymi wydarzeniami. Prenumerata newsletterów może być płatna. Ta forma spotykana jest najczęściej w przypadku wydawców specjalistycznych. Najczęściej jednak subskrypcja newsletterów jest bezpłatna.
Wraz ze wzrostem popularności newsletterów, powstają także ich internetowe katalogi. W Polsce istnieją NajlepszeNewslettery.pl oraz Znajdź Mail. Do zagranicznych należą: InboxStash oraz InboxReads.

</doc>
<doc id="92603" url="https://pl.wikipedia.org/wiki?curid=92603" title="LDW">
LDW

LDW ("Lane departure warning"), Lane Assist – system aktywny mający na celu zwiększenie bezpieczeństwa jazdy samochodem przez ostrzeganie przed niezamierzonym zjechaniem z własnego pasa ruchu. Oparty na analizie obrazu – kamera sprzężona z komputerem śledzi znaki ograniczające pas ruchu i we współpracy z różnymi czujnikami ostrzega kierowcę (np. wibracją fotela) o zmianie pasa ruchu nie poprzedzonej włączeniem kierunkowskazu.

</doc>
<doc id="92604" url="https://pl.wikipedia.org/wiki?curid=92604" title="Szwadron pionierów">
Szwadron pionierów

 
Szwadron pionierów – pododdział kawalerii Wojska Polskiego II RP.
W latach 1924-1939, w składzie każdej wielkiej jednostki kawalerii (dywizji lub brygady) znajdował się jeden szwadron pionierów, dysponujących środkami wybuchowymi i przeprawowymi.
Według organizacji wojennej L.3023/mob. org. z 1939 roku szwadron liczył 4 oficerów, 133 podoficerów i szeregowych oraz 153 konie. Środki przeprawowe i wybuchowe transportowano na wózkach dwukołowych i jucznych koniach (16). Brygady pancerno-motorowe posiadały w swoim składzie batalion motorowy saperów.
Wyposażenie szwadronu stanowiło: 7 łodzi T-35, 24 pontony LMPD, 1100 kg materiałów wybuchowych, 130 min, 300 korpusów do min ppanc, piła spalinowa i motopompa.
Żołnierze na czapkach nosili szkarłatne otoki
13 sierpnia 1931 minister spraw wojskowych marszałek Polski Józef Piłsudski rozkazem G.M. 7759 I. zatwierdził wzór i regulamin odznaki pamiątkowej szwadronów pionierów.
Dyslokacja i podporządkowanie szwadronów pionierów w 1924 r..
Dyslokacja i podporządkowanie szwadronów pionierów w latach 1937-1939
Zgodnie z planem mobilizacyjnym „W”, w mobilizacji alarmowej, w grupie jednostek oznaczonych kolorem żółtym zamierzano sformować kolejne dwa pododdziały:
Jednostką mobilizującą był 1 pułk szwoleżerów Józefa Piłsudskiego w Warszawie.

</doc>
<doc id="92605" url="https://pl.wikipedia.org/wiki?curid=92605" title="Wim Kok">
Wim Kok

Willem „Wim” Kok (ur. 29 września 1938 w Bergambacht, zm. 20 października 2018 w Amsterdamie) – holenderski polityk i działacz związkowy, w latach 1986–2001 lider Partii Pracy (PvdA), parlamentarzysta, wicepremier i minister, premier Holandii w latach 1994–2002.
Życiorys.
Kształcił się w Nyenrode Business Universiteit, w latach 1958–1959 odbywał służbę wojskową, następnie pracował jako handlowiec. W 1961 wstąpił do Partii Pracy, po czym został zatrudniony w socjalistycznych związkach zawodowych Nederlands Verbond van Vakverenigingen. Był wiceprzewodniczącym (1972–1973) i przewodniczącym (1973–1976) tej organizacji, następnie do 1986 kierował większą centralną związkową Federatie Nederlandse Vakbeweging. Od 1979 do 1982 pełnił funkcję przewodniczącego Europejskiej Konfederacji Związków Zawodowych.
W 1986 po raz pierwszy wybrany na posła do Tweede Kamer. Do niższej izby Stanów Generalnych uzyskiwał reelekcję w wyborach w 1989, 1994 i 1998. W lipcu 1986 został liderem PvdA w miejsce Joopa den Uyla, a także przewodniczącym klubu deputowanych Partii Pracy. Na czele ugrupowania stał przez ponad 15 lat aż do grudnia 2001, kiedy to zastąpił go Ad Melkert.
Od listopada 1989 do sierpnia 1994 sprawował urząd wicepremiera oraz ministra finansów w koalicyjnym rządzie Ruuda Lubbersa z Apelu Chrześcijańsko-Demokratycznego. Kierowani przez niego laburzyści zwyciężyli w kolejnych wyborach. 22 sierpnia 1994 Wim Kok objął urząd premiera, stając na czele koalicyjnego gabinetu z udziałem PvdA i dwóch partii liberalnych (VVD i Demokratów 66). Po wyborach w 1998 sformował w tym samym układzie politycznym swój drugi rząd.
W trakcie jego rządów w lipcu 1995 doszło do masowych egzekucji muzułmanów w Srebrenicy w Bośni. W kwietniu 2002 Holenderski Instytut Dokumentacji Wojny (NIOD) opublikował raport, w którym obarczył rząd Holandii oraz ONZ współodpowiedzialnością za to, że nie podjęły wystarczających działań, by zapobiec masakrze w Srebrenicy, którą chroniło wówczas 200 holenderskich żołnierzy w ramach oddziałów ONZ. 16 kwietnia 2002, kilka dni po publikacji tego dokumentu, Wim Kok podał się do dymisji, przyjmując w tej kwestii polityczną odpowiedzialność. Nie ubiegał się o reelekcję, a po przegranych przez Partię Pracy wyborach 22 lipca 2002 zakończył urzędowanie na stanowisku premiera.
Po odejściu z bieżącej polityki w latach 2003–2004 działał w strukturach Unii Europejskiej, gdzie zajmował się m.in. kwestiami rozszerzenia UE. Był powoływany w skład rad nadzorczych m.in. ING Banku, linii lotniczych KLM, Royal Dutch Shell czy PostNL.
Odznaczony m.in. Krzyżem Wielkim Orderu Oranje-Nassau (2002) oraz Krzyżem Wielkim Orderu Izabeli Katolickiej (2001). W 2014 otrzymał Krzyż Komandorski z Gwiazdą Orderu Zasługi Rzeczypospolitej Polskiej.

</doc>
<doc id="92607" url="https://pl.wikipedia.org/wiki?curid=92607" title="Hoga.pl">
Hoga.pl

Hoga.pl – polski serwis internetowy o charakterze usługowym, założony w 2000 roku jako portal internetowy. Serwis był notowany w rankingu Alexa na miejscu 1 667 576.
Historia.
Portal Hoga.pl powstał 26 czerwca 2000 na fali zainteresowania polskich przedsiębiorców branżą internetową: równolegle z nim powstały m.in. Interia.pl i Ahoj.pl.
W początkach XXI wieku Hoga.pl był jednym z największych polskich portali internetowych. Pozytywne recenzje zbierały przede wszystkim jego serwisy poświęcone prawu, m.in. jedna z pierwszych stron w polskim internecie udostępniająca pełną treść polskich kodeksów: cywilnego, karnego, pracy, celnego itd. W ramach działu prawnego działały także autorskie serwisy, prowadzone przez specjalistów od różnych aspektów prawa. Portal posiadał również własną encyklopedię internetową pod nazwą "Niezwykłe superkompendium wiedzy".
1 kwietnia 2002, w związku z trudnościami na rynku portali w Polsce, zmienił strategię i skoncentrował się na świadczeniu usług dla małych i średnich przedsiębiorstw, instytucji oraz osób prywatnych. W 2003 roku zakończono oferowanie darmowych kont pocztowych.
Zmiany właścicielskie.
Właścicielem serwisu była Hoga.pl SA z siedzibą w Gliwicach, założona w 1999 r. jako DeltaNet SA przez Grzegorza Krajewskiego.
Hoga.pl SA zadebiutowała 13 sierpnia 2001 r. na rynku wolnym Giełdy Papierów Wartościowych w Warszawie jako pierwszy portal internetowy na giełdzie. Większościowym właścicielem tej spółki zostało przedsiębiorstwo Wasko SA, które doprowadziło do fuzji obu spółek. W 2006 r. dokonano zmiany nazwy spółki z Hoga.pl SA na Wasko SA, a także emisji akcji zamiennych dla akcjonariuszy Wasko SA, notowanych od 24 stycznia 2007 na giełdzie. Akcje spółki Wasko SA noszą symbol WAS.

</doc>
<doc id="92608" url="https://pl.wikipedia.org/wiki?curid=92608" title="O2.pl">
O2.pl

o2 – polski portal internetowy będący własnością Grupy Wirtualna Polska sp. z o.o.. (dawniej o2 sp. z o.o., a wcześniej MediaOne Sp. z o.o.). Znany przede wszystkim dzięki Komunikatorowi Tlen.pl umożliwiającemu domyślnie komunikacje z sieciami Tlen i Gadu-Gadu. Serwis był notowany w rankingu Alexa na miejscu 1791.
Historia.
o2, początkowo funkcjonujący pod nazwą go2.pl, pojawił się w 1999, debiutując jako dostawca kont pocztowych. Został stworzony przez trzech studentów Szkoły Głównej Handlowej w Warszawie: Michała Brańskiego, Jacka Świderskiego i Krzysztofa Sierotę, którzy po połączeniu działalności o2.pl i Wirtualnej Polski (wp.pl) tworzą kierownictwo spółki Wirtualna Polska Holding S.A.

</doc>
<doc id="92610" url="https://pl.wikipedia.org/wiki?curid=92610" title="Pim Fortuyn">
Pim Fortuyn

Wilhelmus Simon Petrus "Pim" Fortuijn (ur. 19 lutego 1948 w Velsen, zm. 6 maja 2002) – polityk holenderski, przewodniczący Listy Pima Fortuyna (LPF).
Życiorys.
Fortuyn był profesorem socjologii na uniwersytecie w Groningen i uniwersytecie Erasmusa w Rotterdamie. We wcześniejszych latach był członkiem Partii Pracy w Groningen, potem starał się o członkostwo w holenderskiej partii komunistycznej CPN, ale nie został do niej przyjęty.
Pim Fortuyn był kontrowersyjnym politykiem, który zyskał popularność w części holenderskiego społeczeństwa na fali antyimigranckich nastrojów.
Kontrowersje wokół Fortuyna dotyczyły jego stanowiska wobec islamu i imigrantów – Fortuyn zwalczał szczególnie jednego z prominentnych przywódców społeczności muzułmańskiej Khalila el-Moumni, który jawnie odmawiał asymilacji w społeczeństwie i według prawicowych polityków stanowił zagrożenie dla otwartości społeczeństwa holenderskiego.
Krytycy określali Fortuyna skrajnie prawicowym populistą, choć ten stanowczo odrzucał taką etykietkę i odcinał się od skrajnie prawicowych polityków znanych np. w Austrii. Sam określał się mianem nacjonalisty, ale na bazie kulturowej, a nie rasowej. Był gejem i fakt ten był znany publicznie.
6 maja 2002 roku został zastrzelony na 9 dni przed wyborami parlamentarnymi, przez aktywistę na rzecz praw zwierząt Volkerta van der Graafa.

</doc>
<doc id="92611" url="https://pl.wikipedia.org/wiki?curid=92611" title="Chan (władca)">
Chan (władca)

Chan (tur. "khān", skrócona forma od "khāqān" „władca”, ) – tytuł władcy państwa (chanatu) w dawnych krajach Azji Środkowej i Europy Wschodniej. Miano to nosili również władcy Bułgarii, począwszy od Asparucha (681–701) aż do Borysa I (852–889). Żona lub córka chana to "chanum". 
Ponadto, w muzułmańskich krajach Azji Środkowej, w Afganistanie i in., jako tytuł podawany po nazwisku oznacza wysokie urodzenie lub jest wyrazem szacunku.
"Białymi chanami" nazywani byli królowie z dynastii Jagiellonów. Podkreślano w ten sposób ich suwerenność i potęgę. Wśród ludów tureckich (turkijskich) kolor biały to symbol niezależności, natomiast czarny – podległości.

</doc>
<doc id="92612" url="https://pl.wikipedia.org/wiki?curid=92612" title="Aplet">
Aplet

Aplet (z ang. "applet", zdrobnienie od "application") – niewielki (zwykle) program napisany w taki sposób, by:
lub
Aplety są wykonywane, zgodnie z powyższym opisem, po stronie klienta, co je odróżnia od serwletów. Pamiętać też należy, że JavaScript i Java to nie to samo.
Aplety były i są wykorzystywane głównie do tworzenia:
Ważną cechą apletów zwiększającą bezpieczeństwo, ale ograniczającą funkcjonalność, jest ich odseparowanie od zasobów lokalnego komputera, tj. tego, na którym uruchomiona jest przeglądarka. Niepodpisany cyfrowo aplet nie ma dostępu do systemu plików, nie może też łączyć się z serwerem innym niż ten, z którego został pobrany.
W odniesieniu do animacji na udostępnianych stronach WWW prawdopodobnie częściej jest stosowane rozwiązanie Adobe Flash, pozwalające na szybsze i łatwiejsze przygotowanie zaawansowanych efektów graficznych oraz dźwiękowych.
Mianem "apletów" określane są też małe programy integrujące się z paskiem zadań środowiska graficznego GNOME lub KDE oraz narzędzia panelu sterowania w systemie Microsoft Windows. 

</doc>
<doc id="92614" url="https://pl.wikipedia.org/wiki?curid=92614" title="Dekompresja (informatyka)">
Dekompresja (informatyka)

Dekompresja – proces odtworzenia oryginalnych danych na podstawie ich postaci skompresowanej, przy użyciu odpowiedniego do kompresji algorytmu dekompresji. Proces dekompresji jest działaniem przeciwnym do działania kompresji.

</doc>
<doc id="92615" url="https://pl.wikipedia.org/wiki?curid=92615" title="Licencja">
Licencja



</doc>
<doc id="92617" url="https://pl.wikipedia.org/wiki?curid=92617" title="Polkowice (gmina)">
Polkowice (gmina)

Polkowice – gmina miejsko-wiejska w województwie dolnośląskim, w powiecie polkowickim, na części Wzgórz Dalkowskich, Doliny Szprotawy i Wysoczyzny Lubińsko-Chocianowskiej.
Siedziba gminy to Polkowice.
Według danych z 30 czerwca 2004 gminę zamieszkiwały 26 002 osoby. Natomiast według danych z 30 czerwca 2020 roku gminę zamieszkiwało 27 715 osób.
Historia.
Gmina Polkowice z siedzibą władz we wsi Polkowice (do 1945 miasto) powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu głogowskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem głogowskim weszła w skład nowo utworzonego woj. zielonogórskiego.
Według stanu z 1 lipca 1952 gmina składała się z 14 gromad: Bądzów, Gaiki, Guzice, Jerzmanowa, Komorniki, Kurów Mały, Moskorzyn, Obiszów, Polkowice, Polkowice Dolne, Potoczek, Sucha Górna, Tarnówek i Trzebcz. 5 października 1954 z gminy Polkowice w powiecie głogowskim w woj. zielonogórskim wyłączono gromady Guzice, Komorniki, Trzebcz, Tarnówek, Moskarzyn, Polkowice, Polkowice Dolne i Sucha Górna włączając je do powiatu lubińskiego w woj. wrocławskim.
Gmina została zniesiona jesienią 1954 wraz z reformą wprowadzającą gromady w miejsce gmin.
1 stycznia 1967 Polkowice otrzymały prawa miejskie.
Gminę Polkowice reaktywowano 1 stycznia 1973 roku, tym razem w powiecie lubińskim w woj. wrocławskim. W jej skład weszło 19 sołectw: Biedrzychowa, Dąbrowa, Guzice, Jabłonów, Jędrzychów, Kazimierzów, Komorniki, Moskorzyn, Nowa Wieś Lubińska, Parchów, Pierzkowice, Pogorzeliska, Polkowice Dolne, Sobin, Sucha Góra, Szklary Górne, Tarnówek, Trzebcz i Żuków.
9 grudnia 1973 roku (z wejściem w życie od 4 października 1973) z gminy Polkowice wyłączono: a) wsie Jabłonów, Nowa Wieś Lubińska, Parchów i Pogorzeliska włączając je do nowo utworzonej gminy Chocianów, oraz b) wieś Szklary Górne włączając ją do gminy Lubin; do gminy Polkowice przyłączono natomiast wsie Barszów i Żelazny Most z gminy Rudna w tymże powiecie.
W latach 1975–1998 gmina położona była w województwie legnickim.
W 1999 roku znalazła się w nowo utworzonym powiecie polkowickim w województwie dolnośląskim.
Struktura powierzchni.
Według danych z roku 2002 gmina Polkowice ma obszar 158,77 km², w tym:
Gmina stanowi 20,36% powierzchni powiatu.
Demografia.
Dane z 30 czerwca 2004:
Sąsiednie gminy.
Chocianów, Grębocice, Jerzmanowa, Lubin, Radwanice, Rudna, Przemków

</doc>
<doc id="92622" url="https://pl.wikipedia.org/wiki?curid=92622" title="Jacques Santer">
Jacques Santer

Jacques Santer (ur. 18 maja 1937 w Wasserbillig) – luksemburski polityk i prawnik, poseł krajowy i europejski, minister, premier Luksemburga w latach 1984–1995, przewodniczący Komisji Europejskiej w latach 1995–1999.
Życiorys.
Z wykształcenia prawnik, absolwent Uniwersytetu Strasburskiego oraz Instytutu Nauk Politycznych w Paryżu. Zaangażował się w działalność Chrześcijańsko-Społecznej Partii Ludowej, od 1974 do 1982 był jej przewodniczącym.
W latach 1972–1974 pełnił funkcję sekretarza stanu w ministerstwa pracy i spraw społecznych. W latach 1974–1979 wykonywał mandat posła do Izby Deputowanych oraz eurodeputowanego I kadencji, od 1975 do 1977 pełnił funkcję wiceprzewodniczącego PE. W 1979 powrócił do rządu jako minister finansów, pracy i zabezpieczenia społecznego. W 1984 objął urząd premiera Luksemburga. W swoich trzech rządach do 1995 był jednocześnie ministrem stanu (1984–1995), ministrem finansów (1984–1989), ministrem skarbu (1989–1994) i ministrem kultury (1989–1995). Od 1987 do 1990 był przewodniczącym Europejskiej Partii Ludowej.
W styczniu 1995 przeszedł na stanowisko przewodniczącego Komisji Europejskiej. Zrezygnował z niego 15 marca 1999 razem z całą KE na skutek zarzutów o niegospodarność i nepotyzm, które miały dotyczyć części komisarzy (zwłaszcza francuskiej socjalistki Édith Cresson). Od 1999 do 2004 Jacques Santer ponownie był członkiem Parlamentu Europejskiego, reprezentował też krajowy rząd w Konwencie Europejskim.

</doc>
<doc id="92627" url="https://pl.wikipedia.org/wiki?curid=92627" title="Manic Street Preachers">
Manic Street Preachers

Manic Street Preachers – walijski zespół rockowy założony w Blackwood w 1986 roku. Początkowo funkcjonował jako kwartet, a po zaginięciu w 1995 roku Richey Edwardsa jako trio.
Grupa znana jest ze swoich socjalistycznych poglądów. W 2001 roku Manic Street Preachers jako jeden z pierwszych zespołów rockowych koncertowała na Kubie. Muzycy dali koncert dla 5 tysięcy osób w Teatrze Karola Marksa w Hawanie oraz spotkali się z Fidelem Castro.
Historia.
W 1986 roku James Dean Bradfield, Sean Moore, Miles Woodward oraz Nicky Wire założyli zespół pod nazwą Betty Blue. W dwa lata później grupę opuścił Woodward, a jego miejsce zajął Richey James Edwards. Już jako Manic Street Preachers grupa wydała w 1989 roku swój pierwszy singiel "Suicide Alley", dzięki któremu podpisali kontrakt z wytwórnią Damaged Goods Records oraz EP-kę "New Art Riot". W 1991 roku przeszli do Heavenly Records i nagrali singel "Motown Junk". W styczniu 1992 roku muzycy nagrali piosenkę "You Love Us", która dotarła do 16 miejsca brytyjskiej listy przebojów. Krótko po tym związali się z wytwórnią Columbia Records i rozpoczęli pracę nad debiutancką płytą.
Płyta "Generation Terrorists" wydana w 1992 roku utrzymana była w stylistyce glam rocka. Zawierała 18 utworów i była promowana przez 6 singli. Album osiągnął sprzedaż 250 tysięcy kopii. Drugi album z 1993 roku "Gold Against the Soul" osiągnął 8 miejsce na brytyjskiej liście sprzedaży płyt. Recenzenci określili album jako "grunge'owy".
Następny album "The Holy Bible" z 1994 roku, stał się rozliczeniem ze zbrodniczą historią XX wieku w wymiarze cywilizacyjnym (piosenki "Archives of Pain", "The Intense Humming of Evil") zarówno jak i indywidualnym rozliczeniem z chorobami cywilizacyjnymi ("4st 7lb", traktująca o anoreksji jednego z członków grupy Richarda Edwardsa). Promując "The Holy Bible" zespół wystąpił w wojskowym rynsztunku w programie Top of the Pops, a Bradfield wystąpił w programie w kominiarce. Widzowie odebrali to jako symbol poparcia dla Irlandzkiej Armii Republikańskiej, a sama BBC otrzymała najwięcej skarg telewidzów w historii.
1 lutego 1995 roku zaginął Richey James Edwards. Wymeldował się z hotelu Embasy na Bayswater Road w Londynie i zniknął bez śladu. 17 lutego znaleziono jego porzucony samochód w pobliżu Severn Bridge. Zespół zawiesił działalność na pół roku, lecz po namowach rodziny Edwardsa wznowili działalność.
Pierwszy album bez Edwardsa wydany w 1996 roku "Everything Must Go" osiągnął w Wielkiej Brytanii status podwójnej platyny i został w 1998 roku uznany jedenastą najlepszą płytą wszech czasów przez czytelników magazynu Q. Singiel z tej płyty, "A Design For Life" dotarł do drugiego miejsca na brytyjskiej liście przebojów, a płyta przyniosła muzykom nagrodę Mercury Prize. Zespół został w 1997 roku nagrodzony dwoma nagrodami Brit Awards za najlepszy album i najlepszego zespołu. Również kolejny album "This Is My Truth Tell Me Yours" okazał się sukcesem (nagroda Brit Awards 1999), a singiel "If You Tolerate This Your Children Will Be Next" znalazł się na pierwszym miejscu listy przebojów.
W 2001 roku muzycy dali koncert na Kubie i spotkali się z Fidelem Castro. W tym samym roku wydali płytę "Know Your Enemy". Nad kolejnym krążkiem muzycy pracowali przez 3 lata, "Lifeblood" został wydany w listopadzie 2004 roku i dotarł do 13 miejsca listy sprzedaży. Ósmy album "Send Away the Tigers" został wydany 7 maja 2007 roku i dotarł do 2 miejsca najlepszych albumów w Wielkiej Brytanii. Album promował singiel "Your Love Alone Is Not Enough", nagrane z wokalistką The Cardigans Niną Persson. Płyta w zestawieniu 50 najlepszych albumów roku 2007 według magazynu "Q", znalazła się na 16 pozycji.
Kolejne dwa albumy grupy "Journal for Plague Lovers" oraz "Postcards from a Young Man" zostały wydane w latach 2009 oraz 2010. "Journal for Plague Lovers" została uznana przez krytyków dziennika The Guardian za 11 najlepszą płytę 2009 roku. "Postcards from a Young Man" została bardzo pozytywnie przyjęta przez krytyków i osiągnęła 3 miejsce na liście sprzedaży płyt w Wielkiej Brytanii.
W 2013 wydali album "Rewind The Film" a w 2014 "Futurology". Pozytywny odbiór krytyki potwierdza wysoka średnia ocen na portalu Metacritic – w przypadku "Rewind The Film" to 80/100 pkt, zaś "Futorology" uzyskało średnią 83/100 pkt. 

</doc>
<doc id="92628" url="https://pl.wikipedia.org/wiki?curid=92628" title="Powiat polkowicki">
Powiat polkowicki

Powiat polkowicki – powiat w Polsce (na północnym zachodzie województwa dolnośląskiego), utworzony w 1999 roku w ramach reformy administracyjnej. Jego siedzibą jest miasto Polkowice.
Podstawowe gałęzie gospodarki – handel; przemysł: chemiczny, hutniczy, motoryzacyjny, skórzany, wydobywczy rud miedzi; usługi, turystyka.
W skład powiatu wchodzą:
Demografia.
Według danych z 31 grudnia 2019 roku powiat zamieszkiwało 63 065 osób. Natomiast według danych z 30 czerwca 2020 roku powiat zamieszkiwały 63 082 osoby.
Gospodarka.
W końcu listopada 2019 liczba zarejestrowanych bezrobotnych w powiecie obejmowała ok. 1,6 tys. mieszkańców, co stanowi stopę bezrobocia na poziomie 4,2% do aktywnych zawodowo.
Sąsiednie powiaty.
Żagański, Głogowski, Bolesławiecki, Legnicki, Lubiński

</doc>
<doc id="92635" url="https://pl.wikipedia.org/wiki?curid=92635" title="Osłupienie">
Osłupienie

Osłupienie (stupor) – zaburzenie poznawcze, do którego objawów należą akineza, mutyzm, brak reakcji na bodźce przy jednoczesnym zachowaniu przytomności (może być jednak ona nieznacznie przymglona).
Pacjent, mimo zachowania świadomości, nie reaguje na bodźce zewnętrzne, nie porusza się, nie mówi, wzrok ma utkwiony w jednym punkcie.
Przyczyną osłupienia mogą być:

</doc>
<doc id="92637" url="https://pl.wikipedia.org/wiki?curid=92637" title="Mały sabotaż">
Mały sabotaż

Mały sabotaż – kategoria akcji konspiracyjnych w czasie okupacji niemieckiej (w latach 1939–1945), polegająca na pisaniu antyhitlerowskich haseł na murach, wysyłaniu ostrzeżeń, ośmieszaniu zarządzeń okupanta i dezorganizowaniu jego akcji propagandowych. Mały sabotaż był stosowany przez ruch oporu w wielu krajach okupowanej Europy. Jego znaczenie było głównie psychologiczne – utwierdzał w ludności przekonanie o istnieniu i działaniu ruchu oporu oraz o możliwości zwycięstwa mimo represji.
Dzieje pojęcia.
Twórcą pojęcia „mały sabotaż” był prawdopodobnie Aleksander Kamiński, który w listopadzie 1940 zamieścił w "Biuletynie Informacyjnym" artykuł pod takim właśnie tytułem. W artykule tym użycie wyrażenia „mały sabotaż” odbiegało jeszcze od jego późniejszego znaczenia. Kamiński zaliczał do przykładów małego sabotażu powolną i niesolidną pracę na rzecz okupanta ("pracuj Polaku powoli"), niedbałe wykonywanie niemieckich zarządzeń, udawanie nieznajomości języka niemieckiego itp. Na dalszym dopiero miejscu wymieniał działania, które z czasem uznane zostaną za charakterystyczne dla tej właśnie formy oporu: ulotki, hasła na murach, utrudnianie życia kolaborantom. Dojrzałą koncepcję teoretyczną małego sabotażu przedstawił w 1942, w książce – podręczniku "Wielka Gra". Zaliczył wówczas do niego, m.in., następujące rodzaje działań:
Repertuar akcji małosabotażowych był w rzeczywistości szerszy: obejmował akcje megafonowe, rozprowadzanie gazet i plakatów wzorowanych na wydawnictwach okupanta i wiele innych. Do bardziej popularnych działań należało na przykład zrywanie flag niemieckich oraz wywieszanie (zwłaszcza z okazji święta 3 maja) flag polskich.
Cechą wspólną wszystkich działań małosabotażowych było to, że nie miały na celu wyrządzenia fizycznej krzywdy osobom ani spowodowania znaczących strat materialnych – ich działanie miało mieć wyłącznie charakter propagandowo-wychowawczy.
Z czasem pojęcie małego sabotażu przestało być kojarzone wyłącznie z okresem okupacji. Zaczęło być używane na określenie różnych form propagandy ulicznej – przede wszystkim napisów na murach, plakatów i ulotek.
Cele małego sabotażu.
Propagandowo-psychologiczne oddziaływanie małego sabotażu adresowane było zarówno do własnego społeczeństwa, jak i do nieprzyjaciela. W przypadku społeczeństwa polskiego chodziło przede wszystkim o podtrzymanie morale – danie świadectwa temu, że istnieje polski ruch oporu, utwierdzaniu wiary w ostateczne zwycięstwo. Część działań miała zdecydowanie cel „wychowawczy” – służyła zapobieżeniu postawom i zachowaniom uznawanym za niewłaściwe w okupacyjnej rzeczywistości – począwszy od zwalczania zwyczaju chodzenia do kin, poprzez akcje przeciw kobietom spotykającym się z Niemcami, fotografom eksponującym zdjęcia niemieckich żołnierzy aż do tępienia zachowań jawnie kolaboranckich.
Wrogowi mały sabotaż uzmysłowić miał istnienie nieustającego społecznego oporu, osłabić wiarę w zwycięstwo (akcja V, przypominanie niemieckiej klęski pod Stalingradem itp.). Przeciwko osiedlającym się w Polsce cywilnym Niemcom skierowana była posługująca się technikami małego sabotażu Akcja Gdańsk. Częściowo techniki te wykorzystywała również Akcja N, której adresatami byli żołnierze Wehrmachtu.
Pierwsze akcje.
Za prekursorkę małego sabotażu uważana jest Elżbieta Zahorska, studentka Uniwersytetu Warszawskiego – pierwsza osoba, która poniosła śmierć za zrywanie niemieckich plakatów. Rozstrzelano ją 4 listopada 1939.
Pierwsze działania, jakie w przyszłości stały się charakterystyczne dla małego sabotażu, podjęła w Warszawie już w październiku 1939 Polska Ludowa Akcja Niepodległościowa (PLAN). Na afiszach obwieszczających utworzenie Generalnego Gubernatorstwa umieszczano niewielkie, drukowane na ręcznej drukarence nalepki z tekstem: "Marszałek Piłsudski powiedziałby: – A my was w dupie mamy". Przeprowadzono pierwsze akcje mające na celu kształtowanie postaw obywatelskich: rozlepiano ulotki skierowane przeciwko kobietom nawiązującym znajomości z Niemcami, użyto gazu łzawiącego w czasie niemieckiego seansu w kinie Napoleon. 1 stycznia 1940 przeprowadzono akcję w najbardziej znanym warszawskim lokalu – „Adrii” – rozpylając proszek powodujący natychmiastowe torsje.
Organizacje Małego Sabotażu „Wawer” i „Palmiry”.
PLAN został rozbity aresztowaniami już w styczniu 1940, ale celowość i skuteczność tych pierwszych akcji propagandowych została doceniona przez innych konspiratorów – stały się inspiracją dla szefa Biura Informacji i Propagandy Okręgu Warszawa Związku Walki Zbrojnej, Aleksandra Kamińskiego, który w grudniu 1940 stworzył strukturę stosującą podobne działania, opartą z jednej strony na precyzyjnej organizacji, z drugiej zaś na przemyślanej strategii propagandowej. Nosiła nazwę Organizacja Małego Sabotażu „Wawer”, na pamiątkę pierwszych masowych egzekucji, które miały miejsce w Wawrze 27 grudnia 1939 (zbrodnia w Wawrze). Obejmowała ona zasięgiem swego działania Warszawę. Włączyli się do niej, m.in., bohaterowie pierwszych akcji małego sabotażu, przelotnie związani z Polską Ludową Akcją Niepodległościową, harcerze „Pomarańczarni”, późniejsi bohaterowie Szarych Szeregów: Tadeusz Zawadzki, Maciej Aleksy Dawidowski, Jan Bytnar i inni. Na obszarze podwarszawskim funkcjonowała, utworzona i kierowana przez Kazimierza Gorzkowskiego (ps. „Andrzej”), organizacja o analogicznych zadaniach nosząca nazwę „Palmiry”. Organizacje te połączono w jedną: „Wawer-Palmiry”. Najsłynniejsze akcje małego sabotażu miały miejsce w Warszawie i były dziełem tej właśnie organizacji. Tylko w Warszawie miały też one tak regularny charakter.
Poza akcjami będącymi dziełem tej organizacji, wspomnieć należy o spontanicznej działalności rzeszy anonimowych „amatorów”.
Mały sabotaż poza Warszawą.
Poza Warszawą zorganizowane działania o charakterze małego sabotażu prowadzone były głównie przez Szare Szeregi. Do najsłynniejszych akcji należały:

</doc>
<doc id="92645" url="https://pl.wikipedia.org/wiki?curid=92645" title="Funan">
Funan

Funan – jedno z najstarszych państw Azji Południowo-Wschodniej. Najwcześniejsza wzmianka o nim pochodzi z II wieku n.e., a szczytowy okres rozwoju przypadał na III wiek n.e. Terytorium królestwa objęło swoimi wpływami obecną Kambodżę, Tajlandię i Półwysep Malajski – po przesmyk Kra. Stolica znajdowała się Widhapurze (w pobliżu dzisiejszej miejscowości ’Ângkôr Borei). Główną przyczyną upadku królestwa było powstanie państwa Czenla (około 550), jednego z lennych księstw uznających feudalną zwierzchność Funanu. Koniec Funanu przypada na rok 627. Większość informacji o Funan pochodzi z kronik chińskich oraz ze stanowiska archeologicznego w Óc Eo.
Legenda o powstaniu Funanu.
Wygnany indyjski bramin Kaundija przybył do tego kraju drogą morską z Indii bądź z Półwyspu Malajskiego. Pewnego razu miał sen, w którym jego duch opiekuńczy wręczył mu boski łuk i kazał ruszyć w daleką podróż morską. Kiedy się obudził i udał do świątyni, znalazł tam łuk ze snu u stóp drzewa poświęconego duchowi. Wypłynął w morze i kierowany przez swego ducha, dostał się do Funanu, gdzie królowała piękna Liu Ye. Jej poddani próbowali pokonać przybysza i zawładnąć statkiem, którym przypłynął. Kaundinja wymierzył jednak z boskiego łuku i strzała przeszyła łódź królowej. Liu Ye przestraszona poddała się nieznajomemu, który przyjął ją za żonę, panował w jej kraju i przekazał władzę swym następcom.
Ustrój, gospodarka i kultura.
Ustrój Funanu nosił cechy feudalne. Król był wyłącznie zwierzchnikiem podbitych krajów, w których utrzymywała się przy władzy miejscowa dynastia. Siedzibą króla był pałac, wzniesiony na kamiennym fundamencie. Król (miał 3 imiona) opuszczał go jedynie dosiadając słonia i w otoczeniu świty. Władcy tego państwa znani byli jako "królowie góry" - stąd chińska nazwa Funan). 
Miasta w Funanie położone były zawsze nad brzegami rzek, jezior i kanałów. Otoczone były obwałowaniem ziemnym i fosą, w której pływały krokodyle. W obrębie miast znajdowały się domy wzniesione na palach, pokryte liśćmi bambusa i połączona kanałami. Rolnictwo w królestwie było rozwinięte. Oprócz niego ludność zajmowała się tkactwem, wyrobem naczyń i ozdób ze srebra, ciesielstwem i rzeźbą w drewnie. Wysoko rozwinięta była sztuka rzeźbiarska. Państwo prowadziło ożywione stosunki handlowe i kulturalne z całym wybrzeżem Zatoki Tajlandzkiej, z Półwyspem Malajskim, Indonezją, Indiami, Persją oraz rejonem śródziemnomorskim. Kontrolowało handel między Indiami a Chinami.
Ludność Funanu chodziła boso i ubierała się w sampot. Mężczyźni i kobiety przekłuwali uszy i nosili kolczyki. Stosowali cztery formy pogrzebów: przez spalenie, wrzucanie do rzeki, pozostawienie drapieżnym ptakom oraz przez grzebanie. Oznaką żałoby było golenie włosów lub brody.

</doc>
<doc id="92650" url="https://pl.wikipedia.org/wiki?curid=92650" title="Rudolf Dreszer">
Rudolf Dreszer

Rudolf Eugeniusz Dreszer (ur. 27 lutego 1891 w Grodzisku Mazowieckim, zm. 22 października 1958 w Waszyngtonie) – generał brygady Wojska Polskiego, uczestnik I wojny światowej oraz walk o niepodległość Polski w wojnie z bolszewikami i w II wojnie światowej.
Życiorys.
Rudolf Eugeniusz Dreszer był synem Jana Augusta (1863–1931), adwokat, notariusz, działacz niepodległościowy i Emilii z domu Rusch. Jego braćmi byli Zygmunt (1888–1947), polityk PPS, poseł, Gustaw (1889–1936), generał, Juliusz (1892–1937), oficer, adwokat. W 1900 wraz z rodziną przeniósł się do Częstochowy, gdzie jego ojciec założył prywatną kancelarię. W tym mieście bracia Dreszerowie uczęszczali do Gimnazjum Rządowego. W czasie rewolucji 1905 roku uczestniczył w strajku szkolnym. Wydalony ze szkoły w następnym roku kontynuował naukę w prywatnym Gimnazjum Polskim w Częstochowie. W gimnazjum został członkiem Związku Młodzieży Polskiej „Przyszłość”. W latach 1909–1914 studiował w Belgii na wydziale elektrycznym Politechniki w Liège.
W latach 1912–1913 odbył jednoroczną służbę w 14 pułku huzarów w Częstochowie. W czasie I wojny światowej powołany do służby wojskowej w armii rosyjskiej, gdzie pełnił służbę na froncie od 1 sierpnia 1914 roku do 29 października 1917 roku. Następnie wstąpił do I Korpusu Polskiego i służył w wydziale wywiadowczym korpusu.
W dniu 1 listopada 1918 roku wstąpił do Wojska Polskiego i został komendantem miasta Chełm, pełniąc tę funkcję do 17 listopada. Następnie kolejno pełnił funkcję zastępcy dowódcy 7 pułku ułanów Lubelskich, szefa łączności w dowództwie 1 Dywizji Jazdy oraz dowódcy 201 Ochotniczego pułku szwoleżerów.
W latach 1919–1921 słuchacz Wojennej Szkoły Sztabu Generalnego. Po jej ukończeniu był oficerem sztabu inspektora jazdy przy Inspektoracie Armii nr 1. 15 lipca 1924 został przydzielony do 3 pułku szwoleżerów z równoczesnym odkomenderowaniem do Inspektoratu Armii Nr 1 na sześć tygodni. W sierpniu odkomenderowanie zostało mu przedłużone do 1 listopada tego roku.
Szef sztabu 1 Dywizji Kawalerii (1924), dyrektor nauk w Centrum Wyszkolenia Kawalerii w Grudziądzu (październik 1924 – sierpień 1927).
Następnie przeszedł do służby liniowej, pełniąc kolejno funkcję dowódcy 15 pułku ułanów Poznańskich (sierpień 1927 – październik 1931), Brygady Kawalerii „Suwałki” (październik 1931 – kwiecień 1937), Wileńskiej Brygady Kawalerii (kwiecień 1937 – sierpień 1939). W tym czasie bronił sprawców ciężkiego pobicia docenta Stanisława Cywińskiego, Aleksandra Zwierzyńskiego i Zygmunta Fedorowicza za domniemaną obrazę Józefa Piłsudskiego w gazecie Dziennik Wileński.
W okresie II RP został osadnikiem wojskowym w osadzie Orliczyn (gmina Chotiaczów w województwie wołyńskim), wraz z nim osadnikami byli tam jego brat Juliusz oraz płk Stanisław Dreszer.
W ramach przygotowań do wojny, został mianowany dowódcą Grupy Operacyjnej w Armii odwodowej „Prusy” i wziął udział w kampanii wrześniowej, następnie od 8 września 1939 w składzie Armii „Małopolska”.
Po kapitulacji przedostał się przez Rumunię do Francji, gdzie służył w Polskich Siłach Zbrojnych, pełniąc funkcję dowódcy 4 Dywizji Piechoty (styczeń – kwiecień 1940). Po upadku Francji przedostał się do Wielkiej Brytanii, gdzie został dowódcą 5 Brygady Kadrowej Strzelców (październik 1940 – styczeń 1941).
Następnie od stycznia 1941 do stycznia 1942 roku bez przydziału, przebywał w obozie Rothesay na wyspie Bute w Szkocji. W styczniu 1942 roku przeniesiony w stan spoczynku, do stycznia 1944 roku. Następnie w dyspozycji Naczelnego Wodza. Zdemobilizowany w 1946 roku. Po demobilizacji wyjechał do Kanady, gdzie zamieszkał.
Zmarł w 1958 roku w Waszyngtonie.
Opinie.
Taktycznie przejawia dość dużo temperamentu i inicjatywy, o zdrowych i słusznych zasadach działania broni, lecz oprócz tych dodatnich cech w szkoleniu daje się wyczuć pewien schematyzm i niepewność siebie. Charakter dość twardy i nie wpływowy, o bezwzględnym osądzie podwładnych i ich działań. W metodzie szkolenia umie jasno i w zdrowy sposób podchodzić, do zagadnień taktycznych. Umysł jasny, zwięzły, bez zbytnich frazesów. Ogólnie dobry. /-/ gen. Dąb-Biernacki.

</doc>
<doc id="92656" url="https://pl.wikipedia.org/wiki?curid=92656" title="Improwizacja">
Improwizacja



</doc>
<doc id="92663" url="https://pl.wikipedia.org/wiki?curid=92663" title="Walne Zgromadzenie Akcjonariuszy">
Walne Zgromadzenie Akcjonariuszy



</doc>
<doc id="92664" url="https://pl.wikipedia.org/wiki?curid=92664" title="Organiczna dioda elektroluminescencyjna">
Organiczna dioda elektroluminescencyjna

Organiczna dioda elektroluminescencyjna, OLED (od ang. "organic light-emitting diode") – należy do rodziny diod elektroluminescencyjnych (LED), wytwarzana ze związków organicznych. Wykorzystywana jako powierzchniowe źródło światła. Stosuje się je do budowy elastycznych wyświetlaczy, telewizorów lub innych urządzeń przenośnych. Wyświetlacze wyprodukowane w technologii OLED są wyjątkowo cienkie za sprawą braku potrzeby ich podświetlania, gdyż diody samoistnie generują światło.
OLED oznacza także klasę wyświetlaczy graficznych opartych na tej technologii, upowszechnionych dzięki przewadze technologicznej nad LED, LCD i PDP oraz ich masowemu stosowaniu w smartfonach (największy producent telefonów do 2013 wyprodukował ponad 200 mln sztuk urządzeń wyposażonych w wyświetlacz OLED)[1]; technologia ta od 2012 jest też coraz szerzej stosowana w telewizorach.
Wyświetlacze tego typu charakteryzują się dość prostą metodą produkcji: warstwa organiczna, składająca się z diod-pikseli w trzech barwach (lub czterech – dodatkowo biała), jest nakładana na płytę bazową w procesie podobnym do drukowania stosowanego przez drukarki atramentowe. Dodatkowe wprowadzenie warstwy pośredniej między płytą a emiterem podnosi sprawność i jasność ekranu. Ekran OLED nie wymaga podświetlenia, gdyż wydziela światło bezpośrednio, dzięki czemu zapewnia najlepszy współczynnik kontrastu oraz prawdziwą czerń[2] spośród wszystkich technologii wyświetlaczy (LED, LCD, PDP czy wyświetlacz laserowy). Technologia pozwala uzyskać przezroczysty wyświetlacz, jak również zakrzywienie powierzchni ekranu, w efekcie wyświetlany obraz wydaje się bardziej przestrzenny[3] w stosunku do płaskiego wykonania ekranu.
Historia.
Pierwszym związkiem organicznym, w którym odkryto zjawisko emisji światła pod wpływem przyłożenia napięcia elektrycznego, był polifenylenowinylen; odkrycia tego dokonano w roku 1989 w laboratorium Uniwersytetu w Cambridge.
Pierwszym seryjnie produkowanym urządzeniem wyposażonym w wyświetlacz OLED był palmtop CLIE PEG-VZ90 firmy Sony – wyświetlacz o przekątnej 3,8 cala, rozdzielczości 480 × 320 pikseli, jasności 150 cd/m², grubości 1,9 mm i kącie widzenia 180°.
26 maja 2007 roku firma Sony pokazała film ukazujący elastyczny wyświetlacz OLED o przekątnej ekranu 2,5 cala i rozdzielczości 120 × 160 pikseli.
Komercyjne zastosowanie.
W październiku 2007 firma Sony zaprezentowała telewizor wykonany w technologii OLED. Telewizor XEL-1 miał przekątną 11 cali, rozdzielczość 960 × 540 pikseli, kontrast 1 000 000:1 oraz grubość 3 mm. Odbiornik ważył około 2 kg i posiadał złącze HDMI.
W kwietniu 2008 firma Samsung zaprezentowała dwa pierwsze monitory komputerowe OLED o wymiarach 15 oraz 30 cali. Głównymi zaletami prototypów, był niski pobór energii, o 30% niższy w stosunku do LCD, jak również pokrycie palety barw Adobe RGB w 97%.
W 2012 Samsung zaprezentował 55 calowy telewizor KN55ES9500 "Samsung Super OLED TV" – wykonany w technologii Super OLED, obsługiwany gestami.
Pierwszy telewizor OLED jaki został wprowadzony do masowej produkcji to LG 55EM9600. Firma LG w 2012 zaprezentowała swój 55 calowy model OLED, wykonany w technologii WOLED (White OLED). Do głównych zalet można zaliczyć m.in. rzeczywisty współczynnik kontrastu wynoszący 100 000:1 oraz szeroką przestrzeń barw, która jest znacznie wyższa niż w LED LCD. Wartym uwagi jest grubość wynosząca 4–5 mm. Każdy piksel telewizora ma 3 kolory RGB oraz dodatkowy czwarty – biały. Czas reakcji wynosił 0,02 ms, czyli 100 x mniej niż LCD, a szerokość ramki wokół ekranu to 1 mm.
W telefonach komórkowych koszt wyprodukowania 4-calowego wyświetlacza w roku 2013 był o 20% wyższy od taniego wyświetlacza LCD i wynosił 50 USD
Budowa oraz zasada działania.
OLED składa się z warstwy emisyjnej, warstwy przewodzącej, podłoża oraz anody i katody. Warstwy złożone są z cząstek organicznych polimerów przewodzących, których poziom przewodzenia znajduje się w zakresie między izolatorami a przewodnikami, z tego względu nazywane są one półprzewodnikami organicznymi.
Dioda OLED zbudowana jest z kilku bardzo cienkich warstw materiałów nałożonych na siebie w sposób przypominający wyglądem kanapkę. Tymi warstwami są:
Istnieje możliwość „dodania” trzeciej warstwy organicznej w celu bardziej efektywnego przepływu elektronów z katody do warstwy emisyjnej. 
Proces technologiczny wytwarzania diody OLED zwykle odbywa się w następującej kolejności:
Grubość warstw w OLED technology nie przekracza 500nm.
Przyłożenie napięcia do OLED powoduje przepływ elektronów od katody do anody, zatem katoda podaje elektrony do warstwy emisyjnej, a anoda pobiera elektrony z warstwy przewodzącej, innymi słowy anoda podaje dziury elektronowe do warstwy emisyjnej.
W momencie spolaryzowania złącza w kierunku przewodzenia, warstwa emisyjna jest naładowana ujemnie, jednocześnie warstwa przewodząca staje się bogata w dodatnio naładowane dziury. Oddziaływanie elektrostatyczne przyciąga elektrony i dziury, które ze sobą rekombinują. Dzieje się to blisko warstwy emisyjnej, bowiem dziury w półprzewodnikach organicznych są bardziej mobilne niż elektrony (odwrotnie niż w przypadku półprzewodników nieorganicznych). W momencie rekombinacji elektron przechodzi na niższy poziom energetyczny, czemu towarzyszy emisja promieniowania elektromagnetycznego w zakresie widma widzialnego. Dlatego warstwa ta nazywana jest emisyjną.
OLED nie świeci przy zaporowym spolaryzowaniu złącza, ponieważ dziury elektronowe przemieszczają się do anody, a elektrony do katody, tak więc oddalają się od siebie i nie rekombinują.
Jako materiał anody zwykle stosowany jest ITO ("indium tin oxide" – roztwór stały tlenku indu(III) i tlenku cyny(IV)). Jest on przezroczysty dla światła i posiada wysoką pracę wyjścia, co sprzyja przemieszczaniu dziur do warstwy polimerowej. Do tworzenia katod często używa się glinu i wapnia, ponieważ metale te posiadają niską pracę wyjścia, co ułatwia wstrzykiwanie elektronów do warstwy polimerowej.

</doc>
<doc id="92666" url="https://pl.wikipedia.org/wiki?curid=92666" title="Zumpy">
Zumpy

Zumpy (niem. Sumpen) – wieś sołecka znajdująca się w gminie Boronów w powiecie lublinieckim w województwie śląskim.
Położenie geograficzne.
Zumpy położone są na obszarze Śląska Białego, w północnej części Górnego Śląska. Według podziału ze względu na obszary kulturowe, leżą one na terenie ziemi lublinieckiej.
Ze względu na położenie geomorfologiczne Zumpy leżą na Wyżynie Woźnicko-Wieluńskiej, w obrębie Garbu Herbskiego.
Z geobotanicznego punktu widzenia miejscowość należy do krainy Wyżyn Południowo-wschodnich do Podkrainy Górnośląskiej.
Ponadto cały obszar miejscowości w roku 1998 włączony został w obręb nowo powstałego Parku Krajobrazowego Lasy nad Górną Liswartą. W miejscowości znajdują się pomnikowe lipy i dęby.
W pobliżu sołectwa znajdują się pozostałości po XIX-wiecznej kopalni rud żelaza w formie kilkumetrowej wysokości hałd i cieku wodnego, pełniącego wcześniej najprawdopodobniej funkcję sztolni. Na terenie sołectwa znajduje się Leśnictwo Dębowa Góra, należące do nadleśnictwa Koszęcin. Wcześniej w Zumpach swoją siedzibę miało nadleśnictwo Zumpy.
Historia miejscowości.
Zumpy zostały założone pod koniec lat 70. XVIII wieku roku jako kolonia dla niemieckich górników sprowadzonych dla działającej wówczas kopalni. Mieszkańcy miejscowości w większości później się spolonizowali, część ich potomków uważa się dziś za mniejszość niemiecką. Sołectwo składa się z historycznie dwóch przylegających do siebie dzielnic Zumpów i Lisiej Góry (polska nazwa tej części wioski została zniemczona jako "Lissengora" – prawdopodobnie wcześniej mogła mieć ona nazwę Łysa Góra). Łysa Góra lub Lisia Góra była wioską istniejącą przed Zumpami i w momencie osadzania się tutaj osób, cała miejscowość nosiła nazwę Lissagura, dopiero w późniejszym okresie wydzieliła się kolonia Zumpy (Sumpen). Etymologicznie nazwa ta wywodzi się od bagien (Sumpfen, Sümpfe)). Nazwa Zumpy (Zompy) była jednak już używana przed założeniem niemieckiej kolonii w metrykach boronowskiej parafii.
W roku 1830 miejscowość liczyła 74 mieszkańców, natomiast w 1908 – 185.
Kopalnia rud żelaza.
W lasach znajdujących się przy miejscowości znajduje się kilkadziesiąt wyrobisk w postaci kopców, będących świadectwem istnienia na tym terenie kopalni, jaka założona była przez księcia Hohenlohe, właściciela tychże dóbr. W kilku miejscach istnieją też pozostałości po działających wcześniej sztolniach. Prawdopodobnie w XVII wieku wydobywano w tym miejscu m.in. rudy srebrno-ołowiowe. 
W roku 1840 wydobywano w kopalni 6.000 ton kruszcu, w roku 1847 - 7.652 tony, w 1857 - 6.480 ton, a w 1872 już tylko 2.142. Przewożono ją do pieców hutniczych w Chwostku, Bruśku i Tworogu. Głębokość szybów dochodziła do 20 metrów, a długość chodników do 40 metrów, przy wysokości 70-100 cm. Szyby miały swoje nazwy, zazwyczaj od nazwisk osób będących w nich rębaczami lub sztygarami.
W XIX wieku umiejscowiona była w miejscowości kapliczka św. Barbary, patronki górników, obecnie znajdująca się w miejscowości Boronów. Po zlikwidowaniu kopalni prawdopodobnie w 1880 roku, Fryderyk Wilhelm von Hohenlohe trzy lata później rozpoczął starania o eksploatację nowych złóż na tym terenie, ale ze względu na koszty transportu i niezdecydowanie towarzystwa akcyjnego "Zjednoczone Huty Królewska i Laura" nie doszły one do skutku.
Z XIX wieku do chwili obecnej zachowało się kilka budynków drewnianych i murowanych, w tym budynek byłego nadleśnictwa.

</doc>
<doc id="92668" url="https://pl.wikipedia.org/wiki?curid=92668" title="WiMAX">
WiMAX

WiMAX (Worldwide Interoperability for Microwave Access) – technika bezprzewodowej, radiowej transmisji danych. Została oparta na standardach IEEE 802.16 i ETSI HiperLAN. Standardy te stworzono dla szerokopasmowego, radiowego dostępu na dużych obszarach. Standardy te określają informacje dotyczące konfiguracji sprzętu tak, aby urządzenia różnych dostawców pracowały na tych samych konfiguracjach, tj. aby wzajemnie ze sobą współpracowały. W 2009 roku pojawiły się informacje, że największe światowe sieci komórkowe rezygnują z tej techniki na rzecz stopniowej migracji do sieci standardu LTE.
W 2011 roku został dopracowany standard IEEE 802.16e zyskując mobilność zaś w 2012 roku cena urządzeń końcowych spadła na tyle, że technologia WiMax wróciła do łask, stała się atrakcyjna i zaczęła być stosowana przez operatorów. Pojawiły się również dualne stacje WiMAX-LTE, pracujące w obydwu tych standardach z niemal jednakową przepustowością maksymalną (różnica rzędu 3–5%).
Od początku powstawania technologii WiMAX możemy wyróżnić kilka standardów, ewoluujących w miarę upływającego czasu:
Zasięg oraz szybkość łącza WiMAX.
Określa się, iż maksymalna przepustowość technologii WiMAX zbliżona jest do 75 Mb/s. To bardzo przyszłościowa szybkość, konkurencyjna nawet z rozwiązaniami przewodowymi. Aby ją uzyskać odbiornik nie może być umieszczony dalej, niż 10 km od nadajnika. Praktyczna przepustowość technologii WiMAX w Polsce wynosi niestety do 4 Mb/s jest to spowodowane dystrybutorami internetu posługującymi się tą technologią (Netia i T-Mobile). Jednak sama technologia może działać aż do 50 km od nadajnika, co stanowi potężną konkurencję dla usług kablowego dostępu. Praktyczny zasięg sieci w technologii WiMAX przy zastosowaniu anten Alvarion (stosowany w Polsce) wynosi 30 km jeśli stacja bazowa i antena odbiorcza są w zasięgu linii widoczności (LoS) i nie ma przeszkód w tzw. pierwszej strefie Fresnela, a 12 km uwzględniając wszelkie przeszkody terenowe, najbliższa przeszkoda terenowa (drzewa, góry, linie energetyczne) powinna znajdować się co najmniej 25 m od anteny, w przeciwnym razie połączenie będzie zrywane.
Zalety i wady.
Przede wszystkim jest to dostęp bezprzewodowy, zatem niepotrzebna jest droga infrastruktura, aby wdrożyć to rozwiązanie. Widoczną zaletą jest również bardzo duża szybkość oraz znaczny zasięg działania technologii, uniezależniony od warunków atmosferycznych oraz niewielkich przeszkód w postaci budynków czy drzew. Zastosowane rozwiązania umożliwiają akceptowalną jakość transmisji także przy braku linii widoczności i odbieraniu sygnału odbitego np. od budynku. Jest więc to idealne rozwiązanie dla osób, które dotychczas nie mogły korzystać z sieci przewodowych z powodu zbyt dużej odległości od centrali, lub jej braku w okolicy, a jednocześnie zamieszkują na obszarze niskiej zabudowy.
Również WiMAX nie jest pozbawiony wad. Obecnie drogi jest jeszcze zakup modemu do przetwarzania sygnału. Również bolączką w związku ze standardem IEEE 802.16a jest brak mobilności dostępu do sygnału. Największy problem tej technologii, to utrata szybkości przesyłania danych wraz ze wzrostem odległości od nadajnika. Im dalej, tym mniejszą przepustowość można uzyskać. Zwykle promień działania technologii szacuje się na około 3–5 km w warunkach NLoS (odbiór sygnału odbitego) do 10–30 km w warunkach LoS (bezpośrednia widoczność), a szybkość transmisji danych często nie przekracza 2 Mb/s przy średnim opóźnieniu RTD przekraczającym 75 ms.
Użytkownicy.
WiMAX 802.16e jest technologią, która w głównym zamyśle pozwala na zapewnienie dostępu do Internetu w urządzeniach stacjonarnych i mobilnych, jako alternatywa świadczenia tej usługi w sposób przewodowy.
WiMAX a usługi 3G.
Usługi trzeciej generacji tworzone były głównie z zamysłem rozmów głosowych, wideorozmów. WiMAX jest głównie nastawiony na przenoszenie danych, szerokopasmowy dostęp, jednak jego mobilność dalej stoi w martwym punkcie. Przede wszystkim operatorzy nie posiadają jeszcze umów na świadczenie tego typu usług między sobą, co utrudnia mobilność tego systemu. Według analityków WiMAX wraz z usługami 3G będzie stanowił doskonałe uzupełnienie, zamiast konkurować raczej będzie współgrał, choć niewykluczone, iż w przyszłości, jeśli dalej się rozwinie, będzie to doskonałe źródło dostępu drogą bezprzewodową i w sposób mobilny.
Zastosowanie.
WiMAX jest technologią umożliwiającą budowę bezprzewodowych miejskich sieci komputerowych (MAN), a także rozległych obszarów usługowych, wykorzystywanych na przykład do świadczenia usług szerokopasmowego, bezprzewodowego dostępu do Internetu dla klientów indywidualnych i biznesowych. Aktualnie (od wersji 802.16e) standard zapewnia mobilność dostępu.
WiMAX w Polsce.
Pierwszym w Polsce producentem urządzeń WiMAX była firma Ente z siedzibą w Gliwicach. Opracowane przez tę firmę prototypy urządzeń E!MAX obejmowały jedno- i wielosektorowe stacje bazowe oraz urządzenia klienckie.
Obecnie jedynym w Polsce producentem urządzeń w technologii WiMAX jest firma WASKO S.A.
Pierwszą w Polsce niekomercyjną sieć regionalną opartą na technologii preWiMAX (Worldwide Interoperability for Microwave Access) zbudował Crowley Data Poland, obecnie CDP Netia, dostawca rozwiązań transmisji danych i głosu. W maju 2005 r. firma zakończyła wdrożenie na terenie podwarszawskiej gminy Zielonka. Urząd Miejski korzysta z systemu obiegu dokumentów, dzieci w szkołach – Internetu, a policja – z systemu monitorowania wizyjnego miasta. Centrum systemu monitorowania wizyjnego znajduje się w miejscowym komisariacie policji.
Na podstawie wydanych licencji przez URTiP w Polsce technologię tę od października 2005 uruchomił komercyjnie NASK. Na koniec 2006 r. NASK posiadał stacje w 5 miastach m.in. w Warszawie, czy Poznaniu. Na koniec 2006 roku usługi w Gdańsku i Warszawie świadczył także Exatel.
Netia dysponuje najbardziej rozbudowaną infrastrukturą WiMAX w Polsce (ponad 100 stacji bazowych na terenie kraju) i dostarcza dostęp do internetu ponad 19 000 klientów. Zasięg technologii WiMAX można sprawdzić na mapach dostępnych na stronach internetowych Netii.
Pierwszą komercyjną i działającą w obrębie dużego miasta sieć bezprzewodową w oparciu o standard WiMAX 802.16-2004 uruchomiła w Bielsku-Białej 4 sierpnia 2005 roku firma SferaNET. Rozwiązanie zapewnia bezprzewodowy dostęp do Internetu w promieniu 30 km od nadajnika. Na dzień obecny zostały uruchomione kolejne stacje WiMAX w Czechowicach-Dziedzicach i Żywcu.
1 stycznia 2006 roku urządzenia pracujące w standardzie WIMAX zostały uruchomione przez firmę P.T.I. ALGO w Radomiu, obecnie operator ten dysponuje 3 stacjami i świadczy usługi w promieniu 20 kilometrów do Radomia.
Pierwszym samorządem w Polsce, który uruchomił w 2006 roku własną infrastrukturę na certyfikowanych urządzeniach, jest Powiat Lubaczowski – na dzień dzisiejszy 6 stacji bazowych obejmujące swym zasięgiem blisko 99% powiatu i podłączonych jest ponad 3000 użytkowników.
15 stycznia 2009 roku swoją sieć bezprzewodową WiMAX uruchomiła Polska Telefonia Cyfrowa, operator sieci Era. W chwili obecnej operator posiada już ponad 180 stacji bazowych rozlokowanych na stacjach bazowych na terenie całego kraju.
17 czerwca 2009 roku firma Alcatel-Lucent we współpracy z Urzędem Miejskim w Gdańsku, Politechniką Gdańską i Intelem uruchomiły pilotażową, pierwszą w Polsce radiową sieć dostępu do szerokopasmowego internetu Mobile WiMAX (802.16e).
W roku 2008 Urząd Komunikacji Elektronicznej ogłosił w całym kraju szereg przetargów na częstotliwości z zakresu 3600–3800 MHz przeznaczonych pod technologie WiMAX. Przetargi te były adresowane do samorządów lokalnych oraz małych przedsiębiorstw. Spotkało się to z dużym zainteresowaniem samorządów, które wystartowały w tych przetargach. Do tej pory decyzje o rezerwacji częstotliwości uzyskało województwo kujawsko-pomorskie (we wszystkich trzech obszarach przetargowych) oraz województwo dolnośląskie i miasta Gorzów Wielkopolski oraz Zielona Góra. Częstotliwości te będą podstawą do budowy struktury szerokopasmowej, która będzie likwidować efekt wykluczenia cyfrowego w tych regionach.
Od grudnia 2010 roku szczecińska firma eWi na terenie województwa zachodniopomorskiego (w 2012 r. pracują nadajniki w Stargardzie, Pyrzycach, Szczecinie (Gumieńce), Mierzynie, Koszalinie, Kołobrzegu, Białogardzie, Drawsku Pomorskim, Złocieńcu, Gryfinie, Wałczu, Choszcznie i Chojnie) rozwija komercyjną sieć dostępu do szerokopasmowego internetu Mobile WiMAX (802.16e)
W 2012 roku firma Z.A.E. FERLAB z siedzibą w Białej Podlaskiej uruchomiła 5 stacji bazowych WiMax, zgodnych ze standardem IEEE 802.16e. W zasięgu stacji zapewniających łączną zagregowaną przepustowość ponad 200 Mbit/s znajdują się: miasto Biała Podlaska oraz Gmina Biała Podlaska.

</doc>
<doc id="92669" url="https://pl.wikipedia.org/wiki?curid=92669" title="Dębowa Góra">
Dębowa Góra



</doc>
<doc id="92673" url="https://pl.wikipedia.org/wiki?curid=92673" title="Rejustor">
Rejustor

Rejustor (ang. "Electronically Re-adjustable Resistor") – elektroniczny pasywny element o sterowanej elektronicznie rezystancji; charakteryzuje się dużą precyzją regulacji (ok. 0,01% własnej wartości) i utrzymywaniem rezystancji po odłączeniu zasilania.
Obecnie eksperymentalnie produkowane rejustory charakteryzują się mocą 0,1 mW, rezystancją od 200 Ω do 1 MΩ i temperaturą pracy od –55 do +125 °C.

</doc>
<doc id="92675" url="https://pl.wikipedia.org/wiki?curid=92675" title="7 DP">
7 DP



</doc>
<doc id="92679" url="https://pl.wikipedia.org/wiki?curid=92679" title="Sprzęt wspinaczkowy">
Sprzęt wspinaczkowy

Sprzęt wspinaczkowy – zestaw urządzeń technicznych stosowanych w trakcie uprawiania wszelkich rodzajów wspinaczki.
Sprzęt biwakowy i przeciwdeszczowy.
Sprzęt podobny jak używany w zwykłej turystyce górskiej. Jedynym specyficznym dla wspinania sprzętem jest tutaj portaledge, czyli konstrukcja składająca się z metalowych rurek i miękkiego materiału umożliwiająca wspinaczom nocleg w ścianie, pomimo braku półek skalnych pozwalających na tradycyjny biwak.

</doc>
<doc id="92680" url="https://pl.wikipedia.org/wiki?curid=92680" title="7 Dywizja Piechoty (II RP)">
7 Dywizja Piechoty (II RP)

7 Dywizja Piechoty (7 DP) – wielka jednostka piechoty Wojska Polskiego II RP.
7 Dywizja Piechoty w latach 1919-1921.
14 maja 1919 w rejonie Częstochowy rozpoczęto formowanie 7 Dywizji Piechoty w składzie:
7 Dywizja Piechoty w latach 1921-1939.
Po zakończeniu wojny z bolszewikami dywizja przeszła na „stopę pokojową”. Rozformowano brygady piechoty i brygadę artylerii oraz dywizyjne pododdziały broni i służb. Ze składu dywizji wyłączono 11 pułk piechoty i podporządkowano go dowódcy 23 DP.
W sierpniu 1921 kompania telegraficzna została włączona do 5 pułku łączności jako 3 kompania. 16 października tego roku 7 dywizjon artylerii ciężkiej wraz z baterią zapasową został włączony do 4 pułku artylerii ciężkiej.
7 DP była rozlokowana na terenie Okręgu Korpusu Nr IV w Łodzi. Dowództwo i poszczególne jednostki stacjonowały w garnizonach:
Dywizja w kampanii wrześniowej 1939.
Zgodnie z planem operacyjnym „Zachód” 7 DP pod dowództwem gen. bryg. Janusza Gąsiorowskiego weszła w skład Armii „Kraków”. Przewidziana została do obrony odcinka granicy długości 40 km Lubliniec–Krzepice na styku z Armią „Łódź”.
Skład.
Ordre de Bataille i obsada personalna 7 DP w dniu 1 września 1939 przedstawiała się następująco (w nawiasie podano nazwę jednostki mobilizującej):
Mobilizacja.
Kadra 4 Dywizjonu Taborów w Łęczycy miała zmobilizować dla 7 DP, w I rzucie mobilizacji powszechnej dowództwa grup marszowych służb typ II nr 401 i 402, kolumny taborowe parokonne nr 405, 406, 407 i 408 oraz pluton taborowy nr 431. Mobilizacja została przerwana z uwagi na postępy Wehrmachtu. Brak danych czy, a jeżeli tak to, które z wymienionych wyżej pododdziałów zostały wystawione. Pozostałe pododdziały taborów zostały zmobilizowane, w mobilizacji alarmowej przez kadrę batalionu zapasowego 74 pułku piechoty w Piotrkowie Trybunalskim. Bataliony marszowe pułków piechoty miały zostać zmobilizowane dopiero w II rzucie mobilizacji powszechnej. Pododdziały sanitarne dywizji, z wyjątkiem kompanii sanitarnej, mobilizował 4 Szpital Okręgowy w Łodzi. Kompania łączności 7 Dywizji Piechoty zmobilizowała wszystkie pododdziały łączności dywizji.
Działania wojenne.
Na skutek niekorzystnie rozwijających się działań wojennych, dywizja w nocy z 1 na 2 września 1939 r. wycofała się pod naciskiem niemieckiej 1 DPanc. z zajmowanych pozycji w rejonie Truskolasów i Kłobucka i obsadziła główny pas obrony wokół Częstochowy. W Wilkowiecku został rozbity szwadron dywizyjnej kawalerii, próbujący zatrzymać niemieckie czołgi i osłonić styk dywizji z Wołyńską Brygadą Kawalerii.
Walki o Częstochowę były prowadzone z sukcesem, przeciwnikowi zadano duże straty, ale wobec niekorzystnego rozwoju sytuacji na froncie 7 DP zmuszona była wycofać się z Częstochowy, by uniknąć okrążenia.
2 września gen. Gąsiorowski odebrał rozkaz od dowódcy Armii „Kraków” gen. Antoniego Szyllinga, aby wycofać się w rejon Janowa. Wieczorem, po odparciu kilku ataków, dywizja rozpoczęła odwrót. Po kilkugodzinnym marszu, rano 3 września dotarła do miejsca koncentracji. W tym czasie przybył łącznik z dowództwa armii „Kraków”, doręczając dowódcy 7 DP rozkaz o kolejnym wycofaniu się w rejon Pradeł i współdziałania z Krakowską Brygadą Kawalerii, wycofującą się spod Woźnik za Pilicę.
Rozkaz nie został jednak wykonany, gdyż z rejonu Żarek i Lelowa na pozycje 74 pp uderzyła niemiecka 2 Dywizja Lekka. Wykorzystując dogodną sytuację, rozbiła 2/74 pp spełniający rolę płd. skrzydła straży bocznej i wdarła się w ugrupowanie obronne 7 DP.
Wkrótce Niemcy spotęgowali natarcie wspierane przez czołgi i samochody pancerne. Pomimo skutecznego ognia 7 pal, straty poniesione przez polskie pododdziały okazały się bardzo poważne. Również i Niemcy okupili to zwycięstwo stratą blisko 50 wozów bojowych.
Po południu – okrążone w lasach w rejonie Złotego Potoku – oddziały polskie podjęły próbę przebicia się przez pierścień okrążenia. Natarcie, wspierane przez artylerię, było w początkowej fazie skuteczne; kawaleria dywizyjna uderzająca z Janowa w kierunku Bystrzanowic spowodowała nawet panikę niemieckiego sztabu 2 Dywizji Lekkiej. Jednakże ogień z broni maszynowej wspierany działami czołgów okazał się decydujący. Zdziesiątkowany 74 pp zmuszony był do pozostania w okrążeniu. Wieczorem oddziały 7 DP podjęły jeszcze jedną próbę wyrwania się z okrążenia dwoma zgrupowaniami. Pierwsze, złożone z części 74 pp, resztek kawalerii dywizyjnej i batalionu saperów pod ogólnym dowództwem płk Wacława Wilniewczyca, zdołało wyrwać się z okrążenia. Dnia 5 września dotarło ono do Kielc. Kompania piechoty i pluton saperów, dowodzone przez płk Wilniewczyca stoczyły walkę na przedpolach Kielc z oddziałami 2 DLek. W walce tej zginęło 40 żołnierzy, a 60 odniosło rany. Następnie zgrupowanie to włączono do III batalionu 154 pp Grupy płk Glabisza. Po ciężkich walkach w okolicy Wiśniówki 6 września ze 154 pp sformowano w nocy z 6 na 7 września w okolicy Skarżyska-Kamiennej batalion zbiorczy i podporządkowano go 3 DP. Natomiast drugie zgrupowanie, kierowane przez zastępcę dowódcy 74 pp, ppłk dypl. Stanisława Wilimowskiego, wraz z dowództwem 7 DP poniosło olbrzymie straty i nie było już zdolne do dalszej walki. Przed południem 4 września resztki okrążonych jednostek w rejonie na płn.–zach. od Janowa złożyły broń. Zgrupowanie 27 pp, pod dowództwem ppłk. B. Panka oraz 25 pp – ppłk. A. Świtalskiego, wykrwawione w nocnych bojach, podczas starcia pod Ligotą Gawronną i Drochlinem zostały rozbite.
Rozbite oddziały podejmowały jeszcze na własną rękę próbę przebicia się.
Nielicznym pododdziałom 7 Dywizji Piechoty udało się wydostać z okrążenia były to:
Straty 7 Dywizji Jerzy Pelc-Piastowski szacował na co najmniej 800 zabitych i 1000 rannych, z kolei lista sporządzona na podstawie inwentaryzacji pochówków obejmuje około 400 znanych z nazwiska i ok. 150 bezimiennych żołnierzy pochowanych w rejonie walk. Niemiecka 10. Armia w okresie walk z 7. Dywizją Piechoty oraz w opuszczonej Częstochowie poniosła straty ok. 170 zabitych i szacunkowo 250–550 rannych (zbliżone do przeciętnego stosunku strat niemieckich do polskich podczas kampanii).
Odtworzenie dywizji w ramach Armii Krajowej.
Rozkazem Komendy Głównej AK z VII 1944 r. o reorganizacji struktur terenowych konspiracji zbrojnej na obszarze Okręgu Radom-Kielce AK została utworzona 7 Dywizja Piechoty AK „Orzeł”, w skład której wchodziły 27 i 74 pp.
Obsada personalna Dowództwa 7 DP.
Obsada personalna w marcu 1939 roku.
Ostatnia „pokojowa” obsada personalna dowództwa dywizji:
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="92683" url="https://pl.wikipedia.org/wiki?curid=92683" title="Darius Milhaud">
Darius Milhaud

Darius Milhaud (ur. 4 września 1892 w Marsylii, zm. 22 czerwca 1974 w Genewie) – kompozytor francuski.
Życiorys.
Był potomkiem rodziny żydowskiej, zamieszkałej od pokoleń w Prowansji. W wieku 7 lat rozpoczął naukę gry na skrzypcach. Jego pierwsze kompozycje powstały w roku 1905. W roku 1909 rozpoczął naukę w Konserwatorium Paryskim, najpierw wiolinistyki, od roku 1912 kompozycji. Jego profesorami byli m.in. Charles-Marie Widor (kompozycja) i Vincent d’Indy (dyrygentura).
W roku 1912 poznał poetę Paula Claudela; przyjaźń z nim przetrwała przez całe życie.
Gdy Claudel w 1916 został ambasadorem Francji w Rio de Janeiro, Milhaud objął posadę attaché ambasady. Tam zapoznał się z brazylijską muzyką ludową i popularną.
Po powrocie do Francji 1918 spotkał poetę Jeana Cocteau i kompozytora Erika Satiego. Został członkiem grupy kompozytorów Les Six.
W 1922 w czasie podróży po USA miał okazję zapoznać się z jazzem.
W 1925 ożenił się z kuzynką Madeleine Milhaud, autorką librett do jego utworów scenicznych.
Po wybuchu II wojny światowej wyjechał do USA. Wykładał do roku 1971 kompozycję na Mills College w Oakland w Kalifornii. Od zakończenia wojny wykładał kompozycję również w Konserwatorium Paryskim do roku 1972.
Wśród jego uczniów byli muzycy różnych kierunków, jak muzyk jazzowy Dave Brubeck, pianistka Yvonne Loriod, minimalista Steve Reich, twórca symfonii Allan Pettersson i kompozytorzy awangardy Karlheinz Stockhausen, Larry Austin i Iannis Xenakis.
Twórczość.
Komponował opery, symfonie, balety, pieśni i utwory instrumentalne. Skomponował ponad 400 utworów. Warto zwrócić tutaj uwagę choćby na szczególną, bo kilkuminutową formę operową, której przykładami są choćby "Porwanie Europy, Porzucenie Ariadny" i "Wyzwolenie Tezeusza".
Był członkiem honorowym Międzynarodowego Towarzystwa Muzyki Współczesnej (ISCM).

</doc>
<doc id="92684" url="https://pl.wikipedia.org/wiki?curid=92684" title="IEEE 820.16">
IEEE 820.16



</doc>
<doc id="92686" url="https://pl.wikipedia.org/wiki?curid=92686" title="Jura Krakowsko-Częstochowska">
Jura Krakowsko-Częstochowska



</doc>
<doc id="92687" url="https://pl.wikipedia.org/wiki?curid=92687" title="8 DP">
8 DP



</doc>
<doc id="92689" url="https://pl.wikipedia.org/wiki?curid=92689" title="8 Dywizja Piechoty (II RP)">
8 Dywizja Piechoty (II RP)

8 Dywizja Piechoty (8 DP) – wielka jednostka piechoty Wojska Polskiego II RP.
Dywizja sformowana została 9 maja 1919 w Modlinie, Łomży i Warszawie. W bitwie warszawskiej walczyła na kierunku warszawskim. W 1926, w okresie przewrotu majowego jej pułki poparły Marszałka. W kampanii wrześniowej działała w składzie Armii „Modlin”.
Dowództwo dywizji stacjonowało w Twierdzy Modlin.
Formowanie i zmiany organizacyjne.
Dywizję rozpoczęto formować 9 maja 1919 w Modlinie, Łomży i Warszawie. W jej skład weszły formowane już od 1918 pułki. 13 pułk piechoty formowano w Krakowie, 21 i 36 pułk piechoty w Warszawie, 33 w Łomży,a 8 pap w Rembertowie koło Warszawy.
Już w październiku 1918 potajemnie formowano pułk piechoty w Krakowie. Od 8 lutego 1919 nosił on numer 8. 8 lutego 1919 pułk przemianowano na 13. 21 pułk piechoty sformowano 1 listopada 1918 jako 1 Okręgowy Warszawski Pułk. Kadrę pułku w większości stanowili żołnierze byłego I Korpusu Polskiego. Od 13 listopada 1918 w Łomży formowano Łomżyński Okręgowy Pułk Piechoty. W grudniu pułk przemianowano na 33 pułk piechoty. Jego III batalion utworzono dopiero w połowie maja 1919. Początek 36 pułkowi piechoty dała utworzona 9 listopada 1918 Legia Akademicka. 3 grudnia 1918 Legię Akademicką przemianowano na 36 pułk piechoty. Zaczątkiem 8 pułku artylerii polowej były baterie artylerii formowane od listopada 1918 w Rembertowie. Powstały tam wówczas cztery baterie, z których utworzono dwa dywizjony przyszłego 8 pap.
W wyniku różnych poglądów na optymalną organizację polskiej dywizji piechoty, w składzie 8 DP zachodziły częste zmiany. W walkach na frontach w latach 1919-1920 w jej skład wchodziły:
Walki dywizji o granice.
Cechą charakterystyczną działań oddziałów 8 Dywizji Piechoty do lata 1919 był ich udział w walkach w rozproszeniu. Najwięcej jej jednostek skierowano na front galicyjski. W grudniu 1918 pod Lwów skierowano 33 kompanię marszową. 4 stycznia ruszył za nią cały 33 pułk piechoty. Jego bataliony brały udział w walkach pod Żółkwią, Kulikowem i Hamulcem. Walczące na froncie dwa bataliony 36 pułku piechoty utraciły tylu żołnierzy, że z dwóch stworzono jeden batalion. W marcu 1919 36 pułk piechoty otrzymał dwa nowe bataliony i walczył już całością sił. Jego II batalion uzyskał miano „Batalionu Śmierci”. 9 stycznia 1919 na pomoc obrońcom Lwowa skierowano batalion marszowy z 8 (13) pp. W jego skład wchodziły dwie kompanie pułku i kompania z 4 pułku piechoty. W lutym batalion marszowy przemianowano na batalion 13 pułk piechoty. Batalion walczył do 28 lipca 1919 pod Gródkiem Jagiellońskim, Brzeżanami, Chodaczkowem Wielkim. 9 stycznia na front galicyjski wymaszerował też II/21 pp. Wszedł w skład grupy brygadiera Leona Berbeckiego. Bił się pod Rawą Ruską, Bełzem, Biesiadami, Dobrocinem, Żółkwią. III batalion tego pułku walczył w składzie armii gen. Iwaszkiewicza pod Chrośnicą, Siedliskiem, Jaworową, Wiszenką Małą, Magierowem i Sądową Wisznicą. Latem zaś nad Stochodem, Słuczą i Styrem.
W styczniu i lutym na front przegrupowano pododdziały 8 pułku artylerii polowej. Pierwsza do walk 5 stycznia 1919 w rejonie Lwowa pomaszerowała 5 bateria. Za nią dołączyły pozostałe. Na froncie znalazły się cztery baterie pułku, w każdej po cztery działa. Wszystkie działały na osobnych kierunkach. Wspierały piechotę pod Żółkwią i Gródkiem, Hołubami i Kowlem, Lidą i Wilnem. Dopiero od maja 8 pap występował w całości i wszedł w skład VIII BA płk. Olgierda Pożerskiego.
W styczniu 1919 8 pułk piechoty działając w składzie grupy płk. Bolesława Roi, ruszył na pomoc Polakom walczącym na Śląsku Cieszyńskim. W wyniku trzydniowych walk powstrzymano natarcie czeskie, a 30 stycznia zawarto rozejm. 26 lutego oddziały polskie wróciły do Cieszyna.
Latem 1919 walki o granice toczyły się przede wszystkim na północno-wschodnich kresach. Tam też skierowano większość wojsk 8 DP. Dywizja po raz pierwszy występowała całością sił. W sierpniu i we wrześniu jednostki dywizji przybyły na front litewsko-białoruski. Pierwszy na ten front, bo już 6 sierpnia, wszedł do walki w rejonie Kłecka 33 pp. Na początku września na front przybył 13 pułk piechoty i wspólnie z 33 pułkiem tworzył XV Brygadę. Brygada obsadziła 70. kilometrowy odcinek obrony. Na przełomie września i października wzmocniony 13 pp wykonał udany wypad na Lepel. 14 października na front przybył 2 batalion 13 pp, a w dwa tygodnie później 3 batalion pułku. Od 5 listopada pułk podjął działania bojowe całością sił. Na okres zimy przeszedł do obrony.
W połowie sierpnia 1919 przybyło do Lidy dowództwo i dwa bataliony piechoty 21 pułku piechoty. Trzeci batalion dołączył w połowie października. 21 pułk do walki wszedł w rejonie Rakowa, następnie bronił linii Berezyna-Auta. Po nadejściu zimy pułk obsadził 80. kilometrowy pas obrony na lewym brzegu Dźwiny.
Latem 1919 bataliony 36 pp skierowano do Warszawy w celu uzupełnienia. Na front litewsko-białoruski dotarły 10 września gdzie w rejon Połocka i Mołodeczna nastąpiło połączenie wszystkich pododdziałów pułku. Pułk został podporządkowany dowódcy XVI Brygady. W jej składzie uczestniczył w natarciu w kierunku Dźwiny i Berezyny. Po odrzuceniu Armii Czerwonej za rzeki, 36 pułk przeszedł do obrony w rejonie Połocka. Zima na froncie minęła na ogół spokojnie. Jedynie w styczniu 1920 33 pułk piechoty odpierał wypad dwóch bolszewickich batalionów w rejonie Romla.
W marcu 8 DP przydzielono do 1 Armii gen. Stefana Majewskiego. W jej składzie wzięła udział w ofensywie kijowskiej zakończonej 7 maja 1920 opanowaniem Kijowa.
14 maja ruszyło przeciwnatarcie bolszewickie w całym pasie frontu północnego. Wojska 8 DP zostały zepchnięte z rejonu Połocka w kierunku południowo-zachodnim. 
Utworzona została Armia Rezerwowa. W jej skład której weszła też 8 DP. 
Będąc w składzie Armii Rezerwowej według stanu z 1 czerwca jej stan bojowy przedstawiał się następująco: oficerów – 123, podoficerów i szeregowych – 4176, karabinów maszynowych – 70, dział polowych – 27, dział ciężkich – 2.
Zadaniem dywizji było uderzenie w skrzydło nieprzyjaciela i wyparcie go za Berezynę. Walki trwały do połowy czerwca 1920.
25 czerwca 1920 Michaił Tuchaczewski wydał rozkaz o przygotowaniu wojsk bolszewickich. W tym czasie 8 DP działała w składzie grupy gen. Żeligowskiego. 4 lipca bolszewicka 4 Armia uderzyła na grupę Żeligowskiego w rejonie Pohostu. Grupa poniosła duże straty. Dochodziło wówczas do wyjątkowo krwawych i zaciętych walk. Dwa bataliony 33 pułku piechoty w okresie pierwszych 16 godzin walk wykonały 17 kontrataków. Od Woropajewa dywizja wycofywała się w formie czworoboku. Boki jego stanowiła piechota 10 i 8 dywizji piechoty, a w środku maszerowała artyleria i tabory. Odwrót obu dywizji osłaniał 21 pułk piechoty. 9 lipca dywizja stanęła w Kobylniku. Od 9 do 19 lipca 8 DP cofając się podeszła w rejon Grodna. Atakując miasto 21 pułk poniósł znaczne straty. Jego dwie jego kompanie dostały się do niewoli. Rozbiciu uległ cały tabor. 33 pułk cofał się w kilku kolumnach. Scalenia pułku dokonano dopiero pod Białymstokiem. W straży tylnej dywizji walczył zazwyczaj 3 dywizjon 1 pułku strzelców konnych. W trudnej sytuacji koło Grodna dowódca 8 pap, ppłk Strzemiński, otoczony przez Kozaków, popełnił samobójstwo.
22 lipca wojska bolszewickie osiągnęły linię Pińsk-Słonim-Grodno-Suwałki, a w końcu lipca Kowel, Brześć, Tykocin, Łomżę, Nowogród.
W końcu lipca 8 Dywizja prowadziła działania odwrotowe na kierunku Grodno, Białystok. Szczególnie ciężkie straty poniósł 21 pułk piechoty. W rejonie Białegostoku stracił około 500 żołnierzy. Osłaniający odwrót jego 2 batalion dostał się do niewoli. 28 lipca pod Wólką 145 żołnierzy II/36pp nie wyszło z okrążenia. Dzień później 36 pułk prowadził ciężkie boje koło Świryd. Na początku sierpnia dywizja walczyła nad Bugiem w rejonie Nura. Przeprawę dywizji osłaniał 13 pułk piechoty. 4 sierpnia siłą torował sobie drogę do przeprawy. Po przekroczeniu Bugu 13 pp zebrał się w Małkini. Do Małkini przybył również 21 pułk, który dostał tu wzmocnienie w postaci dwóch kompanii karabinów maszynowych sformowanych w Modlinie. Przedmieścia Małkinia-Kańkowo bronił 33 pułk. Obrona w tym rejonie trwała 3 dni. 4 sierpnia 36 pułk piechoty odpierał natarcie koło Kosowa.
W dniach 10-12 sierpnia dywizja ześrodkowała się w rejonie Okuniew, Rembertów, a następnie przejęła obronę w pasie 1 Armii od Okuniewa do Leśniakowizny. 14 sierpnia o świcie rozpoczęła się bitwa pod Radzyminem.
Bitwa Warszawska
8 Dywizja Piechoty dopiero w toku bitwy warszawskiej otrzymała około 2000 uzupełnienie. Były to zazwyczaj pododdziały ochotnicze. 14 sierpnia przybył do dywizji I batalion 236 pułku oraz dwie kompanie 221 pułku piechoty. Na kierunku warszawskim dywizja odpierała uderzenia wojsk bolszewickich kierowane na Ossów. 13 sierpnia około 13:30 bolszewicka 79 Brygada z 16 Armii uderzyła w styk 47 pułku piechoty oraz 21 pp. Walki trwały do wieczora. Kontratak I/33 pp odzyskał utracony teren i ustabilizował położenie na noc z 13 na 14 sierpnia. 14 sierpnia Rosjanie zaatakowali skutecznie wzdłuż drogi Leśniakowizna – Ossów. Dowódca 33 pułku ppłk Jerzy Sawicki zdecydował się kontratakować II batalionem. Kontratakował również 36 pp dwoma kompaniami 236 pułku, a po nich dwoma kolejnymi kompaniami 36 pp.
Z żołnierzami 1 kompanii 236 pułku atakował ksiądz Ignacy Skorupka.
 Ksiądz Ignacy Skorupka poległ.
Jeszcze w godzinach przedpołudniowych wyprowadzono kontratak dywizyjny. Nacierał 13 pułk piechoty. W pierwszym rzucie atakował III batalion por. Jana Szewczyka z I/ 8 pap. Wspólnie z nim uderzyły pododdziały zaległe na zachodnim skraju Ossowa. Atak okazał się skuteczny. Kontratakująca bolszewicka 17 DS nie odniosła powodzenia. Pod Ossowem powstrzymano bolszewików.
Kontruderzenie znad Wieprza wyzwoliło ruch na wschód i na kierunku warszawskim. Dywizja uzupełniła stany i we wrześniu przegrupowano ją do Małopolski Wschodniej w rejon Stanisławowa i Holina. Tam została wprowadzona do walki. 16 września w rejonie Dyjatyna oddziały bolszewickiej 8 Dywizji Jazdy okrążyły dwie kompanie strzeleckie i 7 baterię artylerii. Mimo bohaterskiej obrony, Polacy ulegli przeważającym siłom rosyjskim, tym niemniej zdołali zatrzymać przeciwnika na cały dzień, co pozwoliło macierzystej 8DP na zamknięcie linii frontu i rozpoczęcie operacji niemeńskiej przez wojska polsko-ukraińskiego Frontu Południowego. Po zawieszeniu broni dywizja ochraniała granicę państwą w powiatach krzemienieckim i ostrogskim.
W okresie walk o niepodległość i granice w oddziałach 8 DP poległo 1476 żołnierzy, a kilka tysięcy odniosło rany. Za okazane męstwo wyróżniono 118 żołnierzy Orderem Virtuti Militari, a 1620 Krzyżem Walecznych.
Dywizja w okresie pokoju.
Nad granicą 8 Dywizja Piechoty stała do wiosny 1921. W marcu wróciła na Mazowsze. Dowództwo i pododdziały dywizyjne dyslokowano w Modlina, 13 pułk piechoty do Pułtuska, 21 pp do Warszawy na Cytadelę, 33 pułk do Łomży, 36 pułk do Warszawy do koszar przy ul. 11 Listopada, a 8 pułk artylerii polowej do Płocka. W miastach garnizonowych witano żołnierzy uroczyście. Organizowano uroczyste polowe msze święte i defilady. Koszary były jednak zdewastowane. Braki występowały w wyposażeniu kwaterunkowym, uzbrojeniu i umundurowaniu. Wszystko budowano od podstaw. Dotyczyło to też ustalania regulaminów, przepisów i instrukcji, zasad gospodarki finansowej i materiałowej, remontu i robót inwestycyjnych. W pracy szkoleniowej dużą wagę przykładano do sportu. W pułkach powstały Wojskowe Kluby Sportowe. Królowała piłka nożna i lekkoatletyka. Zachęcano do uprawiania gimnastyki, siatkówki, kolarstwa, tenisa i wioślarstwa. W 1921 realizowano demobilizację wojska, a dywizje przechodziły na stopę pokojową. Przeprowadzono też pierwszą reorganizację wojsk. W jej wyniku w 8 DP pozostał 13 i 21 pułk piechoty, a w miejsce 33 i 36 pułku włączono w jej skład 32 pułk piechoty. Do maja 1924 kawalerię dywizjną stanowił dywizjon z 1 pułku strzelców konnych.
Organizacja pokojowa dywizji
Szkolenie
Przyjęto roczny cykl szkolenia pułku kończony zazwyczaj ćwiczeniami zgrywającymi. 21 pułk szkolił się w okolicach Parysowa, Słodowca, Łomianek i Wawrzyszewa. Strzelania ostre prowadził na poligonie w Rembertowie. Strzelania artyleryjskie 8 pułku sprawdzane były na poligonach w Rembertowie lub Toruniu. W 1932 przy 13 pułku piechoty zlokalizowano dywizyjny Kurs Podchorążych Rezerwy. W latach 30. zaczęły obowiązywać nowe instrukcje i regulaminy. Przerabiano przede wszystkim tematy z działań manewrowych. Brak środków transportu uniemożliwiał jednak praktyczną ich realizację. Stosunkowo mało wagi przywiązywano do obrony przeciwpancernej i przeciwlotniczej. Dopiero w ostatnich lat przed wybuchem wojny coraz więcej miejsca zajmować zaczęły zagadnienia zwalczania lotnictwa, organizacji obrony przeciwlotniczej i walki z bronią pancerną. Większą uwagę zaczęto zwracać na działania obronne, w tym na obronę stałą i działania opóźniające.
Działania społeczno kulturalne
Życie towarzyskie kadry zawodowej i jej rodzin koncentrowało się w kasynach. Organizowano tam wieczorki, bale i inne imprezy. Osoby cywilne mogły korzystać z kasyna tylko za poręczeniem oficera lub podoficera. Kasyna oficerskie pułku były miejscem spotkań miejscowej inteligencji i okolicznego ziemiaństwa. Prowadzono też działania charytatywne. W pułkach szyto ubrania dla dzieci bezrobotnych i organizowano dla nich obiady. W niedzielę i święta dla ubogich wydawano bigos lub grochówkę. W okresie wielkich powodzi w 1934 żołnierze brali udział w ratowaniu dobytku mieszkańców zagrożonych obszarów. Do dyspozycji społeczeństwa oddawano biblioteki pułków. Wyświetlano też filmy.
W życiu rodzin kadry ważną rolę odgrywało Stowarzyszenie „Rodzina Wojskowa”. Organizowała ona kursy strzeleckie, udzielania pierwszej pomocy, przeciwgazowe, przeciwlotnicze i inne. Działały w niej przede wszystkim żony oficerów. Personel kasyn i kantyn stanowiły zazwyczaj żony podoficerów. Rodzina Wojskowa w Płocku opiekowała się szkołami w Chylinie, Kępie Polskiej, Pogórzu i Zakrzewiu.
We wszystkich jednostkach dywizji uroczyście obchodzono święta kościelne. Żołnierze wyznania rzymskokatolickiego w każdą niedzielę i święta maszerowali w szyku zwartym z orkiestra do kościoła.
Żołnierze innych uczestniczyli indywidualnie w praktykach religijnych swoich wyznań.
Dywizja w kampanii 1939.
Rozkaz Sztabu Głównego z 25 sierpnia o koncentracji przewidywał, że 8 Dywizja Piechoty będąca odwodem Armii „Modlin”, skoncentruje się bez 13 pułku piechoty w rejonie Modlin – Zegrze. Posługiwała się wtedy kryptonimem „Stefan”. Miała wejść do walki na wypadek przerwania się Niemców przez polską obronę.
1 września stanowisko dowodzenia dywizji znajdowało się w Ościsłowie. Do świtu 2 września oddziały dywizji miały zająć rejon: Unikowo, Drogiszka, Niedzbórz. Zgodnie z przewidywanymi zadaniami do świtu 2 września dywizja przeszła do rejonu: Unikowo, Drogiszka, Niedzbórz.
2 września dywizja została skierowana do wsparcia wojsk walczących w rejonie Mławy (patrz: bitwa pod Mławą). 8 DP dotarła w rejon ześrodkowania o świcie 3 września. Na skutek często zmienianych rozkazów, pogubienia się jej pododdziałów, a także działań dywersantów na tyłach, została rozbita. Jedynie 21 pułk piechoty zdołał wykonać wyznaczone mu cele (uderzenie na Przasnysz w celu odciążenia Mazowieckiej Brygady Kawalerii). Ostatecznie brak kontaktu z dowództwem dywizji oraz wycofanie się pozostałych sił polskich w kierunku na Modlin zmusił dowódcę 21 pułku piechoty płk. dypl. Stanisława Sosabowskiego do wydania 4 września rozkazu o odwrocie podległych mu sił na Warszawę.
Natomiast w pozostałych oddziałach dywizji wybuchła panika, którą zapoczątkowała pomyłkowa wymiana ognia pomiędzy kawalerią dywizyjną a kompanią sztabową. Niedługo później zaczęły wzajemny ostrzał pododdziały 13 pułku piechoty i 32 pp ppłk. Stefana Zająca. Całe bataliony rzuciły się do ucieczki, zostawiając częściowo broń i sprzęt. Z wielkim trudem dowódca 13 pułku piechoty zebrał połowę pułku i skierował się do lasów pod Opinogórą, gdzie dołączył do zawiązanej grupy pod dowództwem płk. Sosabowskiego. Natomiast resztę żołnierzy z 8 Dywizji Piechoty, w tym większość 32 pp, zebrał na zachód od lasów opinogórskich dowódca dywizji płk Furgalski. Nie podejmując żadnych prób stawienia oporu nieprzyjacielowi, wyruszył w kierunku południowym. Kolumna szybko stała się celem nalotów niemieckich samolotów, które dosyć szybko ją rozproszyły. Pojedyncze grupy żołnierzy cofały się bezładnie w kierunku Wisły na Płock, Zakroczym i Modlin.
W rejonie Modlina udało się zebrać ocalałe oddziały 8 Dywizji Piechoty, którymi następnie obsadzono stanowiska obrony twierdzy modlińskiej; 32 pułk piechoty objął odcinek w rejonie fortów I i II, część artylerii dywizyjnej wraz z 8 dac zajęła stanowiska na wschód od Kazunia. W nocy z 7 na 8 IX do twierdzy przybył 21 pp płk. dypl. S. Sosabowskiego, a 13 pp ppłk. Alojzego Nowaka przeszedł do rejonu Gniewniewic w celu reorganizacji i dozorowania odcinka Wisły na zachód od Modlina. 12 września Dywizja miała wykonać demonstracyjne uderzenie w kierunku Sochaczewa, jednakże spotkawszy sztab Armii Łódź z gen. Thommée podporządkowała się jego rozkazom i uderzyła z Zaborowa na Borzęcin Duży, zajmując go o zmierzchu. 13 września 8 DP została zawrócona na Palmiry (bez 21 pp, który odszedł do obrony Warszawy), gdzie objęła odcinek obrony twierdzy: „Kazuń”-„Nowy Dwór”, na którym dotrwała do czasu kapitulacji.
Natomiast 21 pułk piechoty został przydzielony do Grupy Operacyjnej gen. Juliusza Zulaufa, w składzie której 15 września o świcie dotarł do Warszawy i z marszu obsadził odcinek obronny w rejonie Grochowa na przedmościu praskim. 26 września z powodzeniem odparł ostatni atak niemiecki. Następnego dnia rozpoczęło się zawieszenie broni, a 28 września podpisano akt kapitulacji stolicy.
Żołnierze dywizji.
Dowódcy dywizji:
Dowódcy piechoty dywizyjnej:
Obsada personalna w marcu 1939 roku.
Ostatnia „pokojowa” obsada personalna dowództwa dywizji:
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
8 Dywizja Piechoty AK.
Polskie oddziały powstańcze walczące od 1 sierpnia 1944 roku podczas Powstania Warszawskiego zostały przeorganizowane w Warszawski Korpus AK, składający się z trzech dywizji piechoty, nawiązujących do przedwojennych jednostek wojskowych.
Jedną z dywizji była 8 Dywizja Piechoty AK im. Romualda Traugutta zorganizowana z oddziałów walczących na Żoliborzu i w Puszczy Kampinoskiej pod dowództwem ppłk. Mieczysława Niedzielskiego ps. „Żywiciel”.

</doc>
<doc id="92696" url="https://pl.wikipedia.org/wiki?curid=92696" title="Antyport">
Antyport

Antyport – forma transportu aktywnego wtórnego przez błony biologiczne. W antyporcie przemieszczenie jednej substancji (jonu lub cząsteczki, np. metabolitu) do wnętrza określonego przedziału zachodzi równocześnie z usuwaniem drugiej substancji z tego przedziału.
Rozdzielony błoną gradient jakiejkolwiek substancji (np. wytworzony przez pompę sodowo-potasową – transport aktywny pierwotny), może być użyty jako napęd aktywnego transportu innej cząsteczki. Zgodne z gradientem przemieszczanie cząsteczki pierwszego rodzaju dostarcza energii do transportowania cząsteczki drugiego rodzaju wbrew jej gradientowi.
Białka uczestniczące w tym transporcie nazywane są "przenośnikami sprzężonymi", należą do nich symportery i antyportery. W antyporcie przenośnik przemieszcza obie substancje przez błonę w przeciwnych kierunkach (przykład - pompa sodowo-wapniowa), a w symporcie – w tym samym (przykład - transport glukozy wraz z jonami sodu). Mimo że następuje w niej przepływ dwóch jonów w przeciwne strony pompa sodowo-potasowa nie jest przykładem antyportu, gdyż transport zarówno jonów sodowych, jak i potasowych następuje wbrew gradientowi ich stężeń, co jest sprzeczne z definicją transportu sprzężonego (kotransportu).

</doc>
<doc id="92698" url="https://pl.wikipedia.org/wiki?curid=92698" title="Kwas adenozynodifosforowy">
Kwas adenozynodifosforowy



</doc>
<doc id="92699" url="https://pl.wikipedia.org/wiki?curid=92699" title="Kwas adenozynotrifosforowy">
Kwas adenozynotrifosforowy



</doc>
<doc id="92704" url="https://pl.wikipedia.org/wiki?curid=92704" title="Aktywny transport jonów">
Aktywny transport jonów



</doc>
<doc id="92707" url="https://pl.wikipedia.org/wiki?curid=92707" title="NADH2">
NADH2



</doc>
<doc id="92708" url="https://pl.wikipedia.org/wiki?curid=92708" title="Ptolemeusz III Euergetes I">
Ptolemeusz III Euergetes I



</doc>
<doc id="92709" url="https://pl.wikipedia.org/wiki?curid=92709" title="Ptolemeusz III">
Ptolemeusz III



</doc>
<doc id="92711" url="https://pl.wikipedia.org/wiki?curid=92711" title="9 DP">
9 DP



</doc>
<doc id="92712" url="https://pl.wikipedia.org/wiki?curid=92712" title="Dinukleotyd nikotynoamidoadeninowy">
Dinukleotyd nikotynoamidoadeninowy

Dinukleotyd nikotynoamidoadeninowy (NADH – forma zredukowana, NAD+ – forma utleniona) – organiczny związek chemiczny, nukleotyd pełniący istotną rolę w procesach oddychania komórkowego. Różne pochodne tego związku są akceptorami elektronów i protonów w procesach utleniania komórkowego. Pełnią też rolę koenzymów oksydoreduktaz.
Dinukleotyd nikotynoamidoadeninowy występuje w organizmach żywych w postaci jonów (NAD+ i NADP+) oraz w formie zredukowanej (NADH i NADPH).
NAD+/NADH.
Cząsteczka NAD jest dinukleotydem składającym się z adenozyno-5'-monofosforanu i nukleotydu nikotynoamidowego połączonych ze sobą wiązaniem bezwodnikowym. Cząsteczka NAD+ wiąże jeden proton i dwa elektrony, w wyniku czego reszta amidu kwasu nikotynowego ulega redukcji:
Z kolei forma zredukowana, NADH, jest utleniana na kompleksie I łańcucha oddechowego. W wyniku przenoszenia elektronów przez kolejne elementy łańcucha oddechowego zostaje wytworzony gradient elektrochemiczny zamieniany przez syntazę ATP na energię zmagazynowaną w ATP.
NADP+/NADPH.
NADP+/NADPH różni się od NAD+/NADH obecnością reszty fosforanowej przy węglu 2' rybozy nukleotydu adeninowego.
NADP+ jest także akceptorem protonu i elektronów w reakcjach redukcji, w ten sposób powstaje NADPH, wytwarzany przez reduktazę ferredoksyna-NADP+ w fazie jasnej fotosyntezy. Powstały NADPH wykorzystywany jest do syntezy aldehydu 3-fosfoglicerynowego, który jest prekursorem glukozy w cyklu Calvina.
NADPH wytwarzany jest także w szlaku metabolicznym określanym jako szlak pentozofosforanowy. Jest on następnie zużytkowywany w różnych reakcjach redukcji, głównie w przebiegu biosyntezy kwasów tłuszczowych i cholesterolu.
Wybrane reakcje redukcyjne w organizmie ludzkim z udziałem NADPH.
Z zakresu metabolizmu węglowodanów:
W tym z zakresu syntezy i modyfikacji cholesterolu:
Z zakresu metabolizmu związków azotowych:

</doc>
<doc id="92717" url="https://pl.wikipedia.org/wiki?curid=92717" title="James Hickey">
James Hickey

James Aloysius Hickey (ur. 11 października 1920 w Midland, Michigan, zm. 24 października 2004 w Waszyngtonie) – amerykański duchowny katolicki, arcybiskup Waszyngtonu, kardynał.
Życiorys.
Był synem dentysty. Studiował w seminarium Sacred Heart w Detroit, na Amerykańskim Uniwersytecie Katolickim w Waszyngtonie oraz na uczelniach rzymskich - Uniwersytecie Laterańskim i Papieskim Międzynarodowym Athenaeum "Angelicum". Święcenia kapłańskie przyjął 15 czerwca 1946 w Saginaw.
W latach 1946-1947 pracował jako duszpasterz w diecezji Saginaw, następnie wyjechał do Rzymu na dalsze studia; po powrocie do Saginaw (1951) kontynuował pracę duszpasterską, był sekretarzem biskupa, a także założycielem i rektorem Seminarium Św. Pawła. Jako ekspert i asystent biskupa Saginaw Stephena Woznickiego brał udział w obradach Soboru Watykańskiego II. 31 października 1963 został obdarzony godnością papieskiego prałata domowego.
18 lutego 1967 został mianowany biskupem tytularnym Taraqua, z obowiązkami biskupa pomocniczego Saginaw; święceń biskupich udzielił mu 14 kwietnia 1967 arcybiskup Detroit kardynał John Francis Dearden. Od 1969 był rektorem Papieskiego Kolegium Północnoamerykańskiego w Rzymie. 31 maja 1974 Hickey został mianowany biskupem Cleveland, a 17 czerwca 1980 wyniesiony do godności arcybiskupa Waszyngtonu.
28 czerwca 1988 mianowany przez papieża Jana Pawła II kardynałem, otrzymał tytuł prezbitera Santa Maria Madre del Redentore a Tor Bella Monaca. Brał udział w sesjach Światowego Synodu Biskupów w Watykanie (1990, 1994, 1997), był członkiem sekretariatu generalnego synodu. W sierpniu 1997 był specjalnym wysłannikiem papieża na obchody 150-lecia diecezji Cleveland.
W październiku 2000 ukończył 80 lat i utracił tym samym prawo udziału w konklawe, miesiąc później zrezygnował również z dalszych rządów w archidiecezji waszyngtońskiej.

</doc>
<doc id="92718" url="https://pl.wikipedia.org/wiki?curid=92718" title="Jean Périer">
Jean Périer



</doc>
<doc id="92719" url="https://pl.wikipedia.org/wiki?curid=92719" title="9 Dywizja Piechoty (II RP)">
9 Dywizja Piechoty (II RP)

9 Dywizja Piechoty (9 DP) – wielka jednostka piechoty Wojska Polskiego II RP.
Dywizję sformowano 12 czerwca 1919 na froncie poleskim.
W okresie międzywojennym dowództwo i sztab 9 DP stacjonował w Siedlcach.
W kampanii wrześniowej walczyła w składzie Armii Pomorze. Rozbita w korytarzu pomorskim w pierwszych dniach września 1939.
Formowanie.
Dywizję sformowano 12 czerwca 1919 na froncie poleskim.
Sztab dywizji utworzono ze sztabu grupy operacyjnej „Polesie” gen. Antoniego Listowskiego.
W grudniu 1918 w Bochni z inicjatywy por. Ludwika Piątkowskiego, popartej czynnie przez mjra Józefa Wolfa, został sformowany „Pułk Piechoty Ziemi Bocheńskiej”. W styczniu 1919 pułk ten otrzymał nazwę 16 pp, a następnie przemianowany został na 15 pułk piechoty.
25 listopada 1918 w Siedlcach powstał „Siedlecki Okręgowy Pułk Piechoty”. W jego skład weszli Polacy z byłej armii rosyjskiej, żołnierze batalionu Polskiej Siły Zbrojnej oraz członków Okręgu III Polskiej Organizacji Wojskowej obejmującego obwody: Siedlce, Łuków, Garwolin, Mińsk Mazowiecki, Jadów, Węgrów, Sokołów. Pułk ten stał się 22 pułkiem piechoty odrodzonego Wojska Polskiego.
34 pułk piechoty powstał 7 grudnia 1918 z 2 pułku piechoty PSZ ("Polnische Wehrmacht") oraz członków POW i ochotników z Podlasia Początkowo przyjął nazwę „4 pułk piechoty”. 7 grudnia 1918 został przemianowany na 34 pułk piechoty. 15 grudnia w Twierdzy Dęblin utworzono batalion etapowy nr 34.
W dniach 7–14 stycznia 1919 cały pułk przetransportowano do Białej Podlaskiej, gdzie został włączony do Grupy gen. Listowskiego.
Na terenie powiatów: zamojskiego, tomaszowskiego, chełmskiego, krasnystawskiego, biłgorajskiego i hrubieszowskiego sformowany został „Chełmski Pułk Piechoty”. Dał on początek 35 pułkowi piechoty.
14 czerwca 1919 połączono 11 szkolny dywizjon artylerii w Dęblinie z baterią zapasową 2 krakowskiego pap, tworząc nowy 9 pułk artylerii polowej. Jego 1 bateria posłużyła jako zalążek do nowo formującego się 9 pułku artylerii ciężkiej. 25 sierpnia dowództwo 9 pap wraz z I dywizjonem przegrupowało się do Białej Podlaskiej. II dywizjon do października formował się w Dęblinie-Zajezierzu, a od 10 października w Białej Podlaskiej.
Dywizja na froncie walczyła w następującym składzie:
Przez dłuższy czas współdziałał z dywizją 41 pułk piechoty, czasowo wspierały dywizję pododdziały artylerii, które później weszły w skład innych pułków artylerii, oraz kilka szwadronów jazdy z 1 p.szw. i 2., 5. i 13 p.uł.
Walki dywizji o granice.
Walki w rozproszeniu.
Cechą charakterystyczną działań oddziałów 9 Dywizji Piechoty do lata 1919 był ich udział w walkach w rozproszeniu. Najwięcej jej jednostek skierowano do obrony Podlasia, a następnie na Polesie.
14 listopada 1918 wysłano pluton chor. Ludwika Kicińskiego z 35 pułku piechoty w rejon Włodzimierza Wołyńskiego do walk na froncie polsko-ukraińskim. Pluton wyruszył w składzie kombinowanego batalionu dowodzonego przez kpt. Edwarda Zint-Rzeckiego. 19 stycznia wyruszyła na front 2 kompania 35 pp por. Zygmunta Wendy. Pluton chor. Kicińskiego wszedł w jej skład. W marcu dołączyły dwie następne kompanie.
26 maja 1919 I batalion 35 pułku pod dowództwem kpt. Leona Grota wyruszył na pogranicze Górnego Śląska. Na Śląsku batalion obsadził odcinek graniczny Modrzejów – Czeladź. 7 czerwca batalion wrócił na Polesie.
W styczniu 1919 22 pułk piechoty w składzie grupy operacyjnej obsadzał linię demarkacyjną z wojskami niemieckimi na terenie Ober-Ostu. Jego I batalion od 9 do 19 stycznia obsadził pierwszą linię demarkacyjną na odcinku Janów Podlaski – Sławatycze.
W końcu stycznia 34 pułk piechoty wszedł w skład poleskiej grupy operacyjnej. Na początku lutego Niemcy chcieli przekazać miasto i twierdzę Brześć Ukraińcom. Dowódca grupy gen. Listowski zorganizował uderzenie uprzedzające. Dwie kompanie 34 pp pod dowództwem por. Jana Sokołowskiego otrzymały rozkaz zdobyć Kobylany i Błotków. Natarcie wspierała 4 bateria 7 pap oraz 4 szwadron 2 p.uł. Na Brześć uderzono 5 lutego bez powodzenia. Pododdziały 22 pułku nie weszły do walki. Po kilku dniach pertraktacji 9 lutego Niemcy przekazali jednak Brześć i Terespol gen. Listowskiemu.
13 lutego dowódca grupy podlaskiej gen. Antoni Listowski przyjął pierwszą defiladę swoich wojsk. Defilował również współdziałający z grupą dywizjon jazdy wileńskiej pod dowództwem mjr. Władysława Dąbrowskiego.
W lutym 34 pp przegrupowano koleją do Kobrynia. Zorganizował on tam obronę rzeki Muchawiec. 17 lutego Rosjanie zajęli Antopol. Na miejscowość uderzył szwadron rtm. Żelisławskiego wzmocniony pododdziałem białogwardzistów oraz kompanią 34 pułku. Natarcie odniosło sukces. Bój pod Antopolem był pierwszym starciem wojsk polskich i sowieckich.
Działania na Polesiu.
26 lutego oddziały gen. Listowskiego w celu poprawy położenia i oparcia polskiej obrony na rubieży Niemna i Szczary ruszyły do natarcia w kierunku Pińska. Atakowano trzema grupami bojowymi. W pierwszej kolejności zdecydowano zająć Drohiczyn i Janów Poleski. Grupa środkowa „Kobryń”. Uderzała wzdłuż toru kolejowego Brześć – Pińsk. Po zajęciu Janowa grupy – środkowa „Kobryń” i południowa mjr. Łuczyńskiego – nawiązały kontakt taktyczny z grupą północną mjr. Dąbrowskiego. Współdziałające ze sobą grupy 5 marca zdobyły Pińsk. W kwietniu dowódca grupy operacyjnej postanowił zdobyć Łuniniec. 4 kwietnia wzdłuż toru kolejowego Pińsk – Łuniniec uderzył III batalion 34 pułku por. Kazimierza Glińskiego i z Porzecza przez Łohiczyn nacierały dwie kompanie II batalionu pod dowództwem por. Wincentego Wolskiego, a z Sokołówki przez Waliszcze uderzył oddział partyzancki por. Koja wzmocniony pozostałymi kompaniami II bp. Natarcie nie uzyskało powodzenia. Kolejną próbę podjęto 27 kwietnia. Grupa zasadnicza dowodzona przez dowódcę 3 p.uł. płk. Strzemieńskiego wzmocniona III/34 pp oraz I/22 pp uderzyła wzdłuż toru kolejowego Pińsk – Łuniniec. Druga grupa mjr. Baranowskiego miała przejść do natarcia znad kanału Ogińskiego po osiągnięciu przez pierwszą grupę stacji Porochońska. Trzecia grupa kawalerii miała dokonać obejścia i wyjść na tyły Łunińca. Niepowodzenie grupy płk. Strzemieńskiego zadecydowało o braku sukcesu. 24 maja podjęto trzecią próbę opanowania Łunińca. Poprzedzono ją wypadem II batalionu 34 pp. Ponieważ wypad nie odniósł powodzenia, gotowe do natarcia – I batalion 22 pułku i 4 szwadron 1 pułku szwoleżerów – wróciły na podstawy wyjściowe.
1 lipca wojska frontu litewsko-białoruskiego podjęły ofensywę w celu zajęcia Mińska i wyjścia na rubież Dźwiny i Berezyny. 9 Dywizja miała zabezpieczać prawe skrzydło frontu. Warunkiem koniecznym było opanowanie Łunińca. 3 lipca, znad kanału Ogińskiego i Jesiołdy, uderzył działający już całością sił 34 pułk piechoty. Od północy osłaniał 3 pułk ułanów z I/35 pp. W noc poprzedzająca natarcie rozpoznanie przeprowadził I/22 pp. Dobrze prowadzone kilkudniowe działania piechoty i kawalerii przyniosły sukces i 10 lipca oddziału 9 DP weszły do Łunińca.
Rosjanie kilkakrotnie starali się odbić ten ważny węzeł komunikacyjny. Polacy zorganizowali obronę okrężną.
I/22 pp bronił rubieży Olszany, Remel, Moczule. Kolejną rubież zorganizowano na wydmach wokół Dawidgródka. Batalion wzmocniono jazdą rtm. Felsztyńskiego oraz dwoma działami 7 pap. Liczył on około 600 żołnierzy, 2 działa, 16 karabinów maszynowych i 4 miotacze granatów.
2 sierpnia Rosjanie przeszli do natarcia. I/22 pp utracił pozycje obronne. Nie został jednak rozbity. 6 sierpnia przeciwnik ponowił atak. Wzmocniony dwoma kompaniami 34 pp batalion nie ugiął się i przeszedł do kontrataku. Odrzucono wroga poza rubież Olszany, Remel, Moczule.
W kilka dni później 34 pp przeszedł do natarcia nad Słuczą i opanował Sytnice i Mikoszewicze, a I/35 pp działając w składzie grupy kawalerii płk. Strzemieńskiego uczestniczył w zagonie na Słuck. 10 sierpnia zajęto miasto.
Na linii Słuczy 9 DP spędziła zimę z 1919 na 1920. Linię ubezpieczeń rozbudowano na rzece Utwocha.
Dowódca 9 DP postanowił jednak poprawić położenie wojsk. 28 grudnia „grupa południowa” dowodzona przez ppłk. Grabowskiego w składzie 22 pułk piechoty i 4 szwadron szwoleżerów wsparte dwoma bateriami artylerii i 9 pap miała opanować rubież Kruszniki – Buda – Sokołodniki – Machnowicze – Śnickie Pole – Stodolicze – Kartenicze – Bobrowe. Wojskom nie udało się jednak w pełni wykonać zamiaru dowódcy dywizji.
W lutym 1920 walczył też 34 pułk piechoty, a batalion 15 pp wzmocniony kompanią 34 pp uderzył na Skryhołów i Lesznię. Działanie te zakończyły się pełnym powodzeniem.
Walki wiosną 1920
W marcu 1920 9 DP otrzymała rozkaz przejść do natarcia i opanować ważny węzeł drogowy Mozyrz – Kalenkowicze. Główne zadanie wykonywała XVIII Brygada Piechoty ppłk. Grabowskiego. Zadaniem brygady było: uderzeniem przez Mieleszkowicze zająć Mozyrz oraz opanować Barbarów i Narowol. Do natarcia wojska ruszyły nocą 4 marca. Do większych walk doszło jedynie w rejonie stacji Kozinki. Około 17:00 5 marca opanowano Mozyrz. Przez półtorej doby pokonano około 70 km.
Po opanowaniu Mozyrza dywizja przeszła do obrony. W marcu i kwietniu dywizja odpierała kontrataki Rosjan. Szczególnie krwawe walki toczył 35 pp w Kalenkowiczach.
25 kwietnia rozpoczęła się ofensywa na Ukrainie. W czasie gdy walczono o Kijów, grupa poleska otrzymała zadanie przejścia do natarcia i osiągnięcia Dniepru na rubieży od ujścia Berezyny do ujścia Prypeci. 27 kwietnia 9 DP częścią sił opanowała Czarnobyl.
7 maja przeszły do natarcia główne siły dywizji. 9 maja 34 pp wszedł do Rzeczycy. Do obrony przeszedł na linii Dniepru. Bronił przedmościa na wschodnim brzegu rzeki.
Od 10 maja 35 pp walczył o Łojów. Przez miejscowość wycofywały się bolszewickie oddziały za Dniepr. Zdobyto ją dopiero 14 maja. Tam też pułk przeszedł do obrony.
15 pułk piechoty obsadził Dniepr od Chołmecza do ujścia Prypeci.
Na początku czerwca bolszewicka 12 Armia część sił przegrupowała poniżej ujścia Prypeci i zagroziła odcięciem wojskom gen. Edwarda Śmigłego rozmieszczonym w rejonie Kijowa.
Istniała również groźba zlikwidowania przedmościa pod Rzyczycą. 12 czerwca Rosjanie przerzucili przez Dniepr część 159 BP. Polska XVIII BP kontratakiem wyparła przeciwnika za Dniepr.
17 czerwca wobec przerwania frontu i zagrożenia tyłom dowódca 9 DP nakazał opuszczenie przedmościa. Most zniszczyli saperzy 9 batalionu saperów, a piechota odeszła w rejon rzeki Sławecznej i tam obsadziła kolejną rubież. Również 18 czerwca rozpoczął odwrót 15 pułk piechoty. Przeszedł on na rubież w rejonie Zahla. 19 czerwca wycofał się 34 pp, a 22 pp obsadził nową linię obrony: Demidówka, Rudna, Mieczna.
Odwrót.
4 lipca na froncie północnym do natarcia przeszły armie Michaiła Tuchaczewskiego, a na południu oraz Armia Konna Budionnego. Ofensywa Rosjan spowodowała załamanie całego frontu polskiego. 9 Dywizja wycofywała się w kierunku Mozyrza. Pułki wróciły do swych zimowych stanowisk obronnych nad Ptyczę i Prypeć. 9 czerwca opuszczono stanowiska. Znad Ptyczy pułki rozpoczęły dalszy odwrót 9 lipca. 16 lipca 16 lipca odszedł od odwodu Naczelnego Wodza i zgrupował się w okolicach Grodna. Również 35 pułk piechoty został załadowany na wagony i skierowany w kierunku Grodna.
22 pp wycofywał się nad Styr. 19 lipca ześrodkował się w Hojnie i tam stanowił odwód dywizji. Pozostałe jednostki broniły rzeki. 21 lipca bolszewicy przełamali obronę na Styrze. 22 pułk z powodzeniem kontratakował. Linii tej broniono do 27 lipca. Jednakże z uwagi na ogólną sytuację, 3 sierpnia 22 pułk wycofał się nad Bug w rejon Domaszewa, a 15 pułk nad rzekę Młynek.
Od 20 lipca jej XVIII Brygada Piechoty walczyła w rejonie Grodna z 3 Korpusem Kawalerii Gaj Chana. Pierwszy w kontakt ogniowy z bolszewicka kawalerią wszedł 34 pp. 22 lipca wszedł do działań 35 pułk piechoty i podporządkowany płk. Łuczyńskiemu 41 pp, dwie baterie 10 pap, szwadron 13 p.uł i kompania czołgów. Gaj Chan tak wspomina te walki: "„Straciłem 500 ludzi zabitych i rannych. 400 koni i 7 dni drogiego czasu”".
24 lipca brygada wycofywała się drogą Kuźnica – Sokółka. W rejonie Sokółki przebiła się przez szyki bolszewickiej 15 Dywizji Kawalerii. 27 lipca koło Tykocina przekroczyła Narew i tam zorganizowała obronę.
31 lipca wycofała się znad Narwi. 2 sierpnia w rejonie Mężenina brygada odniosła duży sukces. Przeciwnikowi zadano dotkliwe straty. Jednak pod Jabłonką rozbity został 34 pułk piechoty. Stracił on blisko 3/4 stanu osobowego oraz większość karabinów maszynowych i taborów.
Bitwa warszawska.
W pierwszej połowie sierpnia 9 Dywizja Piechoty przegrupowała w rejon Modlina. W miejsce rozbitego 34 pp przydzielono jej 41 pułk piechoty.
Będąca w składzie 5 Armii, dywizja miała za zadanie osłaniać lewe skrzydło Frontu Północnego do czasu uderzenia znad Wieprza.
14 sierpnia dywizja nacierała nad Wkrą. Na prawym skrzydle uderzał 35 pułk. Na lewo od niego rozwinął się 41 pp. Drugi rzut stanowił wyładowany prosto z transportów kolejowych 22 pp. Nocną Rosjanie zorganizowali kontratak. Odparła go piechota 41 pułku wsparta ogniem 3 baterii 16 pap. Kolejne uderzenie nieprzyjaciela zmusiły suwalski pułk do wycofania się. W sukurs przyszedł I/22 pp i wspólnie wyrzucono nieprzyjaciela za Wkrę. Był to moment przełomowy.
O świcie 16 sierpnia wojska przeszły do natarcia w kierunku Nasielska, Pułtuska i Mławy. 22 pułk opanował Nasielsk, a po zluzowaniu go przez 15 pp przeszedł do odwodu. Z dywizji odszedł 41 pułk piechoty. Zgodnie z rozkazem Naczelnego Wodza, będąc w składzie 4 Brygady Jazdy skierowany został do walk na Suwalszczyźnie.
15 pułk piechoty uderzył na Pułtusk. Do miasta weszły dwa jego bataliony. Następnie pułk walczył w rejonie Ciechanowa.
Na kierunku południowym
W końcu sierpnia armia Budionnego uderzyła spod Lwowa w kierunku Zamość – Lublin na tyły polskiej 3 Armii. 30 sierpnia 9 DP przegrupowana została koleją z okolic Ciechanowa do Chełma. Tam włączona została w skład 3 Armii.
3 września w Chełmie marsz. Józef Piłsudski dokonał przeglądu dywizji. Udekorował też wielu żołnierzy najwyższymi odznaczeniami bojowymi. Po defiladzie dywizja otrzymała zadanie: do 5 września wyjść nad Bug na linię ataku od Hrubieszowa do Horodła. Postawiono zadania poszczególnym pułkom. 22 pp z baterią 16 pap miał nacierać w kierunku Teratyn, Mojsławice, Janki i opanować Hrubieszów. 15 pułk wsparty dwiema bateriami 9 pap otrzymał rozkaz nacierać na lewym skrzydle dywizji w kierunku Stefankowice – Horodło. W drugim rzucie pozostawał 35 pułk piechoty.
Rano 5 września dywizja przeszła do natarcia. 15 pułk od początkowo uzyskał powodzenie. 22 pp wykonywał obejście i opóźnił się z uderzeniem. Doszło do krwawych walk. Szwadrony kawalerii uderzyły w odsłonięte skrzydła 15 pp i wyszły na jego tyły. Otoczone kompanie zamknęły czworoboki i zwycięsko wyszły z walki ogniowej i wręcz. Dzień później 15 pułk wykonał zadanie, wyszedł nad Bug i zajął Horodło.
22 pułku nacierał z powodzeniem na Teratyn. Dalej atakował i zajął Janki. Rosjanie kilkakrotnie kontratakowali bez powodzenia. Do dalszego natarcia pułk przeszedł w następnym dniu i opanował Hrubieszów. 7 września pułk obsadził Bug na odcinku Hrebenne, Horodło, Matcze, Zagórnik.
11 września 9 Dywizja ruszyła do ostatniego na południu natarcia w kierunku Włodzimierza Wołyńskiego. 15 pułk atakował w kierunku Boratyna, Miłuszy. 35 pułk zajął Łuck, a 16 września otrzymał zadanie wspólnie z 15 pp zająć Dubno. Zadania na kierunku południowym realizowano do 19 września.
Kierunek północny
Po zwycięstwie na południu naczelne dowództwo liczyło się z militarną reakcją Litwinów. Wobec powyższego 9 DP skierowano na północ. Weszła tam w skład 2 Armii. 15 pułk odjechał z Kowla koleją do Jędrzejówki i wszedł do odwodu armii. Do zawarcia pokoju w Rydze pozostawał w pasie kordonowym w obszarze Juraciszki – Trąby. 22 pp z Łucka przegrupował się koleją do Andrzejowa koło Wołkowyska. Zawieszenie broni z Rosją Sowiecką zastało pułk w rejonie Drozdowa, Waczkiewicz. 22 pułk wspólnie z 34 pp tworzył „mereczeńską brygadę” i wchodził w skład wojsk Litwy Środkowej. 35 pułk przybył koleją ze stacji kolejowej Hołoby do Andrzejowie koło Wołkowyska. Zawieszenie broni zastało go w rejonie Trąb.
Dywizja w okresie pokoju.
Po zakończeniu działań wojennych dowództwo i sztab dywizji oraz 22 pułk piechoty rozlokowano w Siedlcach, 34 pp i 9 pap w Białej Podlaskiej, a 35 pp w Brześciu nad Bugiem.
3 listopada 1922 odbyło się w Siedlcach uroczyste wręczenie sztandaru 22 pułkowi piechoty. Ufundowały go przez sejmiki powiatów siedleckiego, łukowskiego i janowskiego. Wręczenia sztandaru dokonał naczelnik państwa Józef Piłsudski.
W grudniu 1922 wybuchły zamieszki związane z wyborem na funkcję prezydenta Rzeczypospolitej Polskiej Gabriela Narutowicza. Celem niedopuszczenia do jego eskalacji wysłano do Warszawy 3 batalion oraz batalion sztabowy 22 pułku piechoty.
W przewrocie majowym jednostki dywizji poparły Józefa Piłsudskiego. 22 pułk piechoty już od połowy kwietnia brał udział w przygotowaniach do zamachu. 12 maja 1926 komendant garnizonu siedleckiego, dowódca piechoty dywizyjnej 9 DP płk F. Sikorski, siłami 22 pp obsadził newralgiczne punkty miasta. Do pociągu pasażerskiego załadowano dwa bataliony piechoty i orkiestrę pułkową. W Mińsku Mazowieckim transport został zatrzymany przez żołnierzy 7 pułku ułanów. Po pertraktacjach ułani przyłączyli się również do wojsk Naczelnika Państwa. W godzinach popołudniowych bataliony 22 pp i 7 p.uł. wyładowały się w Rembertowie.
Wieczorem bataliony walczyły o most Kierbedzia. 13 maja 22 pp nacierał w kierunku na Plac Saski, ul. Szpitalną i Plac Trzech Krzyży.
Po walkach kompania honorowa 22 pp jako pierwsza otwierała defiladę jednostek, które poparły zamach. Oficerowie 9 DP za wierność marszałkowi byli wielokrotnie nagradzani, a dowódcy wyznaczani na wyższe stanowiska służbowe.
W 1933 do Siedlec przedyslokowano 9 pułk artylerii lekkiej. 11 listopada 1937 mieszkańcy Siedlec oraz powiatów: siedleckiego, bialskopodlaskiego, łukowskiego oraz radzyńsko-podlaskiego ufundowali artylerzystom sztandar.
Dywizja w kampanii wrześniowej.
Walki dywizji.
9 Dywizja Piechoty pod dowództwem płk. dypl. Józefa Werobeja – wchodząca w skład Armii „Pomorze” – obsadzała blisko 70-kilometrowy odcinek obrony pod Pruszczem i Gostycynem. Już od rana 1 września 1939 r. stała się obiektem ataków trzech dywizji niemieckich: 2 DPZmot., 3 DPanc. i 32 DP. Na północny odcinek pasa obrony 9 DP broniony przez zgrupowanie 35 pp uderzyła 2 DPZmot. W rejonie Kamienia próbowała przeciwstawić się jej kawaleria dywizyjna 9 DP, lecz pod silnym ogniem wroga uległa rozproszeniu. 35 pp odparł w ciągu dnia wszystkie ataki. W późnych godzinach wieczornych dowódca 35 pp dostał telefoniczny rozkaz opuszczenia dotychczas bronionych pozycji i przejścia na linię Jezior Cekcyńskich w celu zorganizowania tam obrony do godzin rannych 2 września. Natomiast 22 pp przez cały dzień zatrzymywał niemiecką 32 DP nad Brdą. W nocy na i w ciągu 2 września pododdziały 9 DP wycofały się za Brdę i o świcie skoncentrowały pod Bysławkiem. 22 pp został przekazany do 15 DP i wszedł w skład sił broniących przedmoście Bydgoszczy. Pozostała część dywizji otrzymała rozkaz natarcia wraz z 27 DP na niemieckie kolumny pancerne zmierzające w kierunku Brdy. Pododdziały 27 DP nie przybyły jednak na czas na miejsce koncentracji. 2 września dowództwo Armii „Pomorze” uzyskało na krótko połączenie telefoniczne z GO „Czersk”. Tą drogą gen. Władysław Bortnowski przekazał dowódcy 27 DP rozkaz, w którym domagał się zorganizowania jednoczesnego natarcia 9 i 27 DP oraz GO „Czersk” w celu zniszczenia nieprzyjaciela, który po przełamaniu obrony polskiej na Brdzie wdarł się do lasów w rejonie Świekatowa. Natarcie miało być wsparte przez jednoczesne uderzenie polskich oddziałów z przedmościa Bydgoszczy, a rozpocząć się rano 3 września. Plan wspólnego uderzenia przewidywał natarcie: 9 DP z rejonu Bysławka wzdłuż wschodniego brzegu Brdy na południe; 27 DP – z lasów położonych na południowy zachód od Błądzimia w kierunku południowo-zachodnim; GO „Czersk” – z rejonu Błądzimia i Bramki na lasy koło Świekatowa (grupa ta osłaniać miała jednocześnie lewe skrzydło uderzającego zgrupowania). Nie doszło jednak do współdziałania 9 DP z 27 DP. Ta ostatnia uzgodniła jedynie wspólne działanie z GO „Czersk”. Natarcie 27 DP nie przyniosło sukcesu; prowadzone na dwóch oddzielnych kierunkach, siłami wprowadzanymi do walki częściami i atakowane z powietrza, zostało zatrzymane przez niemiecką 3 DPanc. Niepowodzeniem zakończyło się również natarcie 9 DP. Prowadzono je na dwóch oddzielnych kierunkach i dywizji groziło okrążenie. Dowódca 9 DP zdecydował więc oderwać się od nieprzyjaciela i maszerować w kierunku wschodnim przez Błądzim do Bramki; liczył, że będzie mógł wycofywać się śladem 27 DP w kierunku na Bydgoszcz. 3 IX pododdziały dywizji ześrodkowały się wraz z innymi otoczonymi jednostkami pod Franciszkowem, Krupocinem i Bramką. Na polskie wojska Niemcy rzucili własne lotnictwo. Nie mając środków obrony przed atakiem z powietrza, 9 DP poszła w rozsypkę. Żołnierze małymi grupami próbowali wyrwać się z niemieckiego okrążenia. Jedynie 35 pp pozostał zwartą jednostką i po poniesieniu dużych strat udało mu się 5 września przebić poza kocioł.
Obsada personalna dowództwa dywizji.
Obsada personalna w marcu 1939 roku.
Ostatnia „pokojowa” obsada personalna dowództwa dywizji:
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Odtworzenie dywizji w ramach Armii Krajowej.
W wyniku przeprowadzania akcji odtwarzania przedwojennych jednostek wojskowych została utworzona 9 Podlaska Dywizja Piechoty AK w składzie 34 pp i 35 pp pod dowództwem gen. Ludwika Bittnera ps. „Halka” (Okręg Lublin AK).

</doc>
<doc id="92720" url="https://pl.wikipedia.org/wiki?curid=92720" title="Tonle Sap (jezioro)">
Tonle Sap (jezioro)

Tonle Sap – jezioro w Kambodży, w zachodniej części Niziny Kambodżańskiej; największe na Półwyspie Indochińskim. Bardzo zmienne pod względem stanu wody w zależności od pory roku; powierzchnia waha się od ok. 2,5 tys. w porze suchej do ok. 15 tys. km² w porze deszczowej. Głębokość wynosi od 0,2 do 14 m. Jezioro jest połączone przez rzekę Tônlé Sab z Mekongiem. Znajdują się na nim pływające wsie rybackie i liczne osiedla na palach.
Wkrótce po rozpoczęciu się pory deszczowej rzeka Tônlé Sab zmienia kierunek swego biegu i zaczyna płynąć wstecz, wtłaczając piętrzące się wody z Mekongu. Wówczas poziom wody jeziora gwałtownie się podnosi. Cofająca się rzeka Tônlé Sab nanosi do jeziora żyzne osady aluwialne; wpływają do niego również duże ilości ryb z Mekongu. W związku z tym jezioro jest jednym z najbardziej zasobnych w ryby słodkowodne akwenów na świecie. Roczne połowy wynoszą 170–210 tys. ton.
Galeria.
&lt;br&gt;

</doc>
<doc id="92726" url="https://pl.wikipedia.org/wiki?curid=92726" title="Heerwegen">
Heerwegen



</doc>
<doc id="92727" url="https://pl.wikipedia.org/wiki?curid=92727" title="Polkwitz">
Polkwitz



</doc>
<doc id="92736" url="https://pl.wikipedia.org/wiki?curid=92736" title="Trzebcz">
Trzebcz

Trzebcz – wieś w Polsce położona w województwie dolnośląskim, w powiecie polkowickim, w gminie Polkowice.
Podział administracyjny.
W latach 1975–1998 miejscowość administracyjnie należała do województwa legnickiego.
Środowisko naturalne.
Wieś znajduje się w obrębie mikroregionu Wzgórza Polkowickie, wchodzącego w skład mezoregionu Wzgórza Dalkowskie.
Charakterystyka.
Na terenie wsi zlokalizowano między innymi zarząd i jeden z zakładów spółki "Minova-Ksante" zajmującej się chemią, w tym produkcją ksantogenianów i klejów technicznych, a także rejon „Rudna” ZWR oraz dyrekcja i szyb główny ZG Rudna. Znajduje się tutaj około 50 domów i pałac z około XVIII w. oraz park książęcy. W Trzebczu został posadzony Dąb Papieski. Przez wioskę przepływa malowniczy strumień, tworzący w stronę północną malowniczy przełom. W grudniu 2010 roku został w dolinie ww. strumienia Zespół Przyrodniczo-Krajobrazowy "Trzebcz".
W pobliskich lasach znajdują się dobrze utrzymane trasy biegowe, po dawnym nasypie kolejowym oraz trasy offroadowe dla miłośników 4 kółek i dwa tory motocrossowe (naturalny i sztuczny) ogólnie dostępne. Z góry, górującej nad wioską, gdzie posadzony został Dąb Papieski, zaobserwować można (przy dobrej widoczności) miejscowości oddalone o 30–50 km.

</doc>
<doc id="92746" url="https://pl.wikipedia.org/wiki?curid=92746" title="Bogusław Grzybek">
Bogusław Grzybek

Bogusław Grzybek (ur. 1938 w Krakowie) – polski muzyk, dyrygent, organista i pedagog.
Życiorys.
Syn Józefa Grzybka. W 1968 ukończył Akademię Muzyczną w Krakowie w klasie organów i teorii specjalnej, nadto kurs dyrygentury chóralnej u prof. Stefana Stuligrosza. W 1987 uczestniczył w seminarium interpretacji muzyki bachowskiej prowadzonym przez prof. Helmutha Rillinga.
W 1969 założył i do dziś kieruje Akademickim Chórem „Organum” nagradzanym w wielu konkursach, z powodzeniem koncertującym w niemal wszystkich krajach europejskich oraz w Stanach Zjednoczonych. Od 1973 do 2012 prowadził działalność pedagogiczną w Szkole Muzycznej II stopnia im. W. Żeleńskiego w Krakowie jako kierownik artystyczny chóru „Pro Musica”. Ponadto jest dyrygentem Zespołu Instrumentalnego „Ricercar”. Był też twórcą i wieloletnim dyrygentem chóru „Cantata” w Niepołomicach (1994–2021). Pełni obowiązki pierwszego organisty bazyliki Mariackiej w Krakowie. Za swą aktywną działalność artystyczną otrzymał wiele prestiżowych nagród i odznaczeń.

</doc>
<doc id="92749" url="https://pl.wikipedia.org/wiki?curid=92749" title="PZL.12">
PZL.12

PZL.12 (PZL-12H) – prototyp polskiego samolotu-amfibii konstrukcji inżyniera Zygmunta Puławskiego, opracowany i wyprodukowany w Państwowych Zakładach Lotniczych.
Historia.
PZL.12 był pierwszym całkowicie polskim wodnosamolotem. Został zaprojektowany przez znakomitego polskiego inżyniera i pilota Zygmunta Puławskiego dla własnych potrzeb, jako samolot turystyczny wodno-lądowy. Budowę prototypu finansował sam konstruktor, dyrekcja PZL zgodziła się na wykorzystanie hali i maszyn. W listopadzie 1930 roku zakończono budowę kadłuba i sprawdzono jego szczelność. 
Budowę ukończono w lutym 1931 roku nadając maszynie oznaczenie PZL.H. Płatowiec będąc nowoczesną i rozwojową konstrukcją, został następnie przedstawiony we wrześniu 1930 roku Marynarce Wojennej jako samolot szkoleniowy lub łącznikowo-wywiadowczy, pod oznaczeniem PZL.12. Przewidywana cena za samolot wynosiła 38 500 złotych, w tym koszt silnika wynosił 18 500 zł.
Oblot prototypu został wykonany w lutym 1931 roku przez konstruktora. Podczas szóstego lotu doświadczalnego 21 marca 1931 roku, pilotowany przez inżyniera Puławskiego, samolot runął na ulicę w warszawskiej dzielnicy Ochota u zbiegu ulic Sękocińskiej i Kaliskiej. W wyniku katastrofy rany odniosło dwóch przechodniów, Puławski zmarł w drodze do szpitala Ujazdowskiego. Dalsze prace nad PZL.12 zostały wstrzymane.
21 marca 2011 roku w miejscu katastrofy odsłonięto pamiątkową tablicę.
Służba w lotnictwie.
Samolot ten nigdy nie wyszedł poza stadium prototypu i tym samym nigdy nie trafił do produkcji oraz służby w lotnictwie.
Konstrukcja.
Jednomiejscowy samolot-amfibia w układzie górnopłata z silnikiem pchającym o konstrukcji mieszanej.
Kadłub łodziowy z redanem o konstrukcji metalowej, podzielony grodziami na wodoszczelne sekcje. Wszystkie połączenia oraz miejsca nitowań dodatkowo uszczelniono. Kabina otwarta, osłonięta z przodu wiatrochronem. Kabina wyposażona w dwa miejsca obok siebie – z lewej pilota, z prawej pasażera.
Płat drewniany, dwudzielny, dwudźwigarowy o obrysie trapezowym. Do przedniego dźwigara kryty sklejką, dalej płótnem. Pod płatem były umieszczone metalowe pływaki pomocnicze, demontowane podczas lotów z lądu. W skrzydle znajdowały się zbiorniki paliwa.
Usterzenie o konstrukcji drewnianej, kryte płótnem. Statecznik poziomy dwudzielny, podparty zastrzałami.
Podwozie samolotu klasyczne, amortyzowane, dwukołowe stałe z płozą ogonową. W egzemplarzach seryjnych planowano podwozie składane.
Silnik rzędowy czterocylindrowy de Havilland „Gipsy III” o mocy nominalnej 120 KM (88 kW) i maksymalnej 130 KM (96 kW), umieszczony w gondoli nad płatem, z dwułopatowym śmigłem pchającym.

</doc>
<doc id="92754" url="https://pl.wikipedia.org/wiki?curid=92754" title="Jean-Claude Killy">
Jean-Claude Killy

Jean-Claude Killy (ur. 30 sierpnia 1943 w Saint-Cloud) – francuski narciarz alpejczyk, trzykrotny mistrz olimpijski, sześciokrotny mistrz świata, pierwszy zdobywca Pucharu Świata i kierowca wyścigowy. Jeden z najbardziej utytułowanych zawodników w historii tej dyscypliny.
Kariera.
Pierwszy sukces w karierze Jean-Claude Killy osiągnął w 1961 roku, kiedy zdobył złote medale w zjeździe, slalomie, gigancie i kombinacji alpejskiej podczas mistrzostw Francji juniorów. Rok później wygrał swoje pierwsze międzynarodowej zawody, zwyciężając w gigancie podczas zwodów Critérium de la première neige w Val d’Isère. Nie wystąpił jednak na mistrzostwach świata w Chamonix w 1962 roku, bowiem trzy tygodnie przed zawodami złamał nogę. Podczas zjazdu w Cortinie d’Ampezzo Killy stracił równowagę i upadł. Od razu wstał i ukończył wyścig na jednej narcie, notując najlepszy czas zawodów. Wkrótce potem został powołany do obowiązkowej służby wojskowej. Stacjonował w Algierii, gdzie zaraził się dyzenterią i chorował na zapalenie wątroby. Mimo iż nie doszedł do pełni sił wystartował na igrzyskach olimpijskich w Innsbrucku w 1964 roku. W biegu zjazdowym upadł, ale ukończył wyścig. W slalomie stracił wiązanie i nie dotarł do mety, ukończył jedynie giganta, zajmując piątą pozycję. W 1964 roku zdołał jednak wygrać giganta podczas zawodów Arlberg-Kandahar w Garmisch-Partenkirchen.
Na rozgrywanych dwa lata później mistrzostwach świata w Portillo zwyciężał w zjeździe i kombinacji, bezpośrednio wyprzedzając swego rodaka, Léo Lacroix. Ponadto gigancie był piąty, a w slalomie zajął ósme miejsce. Ponadto w tym samym roku zwyciężył również w slalomie i kombinacji podczas zawodów Arlberg-Kandahar w Mürren, zjazd giganta i kombinację w zawodach Critérium de la première neige oraz slalom podczas zawodów Hahnenkammrennen w Kitzbühel. W tych ostatnich zawodach wygrał w slalomie także rok wcześniej. Debiut w zwodach Pucharu Świata zanotował 5 stycznia 1967 roku w Berchtesgaden, zajmując czwarte miejsce w slalomie. Tym samym już w swoim debiucie zdobył pierwsze pucharowe punkty. Były to równocześnie pierwsze w historii zawody tego cyklu. Dzień później wywalczył pierwsze pucharowe podium, zajmując trzecie miejsce w gigancie, za dwoma rodakami: Georges’em Mauduitem i Léo Lacroix. W kolejnych zawodach, 9 stycznia w Adelboden odniósł pierwsze pucharowe zwycięstwo, wygrywając slalom gigant. W kolejnych dwunastu zawodach sezonu 1966/1967 nie wygrał tylko raz (zajął wtedy drugie miejsce). W klasyfikacji generalnej był zdecydowanie najlepszy, zdobywając blisko dwukrotnie więcej punktów niż drugi w klasyfikacji Austriak Heinrich Messner. Jako jedyny w historii zwyciężył w klasyfikacjach wszystkich konkurencji (zjazdu, slalomu i giganta). W 1967 roku wygrał też zjazd, slalom i kombinację podczas zawodów Lauberhornrennen w Wengen, giganta i kombinację na Critérium de la première neige, zjazd i kombinację na zawodach Arlberg-Kandahar w Sestriere oraz zjazd, slalom i kombinację na zawodach Hahnenkammrennen.
Francuz zwyciężył ponownie w klasyfikacji generalnej Pucharu Świata w sezonie 1967/1968. Nie dominował jak rok wcześniej, siedmiokrotnie stawał na podium, odnosząc przy tym trzy zwycięstwa. Najlepszy był 8 stycznia w Adelboden i 10 marca w Méribel w gigancie oraz 29 marca 1968 roku w Rossland w slalomie. W poszczególnych klasyfikacjach był pierwszy w gigancie oraz drugi w zjeździe i slalomie. W zjeździe wyprzedził go Austriak Gerhard Nenning, a w slalomie lepszy był Dumeng Giovanoli ze Szwajcarii. W lutym 1968 roku startował na igrzyskach olimpijskich w Grenoble, zdobywając złote medale we wszystkich konkurencjach. Powtórzył tym samym wynik Austriaka Toniego Sailera, który dokonał tego podczas Zimowych Igrzysk Olimpijskich 1956. Zwycięstwo w slalomie Francuz odniósł w kontrowersyjnych okolicznościach. Jego największy rywal – Karl Schranz z Austrii zatrzymał się podczas swego przejazdu na zamglonej trasie, twierdząc później, że ktoś wszedł na trasę. Pozwolono mu powtórzyć przejazd i Austriak uzyskał czas lepszy od Francuza. Jednakże jury zdyskwalifikowało Schranza i przyznała zwycięstwo Killy’emu. Igrzyska w Grenoble były jednocześnie rozgrywane jako mistrzostwa świata, jednak kombinację rozgrywano tylko w ramach drugiej z tych imprez. W konkurencji tej Killy pewnie zwyciężył, wyprzedzając Dumenga Giovanolego o blisko 33 pkt i Heinricha Messnera o ponad 38 pkt. Odniósł także zwycięstwa w kombinacji na zawodach Hahnenkammrennen oraz zjeździe podczas Critérium de la première neige. Po tych igrzyskach postanowił zakończyć karierę.
Do narciarstwa powrócił na krótko w latach 1972–1974, wygrywając parę zawodów w Stanach Zjednoczonych. W 1973 roku został mistrzem świata zawodowców.
Po zakończeniu kariery związał się z biznesem sportowym, występował w reklamach i filmach fabularnych. Uczestniczył także w rajdach samochodowych (m.in. w Rajdzie Paryż-Dakar i 24-godzinnym rajdzie Le Mans).
W latach 1977–1994 był członkiem zespołu wykonawczego Komitetu Narciarstwa Alpejskiego FIS. Był współprzewodniczącym Komitetu Organizacyjnego igrzysk olimpijskich w Albertville w 1992 r. W latach 1992–2001 przewodniczył Towarzystwu Tour de France. W latach 1995–2008 był członkiem Międzynarodowego Komitetu Olimpijskiego. W 2000 roku został odznaczony orderem Legii Honorowej II klasy.
Życie prywatne.
Killy urodził się w Saint-Cloud pod Paryżem, ale wychował się w Val d’Isère. Gdy miał siedem lat jego matka opuściła rodzinę i przeprowadziła się na południe, zostawiając jego i dwójkę rodzeństwa. Niedługo później Killy trafił do szkoły z internatem w Chambéry, jednak w wieku 15 lat rzucił szkołę i skoncentrował się na narciarstwie.
Nazwisko odziedziczył po przodku, irlandzkim żołnierzu armii Napoleona, nazwiskiem Kelly.
W latach 1973–1987 jego żoną była francuska aktorka Danielle Gaubert. Mieli razem córkę, Emilie, a Killy adoptował także dwójkę jej dzieci z poprzedniego małżeństwa z Rhadamésem Trujillo, synem dyktatora Dominikany Rafaela Trujillo.

</doc>
<doc id="92755" url="https://pl.wikipedia.org/wiki?curid=92755" title="Wiktor Janukowycz">
Wiktor Janukowycz

Wiktor Fedorowycz Janukowycz, ukr. Віктор Федорович Янукович, ros. Виктор Фёдорович Янукович, trb. Wiktor Fiodorowicz Janukowicz (ur. 9 lipca 1950 w Jenakijewem w obwodzie donieckim) – ukraiński polityk, inżynier i wykładowca akademicki. W latach 1997–2002 przewodniczący Donieckiej Obwodowej Administracji Państwowej, deputowany, od 2003 do 2010 lider Partii Regionów. W latach 2002–2005 oraz 2006–2007 premier Ukrainy, od 2010 do 2014 prezydent Ukrainy.
Kandydat w wyborach prezydenckich w 2004, w których został ogłoszony zwycięzcą. Ujawnione przypadki manipulacji doprowadziły do pomarańczowej rewolucji, skutkującej powtórzeniem drugiej tury, w której przegrał z Wiktorem Juszczenką. W 2014 odsunięty od władzy decyzją Rady Najwyższej, która nastąpiła po trzymiesięcznej fali manifestacji i starć zbrojnych. Po odsunięciu od władzy osiadł w Rosji. Poszukiwany przez ukraińskie organy ścigania, w 2019 skazany zaocznie na karę 13 lat pozbawienia wolności za zdradę stanu.
Życiorys.
Rodzina i młodość.
Urodził się w Jenakijewem w obwodzie donieckim Ukraińskiej SRR w rodzinie robotniczej jako syn Fedira (1923–1991) i Olhy (1925–1952). Jak sam wskazywał, jego przodkowie od strony ojca byli Polakami i katolikami (babka urodziła się w Warszawie, dziadek wywodził się z miejscowości Januki znajdującej się w granicach II RP). Matka pochodziła natomiast z Rosji. Ojciec pracował jako metalurg, natomiast matka była pielęgniarką. Miał dwa lata, gdy zmarła jego matka, wychowywany był następnie przez babkę.
W młodości był karany za przestępstwa i dwukrotnie więziony. W 1967 skazano go na karę 3 lat pozbawienia wolności za rozbój (zwolniony został po odbyciu około połowy kary na mocy amnestii). W 1970 otrzymał karę 2 lat pozbawienia wolności za spowodowanie średnich obrażeń ciała. Oba wyroki w 1978 zostały uchylone w postępowaniu sądowym wobec niemożności udowodnienia przestępstwa. Miało do tego dojść po wstawiennictwie ówczesnego patrona przyszłego polityka – kosmonauty Gieorgija Bieriegowoja. Kwestia uchylenia tych wyroków stała się po latach przedmiotem kontrowersji, prowadzone postępowanie wskazało wówczas na prawdopodobieństwo, że dokumentacja ta została sfałszowana.
Wiktor Janukowycz początkowo był rosyjskojęzyczny, w późniejszych latach opanował także język ukraiński.
Wykształcenie i działalność zawodowa.
W 1973 ukończył technikum górnicze w rodzinnej miejscowości, a w 1980 uzyskał dyplom inżyniera mechanika na Politechnice Donieckiej. Zgodnie z oficjalną biografią w 2001 uzyskał magisterium z prawa międzynarodowego na Ukraińskiej Akademii Handlu Zagranicznego, a następnie doktoryzował się w instytucie badań ekonomiczno-prawnych Narodowej Akademii Nauk Ukrainy w Kijowie na podstawie pracy poświęconej zarządzaniu rozwojem infrastruktury w dużym regionie przemysłowym. Okoliczności uzyskania magisterium i doktoratu budziły wątpliwości, wskazywano, że dyplomy te pochodziły z tzw. fabryki dyplomów.
Od 1969 pracował zawodowo. Był zatrudniony w zakładzie metalurgicznym, potem kierował zajezdniami samochodowymi w rodzinnej miejscowości oraz w Doniecku. Od 1987 pracował na wyższych stanowiskach w administracji regionalnej. W latach 1989–1996 kierował różnymi przedsiębiorstwami działającymi w sektorze transportowym i przemyśle węglowym.
W oficjalnych biogramach Wiktor Janukowycz był przedstawiany jako profesor, członek prezydium Narodowej Akademii Nauk Ukrainy i członek rzeczywisty Akademii Nauk Ekonomicznych Ukrainy, a także autor kilkudziesięciu publikacji z dziedziny ekonomii. Z tytułu praw autorskich w związku z publikacjami książkowymi, których istnienie w ogóle podawano w wątpliwość, otrzymywał (w tym w trakcie prezydentury) znaczne honoraria.
Działalność publiczna do 2004.
W 1980 uzyskał członkostwo w Komunistycznej Partii Związku Radzieckiego, a w 1982 został deputowanym jednego z sielsowietów. Szerszą działalność polityczną podjął w drugiej połowie lat 90. W sierpniu 1996 został wiceprzewodniczącym, a we wrześniu tegoż roku pierwszym zastępcą przewodniczącego Donieckiej Obwodowej Administracji Państwowej. Od maja 1997 do listopada 2002 stał na czele Donieckiej Obwodowej Administracji Państwowej. Od maja 1999 do maja 2001 jednocześnie kierował radą obwodu donieckiego. Został działaczem Partii Regionów i jednym z liderów tzw. klanu donieckiego, którego nieformalnym liderem był Rinat Achmetow.
21 listopada 2002 prezydent Łeonid Kuczma mianował go na urząd premiera Ukrainy. Zastąpił na tej funkcji Anatolija Kinacha. Został zatwierdzony przez Radę Najwyższą większością 234 głosów za. W grudniu 2002 stanął na czele Narodowego Komitetu Olimpijskiego Ukrainy, którym kierował do czerwca 2005. W kwietniu 2003 powołany na przewodniczącego Partii Regionów, która stała się wkrótce główną siłą polityczną ówczesnego środowiska władzy.
Podczas pełnienia przez niego funkcji premiera doszło do kilkunastoprocentowego wzrostu produktu krajowego brutto, przeprowadzono reformy systemu podatkowego i emerytalnego, przyspieszono proces prywatyzacji. Według organizacji zajmujących się wolnością mediów w tym samym czasie dochodziło do licznych nieprawidłowości wobec dziennikarzy, którzy krytykowali władzę.
Wybory 2004 i pomarańczowa rewolucja.
W czerwcu 2004 został kandydatem obozu władzy w wyborach prezydenckich. Otwarcie był wspierany także przez Rosję. Jego głównym konkurentem stał się były premier Wiktor Juszczenko, wspierany przez Blok Nasza Ukraina i Blok Julii Tymoszenko. W pierwszej turze z 31 października kandydat opozycji dostał 39,90% głosów, a urzędującego premiera poparło 39,26% głosujących. Druga tura miała miejsce 21 listopada. Zgodnie z oficjalnymi danymi Centralnej Komisji Wyborczej zwyciężył Wiktor Janukowycz (49,46% do 46,61% głosów). Opozycja oskarżyła władze o fałszerstwa wyborcze, wzywając do masowych protestów, które zostały następnie określone mianem pomarańczowej rewolucji. OBWE drugą turę określiła jako nieprzejrzystą i niespełniającą standardów demokratycznych.
25 listopada Sąd Najwyższy wstrzymał opublikowanie oficjalnych rezultatów. Następnego dnia obaj kandydaci zadeklarowali wolę rozmów, przy czym Wiktor Juszczenko zażądał powtórzenia drugiej tury głosowania. 1 grudnia Rada Najwyższa przegłosowała wotum nieufności wobec rządu, a dwa dni później Sąd Najwyższy anulował wyniki wyborów, otwierając drogę do powtórzenia drugiej tury. 7 grudnia obowiązki premiera czasowo przejął Mykoła Azarow. 26 grudnia 2004 odbyła się powtórzona druga tura wyborów – zwyciężył w niej Wiktor Juszczenko z wynikiem 51,99% głosów (wobec 44,20% dla lidera Partii Regionów). Wiktor Janukowycz składał protesty wyborcze, które zostały do 20 stycznia 2005 oddalone. 28 grudnia 2004 powrócił do wykonywania obowiązków premiera, jednak trzy dni później złożył jednak rezygnację.
Działalność w latach 2005–2010.
Ze stanowiska premiera odszedł 5 stycznia 2005. W wyborach parlamentarnych z 2006 Partia Regionów zajęła pierwszej miejsce, obsadzając 186 mandatów. Były premier stał na czele partyjnej listy, uzyskując po raz pierwszy miejsce w Radzie Najwyższej. PR zawiązała sojusz z komunistami oraz z socjalistami, którzy wcześniej wspierali pomarańczową rewolucję. Po długich negocjacjach do koalicji dołączył także prezydencki Blok Nasza Ukraina, co spotkało się z krytyką m.in. ze strony Julii Tymoszenko. 4 sierpnia 2006 Wiktor Janukowycz ponownie objął urząd premiera. Koalicja zaczęła się dość szybko rozpadać, od jesieni ministrowie związani z prezydentem byli kolejno dymisjonowani. Wiosną 2007 wybuchł kryzys polityczny, gdy Wiktor Juszczenko zaczął podejmować działania celem rozwiązania parlamentu (służyć temu miało też złożenie mandatów przez około 200 deputowanych opozycji).
Wydarzenia polityczne doprowadziły ostatecznie o rozpisania kolejnych wyborów parlamentarnych w 2007. Wiktor Janukowycz ponownie został deputowanym; otwierał listę wyborczą PR, która po raz drugi z rzędu uzyskała najwięcej mandatów w parlamencie (175 miejsc). Nową koalicję utworzyły jednak ugrupowania prezydenta, byłej premier i Wołodymyra Łytwyna. 18 grudnia 2007 Wiktor Janukowycz zakończył w związku z tym pełnienie funkcji premiera.
Prezydent Ukrainy.
W wyborach w 2010 ponownie ubiegał się o urząd prezydenta. W pierwszej turze z 17 stycznia zajął pierwsze miejsce z wynikiem 35,32% głosów, wyprzedzając Julię Tymoszenko (25,05%) i Serhija Tihipkę (13,06%). W drugiej turze z 7 lutego 2010 wygrał z Julią Tymoszenko, uzyskując 48,95% głosów (przy 45,47% głosów dla jego konkurentki). Urząd prezydenta objął 25 lutego 2010. Na inaugurację nie przybył ustępujący prezydent Wiktor Juszczenko.
Prezydent dość szybko uzyskał większość parlamentarną – 243 posłów przegłosowało 3 marca wotum nieufności wobec premier Julii Tymoszenko. 11 marca na czele zdominowanego przez PR rządu stanął Mykoła Azarow, który utrzymał tę funkcję również po zwycięskich dla Partii Regionów wyborach z 2012.
W marcu 2010 Wiktor Janukowycz odszedł z funkcji przewodniczącego partii i zawiesił swoje członkostwo w Partii Regionów (został przewodniczącym honorowym tej formacji). Wkrótce po rozpoczęciu kadencji podjął działania mające na celu odebranie tytułów Bohatera Ukrainy nadanych przez swojego poprzednika przywódcom OUN i UPA – Stepanowi Banderze i Romanowi Szuchewyczowi. W 2012 podpisał ustawę rozszerzającą wykorzystanie języków mniejszości narodowych, dzięki której język rosyjski stał się urzędowym językiem regionalnym w kilkunastu regionach. Kwestia podniesienia statusu języka rosyjskiego stanowiła jeden z jego głównych wyborczych postulatów.
W okresie jego prezydentury wszczęto postępowania karne wobec części liderów opozycji. Doszło do skazania i uwięzienia byłej premier Julii Tymoszenko czy byłego ministra Jurija Łucenki, którym zarzucono m.in. nadużycia władzy. Procesy te przez ukraińską opozycję były uznawane za polityczną zemstę środowiska Wiktora Janukowycza. Krytyczne stanowiska co do prawidłowości tych postępowań zajmowały Stany Zjednoczone i Unia Europejska. Parlament Europejski w swojej rezolucji skrytykował władze ukraińskie i wezwał do zapewnienia niezależności i bezstronności w procesach przed sądami, a Europejski Trybunał Praw Człowieka wprost uznał tymczasowe aresztowanie Jurija Łucenki za bezprawne i naruszające prawa człowieka.
Euromajdan i odsunięcie od władzy.
W listopadzie 2013 Wiktor Janukowycz odłożył podpisanie umowy stowarzyszeniowej z Unią Europejską. Decyzja ta zapoczątkowała protesty zwolenników integracji z UE, które wsparli przywódcy opozycji. Masowy pokojowy wiec w centrum Kijowa oraz demonstracje w innych miejscowościach otrzymały w mediach miano Euromajdanu. Protesty te zaczęły przybierać na sile, przyjmując charakter antyprezydencki i antyrządowy. Dochodziło do starć przeciwników władzy z milicją, w wyniku których do początku marca 2014 śmierć poniosło blisko 100 osób.
21 lutego 2014, po gwałtownych starciach w dniach 18–20 lutego, Wiktor Janukowycz w ramach ustępstw podpisał z opozycją porozumienie, deklarując m.in. niezwłoczne przywrócenie konstytucji z 2004 (ograniczającej kompetencje głowy państwa) i przeprowadzenie przedterminowych wyborów prezydenckich. Jeszcze tego samego dnia wyjechał do Charkowa. Wieczorem na placu Niepodległości w Kijowie zgromadził się wielotysięczny tłum, część demonstrantów (m.in. skrajnie prawicowa formacja Prawy Sektor) sprzeciwiała się ugodzie, żądając dymisji prezydenta najpóźniej następnego dnia pod rygorem ponowienia działań zbrojnych.
22 lutego na antenie telewizji 112 Ukraina ukazał się wywiad z prezydentem, w którym ten stwierdził, że nie zamierza rezygnować, a także że nie podpisze nielegalnych w jego ocenie decyzji Rady Najwyższej. Tego samego dnia Rada Najwyższa przegłosowała uchwałę stwierdzającą, że Wiktor Janukowycz porzucił wykonywanie obowiązków prezydenta, wyznaczając na 25 maja termin nowych wyborów. Za zagłosowało 328 deputowanych (w tym wielu posłów wchodzących do niedawna w skład większości rządowej). Wiktor Janukowycz w oficjalnym oświadczeniu zaprzeczył, aby złożył rezygnację. Następnego dnia parlament powierzył przewodniczącemu Rady Najwyższej Ołeksandrowi Turczynowowi pełnienie obowiązków głowy państwa.
Działalność od 2014.
Wiktor Janukowycz wyjechał tymczasem do Rosji. 28 lutego 2014 ujawnił się publicznie podczas konferencji prasowej w Rostowie nad Donem. Uznał, że jego odsunięcie od władzy przez Radę Najwyższą było nielegalne, a tym samym nadal uważa się za prezydenta Ukrainy. 1 marca zwrócił się do prezydenta Rosji Władimira Putina o wykorzystanie sił zbrojnych tego państwa do przywrócenia stabilności na Ukrainie. W marcu utracił członkostwo w Partii Regionów.
Po odsunięciu Wiktora Janukowycza od władzy doszło do aneksji Krymu przez Rosję i wojny w Donbasie. Były prezydent został objęty sankcjami (w tym zakazami wjazdu i sankcjami finansowymi) nakładanymi przez różne kraje, m.in. USA i państwa członkowskie UE. Rosja początkowo uznawała go nadal za legalnego prezydenta. Ostatecznie uznała jednak jako prezydenta Petra Poroszenkę, który zwyciężył w przedterminowych wyborach z maja 2014.
24 lutego 2014 pełniący obowiązki ministra spraw wewnętrznych Arsen Awakow poinformował o wystawieniu za Wiktorem Janukowyczem listu gończego w związku ze śledztwem dotyczącym masowych zabójstw osób cywilnych. Następnie wszczynano kolejne postępowania dotyczące m.in. podżegania do obalenia porządku konstytucyjnego. Były prezydent przez pewien czas był wpisany na listę osób poszukiwanych przez Interpol.
Polityk został oskarżony przed sądem o zdradę stanu. W styczniu 2019 sąd w Kijowie po zaocznym procesie skazał go za ten czyn na karę 13 lat pozbawienia wolności – podstawą oskarżenia był apel Wiktora Janukowycza do Władimira Putina wystosowany w 2014.
Życie prywatne.
Od 1972 żonaty z Ludmyłą; ojciec stomatologa i przedsiębiorcy Ołeksandra oraz polityka Wiktora.

</doc>
<doc id="92764" url="https://pl.wikipedia.org/wiki?curid=92764" title="Partycja podstawowa">
Partycja podstawowa

Partycja podstawowa – pojęcie z dziedziny techniki komputerowej.
Rodzaj partycji, które można tworzyć na dyskach podstawowych. 
Partycja podstawowa to część dysku fizycznego, na której można przechowywać dane lub system operacyjny. Na dyskach z tablicą partycji MBR można utworzyć maksymalnie cztery partycje podstawowe, z czego jedna może być partycją rozszerzoną z wieloma partycjami logicznymi. Na dyskach z tablicą partycji GPT można utworzyć do stu dwudziestu ośmiu partycji podstawowych. Partycje podstawowe i logiczne są również nazywane woluminami.
Dysk twardy na partycje dzieli się za pomocą programów partycjonujących. Zazwyczaj są one dołączone do systemu operacyjnego, są też niezależne programy powstałe specjalnie do tego celu.

</doc>
<doc id="92765" url="https://pl.wikipedia.org/wiki?curid=92765" title="Partycja rozszerzona">
Partycja rozszerzona

Partycja rozszerzona – rodzaj partycji, który można tworzyć tylko na podstawowych dyskach MBR (ang. "master boot record)". Partycje rozszerzone są użyteczne, gdy zaistnieje potrzeba utworzenia więcej niż czterech woluminów na podstawowym dysku MBR – w przeciwieństwie do partycji podstawowych. W ramach jednej partycji rozszerzonej można utworzyć jedną lub więcej partycji logicznych, które następnie można sformatować. Dysk MBR może zawierać maksymalnie cztery partycje podstawowe albo trzy partycje podstawowe i jedną partycję rozszerzoną z wieloma partycjami logicznymi.

</doc>
<doc id="92766" url="https://pl.wikipedia.org/wiki?curid=92766" title="Przemysł inowrocławski">
Przemysł inowrocławski

Przemysł (Przemko) inowrocławski (sieradzki) (ur. 1278, zm. 1338 lub 1339) – książę inowrocławski w latach 1287–1314 (do ok. 1296 pod opieką matki, razem z braćmi), od 1300 lennik Wacława II, w latach 1303–1305 w Dobrzyniu, od 1306 lennik Polski, w latach 1306–1309 współzarządca Pomorza Gdańskiego (z ramienia Władysława Łokietka), w wyniku podziału od 1314 w Bydgoszczy i Wyszogrodzie, od 1323/1324 ponownie w Inowrocławiu, w 1327 zamiana Inowrocławia na Sieradz.
Przemysł był drugim pod względem starszeństwa synem księcia Inowrocławia Siemomysła i Salomei. Ojcem chrzestnym księcia był zapewne książę wielkopolski Przemysł II przy okazji zjazdu w Lądzie w 1278 r., podczas którego Siemomysła przywrócono do władzy w księstwie. W 1287 r. zmarł ojciec, a władzę w księstwie przejęła regencja z księżną Salomeą na czele. Do usamodzielnia się Przemysła doszło ok. 1296 r. Początkowo rządził razem z braćmi Leszkiem i Kazimierzem III. W 1300 r. zmuszony do uznania zwierzchności Wacława II. W latach 1303–1312 wobec znalezienia się starszego brata Leszka w niewoli czeskiej faktyczny władca dzielnicy inowrocławskiej. W 1303 r. wsparł bunt poddanych w księstwie dobrzyńskim stryja Siemowita, w wyniku czego do 1305 r. był tam formalnie namiestnikiem księstwa. W 1306 r. podporządkował się drugiemu stryjowi Władysławowi Łokietkowi, w zamian za co otrzymał namiestnictwo w Świeciu na Pomorzu Gdańskim. Próbował bez rezultatu wykupić od Krzyżaków zastawioną przez Leszka w 1303 r. ziemię michałowską (za pieniądze uzyskane od biskupa kujawskiego Gerwarda). Urząd namiestnika Przemysł stracił w 1309 r. w wyniku najazdu krzyżackiego. Wnet po utraceniu Pomorza Przemysł razem z bratem Kazimierzem zaangażował się w konflikt (na tle majątkowym) z Gerwardem biskupem włocławskim, co skończyło napadem na biskupią posiadłość w Raciążu, uwięzieniem biskupa i karą ekskomuniki rzuconą na książąt. Do pogodzenia obu stron doszło dopiero w 1311 r. W 1314 r. – dwa lata po powrocie brata Leszka z czeskiej niewoli nastąpił podział ojcowizny. Przemko otrzymał wtedy północną część księstwa (Bydgoszcz i Wyszogród). W 1318 r. zawarł z Leszkiem układ o przeżycie, jednak pomiędzy 1323 a 1324 starszy brat niespodziewanie abdykował pozostawiając całość księstwa Przemkowi. W 1325 r. lokował na prawie magdeburskim Solec Kujawski. Książę inowrocławski razem z braćmi był wiernym wykonawcą polityki Władysława Łokietka. W 1318 brał udział w zjeździe w Sulejowie, a w 1320 r. świadczył podczas procesu polsko-krzyżackiego o Pomorze Gdańskie. W 1327 lub 1328 r. wobec wybuch wojny polsko-krzyżackiej w celu ułatwienia Łokietkowi prowadzenia działań wojennych doszło do zamiany księstwa inowrocławskiego na sieradzkie. W konflikcie tym Przemko usiłował pełnić rolę arbitra. Nie uchroniło to jednak przed zniszczeniem Sieradza w 1331 r. Książę sieradzki zmarł pod koniec 1338 lub na początku 1339 r., gdyż świadkowie na procesie warszawskim z Krzyżakami mówią o nim, jako niedawno zmarłym. Przemysł nie był żonaty i nie pozostawił potomstwa. Nie wiadomo, gdzie został pochowany. Księstwo sieradzkie zostało połączone z królestwem polskim.

</doc>
