<doc id="92767" url="https://pl.wikipedia.org/wiki?curid=92767" title="Wiktor Juszczenko">
Wiktor Juszczenko

Wiktor Andrijowycz Juszczenko, ukr. Віктор Андрійович Ющенко (ur. 23 lutego 1954 w Chorużiwce) – ukraiński ekonomista, polityk, w latach 1993–1999 prezes Narodowego Banku Ukrainy, w latach 1999–2001 premier Ukrainy, w latach 2005–2010 prezydent Ukrainy.
Życiorys.
Rodzina.
Jego matka Barbara (1918–2005) pracowała jako nauczyciel fizyki i matematyki. Ojciec Andrij (1919–1992) był żołnierzem Armii Czerwonej, dostał się do niewoli niemieckiej, przeżył w niewoli do wyzwolenia. Po wojnie pracował jako nauczyciel angielskiego.
Wiktor Juszczenko jest mężem Kateryny, Ukrainki urodzonej w Chicago, która pracowała m.in. w Białym Domu i w Departamencie Stanu USA, przewodniczącej organów różnych fundacji charytatywnych. Jego starszy brat Petro zajął się biznesem, sprawował też mandat poselski do Rady Najwyższej.
Działalność zawodowa i polityczna do 2004.
W 1975 ukończył studia w instytucie ekonomicznym w Tarnopolu. Pracował krótko jako zastępca głównego księgowego w kołchozie w obwodzie iwanofrankowskim, po czym odbył służbę wojskową. Od 1977 do 1991 był działaczem Komunistycznej Partii Związku Radzieckiego. Od 1976 zatrudniony w Banku Państwowym ZSRR, m.in. jako kierownik oddziału. Od 1985 członek kierownictwa banku rolno-przemysłowego z siedzibą w Kijowie, po jego komercjalizacji w 1990 objął stanowisko wiceprezesa zarządu.
W 1993 został prezesem Narodowego Banku Ukrainy. W 1996 uczestniczył we wprowadzeniu ukraińskiej waluty (hrywny). Działał w tym czasie w Partii Ludowo-Demokratycznej.
W grudniu 1999 objął stanowisko premiera kraju. W kwietniu 2001 został zmuszony do podania się do dymisji przez koalicję komunistów i ukraińskich oligarchów. W styczniu 2002 objął przywództwo utworzonej przez kilka centroprawicowych ugrupowań koalicji pod nazwą Blok Nasza Ukraina (właściwie Wyborczy Blok Wiktora Juszczenki Nasza Ukraina), który wygrał wybory parlamentarne w tym samym roku (Wiktor Juszczenko został deputowanym), jednak z uwagi na układ sił w Radzie Najwyższej pozostał w opozycji.
Wybory prezydenckie i prezydentura.
W 2004 był jednym z dwóch głównych kandydatów w wyborach prezydenckich. Przed pierwszą turą uzyskał poparcie m.in. ugrupowań wchodzących w skład Naszej Ukrainy (Ukraińska Partia Ludowa, Ludowy Ruch Ukrainy, Reformy i Porządek, Partia Solidarność, Kongres Ukraińskich Nacjonalistów) i Bloku Julii Tymoszenko. Jego głównym konkurentem stał się premier Wiktor Janukowycz, wyznaczony przez ówczesnego prezydenta Łeonida Kuczmę na swojego następcę. Ukraińska opozycja obawiała się, że wyniki wyborów zostaną sfałszowane przez obecne władze, na co wskazywały liczne nieprawidłowości podczas kampanii wyborczej, w tym likwidowanie niezależnych mediów, tolerowanie chuligańskich ataków na zwolenników Wiktora Juszczenki oraz możliwa próba otrucia kandydata.
Według Michaela Zimpfera z austriackiego szpitala Rudolfinerhaus przeprowadzone badania dowiodły, że pogorszenie stanu zdrowia byłego premiera nastąpiło z powodu bardzo wysokiej koncentracji dioksyny (TCDD). Tę teorię sugerował poprzednio John Henry, toksykolog z londyńskiego szpitala St. Mary’s Hospital, opierając się na widocznych zmianach skórnych, będących charakterystycznym objawem zatrucia dioksyną. Inne teorie, zakładające ostrą postać infekcji wirusowej, zostały obalone. 11 grudnia 2004 wiedeńscy lekarze potwierdzili dioksynowe zatrucie i stwierdzili, że ich stężenie w organizmie Wiktora Juszczenki przekraczało tysiąc razy zwyczajną wartość. Prezydent Ukrainy Łeonid Kuczma odwołał wówczas zastępcę SBU Wołodymyra Saciuka, który – podejrzewany o organizację próby otrucia – złożył mandat deputowanego i wycofał się z działalności publicznej.
Według oficjalnych wyników, ogłoszonych z dużym opóźnieniem, Wiktor Juszczenko wygrał pierwszą turę wyborów zdobywając 39,87% głosów (przy 39,32% uzyskanych przez Wiktora Janukowycza). Na jego stronę przeszły wówczas ugrupowania kierowane przez byłego premiera Anatolija Kinacha, socjalistę Ołeksandra Moroza i mera Kijowa Ołeksandra Omelczenkę.
W drugiej turze wyborów 21 listopada 2004 według oficjalnych danych Wiktor Juszczenko uzyskał 46,61% poparcia, przegrywając z Wiktorem Janukowyczem (49,46%). Zarówno jego zwolennicy, jak i zagraniczni obserwatorzy, nie uznali tych wyborów za demokratyczne, podejrzewając ukraińskie władze (w tym zwłaszcza przewodniczącego centralnej komisji wyborczej Serhija Kiwałowa) o fałszerstwo na szeroką skalę. Od 22 listopada 2004 setki tysięcy Ukraińców w Kijowie oraz w całym kraju protestowało przeciwko manipulacjom władz, w akcji nazwanej pomarańczową rewolucją. W rezultacie masowych wystąpień i wsparcia zagranicy Najwyższy Sąd Ukrainy unieważnił wyniki wyborów jako sfałszowanych i nakazał powtórzenie ich drugiej tury. Tym razem zwycięzcą został Wiktor Juszczenko, zdobywając 51,99% głosów, podczas gdy premier Wiktor Janukowycz uzyskał 44,20% głosów.
Wiktor Juszczenko został zaprzysiężony na urząd prezydenta Ukrainy 23 stycznia 2005. Poparcie dla niego było wysokie na początku kadencji, ale później zaczęło się zmniejszać i w badaniach z czerwca 2009 wynosiło 5,7%.
Działalność od 2010.
W wyborach prezydenckich w styczniu 2010 zdobył 5,45% głosów poparcia i nie przeszedł do drugiej tury, zajmując piąte miejsce. W wyborach parlamentarnych w 2012 stanął na czele listy wyborczej Naszej Ukrainy, która nie przekroczyła wyborczego progu (lista uzyskała około 1% głosów).
Stosunek do OUN i UPA.
W sierpniu 2004 kierowany przez niego Blok Nasza Ukraina był współorganizatorem (razem z Blokiem Julii Tymoszenko) akcji pod hasłem: „Wołyń – ukraińska ziemia; OUN i UPA – nasi bohaterowie”. Pikietowano m.in. pod polską ambasadą. Uczestnicy protestów domagali się, aby prezydent nie przepraszał Polaków za rzeź wołyńską.
Po wygranych wyborach w 2005 prezydent Wiktor Juszczenko promował działalność państwowych instytutów mających prowadzić politykę historyczną (zwaną skrótowo „OUN-UPA-Hołodomor”), w tym gloryfikować działalność organizacji uznawanych przez część badaczy za faszystowskie i winne zbrodni ludobójstwa: OUN i UPA.
12 sierpnia 2006 podczas odbywającego się zjazdu Organizacji Ukraińskich Nacjonalistów Wiktor Juszczenko napisał: "OUN zawsze była na czele walk o umocnienie idei narodowej (...). OUN przeszła surową praktykę walk w dwudziestych i trzydziestych latach XX stulecia (z Polakami), w burzliwe lata II wojny światowej. Wasze unikalne doświadczenie i umiejętności łączenia twardej postawy narodowej z giętkim konstruktywizmem dziś nie traci na aktualności (...). Dlatego OUN może być chwalebnym przykładem dla wielu politycznych i społecznych sił Ukrainy. Jestem przekonany że Wasza organizacja nadal pozostanie jednym z kamieni węgielnych budowy Państwa Ukraińskiego (...). Sława Ukrainie (...)". 18 sierpnia 2006 w czasie obecności na Światowym Kongresie Ukraińców udekorował Jurija Szuchewycza (syna Romana Szuchewycza, dowódcy UPA) i Stepana Chmarę orderami państwowymi i nadał im tytuły Bohaterów Ukrainy, pomimo że parlament ukraiński nie uchwalił ustawy przedłożonej przez poprzedni rząd o nadaniu działaczom OUN i partyzantom UPA praw kombatanckich. 14 października 2006 w 64. rocznicę powstania UPA podpisał dekret uznający Ukraińską Powstańczą Armię za ruch wyzwoleńczy.
W styczniu 2010 pod koniec swojej kadencji nadał Stepanowi Banderze tytuł Bohatera Ukrainy ("za niezłomny duch w służbie idei narodowej, bohaterstwo i poświęcenie w walce o niezależne państwo ukraińskie"). 29 stycznia 2010 wydał dekret o uznaniu UPA i OUN za uczestników walk o niepodległość Ukrainy.

</doc>
<doc id="92768" url="https://pl.wikipedia.org/wiki?curid=92768" title="Dysk logiczny">
Dysk logiczny



</doc>
<doc id="92777" url="https://pl.wikipedia.org/wiki?curid=92777" title="Osadzanie wędlin">
Osadzanie wędlin

Osadzanie wędlin – proces mający na celu wyrównanie smaku i barwy w całym batonie kiełbasy. Odbywa się już na wózkach wędzarniczych. Czas osadzania zależny jest od gatunku wędliny.

</doc>
<doc id="92779" url="https://pl.wikipedia.org/wiki?curid=92779" title="Statut piotrkowski (1496)">
Statut piotrkowski (1496)

Statut piotrkowski – zespół przepisów prawnych wprowadzony 1 czerwca 1496 (za panowania Jana I Olbrachta), za cenę udziału szlachty w wyprawie na Mołdawię.
Postanowienia.
Statut piotrkowski polepszał położenie prawne szlachty w Polsce, nadając jej rozliczne przywileje. Zabraniały m.in. mieszczanom obejmowania urzędów i nabywania posiadłości gruntowych „prawem ziemskim”, zezwalały szlachcie na wywożenie i sprowadzanie towarów bez cła, ustanawiały wolność spławu i zabraniały chłopom opuszczać wsi. Odtąd tylko jeden chłop w roku mógł opuścić wieś oraz tylko jeden przedstawiciel rodziny chłopskiej mógł zmienić zawód i przenieść się do miasta (jeśli był to jedynak musiał pozostać na wsi). Potwierdzono prawo, że wojewoda mógł decydować o cenach wyrobów rzemieślniczych (taksy wojewodzińskie). Doraźnym celem politycznym nadania statutów piotrkowskich było zjednanie sobie szlachty przez króla. 

</doc>
<doc id="92781" url="https://pl.wikipedia.org/wiki?curid=92781" title="Łeonid Kuczma">
Łeonid Kuczma

Łeonid Danyłowycz Kuczma, ukr. Леонід Данилович Кучма (ur. 9 sierpnia 1938 w Czajkinach) – ukraiński polityk, inżynier i działacz komunistyczny, kandydat nauk technicznych. Premier Ukrainy w latach 1992–1993 oraz prezydent Ukrainy w latach 1994–2005, pełniący tę funkcję przez dwie kadencje. W latach 1990–1994 deputowany do Rady Najwyższej USRR i Rady Najwyższej Ukrainy.
Życiorys.
Młodość.
Jego ojciec pracował jako leśniczy. W stopniu starszego sierżanta walczył w szeregach Armii Czerwonej podczas II wojny światowej. Był odznaczony Orderem Czerwonej Gwiazdy. Zmarł 7 lutego 1942 w szpitalu wojskowym nr 756 na skutek zapalenia płuc. Został pochowany w zbiorowej mogile. Do 1996 był uznawany za zaginionego. Matka Łeonida Kuczmy była natomiast pracownicą kołchozu.
Wykształcenie i działalność zawodowa.
W 1960 został absolwentem wydziału fizyki i technologii Dniepropetrowskiego Uniwersytetu Państwowego. Uzyskał następnie stopień kandydata nauk technicznych. Po ukończeniu studiów zaczął pracę w radzieckim przemyśle kosmicznym w KB Jużnoje w Dniepropietrowsku. W wieku 28 lat został zatrudniony na kierowniczym stanowisku na kosmodromie Bajkonur. W 1982 został pierwszym zastępcą generalnego konstruktora w zakładach przemysłu kosmicznego Jużmasz. W latach 1986–1992 zajmował tam stanowisko dyrektora generalnego.
Działalność polityczna do 1994.
W 1960 wstąpił do Komunistycznej Partii Związku Radzieckiego. W 1986 i 1990 był delegatem na XVII i XVIII zjazd KPZR. Wchodził w skład Komitetu Centralnego Komunistycznej Partii Ukrainy. Pod koniec lat 80. stał się jawnym krytykiem polityki partii komunistycznej.
W 1990 został wybrany deputowanym do Rady Najwyższej Ukraińskiej Socjalistycznej Republiki Radzieckiej (przekształconej w 1991 w Radę Najwyższą Ukrainy). W lipcu 1990 głosował za deklaracją suwerenności państwowej Ukrainy, a 24 sierpnia 1991 poparł w parlamencie ukraińską deklarację niepodległości. W wyborach prezydenckich w 1991 wspierał kandydaturę Ihora Juchnowskiego. W październiku 1992 objął urząd premiera Ukrainy. Zgodził się na wybór, motywując to trudną sytuacją gospodarczą kraju. Funkcję tę pełnił do września 1993.
W wyborach parlamentarnych w 1994 ponownie uzyskał mandat deputowanego.
Prezydent Ukrainy.
W 1994 wziął udział w wyborach prezydenckich, pokonując ubiegającego się o reelekcję Łeonida Krawczuka. Ponownie został wybrany na prezydenta w kolejnych wyborach w 1999, wygrywając w drugiej turze z Petrem Symonenką, liderem Komunistycznej Partii Ukrainy.
Jego oponenci i część zagranicznych mediów wiązała jego osobę ze zniknięciem opozycyjnego dziennikarza Heorhija Gongadze, który został zamordowany we wrześniu 2000. Dowodem miały być taśmy, nagrane potajemnie i udostępnione zachodnim mediom przez byłego prezydenckiego ochroniarza (majora Mykołę Melnyczenkę), z których miało wynikać, że w rozmowie z ówczesnymi szefem administracji prezydenta Wołodymyrem Łytwynem i ministrem spraw wewnętrznych Jurijem Krawczenko prezydent dyskutował na temat pozbycia się niewygodnego dziennikarza. Taśmy ujawnił lider Socjalistycznej Partii Ukrainy Ołeksandr Moroz, co stało się początkiem szerokiej akcji społecznej „Ukraina bez Kuczmy”, demonstracji ulicznych i postawienia miasteczka namiotowego demonstrantów w centrum Kijowa. W 2001 parlament kilkakrotnie bezskutecznie starał się uruchomić procedurę impeachmentu. Pojawiły się też oskarżenia o bezprawną sprzedaż broni za granicę. Popularność Łeonida Kuczmy spadła z 60% do 20%.
W wyborach parlamentarnych w 2002 Łeonid Kuczma wspierał blok Za Jedyną Ukrainę (ukr. За єдину Україну!), na którego czele stał Wołodymyr Łytwyn.
Ukraiński prezydent był przez wiele lat popierany przez zagranicznych polityków (m.in. przez Aleksandra Kwaśniewskiego, który wielokrotnie demonstrował dla niego sympatię), liczących na wyraźniejsze zwrócenie się Ukrainy ku Europie Zachodniej. W lipcu 2004 Łeonid Kuczma wykonał jednak zwrot w polityce zagranicznej, rezygnując z aspiracji do członkostwa w NATO oraz UE, licząc w zamian na pomoc prezydenta Rosji Władimira Putina w utrzymaniu władzy.
W wyborach prezydenckich w 2004 popierał kandydaturę Wiktora Janukowycza, po wybuchu pomarańczowej rewolucji brał udział w negocjacjach mających zakończyć powstały kryzys. Zakończył urzędowanie ostatecznie 23 stycznia 2005. Kilka dni wcześniej oficjalnie pogratulował Wiktorowi Juszczence zwycięstwa w wyborach prezydenckich.
Działalność po prezydenturze.
W marcu 2011 zastępca prokuratora generalnego poinformował o wszczęciu śledztwa przeciwko Łeonidowi Kuczmie w związku z podejrzeniem jego udziału w morderstwie dziennikarza Heorhija Gongadze. Były prezydent został objęty zakazem opuszczania kraju. W grudniu 2011 sąd w Pieczersku uchylił decyzję o wszczęciu postępowania karnego przeciwko byłemu prezydentowi.
We wrześniu 2014 Łeonid Kuczma reprezentował Ukrainę w rozmowach z separatystami z regionu Doniecka, mając wpływ na ogłoszony rozejm oraz na kształt memorandum pokojowego podpisanego 20 września 2014 w Mińsku.
Życie prywatne.
Żonaty, ma córkę, która została żoną przedsiębiorcy i polityka Wiktora Pinczuka.

</doc>
<doc id="92782" url="https://pl.wikipedia.org/wiki?curid=92782" title="Janusz Dębiński">
Janusz Dębiński

Janusz Dębiński (ur. 1953, zm. 25 września 1973) – polski przestępca, który wziął udział w dwóch morderstwach popełnionych w 1972.
Życiorys.
Mieszkaniec Konstantynowa Łódzkiego. Ukończył szkołę podstawową, pochodził z rozbitej rodziny. Jedyną jego pasją była broń. Chciał też stworzyć podziemną armię. W czasie przeszukań w jego domu znaleziono przyrządy do montowania samopału, a na odebranej mu po zatrzymaniu, poprzerabianej przez niego broni palnej widniał napis: „Zrobiłem to, żeby mieć na zawsze spokój”.
14 września 1972 wraz ze swym kolegą – o rok młodszym Konstantym Federem zamordowali dwie osoby. Pierwszą ofiarą był łódzki taksówkarz, dwudziestoośmioletni Czesław Pacha. Feder i Dębiński kazali się wieźć na skraj lasu w Żabiczkach. Na miejscu kazali mu wysiąść z samochodu. Kierowca, mimo iż zobaczył broń nie chciał jednak opuścić taksówki i wówczas został zastrzelony przez Federa. Zabójcy zostawiwszy samochód poszli do pociągu, którym dojechali do miejscowości Ociąż koło Kalisza, skąd z kolei poszli do wsi Fabianów. O zmierzchu zapukali do jednego z domów. Otworzył im trzydziestojednoletni stolarz, Jan Barczyński, od którego zażądali pieniędzy. Barczyński odpowiedział, że żadnych pieniędzy nie ma i po krótkiej szarpaninie zamknął drzwi. Wtedy Dębiński odbezpieczył pistolet i strzelił przez drzwi, po czym obaj wbiegli do środka. Dębiński związał żonę zabitego i po znalezieniu pieniędzy opuścili dom Barczyńskich, w którym znajdowały się jeszcze sześciomiesięczne bliźnięta i sześcioletnia córka.
Milicja bardzo szybko połączyła te dwa zabójstwa. Zorganizowano ogólnopolską akcję poszukiwawczą, zdjęcia sprawców rozpoznanych przez żonę stolarza zostały opublikowane we wszystkich gazetach. Do poszukiwań włączyło się też społeczeństwo zbulwersowane tymi wydarzeniami. Mordercy zostali zatrzymani w pociągu jadącym z Wałbrzycha do Jaworzyny Śląskiej przez milicjanta Karola Frączka. Przy wysiadaniu z pociągu w Jaworzynie Śląskiej Konstantemu Federowi udało się zbiec. Ukrywał się we wsi Tarnawa przez sześć dni. W stanie skrajnego wyczerpania został zatrzymany 26 września 1972 w gospodarstwie rodziny Bieleckich, do których przyszedł prosić o coś do jedzenia.
Na rozprawie Dębiński nie przyznawał się do zabójstwa Barczyńskiego twierdząc, że zrobił to Feder, który z kolei przyznał się do pierwszego zabójstwa. Obrońca Federa, adwokat Edward Dawid cały czas powoływał się na bardzo zły wpływ Dębińskiego na młodszego i mniej rozgarniętego Federa.
Wyrok.
30 stycznia 1973 zapadł wyrok. Sąd wojewódzki w Łodzi skazał Konstantego Federa, jako że był on małoletni (ur. 8 października 1954, a więc w chwili zabójstwa brakowało mu niecałego miesiąca do ukończenia osiemnastu lat) na 25 lat pozbawienia wolności. Wyszedł na wolność w 1990, jest bezdomny i bezrobotny.
Janusza Dębińskiego skazano na karę śmierci i pozbawienie praw publicznych na zawsze. Rada Państwa nie uwzględniła wniosku o ułaskawienie – wyrok został wykonany 25 września 1973.
W kulturze.
W 1974 Andrzej Trzos-Rastawiecki nakręcił na kanwie tych wydarzeń film fabularny pt. "Zapis zbrodni". Sprawa zabójstw została przedstawiona w serialu dokumentalnym "Paragraf 148 – Kara śmierci", w odc. "Przypadkowi mordercy".

</doc>
<doc id="92787" url="https://pl.wikipedia.org/wiki?curid=92787" title="Odnoga rzeki">
Odnoga rzeki

Odnoga rzeki, ramię ujściowe – część koryta rzeki, powstała po jego rozwidleniu. Odnogi rzeki najczęściej spotyka się w deltach.

</doc>
<doc id="92791" url="https://pl.wikipedia.org/wiki?curid=92791" title="Osadzanie">
Osadzanie



</doc>
<doc id="92794" url="https://pl.wikipedia.org/wiki?curid=92794" title="Asceta">
Asceta

Asceta (gr. "asketes" „ćwiczący się”) – wyznawca religijny zmierzający do zbawienia przez ascezę. W rozumieniu potocznym człowiek odmawiający sobie przyjemności życiowych z innych pobudek niż religijne.
Wierzący usiłujący osiągnąć zbawienie lub dążący do doskonałości przez ascezę w braminizmie i buddyzmie to sannjasin, w chrześcijaństwie i judaizmie to anachoreta. Zorganizowana zbiorowość mnisza prowadząca ascetyczny tryb życia nazywana jest monastycyzmem.

</doc>
<doc id="92795" url="https://pl.wikipedia.org/wiki?curid=92795" title="Urzędy senatorskie">
Urzędy senatorskie

Urzędy senatorskie I Rzeczypospolitej.
Ostateczny skład senatu I Rzeczypospolitej ukształtował się w czasie panowania Zygmunta I Starego. W skład senatu wchodzili wówczas z urzędu: arcybiskupi i biskupi katoliccy, wojewodowie, kasztelanowie (konarscy z województw kujawskich) i niektórzy ministrowie. Na początku XVI w. senat liczył 87 osób, a po przyłączeniu Mazowsza – 94 osoby. W 1569 roku w związku z unią lubelską i wprowadzeniem do senatu urzędników litewskich rozszerzył się do 136 osób. Kolejne rozszerzenie miało miejsce w 1598.
Porządek zasiadania w senacie (starszeństwo) ustalił pod koniec panowania Zygmunt I Stary. Zmienił się on w 1569 roku, a ponownie dopiero w 1768, kiedy to utworzono województwo gnieźnieńskie.
Senatorowie duchowni.
Pierwszym senatorem był interrex, prymas, arcybiskup gnieźnieński.
Zgodnie z "Porządkiem Rady Koronney, Polskiey y Litewskiey, iako iuż iedney Rzpltey, postanowionym przez Krola I. M. y Radę Koronną, w Lublinie, na Seymie Walnym spolnym roku P. 1569", szli za nim senatorowie duchowni: arcybiskup lwowski, biskup krakowski, biskup kujawski, biskup wileński, na zmianę z biskupem poznańskim, biskup płocki na zmianę z biskupem warmińskim, biskup łucki, biskup przemyski, biskup miednicki (żmudzki), biskup chełmiński, biskup chełmski, biskup kijowski, biskup kamieniecki, biskup smoleński. W 1593 włączono biskupa wendeńskiego.
Senatorowie świeccy.
Wojewodowie.
Najwyższą pozycję wśród senatorów świeckich miał kasztelan krakowski.
Po nim następowali wojewodowie i wyróżnieni kasztelanowie (wileński, trocki): wojewoda krakowski na zmianę z wojewodą poznańskim, wojewoda wileński, wojewoda sandomierski, kasztelan wileński, wojewoda sieradzki, wojewoda trocki, wojewoda kaliski, kasztelan trocki, wojewoda łęczycki, starosta generalny żmudzki, wojewoda brzeski (kujawski), wojewoda kijowski, wojewoda inowrocławski, wojewoda ruski, wojewoda wołyński, wojewoda podolski, wojewoda smoleński, wojewoda lubelski, wojewoda połocki, wojewoda bełski, wojewoda nowogrodzki, wojewoda płocki, wojewoda witebski, wojewoda mazowiecki, wojewoda podlaski, wojewoda rawski, wojewoda brzeski litewski, wojewoda chełmiński, wojewoda mścisławski, wojewoda malborski, wojewoda bracławski, wojewoda pomorski i wojewoda miński. Od 1598 doszły 3 nowe województwa: wojewoda wendeński, wojewoda parnawski i wojewoda dorpacki (także znany jako wojewoda derpski). W 1635 utworzono województwo czernihowskie, od 1667 już tylko tytularne, a wojewoda czernihowski zasiadał w senacie jako ostatni z wojewodów.
Kasztelanowie więksi.
Dalej trzydziestu jeden kasztelanów większych (krzesłowych): kasztelan poznański, kasztelan sandomierski (sandomirski), kasztelan kaliski, kasztelan wojnicki, kasztelan gnieźnieński, kasztelan sieradzki, kasztelan łęczycki, kasztelan żmudzki, kasztelan brzeski (kujawski, brzeskokujawski), kasztelan kijowski, kasztelan inowrocławski, kasztelan lwowski, kasztelan wołyński, kasztelan kamieniecki (kamienicki-podolski), kasztelan smoleński, kasztelan lubelski, kasztelan połocki, kasztelan bełski (bełzki), kasztelan nowogrodzki, kasztelan płocki, kasztelan witebski, kasztelan czerski, kasztelan podlaski, kasztelan rawski, kasztelan brzeski (litewski, brzeskolitewski, brześciański), kasztelan chełmiński, kasztelan mścisławski, kasztelan elbląski, kasztelan bracławski, kasztelan gdański, kasztelan miński, kasztelan mazowiecki.
Kasztelanowie mniejsi.
Za nimi plasowali się kasztelanowie mniejsi nazywani też drążkowymi, gdyż zasiadali w izbie senatorskiej na końcu i nie na krzesłach, ale na wąskich ławach pod ścianą. Było ich czterdziestu dziewięciu. W kolejności byli to: kasztelan inflancki; kasztelan czernihowski; kasztelan sandecki (sądecki); kasztelan międzyrzecki; kasztelan wiślicki; kasztelan biecki; kasztelan rogoziński; kasztelan radomski; kasztelan zawichostski (zawichojski); kasztelan lendzki (lądzki); kasztelan szremski (śremski); kasztelan żarnowski; kasztelan małogoski; kasztelan wieluński; kasztelan przemyski; kasztelan halicki; kasztelan sanocki; kasztelan chełmski; kasztelan dobrzyński; kasztelan połaniecki; kasztelan przementski (przemęcki); kasztelan krzywiński ; kasztelan czchowski (czechowski); kasztelan nakielski; kasztelan rozprzański (rozpierski); kasztelan biechowski; kasztelan bydgoski; kasztelan brzeziński; kasztelan kruświcki (kruszwicki); kasztelan oświęcimski; kasztelan kamiński (kamieński); kasztelan spycimirski (spicymierski); kasztelan inowłodzki; kasztelan kowalski; kasztelan santocki; kasztelan sochaczewski; kasztelan warszawski; kasztelan goślicki (gostyniński); kasztelan wiski; kasztelan raciąski; kasztelan sierpecki (sierpski); kasztelan wyszogrodzki; kasztelan rypiński; kasztelan zakroczymski; kasztelan ciechanowski; kasztelan liwski, kasztelan słoński; kasztelan lubaczowski (lunaczowski). Później utworzono także urzędy kasztelana wendeckiego (wendeńskiego), dorpackiego (derpskiego) i parnawskiego.
Kasztelanowie konarscy.
Na końcu senatorskich urzędów ziemskich, trzech tzw. kasztelanów konarskich (koniuszych): konarski sieradzki, łęczycki i inowrocławski.
Ministrowie.
Formalnie ostatni w hierarchii (choć w rzeczywistości ich znaczenie było pierwszoplanowe) znajdowali się ministrowie. Od 1569 w senacie było ich dziesięciu, w następującej kolejności: marszałek wielki koronny, marszałek wielki litewski, kanclerz wielki koronny, kanclerz wielki litewski, podkanclerzy koronny, podkanclerzy litewski, podskarbi wielki koronny, podskarbi wielki litewski, marszałek nadworny koronny, marszałek nadworny litewski. Teoretycznie odpowiedni ministrowie koronni i litewscy byli sobie równi, ale w praktyce pierwszeństwo brali dygnitarze koronni, gdyż król częściej przebywał w Koronie. Ze znaczniejszych dygnitarzy w senacie nie zasiadali hetmani ponieważ urząd ten uformował się w XVI wieku, kiedy skład senatu był już sformalizowany (po Unii Lubelskiej). Jednak hetmani bardzo często zasiadali w senacie z racji posiadania też innych godności (wojewodzińskich bądź kasztelańskich).
Dopiero w 1768 do senatu z urzędu zaliczeni zostali obaj hetmani wielcy, a w 1775 podskarbi nadworni.
Hierarchia senatorów odpowiadała starszeństwu diecezji, województw i ziem. Miała znaczenie nie tylko podczas obrad senatu, ale i ustalała szczeble kariery urzędniczej, a w zasadzie godności honorowych jakimi były zasadniczo senatorskie urzędy świeckie z wyjątkiem ministerialnych.
Mianowanie urzędników senatorskich leżało w kompetencji króla. Prawo to było ograniczone dożywotnością urzędów. Tu z pomocą władcom przyszła niska teoretycznie ranga urzędników ministerialnych. Niewygodnego ministra można było się pozbyć awansując go na godniejsze, ale praktycznie mało znaczące stanowisko kasztelana czy wojewody. Innym powodem utraty urzędu było skazanie przez sąd sejmowy.
Lista urzędów senatorskich.
Poniżej przedstawiona została lista urzędów senatorskich w poszczególnych województwach I Rzeczypospolitej.

</doc>
<doc id="92796" url="https://pl.wikipedia.org/wiki?curid=92796" title="Białka odpornościowe">
Białka odpornościowe



</doc>
<doc id="92798" url="https://pl.wikipedia.org/wiki?curid=92798" title="Ariusz">
Ariusz

Ariusz (ur. ok. 256 lub 260 w Cyrenajce, zm. 336) – wczesnochrześcijański prezbiter, teolog i poeta z Aleksandrii, Libijczyk z pochodzenia.
Jego nauka na temat relacji Boga Ojca i Syna Bożego oraz natury Bóstwa zyskała dużą popularność wśród ówczesnych chrześcijan najpierw na Wschodzie, później również na Zachodzie, szczególnie długo utrzymując się wśród plemion germańskich. Została uznana za sprzeczną z nauką Kościoła powszechnego na soborze w Nicei w 325 roku, który orzekł współistotność i równość w Bóstwie Ojca i Syna.
Naukę Ariusza nazywa się arianizmem.
Życiorys.
Ariusz, syn Ammoniusa, pobierał nauki u Lucjana, prezbitera z Antiochii. 
Piotr, biskup Aleksandrii wyświęcił go na diakona, ale później wykluczył z gminy chrześcijańskiej z powodów dyscyplinarnych. Następca Piotra – biskup Achillas przyjął Ariusza z powrotem – czyniąc go proboszczem portowej dzielnicy Aleksandrii zwanej Baukalis. Kolejny biskup Aleksander wezwał go do siebie z prośbą o wytłumaczenie głoszonych i coraz popularniejszych nauk. Duchowny jednak oskarżył biskupa o herezję sabelianizmu. Ariusz zawarł swą doktrynę w dziele "Thalia (Uczta)", którego fragmenty zachowały się do dziś (zachowało się również kilka jego listów) w pismach św. Atanazego Wielkiego. Biskup Aleksander zwołał w (318 n.e. lub później, lecz przed 325) synod lokalny, który potępił Ariusza i jego nauki. Od początku najpoważniejszym przeciwnikiem Ariusza był Atanazy z Aleksandrii, który po śmierci abp. Aleksandra w 328 n.e. został wybrany patriarchą aleksandryjskim.
W 325 n.e. jeszcze formalnie pogański cesarz Konstantyn I Wielki zwołał do Nicei – miasta w Azji Mniejszej – synod, uznany po latach jako pierwszy sobór powszechny. Na soborze tym papieża Sylwestra reprezentował bp Hozjusz z Kordoby, będący również doradcą cesarza Konstantyna. Sobór skazał Ariusza na wygnanie, a jego księgi spalono. W 334 n.e. uczeń Ariusza, Wulfila, podjął się pracy misjonarskiej wśród Wizygotów, głosząc arianizm. Sam Ariusz zmarł w 336 roku w drodze na obrady synodu, który miał go zrehabilitować i przyjąć ponownie do Kościoła. Stworzona przez niego doktryna stała się na tyle popularna, iż zagroziła katolickiej. Arianizm za rządów cesarzy Konstancjusza i Walensa cieszył się cesarskim poparciem.
Wiara Ariusza.
Od czasu zdławienia arianizmu Ariusz jest uznawany niemalże za symbol niewiary w boskość Jezusa Chrystusa lub wiary w Jego niepełną boskość, a nawet wiary w Jezusa będącego pierwszym stworzeniem Boga. Na Ariusza powoływali się bracia polscy i inni unitarianie. Współcześnie całokształt poglądów Ariusza na temat Boga Ojca i Syna Bożego zbudowany jest na podstawie zachowanych pism jego przeciwników z czasów kontrowersji. Dzieła samego Ariusza prawie w całości zostały zniszczone. Niemniej zachowały się pewne źródła, na podstawie których niektórzy dzisiejsi badacze twierdzą, że wiara Ariusza była inna niż to, w jaki sposób ją rozumieli jego przeciwnicy. Poglądy tego typu wpisują się w szeroki nurt odbiegających od tradycji poglądów wyznawanych w wielu kręgach teologicznych po II Soborze Watykańskim, nacechowanych rewizjonistycznym i irenistycznym podejściem do wszystkich niemal bez wyjątku poglądów teologicznych, uznawanych w Kościele katolickim przez wieki aż do ostatniego soboru, za błędne i przeciwne wierze katolickiej. Przykładem współczesnych prób rehabilitacji Ariusza jest podawanie wraz z odpowiednią interpretacją zachowanych wypowiedzi herezjarchy, których przykładem jest jeden z jego listów do Euzebiusza z Nikomedii:
Wbrew pewnym poglądom, Ariusz nigdy nie wierzył we współistotną z Bogiem Ojcem boskość Syna Bożego, Logosu, Jezusa Chrystusa. Ariusz wierzył w boskość Jezusa Chrystusa na sposób adopcjanistyczny, nie uznając współistotności (homoousios) Boga Ojca i Boga, a więc tej samej boskiej istoty w dwóch osobach Ojca i Syna, podważając tym samym dogmat równości w Bóstwie i różnicy w osobach w Trójcy Przenajświętszej.
Od Gotów, już po śmierci Wulfili (w roku 383), arianizm przejęły kolejne plemiona germańskie: Gepidowie i Wandalowie. Później Alamanowie, Turyngowie i Longobardowie. Jedynie Frankowie pozostali poganami. W V w. ludy germańskie wtargnęły do imperium rzymskiego. Władcy germańscy mianowali ariańskich biskupów i osadzali ich na biskupstwach. Zatem chrześcijaństwo ariańskie było w pełni kontrolowane przez książąt, mocodawców ariańskich biskupów. Dlatego germańscy władcy wspierali arianizm i zwalczali chrześcijaństwo nicejskie, trudne do kontrolowania przez władców. Wielu z nich siłą nawracało na arianizm swych nowych, katolickich poddanych w Galii, Hiszpanii i Afryce północnej. Wizygoci w 415 r. podbili Akwitanię i Prowansję. Ich król Euryk przepędził z podległego mu terytorium biskupów katolickich i osadził na ich miejscu podległych mu biskupów ariańskich. Podbiwszy w Hiszpanii germańskich Swebów, zmusił ich do przyjęcia arianizmu. W Afryce Wandalowie założyli własne państwo. Wandalscy królowie Genzeryk i Huneryk wypędzali katolickich biskupów, a nawet skazywali na śmierć za odmowę przejścia na arianizm. Dochodziło do mordowania przez żołnierzy Huneryka ludności miejscowej (niegermańskiej) zgromadzonej na nabożeństwach nieariańskich. W wyniku tej polityki wszystkie miejsca kultu w królestwie Wizygotów przeszły w ręce arian. Zmuszano ludzi do apostazji. Zerwał z tą praktyką król Hilderyk, ale został pozbawiony władzy w roku 532, a jego następca Gelimer powrócił do starych praktyk. Działo się tak dlatego, że arianizm był wyznaniem Germanów. Ludność miejscowa (rzymska w Italii, galorzymska w Galii, mieszkańcy Hiszpanii i Afryki Północnej) była wyznania katolickiego. Zatem konflikt religijny nakładał się na niechęć ludności rzymskiej do najeźdźców, obcych kulturowo i religijnie. Gwałty władców germańskich jedynie pogłębiały te różnice.

</doc>
<doc id="92799" url="https://pl.wikipedia.org/wiki?curid=92799" title="PZL P.9">
PZL P.9



</doc>
<doc id="92800" url="https://pl.wikipedia.org/wiki?curid=92800" title="PZL P-9">
PZL P-9



</doc>
<doc id="92801" url="https://pl.wikipedia.org/wiki?curid=92801" title="PZL P.10">
PZL P.10



</doc>
<doc id="92803" url="https://pl.wikipedia.org/wiki?curid=92803" title="PZL-12">
PZL-12



</doc>
<doc id="92804" url="https://pl.wikipedia.org/wiki?curid=92804" title="PZL P-10">
PZL P-10



</doc>
<doc id="92805" url="https://pl.wikipedia.org/wiki?curid=92805" title="Wędzonki">
Wędzonki



</doc>
<doc id="92806" url="https://pl.wikipedia.org/wiki?curid=92806" title="Torysi">
Torysi

Torysi – angielskie ugrupowanie polityczne powstałe w końcu XVII wieku. Wyraziciele interesów ziemiaństwa, dworu, Kościoła. W opozycji do wigów.
XVII wiek.
Początkowa, mniej formalna nazwa członków tej partii brzmiała Abhorrers. "Abhorrers" – „oburzający się” – tak nazywano posłów oburzonych postulatami petycjonistów ("petitioners"), by ograniczyć władzę królewską. Jeszcze pod koniec panowania Karola II Stuarta zaczęto ich nazywać "Tories" ("tory" było określeniem irlandzkiego zbója). Irlandczycy jako katolicy byli ulubionymi poddanymi Karola II oraz (w szczególności) jego następcy – kryptokatolika Jakuba II Stuarta. W 1688-1689 roku torysi i wigowie wspólnie obalili Stuartów, lecz gdy tylko zaczął panować Wilhelm III Orański, odżyły dawne animozje.
XVIII wiek.
W latach 1710-1714 torysi: Henry St John, 1. wicehrabia Bolingbroke, i Robert Harley, 1. hrabia Oxford i Mortimer sprawowali władzę w Wielkiej Brytanii.
W latach trzydziestych XVIII wieku torysi: William Wyndham i Henry St John, 1. wicehrabia Bolingbroke wsparli akcję tak zwanych "Patriot Boys" (należeli do niej też wigowie, jak William Pulteney) wymierzoną w rząd Walpole’a. Natomiast lata 1714-1760 to w historiografii brytyjskiej „Supremacja Wigów”.
Dopiero w roku 1762 władzę objął torys John Stuart, 3. hrabia Bute, lecz musiał on ustąpić w roku następnym. W roku 1770 król Jerzy III Hanowerski przeforsował powstanie parlamentu torysowskiego, którym kierował 1770-1782 Frederick North, lord North. Niepowodzenie, jakim zakończyła się dla Brytyjczyków amerykańska wojna o niepodległość, doprowadziła do jego upadku.
XIX wiek.
Od grudnia 1783 roku, kiedy władzę przejął William Pitt Młodszy, torysi rządzili nieprzerwanie do roku 1830.
Od roku 1834 torysi zwani są Partią Konserwatywną. Nazwę tę wymyślił sir Robert Peel, torys pierwszej połowy XIX wieku.

</doc>
<doc id="92807" url="https://pl.wikipedia.org/wiki?curid=92807" title="Brytyjska Partia Wigów">
Brytyjska Partia Wigów

Wigowie – brytyjskie stronnictwo polityczne, a następnie partia polityczna w parlamentach Anglii, Szkocji, Wielkiej Brytanii i Irlandii, powstałe w końcu XVII w. przeciw absolutyzmowi Stuartów. Pierwotnie (za ostatnich Stuartów) nazywano ich „petycjonistami”, w odróżnieniu od broniących prerogatyw korony „abhorrers” – zalążka późniejszych torysów.
Pomiędzy latami 1680 i 1850 rywalizowali o władzę z Torysami. Pochodzenie Whigs bierze się z konstytucyjnego monarchizmu i opozycji wobec absolutnej monarchii. Whigs odegrali główną rolę w Chwalebnej rewolucji w 1688 roku i stali się wrogami królów i pretendentów z rodu Stuartów, którzy byli wyznania rzymskokatolickiego. Whigs przejęli pełną kontrolę nad rządem w 1715 roku i pozostali całkowicie dominujący, dopóki król Jerzy III, wstępując na tron w 1760 roku, nie pozwolił na powrót torysów.
1688–1689.
Wigowie przyczynili się walnie do zwycięstwa tzw. chwalebnej rewolucji 1688–1689, kiedy wspólnie z torysami wezwali z Holandii namiestnika Wilhelma Orańskiego, by stworzyć protestancką przeciwwagę dynastyczną dla prokatolickiego Jakuba II. Pomyślne lądowanie Wilhelma, na którego stronę przeszła armia angielska pod dowództwem generała Johna Churchilla, i ucieczka Jakuba zabezpieczyły protestancką sukcesję Jerzego I. Wigiem był też John Locke, którego pisma utrwalić miały zdobycze rewolucji z 1688/89 roku.
XVIII wiek.
Ponieważ wigowie ze swej natury byli ugrupowaniem opozycyjnym, powstanie wigowskiego rządu spowodowało wśród nich rozłam. Było to mniej widoczne podczas panowania Wilhelma (gabinet ministerialny był wynalazkiem Wilhelma), którego silne tendencje autokratyczne hamowały rozwój systemu parlamentarno-gabinetowego. Przełom nastąpił, gdy w 1715 na początku panowania Hanowerczyków Jerzy I powołał rząd jednolicie wigowski, w którym dominował generał James Stanhope i Charles Spencer, 3. hrabia Sunderland. Była to nagroda za wsparcie pretensji Niemca do władzy w Wielkiej Brytanii. Poza tym Jerzy I nie mówił po angielsku i większość czasu swoich rządów spędził w Hanowerze, co spowodowało, że ciężar rządzenia krajem przerzucił na pierwszego ministra (premiera). Rozpoczął się wówczas 45-letni okres rządów rozmaitych gabinetów wigowskich od 1715 do 1761 (tzw. „Oligarchia Wigów”).
Robert Walpole kierował najdłużej (1721–1742) działającym z tych rządów. Następnie rządzili: Spencer Compton, Henry Pelham, Thomas Pelham-Holles, 1. książę Newcastle. W gabinecie księcia Newcastle największą rolę grał William Pitt, 1. hrabia Chatham.
XIX wiek.
W XIX wieku wigowie przekształcili się w partię liberalną – Liberal Party, która aż do początków XX wieku była najbardziej liczącą się partią obok konserwatystów (Torysi przekształcili się w 1832 roku w Partię Konserwatywną – Conservative Party).

</doc>
<doc id="92813" url="https://pl.wikipedia.org/wiki?curid=92813" title="DMZ">
DMZ



</doc>
<doc id="92822" url="https://pl.wikipedia.org/wiki?curid=92822" title="Farba offsetowa">
Farba offsetowa

Farba offsetowa – rodzaj farby drukowej stosowanej w poligraficznych maszynach drukujących w technice offsetowej. Zasadniczym nośnikiem barwy tych farb są pigmenty i laki, natomiast spoiwo stanowią żywice i modyfikowane oleje mineralne lub roślinne.
Proces produkcji farb offsetowych.
Etap I
Etap II
Szczególnie wysokim stopniem rozdrobnienia powinny cechować się pigmenty/laki używane do produkcji farb offsetowych, gdzie grubość wyschniętej warstwy farby na podłożu wynosi 0,8-1,5 mikrometra. Im większa intensywność farby tym większe rozdrobnienie pigmentów.
Sposoby utrwalania się farby offsetowej.
W celu przyspieszenia polimeryzacji stosuje się suszki, które są katalizatorami procesów polimeryzacji. W przypadku powierzchni wsiąkliwych nie ma potrzeby stosowania większej porcji suszki, bo następuje silne schnięcie przez wsiąkanie. Schnięcie można wzmocnić jedynie suszką przyspieszającą schnięcie powierzchniowe. Jednak w materiałach niechłonnych należy zastosować suszki nie tylko przyspieszającej schnięcie w na powierzchni, ale też schnięcie w masie.
Suszki najczęściej stosowane obecnie to kobaltowa, manganowa, cynkowa i mieszana.
O skuteczności działania suszek świadczy fakt, że gdy olej lniany w temperaturze 20 °C i przy wilgotności względnej 40% utrwala się przez 5-6 dni to przy użyciu suszki w tych samych warunkach skraca się do:
Charakterystyka farb offsetowych.
Farby pozostawione w spoczynku tworzą strukturę żelową na skutek tworzenia się nietrwałej siatki połączeń pomiędzy cząsteczkami pigmentu. Farba jest „sztywna”. Na skutek mieszania żel przechodzi w zol. Farba staje się plastyczna. Lepkość farby osiąga swe minimum gdy nastąpi całkowite zniszczenie owych struktur, czyli całkowite uplastycznienie farby.
Tack (nazwa przyjęta z języka angielskiego) wskazuje na to jak farba jest podatna na rozwarstwienie co w technice offsetowej jest istotne przy przenoszeniu się farby z wałka farbowego na kolejny wałek, na płytę, obciąg i podłoże drukowe. Na tack farby składa się jej adhezja do powierzchni i opór jaki stawia farba przy jej podziale. Do pomiaru tacku używa się tackometrów. Są to dwa obracające się wałki, pomiędzy którymi rozwarstwiana jest farba. Siła potrzebna do rozwarstwiania mierzona jest przy określonej temperaturze i prędkości obrotowej. Niski tack sprzyja zjawisku pylenia farby. Pylenie farby eliminują dodatkowe farby o wysokiej tiksotropii, ale zbyt wysoka tiksotropia sprawia, że farby nie obracają się prawidłowo w kałamarzu i nie są równomiernie rozprowadzane przez duktor. Zbyt wysoki tack może doprowadzić do wyrywania włókien z powierzchni drukowej. Farba o niskim tacku ma tendencję do emulgowania.
W praktyce drukarskiej jest to sposób spływania farby drukowej ze szpachli.
Farba offsetowa niekonwencjonalna.
Mianem farb offsetowych konwencjonalnych określane są farby na bazie olejów roślinnych lub mineralnych stosowane w maszynach drukujących z nawilżaniem alkoholowym i bezalkohololowym. Pozostałe farby offsetowe to farby niekonwencjonalne i do nich należą:

</doc>
<doc id="92824" url="https://pl.wikipedia.org/wiki?curid=92824" title="Sobór konstantynopolitański III">
Sobór konstantynopolitański III

Sobór konstantynopolitański III (zwany również Soborem in Trullo I 680–681) – sobór powszechny biskupów chrześcijańskich stawiający sobie za cel rozwiązanie sporu, który narósł wokół nauki zwanej monoteletyzmem, a sformułowanej w I połowie VII wieku przez patriarchę konstantynopolitańskiego Sergiusza, popieranego przez cesarza bizantyjskiego Herakliusza. Monoteletyzm uznawał istnienie w Jezusie dwóch natur – boskiej i ludzkiej, lecz podkreślał istnienie jednej woli i działania.
Sobór został zwołany przez cesarza Konstantyna IV na 7 listopada 680 roku. W odpowiedzi na list cesarza papież Agaton wysłał do Konstantynopola trzech legatów powierzając im list zawierający wyznanie wiary uchwalone na synodzie rzymskim w 680. Obaj, cesarz i papież, pragnęli pojednać monoteletów z oficjalną doktryną religijną Cesarstwa Bizantyjskiego. W obradach brało udział początkowo 100, a później 174 biskupów. Naukę o dwóch wolach i działaniach w Jezusie, a zarazem potępienie poprzedniej doktryny, która przez pewien czas była uznawana za oficjalną w Cesarstwie, sformułowano w 681 roku. Wbrew prośbom patriarchy Konstantynopola nie oszczędzono pamięci twórców i propagatorów monoteletyzmu (patriarchy Sergiusza, jego następców Pyrrusa I, Pawła II i Piotra, patriarchy Aleksandrii Kyrosa oraz zmarłego w 638 roku papieża Honoriusza I). Papież Honoriusz I, który przez nieopatrzność uznał doktrynę w jednym ze swoich listów, napisał: „Dlatego my także wyznajemy również jedną wolę w Chrystusie”.
Tymczasem w Rzymie, podczas obrad soboru, zmarł papież Agaton. Jego następca papież Leon II przyjął w 683 roku uchwały z Konstantynopola i potępił monoteletyzm. Ustalenia uznał także następca Konstantyna IV, Justynian II. Krótką restaurację potępionej nauki przyniosło panowanie imperatora Filipikosa (711–713), który nakazał zwołać synod rehabilitujący patriarchę Sergiusza oraz okładający klątwą sobór konstantynopolitański III. Po śmierci władcy ponownie uznano soborowe uchwały.

</doc>
<doc id="92827" url="https://pl.wikipedia.org/wiki?curid=92827" title="Domena Windows">
Domena Windows

Domena Windows – opracowany przez firmę Microsoft logiczny sposób organizacji pracy w sieci komputerów z systemem operacyjnym Microsoft Windows. W domenie scentralizowane jest zarządzanie informacją o komputerach domeny, kontach użytkowników oraz zasadami obowiązującymi w sieci. Rozwiązanie to przeznaczone jest dla systemów Windows, jednak dzięki dodatkowemu oprogramowaniu praca w domenie możliwa jest także dla systemów Unix i Linux.
Domena Windows.
W domenie Windows obok zwykłych komputerów osobistych z systemem operacyjnym Windows (stacji roboczych) działają komputery pełniące rolę „serwerów domeny”, nazywane kontrolerami domeny. Przechowują one scentralizowaną informację o użytkownikach, komputerach i innych zasobach domeny (sieci) oraz zasadach domeny. W domenie musi być przynajmniej jeden kontroler domeny, z reguły dla bezpieczeństwa jest ich kilka. Kontroler domeny wymaga systemu operacyjnego typu serwer – w rodzinie systemów MS Windows są to: Windows Server 2019, Windows Server 2016, Windows Server 2012, Windows Server 2008, Windows Server 2003, Windows 2000 Server albo Windows NT Server. Kontrolery domeny mogą być jednocześnie serwerami usług sieciowych, najczęściej plików lub drukarek, ale w dużych domenach pełnią na ogół wyłącznie funkcję kontrolerów domeny, serwerami usług sieciowych są osobne komputery.
Scentralizowanie danych o komputerach i kontach użytkowników w domenie ułatwia zarządzanie tak zorganizowanymi komputerami w sieci, odtwarzanie bazy danych dla kont i zabezpieczeń. Domena umożliwia też skonfigurowanie profili użytkowników tak, aby na każdym komputerze, z którego się logują, mieli to samo środowisko pracy – pulpit, dokumenty i aplikacje.
W domenie Windows może pracować od kilku do kilku tysięcy komputerów. Jest to rozwiązanie przeznaczone dla instytucji. W przypadku grupy kilku komputerów wystarczającym na ogół jest rozwiązanie polegające na zorganizowaniu komputerów w tzw. grupę roboczą – jest to prostsze rozwiązanie dla pracy grupowej w sieci komputerów z systemem operacyjnym MS Windows, także opracowane przez firmę Microsoft.
Domeny Windows zmieniały się wraz z rozwojem systemów operacyjnych Windows. Obecnie rozróżniamy 2 typy domen:
Różnice między grupą roboczą a domeną.
W grupie roboczej lista kont użytkowników, uprawnienia użytkowników i zabezpieczenia systemów (zasady) przechowywane są lokalnie, tzn. osobno na każdym komputerze wchodzącym w skład grupy roboczej. Każdy komputer jest jednostką autonomiczną. Aby móc pracować (zalogować się) na komputerze należącym do grupy roboczej, trzeba mieć konto na tym komputerze. W przypadku osób pracujących na więcej niż jednym komputerze oznacza to konieczność powielania kont na różnych komputerach (i pamiętania do nich haseł).
W domenie zarządzanie informacją o kontach użytkowników, komputerach domeny oraz zasadach obowiązujących w domenie jest scentralizowane. Komputery współdzielą bazę danych kont, zasad, zabezpieczeń, która znajduje się w kontrolerach domeny. W trakcie logowania się na konto w domenie Windows, dane użytkownika porównywane są z danymi zapisanymi w kontrolerze domeny. Przestaje mieć znaczenie, z którego konkretnie komputera loguje się dany użytkownik.
Kontroler domeny.
Kontroler domeny wymaga systemu operacyjnego typu serwer – w rodzinie systemów MS Windows są to: Windows Server 2016, Windows 2012 Server Windows 2008 Server, Windows 2003 Server, Windows 2000 Server albo Windows NT Server. Możliwe jest również uruchomienie kontrolera domeny na systemie Linux, po zainstalowaniu pakietu Samba, jednakże tak powstała domena nie będzie miała pełnej funkcjonalności domeny Active Directory.
Kontrolery domen z systemem operacyjnym Windows 2000 Server oraz Windows 2003 Server pozwala także korzystać z usług katalogowych – udostępnione zasoby, kontakty, użytkownicy. Usługa Active Directory jest niedostępna dla kontrolerów z systemem Windows NT Server.
Do tego dochodzi jeszcze możliwość wykorzystania technologii IntelliMirror, które oferują jeszcze parę innych przydatnych rzeczy np. instalację i konserwację oprogramowania, czy zarządzanie danymi użytkownika.
Rodzina systemów Microsoft Windows w wersjach Home.
Wersje systemu dla użytkowników domowych nie mają możliwości logowania do domeny. Systemy te mogą pracować tylko jako członkowie grupy roboczej. Jako członek domeny może pracować system w wersji Professional i wyższej. Może on być także członkiem grupy roboczej.

</doc>
<doc id="92829" url="https://pl.wikipedia.org/wiki?curid=92829" title="Wojna paragwajska">
Wojna paragwajska

Wojna paragwajska ("wojna trójprzymierza") – wojna stoczona w latach 1864–1870 pomiędzy Paragwajem a koalicją Brazylii, Argentyny i Urugwaju. Najkrwawszy konflikt w historii Ameryki Południowej. W rezultacie wojny ponad 50% mieszkańców Paragwaju zostało pozbawionych życia, w tym 90% męskiej populacji.
Przyczyny wybuchu wojny.
W roku 1862 dyktator Paragwaju Francisco Solano López zaplanował zakrojoną na szeroką skalę ofensywę przeciwko Brazylii, w celu zagarnięcia części jej terytoriów. Głównym powodem ataku na Brazylię była chęć zapewnienia sobie przez Paragwaj swobodnego korzystania z ujścia La Platy. Bezpośrednią przyczyną wojny było wkroczenie wojsk brazylijskich do Urugwaju, interweniujących w wojnie domowej w tym kraju po stronie powstańców z partii Colorado, podczas gdy Paragwaj popierał urzędujący rząd pełniącego obowiązki prezydenta Aguirre z partii „Białych”. Powstańców popierała również Argentyna. Nowy rząd Urugwaju, Brazylia oraz Argentyna zawiązały trójprzymierze. Przymierze tych trzech państw poparła Wielka Brytania, wspierając je finansowo.
Przebieg wojny.
12 listopada 1864 roku w pobliżu Asunción paragwajski okręt "Tacuari" zatrzymał brazylijski statek pocztowy "Marques de Olinda", na pokładzie którego podróżował do Mato Grosso nowy gubernator tej prowincji, co zapoczątkowało starcia wzdłuż granicy.
26 grudnia 1864 roku, na czele armii liczącej 80 tys. ludzi Lopez wtargnął na tereny Mato Grosso. 18 marca 1865 roku dyktator wypowiedział także wojnę swojemu południowemu sąsiadowi Argentynie, która nie zgodziła się na przemarsz wojsk paragwajskich przez jej terytorium. Paragwajczycy zajęli argentyńskie statki, zdobyli miasto Corrientes, po czym, przechodząc przez Encarnación, weszli do południowej Brazylii. 1 maja trzy sąsiadujące ze sobą państwa, Brazylia, Argentyna oraz Urugwaj, zawiązały trójprzymierze, celem którego było obalenie rządów Lopeza. Armię sprzymierzonych do walki z Paragwajem poprowadzili Argentyńczyk Bartolomé Mitre, Urugwajczyk Venancio Flores oraz Brazylijczyk Manuel Luís Osório.
11 czerwca miała miejsce bitwa na rzece Parana pod Riachuelo. Brazylijska flota dowodzona przez Francisco Manuela Barroso da Silva wygrała i poważnie osłabiła flotę paragwajską i zapobiegła stałej okupacji Argentyny przez Paragwaj. Bitwa ta praktycznie przesądziła o dalszych losach wojny, bo umożliwiła sprzymierzonym kontrolowanie ujścia La Platy. We wrześniu Paragwajczycy ponieśli kolejną porażkę pod Uruguaianą. W styczniu następnego roku sprzymierzeni przekroczyli rzekę Parana i 24 maja 1866 roku rozbili armię Lopeza w bitwie pod Paso de Patria. Mimo porażki dyktator zreorganizował swoje siły. W krwawej bitwie pod Curupayty 22 września 1866 Paragwajczycy rozgromili wojska przeciwnika. W walce stracili zaledwie 54 ludzi przy prawie 9 tys. po stronie sprzymierzonych.
Trwające przez cały następny rok walki nie przyniosły powodzenia żadnej ze stron. W tym czasie więcej żołnierzy zmarło w wyniku epidemii cholery aniżeli w walkach. W roku 1867 Lopez opuścił stolicę Asunción, po czym skierował się na północ, pustosząc po drodze liczne ziemie. W lipcu 1868 roku skapitulowała twierdza Humaitá. W tym czasie wojska argentyńskie i brazylijskie mozolnie przedzierały się wzdłuż rzeki Paragwaj w kierunku północno-wschodnim. Lopez z resztką swojej armii w sile 10 tys. ludzi stanął w pobliżu Ypacaraí. W rozegranej 25 grudnia bitwie armia paragwajska została całkowicie zniszczona. Lopezowi wraz z kilkoma innymi żołnierzami udało się zbiec. Po tym zwycięstwie dnia 31 grudnia Brazylijczycy wkroczyli do miasta Asunción.
Mimo klęski Lopez nie zaprzestał dalszej walki. W północno-wschodnim Paragwaju udało mu się zgromadzić wokół siebie kilka tysięcy ochotników. Jednak 1 marca 1870 roku został wyśledzony przez jednostkę armii brazylijskiej i zabity.
Skutki.
Dzięki wstawiennictwu Amerykanów 20 czerwca 1870 roku doszło do podpisania wstępnego traktatu pokojowego, w wyniku którego Paragwaj zmuszony został do odstąpienia około 55 tys. mil² (140 tys. km²) swojego terytorium na rzecz Argentyny i Brazylii.
Wojna trójprzymierza z Paragwajem kosztowała życie prawie 2 mln osób. Ludność Paragwaju zmalała z ponad 500 tysięcy do 221 tysięcy. Wśród nich było 28 700 mężczyzn, 106 tys. kobiet i 86 tys. dzieci.
Wskutek olbrzymiego oporu ludności, chorób lub eksterminacji prowadzonej przez zwycięzców, ponad 50% mieszkańców Paragwaju zostało pozbawionych życia, w tym 90% męskiej populacji. Był to najbardziej krwawy konflikt zbrojny w Ameryce Południowej.
Wskutek wojny Paragwaj stracił trzecią część swego terytorium, mieszkańców oraz został objęty okupacją wojskową na okres dziesięciu lat. 
Pomimo tego, że częściowy rozbiór Paragwaju pozbawił go na rzecz Argentyny i Brazylii ok. 25 proc. terytorium, to jednak ostatecznie udało mu się zachować niepodległość. Istnienie okrojonego państwa uratowała Brazylia, odrzucając argentyńską propozycję całkowitego rozbioru sąsiada i okupując zagrożone przez Argentyńczyków paragwajskie terytoria (chroniąc je w istocie przed zakusami Buenos Aires) aż do 1876 r.

</doc>
<doc id="92830" url="https://pl.wikipedia.org/wiki?curid=92830" title="Arabscy chrześcijanie">
Arabscy chrześcijanie

Arabscy chrześcijanie – wyznająca chrześcijaństwo część arabskiej ludności Bliskiego Wschodu i Afryki Północnej, a także wyznający chrześcijaństwo imigranci (na przykład w Europie, Ameryce) pochodzenia arabskiego.
Historycznie arabskojęzyczni chrześcijanie dzielą się na rdzennych Arabów nawróconych na chrześcijaństwo w starożytności i wczesnym średniowieczu oraz na potomków ludności niearabskiej, zarabizowanych w wyniku podbojów arabskich (m.in. Asyryjczycy, Koptowie, Maronici). Istnieją także Arabowie, którzy przeszli na chrześcijaństwo w ostatnim czasie (głównie we Francji i USA). Są wyznawcami różnych nurtów chrześcijaństwa: prawosławia, katolicyzmu, monofizytyzmu, nestorianizmu i protestantyzmu. Największymi ich skupiskami są Egipt (ok. 10% ludności), Liban (ponad 30%) oraz Syria (8-10%).
Arabscy chrześcijanie a podbój islamski.
Silna chrystianizacja plemion arabskich nastąpiła w IV i V wieku. Część z nich stworzyła państwa podporządkowane z czasem Bizancjum bądź sasanidzkiej Persji oraz posiadającą, w zależności od prowadzonego trybu życia, osiadłą lub wędrowną hierarchię kościelną. Na północy Półwyspu Arabskiego znajdowały się dwa państwa – Ghassanidów ze stolicą w al-Dżabija, wyznających monofizytyzm i Lachmidów (stolica w al-Hira) będących nestorianami. Również tereny Jemenu czy Bahrajnu były schrystianizowane, choć chrześcijaństwo miało początkowo silnego rywala w postaci judaizmu. Po pojawieniu się Mahometa, który pragnął dokonać unifikacji plemion arabskich, jego chrześcijańscy pobratymcy nie od razu przeszli na islam. Co prawda Ghassanidzi przeszli na wiarę proroka już w VII wieku tuż po zwycięstwie islamskich wojsk nad Bizantyjczykami w bitwie nad rzeką Jarmuk w 636, lecz Arabowie z południa, których nawet wygnano z kraju do Iraku (plemię Banu al-Haridż z Nadżranu), posiadało monofizycką (jakobicką) hierarchię aż do X wieku. Tak więc islamizacja samych Arabów trwała ponad 300 lat.
Ghassanidzi odegrali ważną rolę w historii Kościoła, gdyż ich władca Al-Harit uratował kościół monofizycki uzyskując od cesarza Justyniana (VI wiek), którego żona sympatyzowała z monofizytyzmem, prawo wyświęcania dwóch biskupów. Był wśród nich Jakub Baradeusz, który dokonał odtworzenia hierarchii swojego odłamu kościoła, stąd zwanego jakobickim. Lachmidzi najprawdopodobniej dokonali wielkiego dzieła dostosowania alfabetu syryjskiego do języka arabskiego nauczając później tegoż pisma dzieci kalifów. Pierwsza w pełni zachowana inskrypcja pochodzi z 512 roku (znajduje się w al-Hira), lecz najprawdopodobniej alfabet ten powstał kilkanaście lub kilkadziesiąt lat wcześniej.
Obecność chrześcijańskiej ludności arabskiej stała się jedną z przyczyn szybkich postępów militarnych i asymilacyjnych islamu. To oni pośredniczyli w rokowaniach między dowódcami wojskowymi a podbitą ludnością, oni także zaznajamiali z dorobkiem miejscowych społeczności islamskich pobratymców nauczając pisma i metod zarządzenia.
Arabscy chrześcijanie w polityce.
Pomimo prawnych, społecznych i ekonomicznych ograniczeń chrześcijanie w państwach arabskich dochodzili do eksponowanych stanowisk. Przez wiele wieków stanowili warstwę rządzącą w Libanie i nawet obecnie prezydent tego kraju musi być katolikiem obrządku maronickiego. Również w innych krajach zajmowali czołowe miejsce w polityce, byli premierami (Boutros Ghali Pasza w Egipcie, Faris al-Churi w Syrii) oraz ministrami (np. Irakijczyk Tarik Aziz, Egipcjanin Jusuf Butrus-Ghali). Sekretarz Generalny ONZ z lat 1992–1996, Boutros Boutros-Ghali jest natomiast chrześcijańskim Koptem. Myśliciele, tacy jak np. Antun Sa’ada i Michel Aflak byli twórcami arabskich koncepcji politycznych.
Sytuacja obecna.
Ze względu na trudną sytuację ekonomiczną i polityczną arabskojęzyczni chrześcijanie emigrują ze swoich ojczyzn do państw zachodnich (np. stanowią większość wśród arabskiej diaspory w USA). Proces ten nasilił się szczególnie po wzroście wpływów islamskich radykałów pod koniec XX wieku, wybuchu libańskiej wojny domowej (1975-1990) oraz interwencji amerykańskiej w Iraku (2003), co doprowadziło w ostatnich latach do ucieczki kilkuset tysięcy chrześcijan, zagrożonych fizyczną eksterminacją.

</doc>
<doc id="92831" url="https://pl.wikipedia.org/wiki?curid=92831" title="Październik 2004">
Październik 2004



</doc>
<doc id="92832" url="https://pl.wikipedia.org/wiki?curid=92832" title="Zwierzyniec (miasto)">
Zwierzyniec (miasto)

Zwierzyniec – miasto w województwie lubelskim, w powiecie zamojskim, siedziba gminy miejsko-wiejskiej Zwierzyniec. Położony jest nad Wieprzem, przy Roztoczańskim Parku Narodowym.
Według danych GUS z 31 grudnia 2019 r. miasto liczyło 3165 mieszkańców.
Położenie.
Na zachód od Zwierzyńca w odległości 3 km przebiega granica pomiędzy wapienno-piaskowcowym Roztoczem Środkowym a lessowym Zachodnim. Miasto ze wszystkich stron otoczone jest lasami, które zajmują aż 66% powierzchni gminy. W ich pobliżu, tuż za południową granicą miasta, znajdują się stawy Echo.
Zwierzyniec leży w dawnej ziemi chełmskiej na historycznej Rusi Czerwonej, w ramach której stanowił część włości szczebrzeskiej, włączonej do Ordynacji Zamojskiej, a następnie przekształconej w prywatny powiat szczebrzeski w województwie ruskim.
Miasto zajmuje powierzchnię 6,19 km² (1 stycznia 2017).
W latach 1975–1998 miasto leżało w województwie zamojskim.
Zwierzyniec jest członkiem Unii Miasteczek Polskich.
Historia.
Zwierzyniec zawdzięcza istnienie Ordynacji Zamojskiej, której działalność gospodarcza była oparta na pozyskiwaniu i przetwarzaniu bogactw pochodzących z okolicznych lasów.
Zwierzyniec powstał w 1593, cztery lata po założeniu ordynacji. Prawdopodobnie już na początku XVII wieku, funkcjonował jako letnia rezydencja rodziny Zamoyskich. Zalążkiem osady był dwór myśliwski zbudowany nad stawem. Niedaleko dworu funkcjonował wielki zwierzyniec otoczony wysokim płotem, w którym trzymano m.in. jelenie, sarny, łosie i dziki. W ogrodzie, na wodzie stał pałacyk letni ("Lusthaus") należący do Gryzeldy z Zamoyskich Wiśniowieckiej, matki króla Michała Korybuta Wiśniowieckiego.
W 1773 IX ordynat, Jan Jakub Zamoyski, urządził w Zwierzyńcu fabrykę porcelany i mydła. W 1812 do Zwierzyńca została z Zamościa przeniesiona siedziba Ordynacji Zamojskiej. W XIX wieku działał tartak, browar, fabryka posadzek, fabryka bryczek, fabryka maszyn rolniczych, hotel z restauracją, a nawet sąd gminny okręgowy.
Mieszkańcy Zwierzyńca aktywnie wspomagali bojowników o wolność Polski, zwłaszcza powstańców w okresie powstania styczniowego, a potem żołnierzy Armii Krajowej w czasie II wojny światowej.
W latach 1940–1944 Niemcy hitlerowscy utworzyli w Zwierzyńcu obóz dla ludności cywilnej oraz obóz przejściowy, a od grudnia 1942 dla ludności wysiedlanej z Zamojszczyzny, w tym wielu Dzieci Zamojszczyzny. Szacuje się, że w obozie osadzono 24 000 więźniów, w tym 7 000 dzieci, z których ponad 200 zmarło. Na tym terenie znajduje się obecnie rzymskokatolicki kościół parafialny pw. Matki Bożej Królowej Polski z II połowy XX wieku.
2 lutego 1944 okupacyjne oddziały niemieckie dokonały publicznej egzekucji ulicznej na placu targowym w Zwierzyńcu, w obecności spędzonych przymusowo mieszkańców Zwierzyńca.
W 1990 Zwierzyniec uzyskał prawa miejskie.
1 stycznia 2010 r. przyłączono część wsi Obrocz o powierzchni 136,92 ha.
Zabytki Zwierzyńca.
W mieście znajdują się następujące zabytki:
Inne atrakcje.
Interesującą, a niemal zupełnie nieznaną dzielnicą Zwierzyńca jest Borek. Stanowi ją kompleks 71 drewnianych domów, które wybudowane zostały na przełomie lat 20. i 30. XX wieku, kiedy Ordynacja Zamojska przekazała ten teren chłopom za zrzeczenie się praw do serwitutów. Borek tworzy 6 ulic, z których jedna, ul. Wąska, stanowi ewenement z racji swej szerokości i w całości zachowanej drewnianej zabudowy. Klimat miejsca odpowiada dwudziestoleciu międzywojennemu.
W Zwierzyńcu jest 68 różnych pomników, tablic oraz figur historycznych i religijnych, co w przeliczeniu na liczbę mieszkańców przypada jeden obiekt na około 50 osób. Wśród tych pomników znajdują się m.in. poświęcone żołnierzom Armii Krajowej, Batalionów Chłopskich, leśnikom, Ochotniczej Rezerwie Milicji Obywatelskiej, powstańcom styczniowym, jeńcom francuskim, Węgrom, psu Marysieńki Sobieskiej i wielu innym postaciom czy wydarzeniom. Jedynym w swoim rodzaju jest kamień w parku miejskim, umieszczony dla uczczenia zwalczenia szarańczy podczas jej nalotu na miasto w 1711.
W zabytkowym Pałacu Plenipotenta mieści się dyrekcja Roztoczańskiego Parku Narodowego. W pobliżu znajduje się Ośrodek Edukacyjno-Muzealny RPN.
W 2014 powstały dwie drewniane wieże widokowe – na Tartacznej Górze oraz na Białej Górze w pobliżu Roztoczańskiego Centrum Naukowo-Edukacyjnego RPN.
Sport.
W Zwierzyńcu funkcjonuje Klub Sportowy Sokół Zwierzyniec – profesjonalny klub piłkarski, założony w 1923. Obecnie drużyna seniorów gra w grupie zamojskiej klasy okręgowej. Klub rozgrywa mecze na Stadionie Miejskim w Zwierzyńcu o pojemności 1500 widzów.
Współpraca międzynarodowa.
Miasta i gminy partnerskie Zwierzyńca:

</doc>
<doc id="92833" url="https://pl.wikipedia.org/wiki?curid=92833" title="Wyspy Sołowieckie">
Wyspy Sołowieckie

Wyspy Sołowieckie – grupa wysp, położonych w Zatoce Oneskiej na Morzu Białym, wchodzących w skład obwodu archangielskiego w Rosji i zamieszkanych przez 968 osób (2002).
Charakterystyka.
Największe z wysp to:
Ponadto w skład archipelagu wchodzi około 100 małych wysepek. Mariusz Wilk w książce "Wilczy notes" podaje nazwy jeszcze kilku innych wysp tego archipelagu: Babia, Psia, Wronia, Popia, Filipowa. Na wyspach archipelagu jest ponad 200 zarybionych jezior. Powierzchnia łączna wysp: 347 km². Najwyższe wzniesienie – 86 m n.p.m. Nizinne i pagórkowate ukształtowanie terenu, wyspy są porośnięte tajgą; liczne jeziora i torfowiska.
W XVII wieku wybuchło powstanie sołowieckie. Car Aleksy wysłał wojska, aby stłumiły bunt. Oblężenie trwało 8 lat, dlatego że warownia dysponowała własnym garnizonem oraz znacznymi zapasami żywności. Dopiero w styczniu 1676 roku udało się wtargnąć do twierdzy, wskutek zdrady jednego z mnichów. Obrońców potraktowano bardzo okrutnie.
Na największej z wysp znajduje się Monastyr Sołowiecki. W czasach Imperium Rosyjskiego Wyspy Sołowieckie były miejscem zsyłek więźniów politycznych, a w Rosji sowieckiej – pierwszych łagrów. Od 1923 na wyspach funkcjonował największy obóz koncentracyjny OGPU lat 20. – (ros. "Солове́цкий ла́герь осо́бого назначе́ния (СЛОН)").
W roku 1992 zespół historyczny, kulturalny i naturalny tych wysp został wpisany na listę światowego dziedzictwa UNESCO.

</doc>
<doc id="92837" url="https://pl.wikipedia.org/wiki?curid=92837" title="Czosnek pospolity">
Czosnek pospolity

Czosnek pospolity, czosnek zwyczajny ("Allium sativum" L.) – gatunek byliny (w uprawie jako roślina dwuletnia lub jednoroczna) należący do rodziny amarylkowatych (podrodzina czosnkowych). Jest warzywem, przyprawą i rośliną leczniczą znaną zwykle tylko pod nazwą rodzajową, jako czosnek. Pochodzi z Azji Środkowej, skąd rozprzestrzeniony został jako roślina uprawna do Europy i północnej Afryki, z czasem trafił na inne kontynenty. Rozprzestrzeniany w postaci rozmnażanych wegetatywnie kultywarów, pochodzących od dziko rosnących w Azji południowo-zachodniej roślin, opisywanych jako gatunek "Allium longicuspis" Rgl.
Biologia.
Anatomia.
Suche liście okrywy cebuli mają epidermę zbudowaną z silnie wydłużonych komórek o zgrubiałych i słabo jamkowanych ścianach. Poprzecznie ułożone komórki hipodermy są kolenchymatycznie zgrubiałe i jamkowate. Zawierają zwykle jeden duży kryształ szczawianu wapnia. Twarde liście okrywy ząbków mają epidermę zbudowaną z komórek wyciągniętych na kształt włókien i jamkowane. Zmięśniała łuska okryta jest od zewnątrz skórką z komórek drobnych (do 70 μm długości), prostokątnych i cienkościennych. Podobną budowę ma hipoderma. Komórki piętki mają kształt okrągławy, ściany zdrewniałe i silnie zgrubiałe, jamkowane. Każdy ząbek składa się z rurkowatego, zmięśniałego liścia otaczającego u podstawy jasnozielony pączek i wyrasta z łodygi (piętki) w kącie liścia łuskowatego (ochronnego).
Cechy fitochemiczne.
Świeże ząbki czosnku zawierają około 60–65% wody, 32% węglowodanów (w tym inulinę) i 5,6–6,45% białka. Spośród witamin w największej ilości obecna jest witamina C. Świeże, obrane już ząbki czosnku zawierają do 31 mg witaminy C w 100 g produktu. Czosnek dostarcza również nieco witamin z grup B (zwłaszcza witaminy B1). Wśród składników mineralnych duża jest zawartość potasu, żelaza, magnezu i fosforu. Wyróżnia się także dużą zawartością siarki. Ząbki czosnku zawierają olejek lotny (zwany olejkiem czosnkowym) z alliiną i enzymem allinazą, który po roztarciu czosnku zamienia allinę w allicynę (sulfotlenek dwusiarczku allilu – związek o charakterystycznym zapachu i bakteriobójczych właściwościach) i kwas pirogronowy. Poza tym olejek zawiera m.in. salicynę, fitosterole, kwas spirogenowy, amoniak oraz szereg cuchnących dwu- i trójsiarczków alkilowych i metylowych (także o właściwościach antybiotycznych). Zawartość olejku w cebulkach waha się według różnych źródeł od 0,005% do 0,4% i mocno zależy od warunków ekologicznych.
W niektórych sytuacjach czosnek może być uznany za roślinę trującą. Powoduje zatrucia, w tym także śmiertelne kotów i psów. W określonych warunkach działa szkodliwie także na zdrowie ludzkie (więcej w sekcji „Przeciwwskazania”).
Genetyka.
Zróżnicowanie czosnku na poziomie genetycznym nie jest wynikiem hybrydyzacji, ponieważ gatunek ten rozmnażany jest wegetatywnie. Powstaje ono na skutek selekcji i namnażania roślin o określonych cechach warunkowanych przez spontanicznie następujące mutacje. Liczba chromosomów w formie diploidalnej wynosi 16 (8 par), znana jest także forma tetraploidalna z 32 chromosomami (8 zestawów po 4 chromosomy homologiczne).
Rozwój.
Roślina rozmnażana jest tylko wegetatywnie. Cebulki (ząbki podziemne lub powietrzne), czyli w istocie pąki o funkcji spichrzowej, sadzi się do gruntu jesienią lub wiosną. Wybudzenie ze stanu uśpienia pąków następuje w wyniku działania niskiej temperatury. Rozwój wegetatywny rozpoczyna się przy temperaturze , a najsilniejszy jest w temperaturze . Rozwój cebuli następuje, gdy temperatury przekraczają , a długość dnia 12 godzin. Zróżnicowanie fizjologiczne różnych odmian czosnku pozwala jednak na uprawę tego gatunku w zróżnicowanych warunkach klimatycznych. Okres rozwoju rośliny wynosi od 4 miesięcy (w warunkach tropikalnych) do 9–10 miesięcy. O osiąganiu dojrzałości cebul świadczy zasychanie liści. Jeżeli cebule nie zostaną wówczas zebrane – każdy ząbek zacznie kiełkować w końcu sezonu wegetacyjnego. Pojawiają się nowe korzenie w miejsce zanikłych wcześniej po zakończeniu wegetacji, które wciągają główkę na głębokość 5 cm.
Systematyka i zmienność.
Czosnek pospolity dzielony jest na grupy odmian uprawnych w oparciu o charakterystyki morfologiczno-fizjologiczne dobrze weryfikowane testami biochemicznymi. Problem z identyfikacją kultywarów występuje na obszarach skąd czosnek pochodzi (centralna Azja i Kaukaz), gdzie zmienność morfologiczna jest minimalna. Na bazie różnic cech morfologicznych, fizjologicznych, biochemicznych, filogenetycznych i genetycznych gatunek (w szerokim ujęciu) podzielony został na 4 grupy odmian: grupę Sativum, Ophioscorodon, Longicuspis i subtropikalną (Subtropical). W sumie znanych jest około 600 odmian uprawnych. Grupa Longicuspis zawierająca odmiany wytwarzające nasiona i uprawiane w Azji Środkowej uważana jest za pierwotną i wyjściową dla pozostałych. Grupa Sativum jest bardzo zróżnicowana i często dzielona na dalszych 5 podgrup. W wąskim ujęciu systematycznym tylko ona uważana jest za czosnek pospolity "sensu stricto" ("Allium sativum s.str."), w szerszym opisywana bywa jako odmiana "A. sativum var. sativum". Grupa Ophioscorodon obejmuje odmiany opisywane często jako odrębny gatunek – czosnek rokambuł, zwany też wężowym ("Allium ophioscorodon" G. Don), ew. wymieniane jako odmiana – "A. sativum var. ophioscorodon" (Link) Döll. Rośliny te uprawiane są głównie w Europie Wschodniej. Grupa subtropikalna obejmuje liczne odmiany uprawiane w strefie międzyzwrotnikowej.
Ośrodki, w których gromadzone i dokumentowane są odmiany uprawne czosnku znajdują się w Gatersleben (Niemcy), Ołomuńcu (Czechy), na Uniwersytecie Kagoshima (Japonia), w La Consulta i Mendoza (Argentyna), Lembang (Indonezja) oraz w AVRDC (na Tajwanie).
W Polsce uprawia się odmiany z grupy Sativa oraz rokambuł (grupa Ophioscorodon). W tradycyjnym podziale dzieli się czosnek pospolity na dwie grupy, w obrębie których wyróżnia się typy opisywane też jako kultywary:
Odmiany niestrzałkujące dzielą się na górskie i nizinne. Górskie mają rozłożysty pokrój i szerokie blaszki liściowe, nizinne są wzniesione, mają wąskie liście z silnym nalotem woskowym. Podział na odmiany ozime i jare jest bardzo umowny, ponieważ w zasadzie każdą odmianę można zahartować. Ponieważ główki odmian strzałkujących gorzej przechowują się przez zimę – przeważnie uprawia się jako ozime (sadzone jesienią) i w warunkach klimatycznych Polski właśnie takie odmiany mają większe znaczenie komercyjne.
Spośród rozlicznych odmian czosnku hodowanych na świecie i pojawiających się na polskim rynku uwagę swą odmiennością zwraca tzw. czosnek jednoząbkowy (ang. "single garlic", "single bulb garlic","solo garlic"). Pochodzi on z Chin i wykształca tylko pojedynczą cebulkę (ząbek) o kształcie kulistym, o średnicy 3–4,5 cm. Z kolei okazały tzw. czosnek wielkogłówkowy, posiadający główki podobnego kształtu jak u tradycyjnych odmian czosnku pospolitego, ale większe i o mniej intensywnym zapachu, jest w istocie odmianą pora "Allium porrum".
Pochodzenie.
Grupa odmian Longicuspis w klasyfikacji według Maassa i Klaasa (1995) wskazuje na formę pierwotną, od której pochodzą czosnki uprawne z pozostałych grup odmian. Formą tą jest czosnek rosnący dziko w Azji centralnej, opisywany nazwą naukową "Allium longicuspis" Rgl. Współczesne odmiany czosnku pospolitego powstały w wyniku trwającej kilka tysięcy lat uprawy i selekcji roślin prowadzonej przez rolników. Pod względem genetycznym czosnek pospolity jest identyczny ze swym dzikim prekursorem i genetycy kwestionują słuszność wyodrębniania obu taksonów w randze odrębnych gatunków. Preferowano rośliny wytwarzające cebulki, przez co obecnie uprawiany czosnek zużywa zapasy substancji odżywczych do produkcji cebulek i nie zawiązuje nasion. Jednak naukowcom z Izraela, manipulując w laboratorium długością dnia i temperaturą, udało się doprowadzić do kwitnienia i wytworzenia nasion. Odkrycie to pozwala zwiększyć genetyczne zróżnicowanie czosnku. Podobne nadzieje wiązane są z odkryciem płodnego klonu czosnku w Meksyku.
Zastosowanie.
Historia.
Czosnek został udomowiony i zaczął być uprawiany ok. 5 tysięcy lat temu. Początkowo rozpowszechniony został w Chinach, następnie w Indiach. Dużą popularność zyskał w starożytności. Uprawiali go Rzymianie, Asyryjczycy, Egipcjanie, Grecy, Hebrajczycy i Arabowie. Wymienia go biblijna Księga Liczb. Gdy w Egipcie ok. 1600 r. p.n.e. robotnicy przy budowie piramidy nie otrzymali czosnku – wybuchł bunt. Egipski manuskrypt z tego czasu zawiera 800 preparatów leczniczych, z których 22 tworzone na bazie czosnku. Z ok. 450 roku p.n.e. pochodzi indyjska „pieśń o czosnku”, w której opiewany jest on jako środek przedłużający ludzkie życie o setki lat. Żydowski Talmud zaleca używanie czosnku ponieważ „zadowala i rozgrzewa ciało, rozpromienia oblicze, zwiększa ilość spermy i usuwa pasożyty jelit”. Rzymianie wierzyli, że zwiększa sprawność bojową żołnierzy. Wpływ czosnku na sprawność bojową zaobserwowały i zmierzyły wojska amerykańskie (wyliczono wzrost sprawności o 11%) podczas wojny koreańskiej. Dla „podniecenia odwagi” karmiono też czosnkiem koguty przygotowywane do walk. Hipokrates i Galen polecali go jako lekarstwo w schorzeniach układu pokarmowego, oddechowego, jako środek moczopędny i antytoksyczny. Pliniusz Starszy skatalogował 61 leków czosnkowych. Zarówno Rzymianie, jak i Grecy uprawiali czosnek w specjalnych ogrodach czosnkowych. Starożytni Grecy i Słowianie uważali, że czosnek chroni przed ukąszeniami żmij i ich skutkami. Na ziemie polskie czosnek trafił w średniowieczu, przywieziony przez Tatarów lub kupców. W późniejszych wiekach czosnek był uniwersalnym lekiem i pokarmem warstw ubogich (określenie "zjadacz czosnku" znaczyło to samo co nędzarz). W medycynie polskiej wsi czosnek był stosowany głównie przy chorobach układu oddechowego (podawany często z mlekiem, niekiedy z miodem), ale także przy dolegliwościach ze strony układu pokarmowego (szczególnie przy robaczycy), przy chorobach zakaźnych (np. żółtaczka, tyfus), przy bólach zębów i dziąseł, a nawet przy chorobach serca i naczyń, bólach głowy, reumatyzmie itd. Czosnek był stosowany także w weterynarii ludowej (m.in. leczono nim zołzy i kaszel u koni, a kurom podawano czosnek ze słoniną, aby je uchronić od pypcia). Odkrycia naukowe w XX wieku potwierdziły wiele z właściwości leczniczych czosnku i ugruntowały jego pozycję jako rośliny leczniczej i przyprawowej.
Roślina lecznicza.
Czosnek pospolity jest dobrze znaną i szeroko akceptowaną rośliną leczniczą o skuteczności dowiedzionej badaniami klinicznymi. Wymieniany jest w oficjalnej Farmakopei, opisany w 3 tomie monografii Komisji Europejskiej ESCOP ("European Scintific Cooperative on Phytotherapy") oraz w I tomie monografii Światowej Organizacji Zdrowia (WHO – "World Health Organization").
Roślina jadalna.
Czosnek zaliczany jest zarówno do warzyw, jak i przypraw. Stosowany jest jednak w kuchni głównie jako przyprawa.
Stosowanie w ogrodnictwie.
Czosnek uprawiany jest głównie w celach spożywczych, jednak czasem także ze względu na korzystne oddziaływanie na inne gatunki. Zawiera fitoncydy o działaniu bakterio- i grzybobójczym. Czosnek posadzony pod brzoskwiniami zapobiega kędzierzowatości liści, pod różą odstrasza mszyce. W truskawkach zapobiega rozwojowi szarej pleśni, chroni przed roztoczem truskawkowym i wielkopąkowcem porzeczkowym. Nie znoszą jego obecności nornice. Z czosnku można także sporządzać roztwory (200–300 g roztartych główek czosnku na 10 l wody) stosowane w formie oprysków do skutecznego zwalczania mszyc, miodówkowatych i przędziorków.
Inne zastosowania.
W Afryce rybacy smarują się czosnkiem w celu odstraszenia krokodyli. Czosnek miał odstraszać gryzonie, stąd górale nadłomniccy kładli czosnek pod zboża zwożone do stodoły.
Rola w kulturze.
Czosnek poddany był planecie Mars (podobnie jak siarka i gorczyca), dzięki czemu miał mieć moc ochrony przed złymi mocami, zwłaszcza ludzi wędrujących w noce przesilenia. W Europie średniowiecznej wierzono, że czosnek chroni przed czarną magią i wampirami. Wieszany był nad drzwiami by strzec domostwo przed czarownicami. Według tradycji arabskiej, niezwykłe właściwości czosnku wynikać miały stąd, że jego cebulkę (według źródła „ziarno”?) wyniósł na swoim kopycie szatan wygnany z raju. W Czechach czosnek dodawany był bydłu do paszy, by uchronić je od złego, a na Nowy Rok wkładano go psom pod obrożę, aby przez cały kolejny rok dobrze czuwały. W polskich wsiach czosnek był powszechnie uważany za ziele odpędzające złe duchy i chroniące przed działaniami czarownic.
Uprawa.
Czosnek uprawiany jest niemal na całym świecie jako roślina alimentacyjna (spożywcza), przyprawowa i roślina lecznicza.
Choroby i szkodniki.
Czosnek jest rośliną generalnie odporną na choroby i szkodniki. W Polsce choroby rzadko powodują straty gospodarcze. Gdy jednak czosnek ulegnie infekcji, to z powodu rozmnażania wegetatywnego choroby łatwo się przenoszą wraz z materiałem siewnym. Zapadalności na choroby grzybowe sprzyja ciepła i wilgotna pogoda. Przeciwdziałać chorobom grzybowym można stosując zaprawy grzybobójcze oraz odpowiedni płodozmian – w miejscach zakażonych nie uprawiać czosnku przez 5–8 lat, najlepiej nie uprawiać czosnku rok po roku w tym samym miejscu lub po innych warzywach cebulowych. Poza tym problemem dla młodych roślin mogą być ślimaki, a cebule bywają atakowane też przez nicienie "Ditylenchus dipsaci". Szkodnikiem czosnku sadzonego jesienią jest błoniszka czosnkówka ("Sillia lurida" Meig.) z rzędu muchówek ("Diptera"), rodziny błoniszkowatych ("Helomizidae"). Owady dorosłe zimują i wczesną wiosną składają jaja na łodygach czosnku tuż nad ziemią. Larwy drążą chodniki w dół rośliny powodując obumieranie roślin. Szkody powodują też larwy śmietki cebulanki ("Delia antiqua" Meig.). Wylęgają się z jaj złożonych u podstawy rośliny i wgryzają w cebulę powodując żółknięcie i zamieranie roślin.

</doc>
<doc id="92839" url="https://pl.wikipedia.org/wiki?curid=92839" title="Richard Helms">
Richard Helms

Richard Helms, właśc. Richard McGarrah Helms (ur. 30 marca 1913, zm. 23 października 2002) – amerykański oficer wywiadu, dyrektor Centrali Wywiadu – "Director of Central Intelligence" (DCI). 
Stanowisko dyrektora DCI sprawował od czerwca 1966 roku do lutego 1973 roku. Przedtem od kwietnia 1965 do czerwca 1966 roku był zastępcą ówczesnego dyrektora Centrali Wywiadu, Williama Raborna, Jra. Helms jest (jak dotąd) jedynym DCI, który został skazany na dwa lata więzienia z zawieszeniem i karę pieniężną za kłamstwo przed Kongresem co do tajnych działań Centralnej Agencji Wywiadowczej, wówczas mu podległej.
Zmarł w 23 października 2002 roku, został pochowany na Narodowym Cmentarzu w Arlington, w stanie Wirginia.

</doc>
<doc id="92840" url="https://pl.wikipedia.org/wiki?curid=92840" title="Gangnihessou">
Gangnihessou

Gangnihessou – według tradycji, pierwszy z „dwunastu królów Dahomeju” (dawna nazwa Beninu). Gangnihessou rządził prawdopodobnie około roku 1620. Jego symbolami były: samiec ptaka gangnihessou (nazwa ptaka była rebusem oznaczającym jego imię), bęben i oszczep łowiecki. Nie jest pewne, czy rzeczywiście rządził jako król. Mógł być po prostu wpływowym przywódcą, który rządził poprzez swego młodszego brata, Dakodonou, który rzeczywiście uważany był za króla za swego życia.

</doc>
<doc id="92847" url="https://pl.wikipedia.org/wiki?curid=92847" title="Give ’Em Enough Rope">
Give ’Em Enough Rope

Give ’Em Enough Rope – album punk rockowego zespołu The Clash. Nagrany w Basing Street Studios w Londynie (maj–czerwiec 1978) oraz w The Automatt Studio w San Francisco (sierpień–wrzesień 1978). Wydany 10 listopada 1978 przez wytwórnię CBS.
Linki zewnętrzne.
Teksty utworów

</doc>
<doc id="92848" url="https://pl.wikipedia.org/wiki?curid=92848" title="London Calling">
London Calling

London Calling – trzeci album studyjny brytyjskiego zespołu punkowego The Clash wydany 14 grudnia 1979 za pośrednictwem CBS Records w Wielkiej Brytanii oraz przez Epic Records w USA w styczniu 1980. Album zmienił styl prezentowany przez The Clash na poprzednich albumach i zawiera elementy takich stylów w muzyce jak ska, pop, soul, rockabilly i reggae. Album porusza problemy bezrobocia, rasizmu i konfliktów rasowych, zażywania narkotyków, a także odpowiedzialności za dorosłe życie.
Album został doceniony przez krytyków oraz zebrał dobre oceny od magazynów muzycznych. Umieszczony został na 8. miejscu listy 500 albumów wszech czasów magazynu „Rolling Stone” w 2003. Album uplasował się w pierwszej dziesiątce list przebojów w Wielkiej Brytanii, zaś pierwszy utwór promujący album o tym samym tytule znalazł się w pierwszej dwudziestce notowań. "London Calling" sprzedał się na całym świecie w nakładzie 2 milionów kopii oraz zdobył status platynowej płyty w Stanach Zjednoczonych.
Nagrywanie i produkcja.
Po wydaniu w 1978 albumu "Give ’Em Enough Rope" The Clash zerwał kontrakt z producentem Bernardem Rhodesem. Koniec współpracy z Rhodesem oznaczał obowiązek opuszczenia studia w Camden Town i poszukania nowego studia w celu nagrania kolejnego albumu. Czerpiąc inspirację z takich rodzajów muzyki jak rockabilly, ska, reggae i jazz, grupa rozpoczęła nagrania latem 1979. Manager formacji, Johnny Green, znalazł dla zespołu nowe miejsce prób (Vanilla Studios w Pimlico, które było umiejscowione na tyłach garażu. Grupa w szybkim tempie skomponowała i nagrała kilka dem – komponowaniem i aranżowaniem muzyki zajął się Jones, zaś Strummer napisał teksty piosenek.
W sierpniu 1979 grupa zaczęła nagrania do "London Calling" w Wessex Studios. Zespół poprosił Guya Stevensa o wyprodukowanie albumu, co wywołało konsternację wśród działaczy CBS Records. Stevens miał w przeszłości problemy z alkoholem i zażywaniem narkotyków, zaś jego metody produkcji były niekonwencjonalne. W czasie nagrywania zrzucał drabiny na ziemię i ciskał krzesłami po studiu nagraniowym w celu uzyskania odpowiedniej atmosfery. Cały album został nagrany w ciągu kilku tygodni, niektóre piosenki skończono za pierwszym lub drugim podejściem.
Oprawa graficzna.
Okładka albumu przedstawia Simonona rozbijającego swoją gitarę basową (Fender Precision Bass) o scenę podczas koncertu w Nowym Jorku 21 września 1979 w ramach amerykańskiego etapu trasy koncertowej „Clash Take the Fifth”. Pennie Smith, autorka grafik dołączonych do albumu, pierwotnie nie chciała umieścić tej ilustracji. Twierdziła, że fotografia nie ma wiele wspólnego z albumem, jednak Strummer i designer odpowiedzialny za oprawę graficzną albumu, Ray Lowry, uznali, że fotografia będzie stanowić dobrą okładkę albumu. W 2002 magazyn "Q" uznał grafiki Smith za najlepsze rock &amp; rollowe fotografie w historii, swój wybór uzasadniając: „te fotografie doskonale pokazują kulminacyjny punkt w historii rock &amp; rolla – całkowitą utratę kontroli”.
Okładkę skomponował Lowry – układ i kolor liter zaczerpnięty został z debiutanckiego albumu Elvisa Presleya. Magazyn "Q" umieścił okładkę London Calling na 9. miejscu na liście najlepszych okładek wszech czasów w 2001.
Wydanie.
Pomimo tego, ze album wydany został jako „album podwójny” (dwupłytowy), jego cena była zbliżona do wydawnictw jednopłytowych. CBS Records początkowo nie chciała się zgodzić na wydanie albumu w wersji podwójnej. Wytwórnia ostatecznie zgodziła się na dołączenie do albumu 12-calowego winylowego singla. W rezultacie jednak zespół dołączył do albumu płytę winylową zawierającą 9 utworów.
"London Calling" sprzedał się nakładzie ok. 2 milionów. Album uplasował się na 9. miejscu list przebojów w Wielkiej Brytanii oraz uzyskał tam status platynowej płyty. Album zaistniał również na scenach muzycznych poza Wielką Brytanią. Znalazł się na 2. miejscu notowań w Szwecji oraz na 4. w Norwegii. W Stanach Zjednoczonych album uplasował się na 27. miejscu listy Billboard 200 i osiągnął status platynowej płyty w lutym 1996.
W 2000 "London Calling", podobnie jak reszta repertuaru The Clash, został zmasterowany i wydany na CD w Stanach Zjednoczonych przez Epic Records. Cztery lata później wydano tzw. "Legacy Edition" (w 25. rocznicę wydania albumu), która zawierała bonusowy dysk CD i DVD. CD zawiera tzw. "The Vanilla Tapes" – utwory niewykorzystane i dema nagrane przez The Clash latem 1979. DVD zawiera film autorstwa Dona Letts pt. "The Last Testament – The Making of London Calling" oraz kompilację teledysków zespołu.
"London Calling" dostarczył The Clash dwa hity. „London Calling” został wydany 9 dni przed wydaniem albumu, 7 grudnia 1979 i uplasował się na 17. miejscu listy UK Singles Chart. Teledysk, wyreżyserowany przez Lettsa, przedstawia zespół, który grał piosenkę, stojąc na łódce pływającej po Tamizie w czasie ulewy. „Train in Vain” został wydany jako singiel w lutym 1980 w Stanach Zjednoczonych. Znalazł się na 23. miejscu listy "Billboard Pop Singles" i 30. miejscu na liście "Billboard Club Play".
Utwory.
"London Calling”, utwór otwierający album, zainspirowany został awarią reaktora jądrowego na Three Mile Island w Pensylwanii. Teksty napisane przez Strummera poruszają temat wzrastającego poziomu bezrobocia, nasilającego się rasizmu oraz zażywania narkotyków w Wielkiej Brytanii. Drugi utwór z płyty, „Brand New Cadillac”, jest coverem utworu Vince’a Taylora o tym samym tytule. Zespół skomentował piosenkę jako „jeden z pierwszych brytyjskich utworów rock&amp;rollowych” i początkowo używał jej jako podstawy do swoich utworów. „Rudie Can't Fail”, piąty utwór z albumu, zawiera partię solową graną na instumętach dętych i łączy elementy takich stylów w muzyce jak pop, soul i reggae. Tekst piosenki opowiada o zdziecinniałym, „kochającym życie” i spędzającym cały wolny czas na zabawie mężczyźnie, który jest krytykowany przez otoczenie za niezdolność do wzięcia odpowiedzialności za swoje postępowanie.
"Spanish Bombs” był zainspirowany atakami terrorystycznymi w Hiszpanii i Irlandii. Nagranie zyskało pozytywne opinie od krytyków – jeden z oceniających nazwał album „kombinacją dającego do myślenia, pełnego przemyśleń tekstu oraz pełnego energii i wigoru grania na instrumentach”, co czyni utwór „podsumowaniem "London Calling"”. Ósmy utwór z albumu, „Lost in the Supermarket”, został napisany przez Strummera, który przedstawił w nim swoją wizję dzieciństwa Jonesa w towarzystwie matki i babki. „Clampdown” zaczyna się od części instrumentalnej nazwanej „Working and Waiting”. Tekst piosenki opowiada o ludziach, którzy porzucili młodzieńczy idealizm i nawołują do naruszenia zasady status quo. „The Guns of Brixton” był pierwszym utworem w historii zespołu skomponowanym przez Simonona i pierwszym, na którym wystąpił jako prowadzący wokalista. Początkowo muzyk nie był przekonany co do tekstu piosenki, który opowiada o paranoicznym spojrzeniu na świat, dokończył jednak komponowanie utworu po namowach Strummera.
Dwunasty utwór z albumu, „Death or Glory”, opowiada o życiu Strummera, mówi o komplikacjach i odpowiedzialności za dorosłe życie. W trakcie prac nad „The Card Cheat” zespół nagrał wszystkie sekwencje dwukrotnie, by stworzyć „największy możliwy dźwięk”. „Revolution Rock”, utwór nagrany w stylu reggae, otrzymał zróżnicowane oceny od krytyków, zaś Strummer i Jones zostali skrytykowani przez magazyn NME za nieumiejętność tworzenia ballad miłosnych. Ostatni utwór, „Train in Vain”, pierwotnie nie został zapisany na liście utworów zamieszczonej na tylnej okładce. Początkowo grupa zamierzała wydać utwór jako bezpłatny dodatek do magazynu NME, jednak po zerwaniu rozmów postanowiono w ostatniej chwili wydać piosenkę na płycie.
Odbiór, wpływ i wyróżnienia.
Album został pozytywnie oceniony przez krytykę i z czasem został uznany za jeden z najlepszych albumów rockowych w historii. "Rolling Stone" umieścił album na 1. miejscu swojej listy "Najlepsze albumy wydane w latach 80." pomimo tego, że nagranie zostało wydane w 1979. W 1993 "NME" sklasyfikował album na 6. miejscu listy "Najlepsze albumy lat 70.". "Vibe" zawarł wydawnictwo na swojej liście "100 najistotniejszych albumów XX wieku". "Q" w 1999 umieścił nagranie na 4. miejscu listy "100 najlepszych brytyjskich albumów". Płyta znalazła się również na liście "100 najlepszych albumów punkowych" (2002).
Robert Christgau ocenił album jako „ciepły, energetyczny, zły, dający do myślenia, pewny siebie, melodyjny, hardrockowy” oraz nazwał go „najlepszym podwójnym albumem od czasu "Exile on Main St."”. Stephen Erlewine z serwisu Allmusic napisał, że "London Calling" jest „pełny wigoru, bardziej rockowy niż większość albumów” oraz nazwał go „jednym z najlepszych kiedykolwiek nagranych albumów rock &amp; rollowych”.
"Alternative Press" zawarł "London Calling" na swojej liście "10 najistotniejszych albumów lat 80." (2002). Tom Carson z "Rolling Stone" powiedział, że album „podkreśla czar rock &amp; rollowej rewolucji poprzez wyniosłe, wręcz epickie sposoby”. Magazyn umieścił dzieło The Clash na 8. miejscu listy 500 albumów wszech czasów. W tym samym roku magazyn "Mojo" uplasował album na 22. miejscu listy "50 najlepszych albumów punkowych". "London Calling" został uznany Albumem Roku przez magazyn "Stereo Review" w 1980.
W 2004 publicystka "Pitchfork Media", Amanda Petrusich, nazwała singel „London Calling” najlepszą piosenką albumu i napisała: „The Clash nie pozwala przestać słuchaczowi wgłębiać się w tajemnice płyty; każdy utwór dzięki swojej strukturze wprowadza słuchacza w osłupienie”. Magazyn umieścił "London Calling" na 2. miejscu listy "Najlepsze albumy lat 70.". Sal Ciolfi z serwisu PopMatters opisała album jako „duży, głośny, piękne zestawienie bólu, gniewu, przemyśleń i nadziei” i napisała: „gdyby był wydany jutro, w dalszym ciągu byłby aktualny”. Magazyn "College Music Journal" sklasyfikował album na 3. miejscu listy "20 najczęściej granych albumów w latach 80."
Pomimo zebrania wielu pozytywnych opinii (zwłaszcza od szanowanych na całym świecie ekspertów muzycznych), album zebrał również nieco mniej pochlebne opinie od niektórych znawców tematu. George Starostin, który ocenił album na 12 w 15-stopniowej skali, stwierdził, że album jest „pretensjonalny” oraz „podobny do tego, co Clash robiło przedtem”. Starostin napisał jednak, że singel „London Calling” jest „definitywnie najlepszą rzeczą, jaką The Clash kiedykolwiek skomponował”. Włoski krytyk Piero Scaruffi napisał, że "London Calling" jest „kamieniem milowym w historii muzyki, nagraniem, które przedstawiło zupełnie inny punkt widzenia na punk rocka niż dotychczas”. Pomimo pochwał Scaruffi ocenił album na 7 w 10-stopniowej skali.
W 2007 "London Calling" został dodany do Grammy Hall of Fame.
Lista utworów.
Wszystkie piosenki napisali Joe Strummer i Mick Jones.
25th Anniversary Legacy Edition.
The 25th Anniversary Edition (edycja przygotowana na 25-lecie albumu) została wydana w 2004 i zawiera "The Vanilla Tapes" jako dysk bonusowy oraz DVD ukazujące proces tworzenia albumu, teledyski i film przedstawiający proces nagrywania albumu w Wessex Studios.
Spis utworów na dysku bonusowym
Spis utworów na płycie DVD

</doc>
<doc id="92850" url="https://pl.wikipedia.org/wiki?curid=92850" title="Manuel Contreras">
Manuel Contreras

Juan Manuel Guillermo Contreras Sepúlveda (ur. 4 maja 1929 w Santiago, zm. 7 sierpnia 2015 tamże) – chilijski generał, szef policji politycznej DINA za rządów Augusto Pinocheta, w latach 1974-1977 współpracownik CIA.
W 1993 Contreras został skazany na 7 lat więzienia za zamordowanie w 1976 byłego członka rządu chilijskiego za prezydentury Salvadora Allende, Orlando Leteliera. W maju 2002 został skazany za uprowadzenie i prawdopodobnie zamordowanie przywódcy socjalistów chilijskich Victora Olea Alegrii, a także osądzony zaocznie i skazany w Argentynie w związku z zabójstwem byłego chilijskiego szefa armii Carlosa Pratsa i jego żony w Buenos Aires (w 1974); Chile odmówiło jednak ekstradycji Contrerasa. 30 czerwca 2008 r. za to zabójstwo został skazany przez chilijski sąd na podwójne dożywotnie pozbawienie wolności.
W lipcu 2006 roku, Manuel Contreras, oskarżył Augusto Pinocheta o czerpanie korzyści z produkcji i handlu kokainy. Pinochet na handlu narkotykami miał zarobić 27 milionów dolarów, które, według ustaleń sądu, przetrzymywane były na argentyńskich kontach. Pisemne zeznanie Contrerasa obciążyło również syna byłego dyktatora Marco Antonio Pinocheta, który był uczestnikiem handlu kokainą. Contreras zeznał również, że kokainę produkował w wojskowych laboratoriach chemik Eugenio Berrios, pracownik DINA, zamordowany w Urugwaju na początku lat 90. XX wieku.

</doc>
<doc id="92851" url="https://pl.wikipedia.org/wiki?curid=92851" title="Czosnek zwyczajny">
Czosnek zwyczajny



</doc>
<doc id="92852" url="https://pl.wikipedia.org/wiki?curid=92852" title="Fanfik">
Fanfik



</doc>
<doc id="92857" url="https://pl.wikipedia.org/wiki?curid=92857" title="Cebula jadalna">
Cebula jadalna



</doc>
<doc id="92858" url="https://pl.wikipedia.org/wiki?curid=92858" title="Cebula (botanika)">
Cebula (botanika)

Cebula (łac. "bulbus") – przekształcony pęd podziemny o funkcji spichrzowej i przetrwalnikowej, którego główną część stanowią liście. Cebula charakteryzuje się:
Cebule występują głównie u roślin jednoliściennych. Mogą być pojedyncze, jak np. u tulipana, liczne, okryte wspólną łuską, jak np. u czosnku pospolitego lub tworzące oddzielne ząbki, jak np. u lilii. Rośliny wytwarzające cebulę nazywają się roślinami cebulowymi. W warzywnictwie i kwiaciarstwie stanowią one ważną grupę roślin o dużym znaczeniu produkcyjnym. W kwiaciarstwie ze względów praktycznych często do grupy tej włącza się również rośliny które posiadają bulwy.
Wśród warzyw do roślin cebulowych należą m.in. cebula zwyczajna i czosnek pospolity. Wśród roślin ozdobnych roślin cebulowych jest bardzo wiele. Ze względu na długi okres upływający od wysiewu nasion do kwitnienia, jak również ze względu na to, że często nie odtwarzają one cech rośliny macierzystej, zazwyczaj rozmnaża się je wegetatywnie przez cebulki przybyszowe lub bulwy. W kwiaciarstwie duże znaczenie ma możliwość przyspieszania kwitnienia roślin cebulowych.

</doc>
<doc id="92864" url="https://pl.wikipedia.org/wiki?curid=92864" title="Świebodzice">
Świebodzice

Świebodzice () – miasto w województwie dolnośląskim, w powiecie świdnickim.
W latach 1975–1998 miasto administracyjnie należało do województwa wałbrzyskiego. Od południa bezpośrednio graniczy z Wałbrzychem.
Miasto położone u stóp Pogórza Wałbrzyskiego, na Pogórzu Świebodzickim, w środkowym biegu rzeki Pełcznicy, na skraju Książańskiego Parku Krajobrazowego. Miasto leży na wysokości od ok. 280 do 425 m n.p.m. (góra Grabnik). Świebodzice należą do aglomeracji wałbrzyskiej.
Nazwa miasta.
Niemiecka nazwa miejscowości "Freiburg" oznacza po polsku "Wolne miasto". Niemiecki językoznawca Heinrich Adamy w swoim dziele o nazwach miejscowości na Śląsku wydanym w 1888 we Wrocławiu wymienia nazwę miasta zanotowaną w dokumencie łacińskim z 1291 "Friburg" podając jej znaczenie „"Freie Burg des Bolko I"” – „"Wolny zamek Bolka I"”. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Freiberga".
Po 1945 miastu nadano polską nazwę "Świebodzice", którą urzędowo zatwierdzono 7 maja 1946 ("świeboda" to po staropolsku "wolność").
Zabytki.
Do wojewódzkiego rejestru zabytków wpisane są:
Świebodzice–Ciernie
Świebodzice–Pełcznica
inne zabytki:
Kultura.
Na terenie miasta funkcjonują koła hobbystyczne: filatelistyczne i numizmatyczne.
W 2014 na terenie miasta kręcono sceny walk ulicznych do serialu Czas Honoru: Powstanie.
Ochrona przyrody.
Na obszarze gminy znajduje się niewielka część rezerwatu przyrody Przełomy pod Książem koło Wałbrzycha chroni on przełomowe odcinki rzeki Pełcznicy i strumyka Szczawnik wraz z całą różnorodnością fauny i flory.
Struktura powierzchni.
Według danych z 2002 Świebodzice mają obszar 30,45 km², w tym:
Miasto stanowi 4,1% powierzchni powiatu.
Demografia.
Dane z 30 czerwca 2004:
Piramida wieku mieszkańców Świebodzic w 2014.
Gospodarka.
W okresie Polski Ludowej na terenie Świebodzic działało wiele zakładów produkcyjnych i usługowych, do najważniejszych należały m.in. Zakłady mechanizowanego sprzętu domowego „Predom-Termet”, Odlewania Metali „Famalen”, Wytwórnia Urządzeń Klimatyzacyjnych „Klimator”, wytwórnia sprzętu komunikacyjnego, Świebodzicka Fabryka Zegarów, Zakłady Aparatury Elektrycznej "Refa", Zakłady Przemysłu Lniarskiego „Silena”, Fabryka Lin i Powrozów „Defalin”, Świebodzickie Zakłady Odzieżowe „Rafio”, fabryka mebli, wytwórnia materiałów budowlanych,browar, Zakłady Przemysłu Cukierniczego „Śnieżka”.
- oraz Plac Targowy.
Lądowisko wielofunkcyjne.
Nieco na północ, poza granicami miasta, znajduje się trawiaste lądowisko Świebodzice z pasem startowym o długości 850 m, wzdłuż drogi wojewódzkiej nr 374 do Strzegomia, 3,4 km od centrum miasta. Na terenie lądowiska planowana jest budowa lotniska Sudeckiego.
Współrzędne geograficzne lądowiska: .
Komunikacja miejska i podmiejska.
Komunikacja miejska w Świebodzicach obsługiwana jest przez Zakład Gospodarki Komunalnej. Do 31 grudnia 2015 miasto zlecało przewozy na jedynej miejskiej linii zewnętrznym firmom w ramach przetargu. Sytuacja zmieniła się 1 stycznia 2016, kiedy to po mieście zaczęły jeździć nowe, kupione w 2014 przez miasto, autobusy Mercedes-Benz O530. Od tej pory gmina na własną rękę realizowała przewozy na linii miejskiej nr 1. W marcu 2019 powstały 3 linie: 0,1 i 2.
Komunikację podmiejską obsługuje od 8.09.2018 MPK Świdnica na linii 31A(linia zawieszona) oraz prywatne firmy m.in. P.W.H.D., Piotr Żuk, Grzenio, Bobo-Trans, Dex Trans na pozostałych liniach
Linie miejskie:
Linie podmiejskie
Komunikacja kolejowa.
W mieście funkcjonuje jeden czynny dworzec kolejowy przy linii kolejowej nr 274 (Wrocław Świebodzki–Zgorzelec). Stacja posiada 2 zmodernizowane perony. Obsługę połączeń zapewniają przede wszystkim Koleje Dolnośląskie (połączenia regionalne), oraz PKP Intercity (połączenia dalekobieżne). Funkcjonuje również jedna para pociągów spółki Polregio (pociąg Regio „Kamieńczyk”). Wg stanu na listopad 2021, ze stacji w Świebodzicach odjeżdżają pociągi w kierunkach:
W 2013 zakończono remont budynku dworca. Koszt tej inwestycji wyniósł 2,9 mln zł. Od 2016 w budynku dworca swoją siedzibę ma Straż Miejska.
Miasta partnerskie.
Źródło: oficjalna strona miasta

</doc>
<doc id="92865" url="https://pl.wikipedia.org/wiki?curid=92865" title="Współrzędne horyzontalne">
Współrzędne horyzontalne



</doc>
<doc id="92866" url="https://pl.wikipedia.org/wiki?curid=92866" title="Freiburg">
Freiburg



</doc>
<doc id="92868" url="https://pl.wikipedia.org/wiki?curid=92868" title="Unitra-Dolam">
Unitra-Dolam



</doc>
<doc id="92870" url="https://pl.wikipedia.org/wiki?curid=92870" title="Kazimierz III gniewkowski">
Kazimierz III gniewkowski

Kazimierz (Kaźko) III gniewkowski (ur. pomiędzy 1280 a 1287, zm. pomiędzy 1347 a 1350) – od 1306 lennik Polski, w latach 1306–1309 namiestnik na Pomorzu Gdańskim z ramienia Władysława Łokietka, od 1314 roku w wyniku podziału z braćmi książę gniewkowski, w latach 1332-1343 usunięty z księstwa przez Krzyżaków.
Życiorys.
Kazimierz III był trzecim pod względem starszeństwa synem księcia inowrocławskiego Siemomysła i Salomei. Dość wcześnie został osierocony przez ojca, w związku z czym znalazł się pod opieką najpierw matki (1287–1302), potem starszych braci Leszka i Przemysła. 
Od 1302 roku dopuszczony do formalnych współrządów w księstwie, choć już wcześniej w 1300 roku musiał wyrazić zgodę na podporządkowanie się królowi czeskiemu Wacławowi II. Po 1306 roku razem z bratem Przemysłem stał się wiernym wykonawcą polityki stryja książąt Władysława Łokietka. Otrzymał za to w 1306 roku urząd namiestnika w Tczewie na Pomorzu Gdańskim. Miasto zostało utracone w wyniku najazdu Zakonu Krzyżackiego w 1309 roku pomimo osobistych rozmów księcia inowrocławskiego z mistrzem krajowym pruskim Henrykiem von Plotzke (Kazimierz III posunął się nawet do tego, że prosił na kolanach, by von Plötzkau zwrócił Pomorze prawowitemu właścicielowi tj. Władysławowi Łokietkowi, jednak bez rezultatu). W 1309 roku razem z bratem Przemysłem Kazimierz zaangażował się w konflikt majątkowy z biskupem kujawskim Gerwardem. Spór ten obfitujący w wiele wydarzeń (m.in. złupienie biskupiego Raciąża, uwięzienie biskupa Gerwarda, czy wreszcie rzucenie klątwy na książąt kujawskich), zakończony został dopiero ugodą w 1311 roku. 
Od 1314 roku w wyniku podziału ojcowizny Kazimierz III został księciem malutkiego Gniewkowa. W 1318 roku uczestniczył w zjedzie możnych polskich w Sulejowie na której napisano suplikę do papieża z prośbą o koronację Władysława Łokietka. Jako sojusznik króla polskiego występuje również na dokumencie z 1325 roku, przy okazji zawarcia przez Łokietka sojuszu z Pomorzem Zachodnim. W 1332 roku podczas kolejnego etapu wojny z Zakonem Krzyżackim Gniewkowo zostało oblężone. Kazimierz III zdając sobie sprawę, że nie jest w stanie obronić grodu, zobowiązał się opuścić miasto, a nie chcąc by urządzenie obronne dostały się w ręce wroga - gród spalił. W wyniku wojny całe Kujawy zostały utracone, a Kazimierz III znalazł się na wygnaniu. Nie wiadomo, co robił po utracie księstwa, gdyż Kazimierz III pojawia się tylko przy okazji procesu polsko-krzyżackiego w Warszawie w 1339 roku i umowy w Kaliszu w 1343 roku. 
Dzięki postanowieniom pokoju kaliskiego książę mógł powrócić do rodowego Gniewkowa. Kazimierz III z nieznanej z imienia, ani pochodzenia żony miał co najmniej kilkoro dzieci, choć ze źródeł znamy tylko imię córki Elżbiety, żony bana Bośni Stefana II, oraz syna Władysława Białego, późniejszego księcia gniewkowskiego, oraz kandydata do tronu polskiego po śmierci Kazimierza III Wielkiego. Nie znamy dokładnej daty śmierci księcia gniewkowskiego - umarł pomiędzy 1347 a 1350 rokiem i nie wiadomo, gdzie został pochowany.

</doc>
<doc id="92871" url="https://pl.wikipedia.org/wiki?curid=92871" title="Sieniawka">
Sieniawka



</doc>
<doc id="92873" url="https://pl.wikipedia.org/wiki?curid=92873" title="Sieniawka (powiat zgorzelecki)">
Sieniawka (powiat zgorzelecki)

Sieniawka (niem. "Kleinschönau") – wieś w Polsce położona w województwie dolnośląskim, w powiecie zgorzeleckim, w gminie Bogatynia, nad Nysą Łużycką.
Położenie.
Sieniawka to duża wieś leżąca na Pogórzu Izerskim, na zachodnim skraju Kotliny Turoszowskiej, na prawym brzegu Nysy Łużyckiej, na wysokości około 225–250 m n.p.m.
Podział administracyjny.
Od 1945 roku w gminie Opolno Zdrój, od 1954 w gromadzie Biedrzychowice Górne, przekształconej w 1959 r. w osiedle typu miejskiego. Od 1973 r. w gminie Bogatynia. W latach 1975–1998 miejscowość należała administracyjnie do województwa jeleniogórskiego.
Demografia.
Według Narodowego Spisu Powszechnego (III 2011 r.) liczyła 1065 mieszkańców. Jest trzecią co do wielkości miejscowością gminy Bogatynia.
Przejście graniczne.
Do roku 2007 znajdowało się tutaj drogowe przejście graniczne do Niemiec Sieniawka-Żytawa.
Transport.
Przez wieś przebiegają drogi lokalne 2361D i 2363D. Na północnym wschodzie od wsi znajduje się droga transgraniczna DW 332.
Zabytki.
Do wojewódzkiego rejestru zabytków wpisane są:
Inne zabytki:
Szpital i dawne koszary w Sieniawce.
W budynkach dawnych koszar w Sieniawce mieści się Szpital dla Nerwowo i Psychicznie Chorych. W czasach III Rzeszy w budynkach tych i wydrążonych pod nimi podziemiach znajdowała się filia obozu koncentracyjnego Groß-Rosen i zakładów lotniczych Junkers Flugzug und Motorenwerke. Produkowano tu m.in. podzespoły do bombowca Ju 188 oraz turboodrzutowego myśliwca Me 262. Prawdopodobnie wytwarzano też silniki odrzutowe do pocisków V1 i V2. W laboratorium obozowym przeprowadzano natomiast eksperymenty medyczne pod nadzorem Josefa Mengele.
OSP.
W Sieniawce funkcjonuje Ochotnicza Straż Pożarna (OSP), która została założona w 1947 roku. W 2011 roku (22 lipca) jednostka ta została włączona do Krajowego Systemu Ratowniczo-Gaśniczego.

</doc>
<doc id="92874" url="https://pl.wikipedia.org/wiki?curid=92874" title="Kontaktron">
Kontaktron

Kontaktron – hermetyczny łącznik elektryczny sterowany magnesem. Pierwsze takie urządzenia pojawiły się na rynku w roku 1940, jako rozwinięcie przekaźnika.
Kontaktron składa się z hermetycznej bańki szklanej, w której – w atmosferze gazu obojętnego lub w próżni (kontaktrony wysokonapięciowe najczęściej wykonywane są jako próżniowe) – zatopione są styki z materiału ferromagnetycznego. Pod wpływem odpowiednio ukierunkowanego zewnętrznego pola magnetycznego w stykach indukuje się własne pole magnetyczne, w wyniku czego przyciągają się one i zwierają.
Aby polepszyć pracę styków i uzyskać stabilną charakterystykę pracy, końce styków pokrywa się – w zależności od przeznaczenia i warunków pracy – warstwą metalu szlachetnego: złotem, wolframem, rutenem lub rodem albo powłokami mieszanymi. Istnieje także odmiana styków zwilżana rtęcią.
Można rozróżnić, ze względu na sposób podtrzymywania i zwalniania styków, dwa typy kontaktronów:
Ważną cechą jakościową kontaktronów jest ich czułość na pole magnetyczne, wyrażana w amperozwojach (symbol AT). Typowe czułości ogólnie dostępnych kontaktronów wynoszą od 10 do 60 amperozwojów, przy czym niższa wartość odpowiada większej czułości.

</doc>
<doc id="92875" url="https://pl.wikipedia.org/wiki?curid=92875" title="Dirección de Inteligencia Nacional">
Dirección de Inteligencia Nacional

DINA (, Narodowa Dyrekcja Wywiadu) – chilijska tajna policja polityczna, odpowiedzialna za ściganie opozycji lewicowej w okresie sprawowania władzy przez chilijskiego dyktatora Augusto Pinocheta.
Od chwili utworzenia w listopadzie 1973 r. była kierowana przez gen. Manuela Contrerasa - oskarżona o liczne mordy polityczne, m.in. zabójstwo byłego chilijskiego członka rządu Orlando Leteliera. Agenci DINA byli zamieszani w operację Kondor oraz operację Kolombo.
DINA istniała do 1977 r. i została zastąpiona przez "Centro Nacional de Información (CNI)", czyli Narodowe Centrum Informacji.

</doc>
<doc id="92879" url="https://pl.wikipedia.org/wiki?curid=92879" title="Głowotułów">
Głowotułów

Głowotułów, cefalotoraks () – przednia część ciała (tagma), powstała poprzez zrośnięcie się głowy z częścią lub wszystkimi segmentami tułowia, stosunkowo powszechnie występująca u skorupiaków. Terminem tym często określa się też przednią tagmę szczękoczułkowców, jednak w ich przypadku za słuszną uznaje się nazwę prosoma.
Ze względu na dużą różnorodność morfologiczną skorupiaków oprócz pięciu segmentów głowowych głowotułów może budować różna liczba segmentów tułowiowych (torakomerów). U łopatonogów, tarczenic, części równonogów i obunogów oraz u widłonogów z rzędu Calanoida do głowy przyrośnięty jest tylko pierwszy segment tułowiowy i często tak powstałą dalej określa się mianem głowy, mimo że anatomicznie jest to już głowotułów. Dwa segmenty tułowiowe wchodzą w skład głowotułowia u kleszczug, niektórych równonogów oraz widłonogów z rzędów Cyclopoida i Harpacticoida. Trzy segmenty tułowiowe zrastają się z głową u dziesięcionogów i części torboraków.
Głowotułów często częściowo lub w całości nakryty lub objęty jest karapaksem, powstającym jako fałd tarczy głowowej.
U skorupiaków z głowotułowiem, część tułowia nie wchodzącą w jego skład nazywa się pereionem. Wyjątkiem są łopatonogi, u których to cała reszta ciała zwana jest korpusem. U niektórych skorupiaków głowa podzielona jest przewężeniem, a jej tylna część, zwana gnatocefalonem, zrasta się z częścią tułowia w tagmę zwaną szczękotułowiem. Odnóża jej tułowiowej części, zwane szczękonóżaami, służą wraz z przydatkami gnatocefalonu chwytaniu i pobieraniu pokarmu.

</doc>
<doc id="92885" url="https://pl.wikipedia.org/wiki?curid=92885" title="Radio RMF FM">
Radio RMF FM



</doc>
<doc id="92886" url="https://pl.wikipedia.org/wiki?curid=92886" title="Wojowniczki z Krainy Marzeń">
Wojowniczki z Krainy Marzeń

 – shōjo-manga napisana oraz ilustrowana przez japońską kobiecą grupę mangaczek Clamp. Seria opowiada historię trzech nastolatek – Hikaru (Luz), Umi (Marine) i Fū (Anemon), które będąc na szkolnej wycieczce na Tokyo Tower, zostają przeniesione do magicznego świata o nazwie Cephiro, gdzie zostaje im powierzona misja uratowania tamtejszej księżniczki.
Manga była wydawana przez firmę Kōdansha w czasopiśmie "Nakayoshi" od listopada 1993 do lutego 1995 roku. W tym samym czasopiśmie w okresie od marca 1995 do kwietnia 1996 roku wydano również sequel mangi.
Na podstawie mangi powstała także seria anime wyemitowana pierwotnie w latach 1994-1995 na Yomiuri TV. W 1997 roku stworzono również trzyodcinkowe OVA pt. "Rayearth".
W Polsce serial anime był emitowany na kanale RTL7 w wersji z lektorem, którym był Mariusz Siudziński pod tytułem "Wojowniczki z Krainy Marzeń". Mangę od 2019 roku wydaje wydawnictwo Waneko pod tytułem "Magic Knight Rayearth". OVA wydana została na VHS przez Planet Manga. 
Fabuła.
Przez to dziwne zdarzenie trzy zupełnie obce sobie osoby musiały nabrać do siebie zaufania i stać się przyjaciółkami, by wspólnie móc uratować ten świat i jego kapłankę. To właśnie za sprawą modlitw księżniczki Emeraude, Cephiro jest piękną i bezpieczną krainą. Księżniczka została jednak porwana przez złego Zagato i dlatego właśnie zostały wezwane trzy dzielne dziewczyny z innego świata. Po obdarzeniu magiczną mocą musiały walczyć z wysłannikami Zagato, zbudzić ze snu trzy boskie golemy oraz uratować kapłankę, nim nastąpi zagłada świata. W ostatecznej walce na ich drodze stanęła jednak sama księżniczka. Cała sytuacja się skomplikuje, a dziewczyny będą żałowały swojej decyzji, gdy poznają prawdziwe motywy Zagato i uczucia Księżniczki, lecz na żal będzie już za późno.
Druga seria również zaczyna się od pobytu na tokijskiej wieży. Tym razem jednak dziewczyny razem chcą wrócić do świata magii Cephiro przez żal i pustkę spowodowaną zabójstwem Emeraude. Za sprawą swych próśb zostają tam przeniesione. Piękna niegdyś kraina budzi teraz lęk i przerażenie. Bez opieki kapłanki świat ten zamienił się w kraj pustki i zniszczenia, opanowany przez chaos i potwory. Tym razem krainie zagrażają trzy sąsiadujące z nią państwa, które ze względu na sytuacje w Cephiro postanowiły ją zagarnąć, każda strona chce jednak mieć cały kraj tylko dla siebie. Prawdziwym wrogiem jest jednak ktoś inny... Za sprawą wojowniczek świat ten zostaje ponownie uratowany, a rola kapłanki traci znaczenie. Ludzie nauczyli się współpracy, przez co sami zaczęli dbać o swój świat, a nie pokładali nadziei tylko w innych. Trzy wojowniczki w tym czasie wydoroślały i każda z nich znalazła swego mężczyznę, jednak los sprawił, że wróciły do swego świata po raz trzeci. Cephiro ponownie stało się dla nich krainą fantazji i marzeń.
Światy w anime:
Cephiro – jest cudownym światem, ziemia na której ludzie potrafią władać magią, żyją w pokoju z seijyus. Aby kraj ten pozostał w harmonii, potrzebne są modlitwy Filaru - jest nim księżniczka Emeraude. Niestety porwał ją najwyższy kapłan - Sol Zagato i uwięził. Tak więc księżniczka nie mogła strzec swojego kraju, przez to seijyus zamieniły się w potwory, strach ogarnął ludzi. Jak głosi legenda: "Kiedy Cephiro jest w potrzebie, Filar musi wezwać Magicznych Rycerzy, nawet jeśli miałby to przypłacić własnym życiem, wtedy oni uratują Cephiro od samozniszczenia."
Chizerta – to mała planeta, rządzona przez dwie księżniczki, Tartę i Tatrę. Ludzie żyją tam spokojnie i szczęśliwie. Królestwo ich nawiązuje do kultury arabskiej, wieloma względami np. orientalne stroje i muzyka, dżiny, architektura pałaców, egzotyczne jedzenie, tancerki oraz mnóstwo elementów w ciepłych barwach (żółty, złoty, czerwony i pomarańczowy). Księżniczka Tarta chce za wszelką cenę przejąć Cephiro, aby powiększyć obszary swojego królestwa. W wojsku Chizerty są tylko kobiety. Ulubionym zajęciem ludności jest taniec.
Autozam – jest światem maszyn, najlepiej rozwinięty pod względem technologii w całym wszechświecie. Ludzie mieszkają we względnej harmonii i pokoju w świecie, gdzie automatyzacja jest kluczowa rzeczą potrzebną do życia. Jednak, to po pewnym czasie odbiło się to negatywnie na ziemi. Autozam teraz jest zdegradowany i powoli umiera. Eagle sądził, że jedyna droga, aby ratować jego kochany kraj jest zdobycie kontroli nad Cephiro i użycie mocy kapłana do odwrócenia skażenia. W Autozamie najpopularniejszym sportem i najbardziej cenionym są walki mecha, coś w rodzaju walk gladiatorów.
Fahren – kraj rządzący przez rodzinę cesarską, która poznała sekret posługiwania się starożytną magią. Poznajemy tę krainę i jej reprezentantów w drugiej serii podczas najazdu na Cephiro zorganizowanego przez małą i rozkapryszoną księżniczkę Askę, która nie zdaję sobie sprawy z obowiązków i ciężaru Filaru. Aska zaprzyjaźnia się z Fuu, która wybija jej ten pomysł z głowy.
Manga.
Manga, napisana i zilustrowana przez grupę Clamp, była wydawana w magazynie "Nakayoshi" wydawnictwa Kōdansha, od listopadowego numeru magazynu w 1993 roku do lutowego numeru w 1995 roku. Całość została skompilowana w trzech tomach.
Sequel mangi, zatytułowany również był wydawany w magazynie "Nakayoshi", od marcowego numeru magazynu w 1995 roku do kwietniowego numeru w 1996 roku. Całość została skompilowana w trzech tomach.
Anime.
OVA.
Powstała także trzy-odcinkowa seria OVA, zatytułowana , wydana 25 lipca 1997. Seria została wyprodukowana przez TMS Entertainment, reżyserią zajął się Toshiki Hirano, a scenariusz serii przygotował Manabu Nakamura. Fabuła tej serii różni się od oryginalnej opowieści – pomimo iż przedstawia tych samych bohaterów, to związki między nimi, miejsca i wydarzenia są całkowicie inne, przedstawiając alternatywną wersję historii. Seria ta została ponownie wydana 2 grudnia 1998 roku także jako jeden, 108-minutowy odcinek, nazwany „wersją reżyserską”, i zatytułowana .
Ścieżka dźwiękowa.
Utwór „Yuzurenai negai” został wydany jako singiel 9 listopada 1994. Utwór „Asu e no yūki” został wydany jako singiel 1 grudnia 1994. Utwór „Kirai ni narenai” został wydany jako singiel 10 maja 1995. Utwóry „Hikari to kage wo dakishimeta mama” oraz „Itsuka kagayaku” zostały wydane jako single 25 października 1995. Utwór „All You Need Is Love” został wydany jako singiel 24 lipca 1997.

</doc>
<doc id="92888" url="https://pl.wikipedia.org/wiki?curid=92888" title="Dirección Nacional de Inteligencia">
Dirección Nacional de Inteligencia



</doc>
<doc id="92889" url="https://pl.wikipedia.org/wiki?curid=92889" title="Japonica Polonica Fantastica">
Japonica Polonica Fantastica

Japonica Polonica Fantastica (J.P.Fantastica, JPF) – najstarsze polskie wydawnictwo specjalizujące się w japońskim komiksie, utworzone w 1996 roku z siedzibą w Olecku. Pierwsze tytuły ("Aż do nieba", "Czarodziejka z Księżyca" t. 1–8) tłumaczone były przez założyciela JPF, Shina Yasudę. Z końcem 1998 roku funkcję tłumacza przejął Rafał „Kabura” Rzepka. W 2006 roku wydawnictwo przeniosło się do Mierzyna koło Szczecina. Obecnie za przekład mang odpowiadają tłumacze: Paweł Dybała, Michał Żmijewski, Urszula Knap i Monika Nowicka.
Polityka wydawnicza.
Mangi wydawane przez JPF ukazują się z różną częstotliwością. Znajdują się wśród nich dwutygodniki (część tomów "Dragon Balla"), miesięczniki (np. "Czarodziejka z Księżyca", "Naruto"), dwumiesięczniki (np. "Tajemnica przeszłości", "Fullmetal Alchemist") i kwartalniki (np. "Akira"). Większość komiksów posiada kieszonkowy format (zbliżony do B6), choć nie jest to regułą. Do niektórych dołączane są tzw. boxy – pudełka na pojedyncze tomy (np. "Legend of Lemnear", "Neon Genesis Evangelion") lub na kilka części danej serii (np. sześć boxów na dziewiętnaście tomów "Akiry"). Mangi JPF różnią się także układem – większość serii zachowuje japoński porządek stron (układ oryginalny), jednak są i takie, które prezentują lustrzane odbicie oryginału (układ stron od lewej do prawej).
Serie wydawnicze.
Mega Manga.
W 2011 roku JPF rozpoczął nową serię wydawniczą o nazwie Mega Manga. Ideą tej serii jest wydawanie w Polsce klasyki japońskiego komiksu, a także prezentowanie polskiemu czytelnikowi niekasowych tytułów, które jednak posiadają wartość fabularną lub artystyczną. W Mega Mandze ukazały się już mangi Motio Hagio, jednej z najważniejszych twórców mangi, Riyoko Ikedy, która tworzyła w tym samym okresie co Hagio i osiągnęła podobny status, a także cztery mangi Junjiego Ito – czołowego przedstawiciela japońskiego, rysunkowego horroru.
Wielka Kolekcja Horrorów Junjiego Ito.
Od listopada 2014 roku startuje seria, która ma na celu wydanie wszystkich mang Junjiego Ito wyjąwszy te opublikowane w serii Mega Manga.
Wydane mangi.
Pozostałe publikacje.
Oprócz mang wydawnictwo opublikowało:

</doc>
<doc id="92893" url="https://pl.wikipedia.org/wiki?curid=92893" title="Leszek dobrzyński">
Leszek dobrzyński

Leszek dobrzyński (ur. ok. 1300, zm. przed 1316) – książę dobrzyński w latach 1312–przed 1316, sprawujący władzę razem z braćmi Władysławem Garbatym i Bolesławem pod opieką matki, z dynastii Piastów.
Leszek dobrzyński był najstarszym, choć tylko domniemanym, synem księcia dobrzyńskiego Siemowita i Anastazji, córki Lwa halickiego. Jego autentyczność jest przedmiotem sporu, gdyż występuje wyłącznie w jednym źródle – w zeznaniach Jana z Kisielewa znajdujących się w aktach procesu polsko-krzyżackiego przeprowadzonego w 1339 w Warszawie. Jeśli istniał, musiał umrzeć w młodym wieku przed 1316, tzn. przed usamodzielnieniem się pozostałych książąt dobrzyńskich. 

</doc>
<doc id="92895" url="https://pl.wikipedia.org/wiki?curid=92895" title="Puszcza">
Puszcza

Puszcza (dawniej "pustkowie" lub "dzicz") – wielki, niezamieszkany obszar porośnięty lasami lub borami. Pierwotne puszczańskie drzewostany były bardzo bogate pod względem składu gatunkowego i struktury warstwowej. Rosły tam nie tylko stare, potężne drzewa, ale również wiele krzewów, mniejszych, osłoniętych od światła drzew, bogate runo oraz młode drzewa, które urosły między leżącymi pniami.
Obszar Polski porastała niegdyś puszcza, ciągnąca się od stepów wschodu po zachodnioeuropejskie lasy liściaste. Lasy te były bogate w zwierzynę. Żyły w nich m.in. tury, żubry, niedźwiedzie, łosie, wilki, rysie oraz żbiki.

</doc>
<doc id="92898" url="https://pl.wikipedia.org/wiki?curid=92898" title="James Schlesinger">
James Schlesinger

James Rodney Schlesinger (ur. 15 lutego 1929 w Nowym Jorku, zm. 27 marca 2014 w Baltimore) – amerykański polityk, dyrektor Centrali Wywiadu, sekretarz obrony oraz pierwszy sekretarz energii.
Już w lipcu na stanowisku DCI zastąpił go William E. Colby. Schlesinger został sekretarzem obrony. Stanowisko to utracił w listopadzie 1975. W latach 1977–1979 z mianowania prezydenta Cartera był pierwszym nowo utworzonego Departamentu, sekretarzem energii. W 2002 został mianowany przez prezydenta George’a W. Busha jednym z doradców w Departamencie Bezpieczeństwa Krajowego.

</doc>
<doc id="92899" url="https://pl.wikipedia.org/wiki?curid=92899" title="Richard M. Helms">
Richard M. Helms



</doc>
<doc id="92900" url="https://pl.wikipedia.org/wiki?curid=92900" title="James R. Schlesinger">
James R. Schlesinger



</doc>
<doc id="92902" url="https://pl.wikipedia.org/wiki?curid=92902" title="Ahmadijja">
Ahmadijja

Ahmadijja (, także: ahmadija) – ruch reformatorski w islamie założony przez muzułmanina Mirzę Ghulama Ahmada z Qadian (1839–1908) (Pendżab), który ogłosił się (zgodnie z objawieniami otrzymywanymi od 1865 roku) mahdim i powtórnie przybyłym Jezusem, później zaś także inkarnacją Kryszny. Ruch w 1900 roku został oficjalnie uznany przez władze brytyjsko-indyjskie.
Doktryna.
Ahmadijja łączy wiele cech fundamentalistycznego i konserwatywnego islamu z częstszym jednak nowatorstwem. Ahmadijja jako cel stawia sobie rozpowszechnianie sposobami pokojowymi odrodzonych wartości wczesnego islamu, skierowane do muzułmanów, chrześcijan, judaistów i hindusów – zasada ta stanowi dla nich „szósty filar” islamu. Ahmadyści wierzą również w to, że Jezus nie został ukrzyżowany, lecz zbiegł do Indii, gdzie został pochowany w Śrinagarze w Kaszmirze w Indiach. Decyzją uczonych islamskich w Pakistanie zostali uznani za heretyków (1974) i wyłączani poza ummę. Ruch prowadzi ożywioną działalność misyjną na świecie, jest aktywny na Zachodzie, jednak w większości krajów muzułmańskich jest zakazany i prześladowany, szczególnie w rodzimym Pakistanie. Ruch ahmadija liczy 5–12 mln wyznawców.
W 2004 Wspólnota Muzułmańska Ahmadijja wybudowała w Londynie największy meczet w Wielkiej Brytanii.
Po śmierci założyciela podzielili się na 2 grupy, choć formalny podział nastąpił dopiero w 1914:
Członkowie ruchu.
Do ruchu ahmadijja należeli m.in.:
Polska.
W 1990 w Polsce powstało Stowarzyszenie Muzułmańskie Ahmadijja, liczące około 100 członków. Pod nazwą Stowarzyszenie Muzułmańskie Ahmadiyya, z dniem 23 grudnia 1990 uzyskało, na podstawie wpisu do „Rejestru kościołów i innych związków wyznaniowych”, status związku wyznaniowego w Polsce. Osobą kierującą jest Prezes Stowarzyszenia – Zafar Mashhood Ahmad. Siedziba władz: ul. Dymna 17, 02-411 Warszawa.

</doc>
<doc id="92912" url="https://pl.wikipedia.org/wiki?curid=92912" title="Wzniesienie Żarskie">
Wzniesienie Żarskie



</doc>
<doc id="92913" url="https://pl.wikipedia.org/wiki?curid=92913" title="Wzniesienia Żarskie">
Wzniesienia Żarskie

Wzniesienia Żarskie (318.41) – morena czołowa powstała w okresie zlodowacenia środkowopolskiego. Jej pagórki dochodzą do wysokości 226,9 m n.p.m. () (patrz: Żary → Zielony Las oraz Góra Żarska). Stanowią zachodnią część Wału Trzebnickiego. Na południu graniczą z Borami Dolnośląskimi (Puszcza Żagańska).

</doc>
<doc id="92915" url="https://pl.wikipedia.org/wiki?curid=92915" title="Juan Ponce de León">
Juan Ponce de León

Juan Ponce de León (ur. 1460 lub 1474 roku w Santervás de Campos, zm. w lipcu 1521 w Hawanie) – hiszpański żeglarz, odkrywca i konkwistador.
Ponce de León był uczestnikiem drugiej wyprawy Krzysztofa Kolumba (25 września 1493 roku – 11 czerwca 1496 roku). Nie wrócił do Hiszpanii, ale osiadł na Hispanioli. W 1508 roku został gubernatorem wyspy Borriquen (dzisiejsze Portoryko). Był założycielem najstarszej na wyspie osady kolonizatorów. Jako gubernator krwawo rozprawiał się z Indianami. Pozbawiono go gubernatorstwa w 1511 roku.
De León słyszał od Indian Taino, jakoby na mitycznej wyspie Bimini istniało "źródło wiecznej młodości". Uwierzywszy w legendę o Fontannie Młodości, zorganizował wyprawę na północ. Niewielka flotylla udała się na północ w roku 1513. Po krótkiej żegludze de León odnalazł ląd. Wybrzeża dostrzeżono 27 marca, a nowo odkryty ląd nazwano Florydą. De León wierzył, że odkrył wyspę. Opłynął półwysep od wschodu i zachodu, lecz nigdzie nie odnalazł źródła.
De Leónowi przypisuje się także odkrycie Prądu Zatokowego. Jako pierwszy wspomniał o prądzie 22 kwietnia 1521 roku w dzienniku podróży, kiedy dwa z jego statków, mimo sprzyjającego wiatru, nie były w stanie poruszać się naprzód.
Po powrocie do Hiszpanii de León złożył raport z odkrycia rozległych ziem, co spowodowało zainteresowanie Hiszpanów eksploracją kontynentu. W 1521 roku zorganizował kolejną wyprawę mającą na celu poszukiwania źródła młodości. Tuż po wylądowaniu na Florydzie, Hiszpanie zostali zaatakowani przez Indian. Ponce de León został raniony w nogę. Wycofał się i odpłynął na Kubę. Zmarł od rany w Hawanie.
Na cześć Juana Ponce de Leóna zostały nazwane miasta Ponce de Leon na Florydzie, oraz Ponce w Portoryko.

</doc>
<doc id="92918" url="https://pl.wikipedia.org/wiki?curid=92918" title="Parti Socialiste">
Parti Socialiste



</doc>
<doc id="92919" url="https://pl.wikipedia.org/wiki?curid=92919" title="Francois Mitterand">
Francois Mitterand



</doc>
<doc id="92921" url="https://pl.wikipedia.org/wiki?curid=92921" title="Herakliusz (cesarz Bizancjum)">
Herakliusz (cesarz Bizancjum)



</doc>
<doc id="92927" url="https://pl.wikipedia.org/wiki?curid=92927" title="Herakliusz (cesarz bizantyński)">
Herakliusz (cesarz bizantyński)

Herakliusz (, – "Herakleios", ; ur. ok. 574, zm. 11 lutego 641) – cesarz wschodniorzymski (bizantyjski) panujący w latach 610–641. Syn Herakliusza, egzarchy Kartaginy. Założyciel dynastii heraklijskiej.
Herakliusza często uważa się za pierwszego cesarza bizantyńskiego, a nie wschodniorzymskiego, ponieważ zastąpił on używany dotąd łaciński tytuł cesarski "caesar imperator augustus" greckim terminem "basileus" oraz zastąpił łacinę używaną w roli języka urzędowego greką.
Droga do władzy.
Herakliusz rozpoczął drogę do korony cesarskiej, kiedy jego ojciec, Herakliusz Starszy, egzarcha Kartaginy, w roku 608 wszczął rewoltę przeciw niepopularnemu uzurpatorowi Fokasowi. Ten sześć lat wcześniej obalił prawowitego władcę, Maurycjusza. Młodszy syn Herakliusza Starszego, Niketas, ruszył z wojskami na Egipt i odbił go z rąk sił Fokasa. Sam przyszły cesarz Herakliusz ruszył na wschód przez Sycylię i Cypr. W 610 Herakliusz zjawił się w Konstantynopolu. Po wejściu w układy ze stołeczną arystokracją, został koronowany na cesarza. Uzurpator Fokas został obalony, a śmierć prawowitego cesarza Maurycjusza zamordowanego w roku 602 pomszczona.
Wojna z Persją.
Herakliusz objął rządy cesarstwa w momencie, kiedy państwo stało na granicy upadku. Na skutek rewolty Fokasa granica na Dunaju została pozbawiona obrońców wystawiając prowincje bałkańskie na niełaskę wojsk inwazyjnych Awarów. Król perski Chosroes II już wcześniej wystąpił przeciwko Fokasowi jako mściciel swojego przyjaciela, obalonego cesarza Maurycjusza, chcąc umieścić na tronie jego domniemanego syna, Teodozjusza, który przebywał na dworze perskim i najprawdopodobniej był samozwańcem. Wykorzystując osłabienie państwa w czasie wojny domowej między Herakliuszem i Fokasem, Chosroes zajął część wschodnich prowincji imperium. W 611 Persowie zajęli bizantyjską Antiochię Syryjską, jedno z największych miast cesarstwa. W 614 wódz Chosroesa II – Szachin wkroczył do Chalcedonu, miasta leżącego po drugiej stronie Bosforu, naprzeciw Konstanynopola. W 613 Persowie z pomocą Żydów zdobyli Damaszek, w 614 padła także Jerozolima, a tamtejszy patriarcha Zachariasz wraz z 35 tysiącami chrześcijan został uprowadzony, żołnierze perscy zabrali relikwie Krzyża Świętego. W 615 wojska cesarskie poniosły porażkę z rąk króla wizygockiego Sisebuta na Półwyspie Iberyjskim. W latach 617–619 Herakliusz zmagał się z uzurpacją egzarchy Rawenny Eleuteriosa. W 619 padła Aleksandria. Żydzi, którzy widzieli w Persach swoich wyzwolicieli, rozpoczęli grabież chrześcijańskich posiadłości, mordowanie i sprzedawanie w niewolę chrześcijan oraz odbudowę Świątyni Heroda w Jerozolimie. Wkrótce jednak Persowie zmienili politykę wobec wyznawców Chrystusa. Wezyrem na dworze perskiego monarchy został chrześcijanin Jazid. Poparto monofizytów, którzy wygnali duchownych uznających kanony soboru chalcedońskiego. W tym samym czasie (626) cesarstwo zaatakowali także Awarowie.
Sytuacja militarna była tak ciężka, że Herakliusz planował przeniesienie stolicy do Kartaginy i zużycie bogactw Kościoła na prowadzenie wojny. Patriarcha Sergiusz oddał cesarzowi skarbiec patriarchalny, ale sprzeciwił się przeniesieniu stolicy do Kartaginy.
Po zreformowaniu armii cesarz sam ruszył na czele wyprawy przeciw Persom w roku 621, będąc pierwszym od czasów Teodozjusza I cesarzem bezpośrednio dowodzącym w polu. Ufny w potęgę murów obronnych Konstantynopola, zostawił miasto, a sam z 50-tysięczną armią przeprawił się przez Azję Mniejszą i ruszył na wschód. W roku 626 Konstantynopol został oblężony przez Awarów, którym na pomoc usiłowali przyjść Persowie przekraczając Bosfor. Bizantyjska flota uniemożliwiła przeprawę sił perskich, zaś Awarowie wkrótce wycofali się, aby stawić czoła Chorwatom atakującym Dalmację.
Tymczasem Herakliusz z wojskiem dotarł w głąb ziem perskich. W 627 roku w bitwie pod Niniwą 70-tysięczna armia Herakliusza rozgromiła perską armię pod wodzą Razatesa, który poniósł śmierć z rąk samego cesarza. Chosroes wciąż nie zgadzał się na zawarcie pokoju, wobec czego Herakliusz ruszył na perską stolicę Ktezyfont. Perska arystokracja obaliła Chosroesa. Było to największe zwycięstwo, jakie odnieśli Rzymianie nad Persami w kilkusetletniej historii konfliktu. Po śmierci Chosroesa II jego następca Kawad II zawarł z Bizancjum pokój. Herakliusz odzyskał zrabowane kilkanaście lat wcześniej relikwie Krzyża Świętego i wraz z żoną Martyną odwiózł je do Jerozolimy.
Schyłek rządów.
Wkrótce na cesarstwo spadła inwazja arabska. Osłabione wieloletnią wojną i sporami natury religijno-narodowej państwo nie było w stanie oprzeć się nowym wrogom. W 635 Chalid ibn al-Walid zdobył Damaszek i Emesę, a w 636 wojska cesarskie przegrały bitwę nad rzeką Jarmuk. W 638, po 7-miesięcznym oblężeniu, patriarcha Jerozolimy Sofroniusz poddał miasto kalifowi Umarowi. W 640 padła Cezarea Nadmorska, a w 640 pod Heliopolis w Egipcie brat cesarski Teodor poniósł klęskę z rąk wodza Amr Ibn al-Asa. W 641 patriarcha Aleksandrii Cyrus wynegocjował, bez zgody cesarza, 11-miesięczny rozejm, w czasie którego wojska bizantyjskie się wycofały. Herakliusz nie dożył tego – zmarł 11 lutego 641.
Herakliusz miał dwie żony: Eudokię, którą poślubił w dniu koronacji, i Martynę (siostrzenicę), poślubioną po śmierci pierwszej żony w 612 – małżeństwu temu bezskutecznie sprzeciwiał się patriarcha Konstantynopola Sergiusz. Z pierwszą żoną miał syna – Konstantyna III, a z drugą – Herakleonasa.
Polityka religijna.
Cesarz prowadził aktywną politykę religijną – popierał doktrynę monoteletyzmu, stworzoną przez patriarchę Sergiusza, mającą pojednać herezję monofizytów z państwem i Kościołem. W 638 cesarz wydał "Ekthesis" – edykt narzucający monoteletyzm: zakazał on poglądu o dwóch działaniach w Jezusie, a narzucał (potępioną później) tezę, iż Jezus miał jedną bosko-ludzką wolę i działanie. Idea pojednania ortodoksji i herezji okazała się wkrótce bezprzedmiotowa, gdyż Arabowie odebrali cesarstwu prowincje, które zamieszkiwali heretyccy monofizyci. Nie zrealizowano także edyktu nakazującego żydom chrzest i porzucenie wiary przodków, choć kilka tysięcy żydów wybrało przejście na chrześcijaństwo.

</doc>
<doc id="92928" url="https://pl.wikipedia.org/wiki?curid=92928" title="Korzeń przybyszowy">
Korzeń przybyszowy

Korzenie przybyszowe – korzenie wyrastające z pędu rośliny oraz z korzeni w strefie ich budowy wtórnej. Mogą współistnieć z korzeniem głównym lub zastępować go. Najczęściej wyrastają one z nasady pędu, ale u niektórych roślin mogą też wyrastać z łodygi lub liści. 
U roślin jednoliściennych korzeń główny szybko zanika, a na jego miejsce z nasady pędu wyrastają korzenie przybyszowe, tworząc tzw. korzenie wiązkowe. U roślin z rodziny wiechlinowatych korzenie przybyszowe mogą wytwarzać się w kolankach źdźbła, u niektórych roślin, np. begonii z blaszki liściowej. 
Odmianą korzeni przybyszowych są korzenie podporowe, jakie występują u roślin rosnących w grząskim podłożu, wyrastające z łodygi na pewnej wysokości nad ziemią i ukośnie wrastające w podłoże. Ich zadaniem jest stabilizacja rośliny. Występują przede wszystkim u roślin rosnących w lasach tropikalnych gdzie podłoże jest bardzo podmokłe (np. u figowców, palm, filodendronów, pandanów). Wśród roślin uprawnych korzenie podporowe wytwarza kukurydza zwyczajna.

</doc>
<doc id="92931" url="https://pl.wikipedia.org/wiki?curid=92931" title="Parenchyma">
Parenchyma

Parenchyma może oznaczać:

</doc>
<doc id="92932" url="https://pl.wikipedia.org/wiki?curid=92932" title="Obniżenie Żytawsko-Zgorzeleckie">
Obniżenie Żytawsko-Zgorzeleckie

Obniżenie Żytawsko-Zgorzeleckie lub Kotlina Żytawska (332.25) – obniżenie tektoniczne, położone pomiędzy Płaskowyżem Budziszyńskim i Pogórzem Łużyckim na zachodzie, Górami Łużyckimi i Grzbietem Jesztedzkim na południu, Pogórzem Izerskim i Górami Izerskimi na wschodzie. Jest częścią Pogórza Zachodniosudeckiego. 
Wyróżnia się tu następujące mikroregiony:
Największą przepływającą rzeką jest Nysa Łużycka, a największe miasta to Görlitz, Zgorzelec, Żytawa, Bogatynia. 
Obniżenie Żytawsko–Zgorzeleckie rozciąga się wzdłuż Nysy Łużyckiej między Pogórzem Wschodniołużyckim w Niemczech, a Pogórzem Izerskim na Dolnym Śląsku w Polsce. Składa się z Kotliny Turoszowskiej, zapadliska tektonicznego wypełnionego trzeciorzędowymi osadami jeziornymi z grubymi pokładami węgla brunatnego, przełomowej doliny Nysy, Obniżenia Zawidowskiego i Równiny Zgorzeleckiej. Między Obniżeniem Zawidowskim, odwadnianym przez dopływ Nysy Łużyckiej – Witkę, z niedużym zbiornikiem zaporowym (5 mln m³) w Niedowie (jezioro Witka), a Równiną Zgorzelecką występują pagóry bazaltowe. Równina Zgorzelecka przedstawia lekko falisty teren rolniczy z niewielkimi płatami leśnymi. Wielkim przekształceniom antropogenicznym uległa Kotlina Turoszowska, przecięta granicami Niemiec i Czech.
Podłoże zbudowane jest z fragmentów bloku karkonosko-izerskiego, przede wszystkim z gnejsów i granitów rumburskich, a podrzędnie – amfibolitów. W okolicach Zgorzelca występują szarogłazy.
W kilku miejscach starsze skały przebite są przez trzeciorzędowe bazalty. W Kotlinie Turoszowskiej występują miąższe osady trzeciorzędowe (neogeńskie) – iły z wkładkami węgli brunatnych.
Turoszowskie złoże węgla brunatnego zalega na obszarze 32 km², przy czym główna jego część znajduje się w Polsce – około 1150 mln ton, pozostała: na terenie Niemiec, w rejonie miasta Żytawy ("Zittau") – około 400 mln ton, i Czech – koło Hrádka nad Nisou. Węgiel pochodzący ze złoża zasila polską elektrownię Turów o mocy osiągalnej (w 2006) 2106 MW. Eksploatacja węgla brunatnego spowodowała powstanie głębokich, nawet do 300 metrów, wyrobisk oraz wysokich hałd (zwałowisk) płonego urobku. We wschodniej części Kotliny Turoszowskiej, w dolinie Miedzianki, leży miasto Bogatynia.
Powierzchnię całego mezoregionu oceniono na 240 km².
Nieoficjalnie stosuje się dla polskiego obszaru nazwę Worek Turoszowski od kształtu przypominającego na mapie worek.

</doc>
<doc id="92936" url="https://pl.wikipedia.org/wiki?curid=92936" title="Cesarstwo Nicejskie">
Cesarstwo Nicejskie

Cesarstwo Nicejskie – stosowana w historiografii nazwa państwa założonego w 1204 roku przez Teodora Laskarysa i jego popleczników na terenie Azji Mniejszej. Państwo to było jednym z państw-spadkobierców Cesarstwa Bizantyńskiego, które upadło po zdobyciu przez siły IV krucjaty Konstantynopola i powstaniu tam łacińskiej monarchii. Trzeba jednak zaznaczyć, iż określenie „nicejskie”, jak i samo „założenie państwa” są używane tylko umownie, podobnie jak określenie „bizantyńskie” czy „założenie” Cesarstwa Bizantyńskiego przez Konstantyna.
Dla władców cesarstwa, jego mieszkańców i dużej części ortodoksyjnych chrześcijan, jak i z czasem sąsiadów, było to po prostu Cesarstwo Rzymskie, tyle że „na uchodźstwie”. Głównym miastem nie był więc Konstantynopol, „Nowy Rzym”, a Nicea, od której pochodzi nazwa stosowana w historiografii. W mniemaniu swoim i dużej części współczesnych Teodorowi, Laskarys nie zakładał żadnego państwa. Wobec upadku dotychczasowej stolicy i abdykacji dotychczasowych władców, w celu ochrony państwowości rzymskiej i autorytetu cesarskiego po prostu przeniósł się do Nicei, gdzie koronowano go na cesarza. W swoich pretensjach Teodor nie był osamotniony, ale wagi jego roszczeniom dodawał fakt koronacji cesarskiej, dokonanej przez ortodoksyjnego patriarchę Konstantynopola (który na czas łacińskiej „okupacji” miasta basileusów, również rezydował w Nicei).
Po 1204 roku prawo do tytułu cesarza rzymskiego uzurpowało sobie kilku innych Rzymian (Greków) z pochodzenia. Najpoważniejszymi z nich byli władcy Epiru, których historia zna jako cesarzy Tesaloniki oraz władcy Cesarstwa Trapezuntu. To jednak Cesarstwo Nicei w 1261 roku ostatecznie odebrało łacinnikom Konstantynopol, przywróciło ortodoksyjny patriarchat i odbudowało silną pozycję państwa.
Sytuacja w Bizancjum.
Upadek Konstantynopola był szokiem dla świata greckiego, wieści o tym wydarzeniu przyjmowano z niedowierzaniem. W świadomości mieszkańców Cesarstwa i jego sąsiadów było ono wieczne, choćby z racji długiej i bogatej historii. Poruszenie spowodowane wieściami o upadku stolicy nie spowodowało jednak zwarcia szeregów w społeczeństwie greckim, ani też nie oznaczało przeprowadzenia jakichś reform mających uratować państwo. Podstawową przyczyną był fakt, że Konstantynopol, miasto cesarzy, był podstawowym spoiwem łączącym różne, odmienne pod względem etnicznym, gospodarczym czy nawet religijnym, prowincje. Jego zdobycie przez łacinników w oczach mieszkańców Bizancjum oznaczało zatem upadek całego cesarstwa i faktycznie, tak też się stało.
Ideologia silnej władzy centralnej, choć w XIII wieku była już fikcją, spowodowała, iż nikt poza tą władzą nie poczuwał się do odpowiedzialności za losy państwa. Uosobieniem i właścicielem państwa był cesarz i dwór rezydujący w Konstantynopolu. Postępująca feudalizacja społeczeństwa spowodowała powstanie grupy bogatych i wpływowych możnych, zwanych archontami, którzy jednak w żaden sposób nie czuli się współodpowiedzialni za państwo. Przeciwnie, wielu z nich było skupionych wyłącznie na realizowaniu swoich interesów, a władza cesarska była przez nich postrzegana jako przeszkoda i ograniczenie. Możni nie mieli zatem zamiaru ratować Bizancjum.
Podobnie rzecz miała się z resztą społeczeństwa. Wysokie podatki, brak ochrony przed nadużyciami urzędników i arystokracji, ostentacyjny dostatek dworu, przywileje podatkowe dla obcych i wiele innych, podobnych czynników, spowodowały zerwanie więzi między zwykłymi mieszkańcami a władzą centralną. Była ona postrzegana jako nieomal obca, element ucisku, wiecznie pragnący pieniędzy i nie dający w zamian żadnych gwarancji i usług. Lokalni przedstawiciele władzy często byli przysyłani ze stolicy, nie mieli żadnych związków z terenami, którymi administrowali. Na domiar złego często postrzegali oni urząd jako okazję do dorobienia się, znane są przypadki nakładania dodatkowych obciążeń fiskalnych na ludność czy kradzież podatków należnych władzy centralnej.
Oprócz braku więzi z państwem społeczeństwo cesarstwa trapiła inna choroba – brak silnego poczucia więzi między jego mieszkańcami. Jedną z przyczyn takiego stanu rzeczy był fakt, że Bizancjum nigdy nie było państwem jednolitym etnicznie. Mieszkańcy różnili się pochodzeniem i językiem, obok siebie żyli na przykład Grecy, Żydzi, Syryjczycy, Arabowie, Turcy, Słowianie, Ormianie czy łacinnicy. Istniały także różnice religijne, mieszkańcy praktykowali różne wyznania chrześcijańskie, także te uważane za heretyckie oraz judaizm i islam. Problem integracji między ogółem społeczeństwa nie powinien więc dziwić, ale sięgał on znacznie głębiej i dotyczył nawet poszczególnych grup etnicznych, szczególnie będących większością w cesarstwie Greków. Przejęcie handlu wewnętrznego przez łacinników spowodowało zamarcie kontaktów między poszczególnymi regionami cesarstwa w Europie i Azji Mniejszej. Ich mieszkańcy nie stykali się ze sobą, rosły regionalne różnice. Słaba identyfikacja z państwem również nie działała na korzyść mocniejszych więzi. Ludzie zamykali się w obrębie niewielkich wspólnot wiejskich, lub miejskich i nie interesowały ich losy całej reszty społeczeństwa. Zwykli mieszkańcy również nie mieli ochoty umierać za cesarstwo. W zasadzie jedynym mocnym czynnikiem integrującym był fakt, iż większość przynależała do kościoła greckiego.
Rozdźwięk między państwem a arystokracją i między państwem a społeczeństwem był jeszcze dopełniany przez rozłam między elitami a zwykłymi mieszkańcami. Archonci byli postrzegani nieomal jako tyrani, nakładali na ludzi dodatkowe obciążenia fiskalne, zmuszali do służby na swoich dworach lub w wojskach, często nielegalnie sprawowali nadzór sądowy i nie szanowali poddanych. Ich interesów również nikt nie miał zamiaru bronić, a Grecy nie widzieli różnicy między archontami a łacińskimi rycerzami.
Próby reakcji.
Wszystkie wyżej wspomniane czynniki sprawiły, że gdy po zdobyciu Konstantynopola łacinnicy podzielili między siebie ziemie cesarstwa i rozpoczęli podbój tych, które nie znajdowały się w ich rękach, nie napotkali w zasadzie na żaden opór ani ze strony możnych, ani ze strony społeczeństwa. Walkę podjęli tylko nieliczni i to zazwyczaj, jak na przykład Leon Sguros w Grecji, w obronie własnych interesów, a nie państwa. Nawoływania kandydatów do cesarskiej korony, którzy uciekli z Konstantynopola, trafiały przeważnie w próżnię. Aleksy III i Aleksy V próbowali organizować opór w Macedonii, ale nie spotkali się z zaangażowaniem miejscowych. Wspomniany Sguros, walczący w obronie własnych posiadłości, został pobity i pozbawiony władzy przez krzyżowców prowadzonych przez Bonifacego z Montferratu. Zwycięzcy założyli szereg władztw takich jak Księstwo Achai, Księstwo Aten czy Królestwo Tesaloniki. Całkowity triumf krzyżowców w europejskiej części cesarstwa wydawał się być blisko, gdy niespodziewanie Michałowi Angelosowi udało się opanować Epir i przetrzymać napór łacinników. Państwo przez niego zapoczątkowane doszło do znacznej pozycji na Bałkanach i zachowywało swoją niezależność nawet po odzyskaniu Konstantynopola przez Greków.
Po upadku Konstantynopola pochodzący z możnego rodu Teodor Laskarys, zięć cesarza Aleksego III, zebrał wokół siebie grupkę możnych i żołnierzy i zbiegł do Bitynii. Kiedy stanął pod murami stolicy prowincji, Nicei, podał się za przedstawiciela swojego teścia i zażądał wpuszczenia do miasta i podporządkowania się jego rozkazom. Lokalne władze, pozostające w konflikcie z cesarzem Aleksym III i wiedzące już o klęsce w Konstantynopolu, odmówiły. Nicejczycy udzielili schronienia jedynie Annie Angelinie, córce cesarza. Teodor udał się wraz ze zbrojnymi w okolice góry Olimp, gdzie założył swoją kwaterę i rozpoczął werbowanie wojsk oraz skupiał wokół siebie ludzi wrogich nowemu, łacińskiemu panowaniu.
Stał się więc w zasadzie niezależnym władcą, ale jego działalność nie była wówczas wcale wyjątkowa. W innych należących do cesarstwa częściach Azji Mniejszej możni lub dowódcy wojskowi robili to samo. Na przykład w Filadelfii Teodor Mangafas ogłosił się niezależnym władcą, podobnie jak Saba Asyden w Samsunie, nieopodal Miletu i Manuel Maurozomes w dolinie Meandru. W Trapezuncie, jeszcze przed upadkiem Konstantynopola, władzę zdobył Aleksy Komnen, który później ogłosił się cesarzem. Dzięki pomocy wojsk gruzińskich i poparciu greckiej ludności Aleksy rozciągnął swoje panowanie nad niemal całym małoazjatyckim wybrzeżem Morza Czarnego i nad Paflagonią.
Teodor, który nosił się z zamiarem ogłoszenia się cesarzem i walki z łacinnikami w celu odbudowy cesarstwa, znajdował się więc w trudnym położeniu. Oprócz sił łacińskich zagrażali mu także greccy rywale, ale największym problemem była bierność Nicei, która najprawdopodobniej zamierzała podporządkować się cesarzowi łacińskiemu Baldwinowi z Flandrii. Mimo przeciwności Teodorowi udało się zebrać trochę wojska, a jego władzę uznało kilka twierdz i mniejszych miast w Bitynii.
Początki.
Jeszcze w 1204 roku hrabia Ludwik z Blois, który na mocy układu otrzymywał tytuł księcia Nicei, wyruszył do Azji Mniejszej, aby podporządkować sobie tereny, które mu przyznano. Łacinnicy popełnili jednak błąd, który zadecydował o zmianie nastawienia lokalnych władz i mieszkańców do Teodora. Zaczęli rekwirować majątki i przekazywać je w ręce swojego rycerstwa. Skłoniło to Greków do przechodzenia na stronę Laskarysa, który jako jedyny dawał nadzieję na skuteczny opór. Wojska Ludwika z Blois, prowadzone przez około setkę rycerstwa, wylądowały w Pegaj, zajęły Panormos i ruszyły w głąb Bitynii w stronę Pojmanenon. Tam łacinnicy natknęli się na wojska Laskarysa, które mimo zaciętego oporu nie potrafiły skutecznie przeciwstawić się szarży ciężkiej jazdy. Grecy ponieśli porażkę, a Pojmanenon i Lopadion wpadły w ręce łacinników, którzy oblegli też Prusę. Potężne fortyfikacje i zaciętość obrońców uratowały miasto, ale wycofujący się łacinnicy zajęli Nikomedię.
Jesienią tego samego roku pojawiło się w Azji Mniejszej nowe, poważne zagrożenie. Henryk z Flandrii, brat cesarza Baldwina, wylądował na czele silnego hufca w Abydos. Na jego stronę przeszli dodatkowo miejscowi Ormianie, osiedleni tu wcześniej przez cesarzy, którzy stykali się z wrogim nastawieniem greckiej ludności. Przy ich pomocy opanował niemal całą Troadę. Z Abydos wojska łacińskie pomaszerowały do Adramyttium, gdzie nie napotkały żadnego oporu. Henryk w krótkim czasie podbił więc ziemie od Hellespontu aż do zatoki Adramyttiun i to bez większych strat. Filadelfijski cesarz Teodor Mangafas wyruszył przeciwko Henrykowi, ale został szybko rozbity. Teodor Laskarys wydawał się być bezradny.
Ekspansja Henryka niespodziewanie jednak ustała. Był to efekt nowego konfliktu między łacinnikami a Bułgarami. Kałojan z bardzo silną armią obległ Adrianopol i cesarz Baldwin wezwał wszystkich swoich wasali na pomoc. Razem z Henrykiem wycofywali się także Ormianie, ale zostali oni wkrótce opuszczeni przez zachodnich sojuszników, którzy na wieść o klęsce pod Adrianopolem udali się w okolice miasta, śpiesząc na pomoc rozbitym rodakom. Grecy wykorzystali sytuację i zmasakrowali wszystkich Ormian z Troady, którym nie udało się wcześniej przeprawić przez Hellespont.
Zasługi Teodora w obronie Bitynii przed łacinnikami oraz fakt, że jako jedyny w tym regionie dysponował większymi wojskami, sprawiły, iż Nicea otworzyła przed nim swe bramy i uznała jego władzę. Miasto i cały region stały się od tego momentu osią planów Teodora w restytucji Cesarstwa Bizantyjskiego. Dwór Laskarysa był schronieniem dla wszystkich urzędników, możnych, arystokratów, żołnierzy i duchownych, którzy albo nie zgadzali się z nową władzą, albo zdążyli już wejść z nią w konflikt.
Teodor I Laskarys.
Dla uprawomocnienia swych pretensji do Konstantynopola i przewodzenia wszystkim jego byłym poddanym Teodor potrzebował korony cesarskiej. Aby uwiarygodnić swój tytuł pragnął koronacji z rąk patriarchy w związku z czym posłał w 1206 do Didymotyki, gdzie schronił się biskup Konstantynopola, Jan X Kamateros. Jan zgodził się na przybycie do Nicei i miasto to uczynił swoją siedzibą. Koronacji cesarskiej Teodora dokonał jednak dopiero jego następca Michał IV Autorejan w 1208 roku. Przeniesienie ortodoksyjnego patriarchatu konstantynopolitańskiego do Nicei uprawomocniło pretensje Laskarysa do Bizancjum. Kościół był najmocniejszym spoiwem tożsamości byłych poddanych Konstantynopola i jego poparcie oznaczało w zasadzie oficjalne uznanie tytułu przez większość, jeśli nie wszystkich rdzennych mieszkańców cesarstwa. Laskarys, w przeciwieństwie do innych, którzy dokonali uzurpacji, stawał się odtąd legalnym władcą, a jego władztwo – odrodzonym państwem basileusów. Państwo to przeszło do historii pod nazwą Cesarstwa Nicejskiego, ale dla współczesnych mu Greków było to po prostu Cesarstwo. Teodor zorganizował państwo na wzór Bizancjum, system administracji i dwór były utrzymane w zasadzie w niezmienionej formie. Ideologia sformułowana na dworze w Nicei zakładała odzyskanie wszystkich ziem zamieszkanych przez Greków i rządzonych niegdyś przez basileusów z Konstantynopola.
Początki istnienia Cesarstwa Nicejskiego wypełniają wojny. Było to spowodowane kilkoma czynnikami. Na pewno dużą rolę odgrywała rywalizacja z innymi władcami uważającymi się za spadkobierców cesarstwa, którzy również rościli sobie prawa do korony. Znajdowali się wśród nich zarówno łacińscy cesarze Konstantynopola, jak i Grecy. Kolejnymi powodem wojen było dążenie Turków seldżuckich do ekspansji w Azji Mniejszej. Państwo Laskarysa było bardzo niekorzystnie położone. Graniczyło bowiem w sposób bezpośredni z samymi wrogami. Były to zarówno tereny zajęte przez łacinników, cesarstwo braci Komnenów, ziemie Manuela Maurozomesa i Teodora Mangafasa oraz sułtanat Rumu. Do tego dochodziły jeszcze pomniejsze emiraty tureckie i niewielkie władztwa greckie.
Wojny z Grekami.
Łacinnicy, zajęci walkami z Bułgarami, chwilowo nie byli w stanie na poważnie zagrozić cesarstwu Laskarysa, ale w tym czasie doszło do wojny z ekspansjonistycznie nastawionymi braćmi Komnenami. Od momentu zdobycia Trapezuntu Dawid na czele wojsk posuwał się wzdłuż wybrzeży Morza Czarnego, zajmując kolejne ziemie. Udało mu się także podporządkować sobie Paflagonię i w 1206 roku wkroczył do Bitynii. Opanował Herakleę i pewny sukcesu, posłał swego generała, Synadenosa aby ten zajął Niceę. Laskarys tymczasem wyruszył naprzeciw armii prowadzonej przez Synadenosa. Do spotkania doszło nad rzeką Sangarios, a walki zakończyły się zwycięstwem Nicejczyków. Dawid Komnen musiał się wycofać do Heraklei, która pozostawała pod jego kontrolą.
Dzięki temu sukcesowi Teodor mógł poświęcić swoje wysiłki na podporządkowanie sobie pomniejszych władców greckich. Manuel Maurozomes, który rządził w dolinie Meandru, poślubiając córkę sułtana Ikonium, wszedł w sojusz z Seldżukami. Zagrożony przez Nicejczyków zwrócił się do swojego teścia o pomoc zbrojną. Sułtan Kaj Chusrau przysłał część swoich wojsk na pomoc sojusznikowi, ale Teodorowi kolejny raz udało się zwyciężyć i dolina Meandru weszła w skład jego państwa. Władzę Laskarysa uznał także filadelfijczyk Teodor Mangafas oraz Saba Asyden, zarządca Samsun.
I wojna z łacinnikami.
Pod koniec 1206 roku łacinnicy wznowili działania wojenne na terenie Azji Mniejszej i pozyskali sobie cennego sojusznika. Dawid Komenen, który dotychczas zarządzał częścią ziem położonych na południowym wybrzeżu Morza Czarnego w imieniu swojego brata, złożył hołd lenny Henrykowi. Wydarzenie to niosło ze sobą spore zagrożenie dla Nicei, ale z drugiej strony oznaczało skłócenie Dawida z Aleksym i zwiększało poparcie duchowieństwa greckiego dla Teodora – Komenenowie okazywali się bowiem sojusznikami łacinników. Pierwsze starcia Dawida z Laskarysem zakończyły się zwycięstwem Nicejczyków, udało im się nawet zdobyć łaciński Pegaj. Do ofensywy przystąpili wówczas łacinnicy z cesarzem Henrykiem na czele. Odbili Pegaj, a armia prowadzona przez około 140 ciężkozbrojnych rycerzy wkroczyła do Bitynii. Krzyżowcy zajęli Kyzikos, Charaks na południowym wybrzeżu zatoki nikomedyjskiej i Kiwotos oraz ufortyfikowali się w klasztorze świętej Zofii nieopodal Nikomedii. Ośrodki te służyły im jako bazy wypadowe, z których nękali okolice Nicei.
Sytuacja Teodora wydawała się być rozpaczliwa, ale udało mu się zawrzeć porozumienie z carem bułgarskim, Kałojanem. Bułgarzy i Wołosi w 1207 roku ponownie oblegli Adrianopol, a sprzymierzone z nimi oddziały Kumanów dokonywały łupieżczych rajdów na okolice Konstantynopola. Henryk musiał przerzucić większą część swych sił do Europy. Osłabione garnizony Kiwotos i Kyzikos zostały zaatakowane przez przeważające siły greckie. Sytuacja łacinników była bardzo trudna, uratowała ich dopiero odsiecz prowadzona osobiście przez cesarza. Ostatecznie oblężenie zakończyło się ewakuacją łacińskiej załogi. W międzyczasie Konstantyn Laskarys, brat Teodora, zwyciężył doświadczonego Thierrego z Los pod Nikomedią, którą ten oblegał. Krzyżowcy znaleźli się w odwrocie, a ich przetrwanie było zależne od pomocy z Konstantynopola, który tymczasem był poważnie zagrożony przez Bułgarów i nie zawsze był w stanie takiej pomocy udzielić.
Wiedząc o problemach łacinników, Teodor zaproponował Henrykowi dwuletni rozejm. Warunkiem było zburzenie przez łacinników fortyfikacji w Kyzikos i w kompleksie klasztornym Świętej Zofii. W zamian obiecywał uwolnienie wszystkich jeńców i zatrzymanie akcji militarnych na dwa lata. Łacinnicy musieli przyjąć te warunki i w 1207 roku Kyzikos i Nikomedia wpadły w ręce Laskarysa. Późniejsze wypadki nie były zbyt korzystne dla Greków. Tego samego roku, w czasie oblężenia Tesaloniki, Kałojan został zamordowany. Jego następca na tronie bułgarskim, Borił, okazał się nie być tak uzdolniony, a poza tym doszedł do władzy w wyniku zamachu i uzurpacji, co spowodowało konflikty wewnętrzne. Bułgarskie zagrożenie dla Konstantynopola było więc w dużym stopniu zneutralizowane. Wobec tego Teodor starał się zawrzeć z Henrykiem długoterminowy pokój, ale jego propozycje były cały czas odrzucane. Wiedząc o roli i znaczeniu papieża, Laskarys próbował nakłonić go do poparcia projektu pokoju między chrześcijanami i wysłał do Rzymu specjalne poselstwo. Proponował oddanie łacinnikom wszystkich europejskich posiadłości Bizancjum w zamian za odstąpienie od Azji Mniejszej. Odpowiedź Innocentego III rozwiała nadzieje Nicejczyków. Papież uznawał wprawdzie wyczyny IV krucjaty za haniebne i czuł się w obowiązku zadbać o pokojowe rozwiązanie konfliktu grecko-łacińskiego (obiecał przysłać na wschód swojego legata), ale z drugiej strony pouczał Teodora o konieczności uznania panowania Henryka, udzielenia pomocy jego wojskom w walce z niewiernymi i usprawiedliwiał podbój cesarstwa, pisząc, iż była to kara boża za greckie herezje.
Wojna z Turkami.
Teodor wykorzystał zawieszenie broni do poszerzenia swoich wpływów, tak że do 1209 roku panował już nad ziemiami rozciągającymi się od Paflagonii do Karii. Sukcesy Greków mocno zaniepokoiły sułtana Kaj Chusrau, dlatego w 1209 roku zawarł on za pośrednictwem Wenecji sojusz z łacinnikami z Konstantynopola. Laskarys odpowiedział sojuszem z Ormianami z Cylicji. Sytuacja wydawała się mniej więcej wyrównana, do czasu, gdy na turecki dwór przybył zdetronizowany cesarz Aleksy III, który w zamian za pomoc w uzyskaniu tronu w Nicei obiecywał odstąpić Turkom część ziem odrodzonego cesarstwa. Seldżucy, licząc na rozłam w obozie nicejskim, przyjęli ofertę. Sułtan, chcąc nadać swojemu działaniu znamiona legalności, wysłał do Nicei poselstwo z żądaniem abdykacji Teodora na rzecz Aleksego, w przeciwnym razie grożąc wojną. Laskarys absolutnie nie zgodził się na tureckie warunki i zaczął zbierać wojska. Sułtan uderzył więc na dolinę Meandru. Cesarz tymczasem zebrał armię, której trzon stanowiło wówczas około 800 ciężkozbrojnych łacińskich rycerzy, i w 1211 roku ruszył na obleganą Antiochię nad Meandrem. W okolicach miasta doszło do dramatycznej bitwy, która mimo ciężkich strat zakończyła się zwycięstwem Greków, a Kaj Chusrau zginął, co oznaczało koniec wojny i na pewien czas neutralizowało zagrożenie ze strony sułtanatu. Zwycięstwo pozwoliło również pozbyć się zagrożenia ze strony Aleksego III, który wpadł w ręce Teodora i został przez niego zmuszony do wycofania się z życia publicznego i wstąpienia do klasztoru.
Zwycięstwa nad łacinnikami i Turkami, jednoczenie ziem greckich i koronacja cesarska z 1208 roku sprawiły, że dwór w Nicei zalała fala arystokratów, żołnierzy, duchownych i możnych wrogo nastawionych do łacińskiego panowania. Działalność legata papieskiego w europejskiej części cesarstwa sprawiła, iż wzmagał się opór kleru greckiego wobec nowych władz, kościół zachęcał wręcz do popierania Teodora.
II wojna z łacinnikami.
Pokój z łacinnikami przetrwał do 1214 roku, kiedy to Henryk na czele licznej armii przekroczył Hellespont i praktycznie bez walki zajął Pojmanenon. Jednak już w pobliskim Lenitanes miejscowy garnizon, dowodzony przez Dermokaitesa i zięcia Teodora, Andronika Paleologa, stawił bardzo silny opór. Oblężenie tej mało znaczącej twierdzy ciągnęło się przez około 40 dni. Ostatecznie zakończyło się ono sukcesem łacinników, ale zwycięstwo to było okupione dużymi stratami. Henryk pomaszerował następnie na Nimfajon, licząc, że sprowokuje w ten sposób Laskarysa do walnej bitwy, ale cesarz nicejski, wiedzący o przewadze łacinników w otwartym polu, unikał tego typu starcia, koncentrując się na obronie warownych twierdz. Po raz kolejny los okazał się łaskawy dla Nicei. W czasie kampanii w Azji Mniejszej cesarstwo łacińskie zostało zaatakowane przez Despotat Epirski i Henryk musiał wycofać się do Europy. Teodor zaproponował wówczas pokój. Na mocy zawartego porozumienia łacinnicy zatrzymywali północno-zachodnią część Azji Mniejszej po Adramyttium na południe. Dalsze tereny, aż do granicy seldżuckiej, zostały przyznane cesarstwu w Nicei. Henryk zmarł w 1216 roku, a stosunki między cesarstwami unormowały się. Z tym że państwo łacińskie po śmierci Flandryjczyka weszło w okres zamętu i upadku, a państwo greckie cały czas rosło w siłę.
Teodor poślubił córkę cesarzowej Jolanty, Marię, chcącej w ten sposób ułagodzić Laskarysa. Gdy jednak Piotr z Courtenay zmarł, Teodor użył swojego związku jako pretekstu do ataku na ziemie cesarstwa łacińskiego. Przybycie nowego cesarza Roberta ze znacznymi siłami zmusiło Greków do zaprzestania działań wojennych i odnowienia pokoju. Teodor zaoferował nawet Robertowi rękę swojej córki, ale prawdopodobnie z powodu oporu duchowieństwa greckiego do ślubu nie doszło. Teodor, faktyczny zbawca greckiego cesarstwa, zmarł po ciężkiej chorobie w 1222 roku.
Jan Dukas Watatzes.
Tło.
Siły militarne łacinników i ich pozycja były mocno nadwyrężone. Po pierwszych sukcesach znaczna część rycerzy ze swoimi hufcami powróciła na zachód lub udała się z pielgrzymką do Palestyny. Ci, którzy zostali, wykroili dla siebie lenna, nieraz odległe od Konstantynopola, i niekoniecznie byli chętni do przybycia pod cesarskie sztandary. Wieści o klęskach łacinników w walkach z Epirem, Niceą i Bułgarami zniechęcały wielu do przybycia na wschód. Talenty Henryka z Flandrii pozwalały cesarstwu odgrywać aktywną rolę na arenie międzynarodowej, ale po jego śmierci nowy cesarz, Piotr z Courtenay, wpadł w ręce despoty epirskiego i cesarstwo przez pewien czas pozostawało bez władcy. Gdy w końcu władzę objął Robert z Courtenay, okazało się, że nie był on postacią tego formatu co Henryk.
Cesarstwo miało również potężnego wroga w osobie despoty epirskiego, Teodora Angelosa. Prowadził on bardzo przemyślną grę polityczną z papieżem, którego mamił obietnicami przejścia na katolicyzm i unii dwóch kościołów. Papież surowo zabraniał łacińskim władcom atakowania posiadłości Teodora, a ten tymczasem zbierał siły. Zajął królestwo Tesaloniki rządzone przez nieletniego króla Demetriusza, który w zasadzie nie dysponował armią. Teodor koronował się w Tesalonice na cesarza i rozpoczął odbijanie europejskich posiadłości Bizancjum. Robert próbował przeciwstawić się postępom Epiru, ale w bitwie pod Serres poniósł druzgocącą klęskę. Teodor Angelos mógł bez przeszkód skonsolidować swoje panowanie na nowo zdobytych terenach.
Tymczasem w Nicei zmarł cesarz Teodor I Laskarys. Nie pozostawił po sobie męskiego potomka, więc kwestia sukcesji pozostawała sprawą otwartą, zwłaszcza że w jego cesarstwie, podobnie jak wcześniej w Konstantynopolu, nie było jakichś jasno określonych zasad następstwa tronu. Naturalnym kandydatem do korony cesarskiej wydawał się być Jan Watatzes, mąż córki Teodora, Ireny. Jego zwolennikami było zarówno wojsko, większość możnych, jak i duchowieństwo. Miał on jednak przeciwników, którzy skupili się wokół braci Teodora, Izaaka i Aleksego Laskarysów, którzy również zgłosili pretensje do tytułu cesarskiego. Izaak i Aleksy, widząc poparcie, jakim cieszył się Jan w Nicei, zbiegli ze swymi stronnikami na dwór cesarza do Konstantynopola, gdzie spodziewali się pomocy.
Walki z łacinnikami.
Robert, chcąc zrekompensować sobie straty na rzecz Epiru, postanowił wykorzystać pretensje Izaaka i Aleksego do korony i zaatakować Niceę. Wojska łacińskie przeprawiły się do Azji Mniejszej i wylądowały w Lampsaku. Następnie skierowały się w stronę Pojmanenon, gdzie 20 lat temu krzyżowcy odnieśli zwycięstwo nad armią Teodora. Tu czekał na nich Jan Watatzes ze wszystkimi swoimi siłami. Pewni siebie łacinnicy od razu przeszli do szarży, ale mądra taktyka Greków pozwoliła im tym razem zwyciężyć. W bitwie zginęło wielu rycerzy, wielu dostało się też do niewoli, podobnie jak Izaak i Aleksy Laskarysowie.
Jan wykorzystał fakt rozbicia łacińskiej armii i zimą 1224 roku zajął Pojmanenon, Lentianes, Charioros, Werweniakon i wszystkie twierdze łacińskie po azjatyckiej stronie Hellespontu, poza Pegaj. Część wojsk nicejskich przeprawiła się do Europy, zajmując Madytos i Gallipoli. Nicejska flota opanowała także Lesbos. Grecy z Adrianopola na wieść o zbliżających się wojskach Watatzesa zmusili do wycofania się z miasta łaciński garnizon. Wysłali posłów do wojsk nicejskich, oferując poddanie Adrianopola. Doszło do porozumienia i oddział wojsk Watatzesa wyruszył, aby obsadzić miasto. Na przeszkodzie stanął jednak cesarz Tesaloniki, Teodor, który dowiedziawszy się o sukcesach Nicei, wyruszył w kierunku Adrianopola, jednocześnie przekonując jego mieszkańców przez posłów o swojej wyższości nad rywalem z Azji Mniejszej. Wojska Jana odstąpiły od miasta i wycofały się.
Oddanie Teodorowi władzy nad Adrianopolem okazało się korzystnym rozwiązaniem. To Angelosa postrzegano za największe zagrożenie i to przeciwko niemu zaczęli działać zarówno Bułgarzy cara Iwana Asena, jak i łacinnicy. Cesarz łaciński, jeśli chciał skupić wszystkie swe siły na zwalczaniu zagrożenie ze strony Epiru, musiał zawrzeć pokój z Janem. Doszło do rozmów, a w 1225 roku obydwie strony zawarły porozumienie, na mocy którego cała Azja Mniejsza została uznana za strefę wpływów Nicei. Łacinnicy zatrzymywali tylko wąski pas wybrzeża leżący po przeciwnej stronie Konstantynopola i okolice Nikomedii.
Problemy wewnętrzne.
Zwycięska wojna była olbrzymim sukcesem w polityce zewnętrznej, ale Niceę trapiły także problemy wewnętrzne związane z arystokracją. Możne bizantyjskie rody, które przybyły do Azji Mniejszej, czuły się elitami cesarstwa i uważały, że mają prawo do decydowania o jego kształcie, niestety były skupione głównie na swoim interesie, torpedując niekorzystne dla nich reformy, które byłyby jednak pożyteczne dla całego społeczeństwa. Co znaczniejsi spośród arystokratów marzyli też o cesarskiej koronie. Właśnie na tym tle doszło do sporu między Janem a jego kuzynem, Andronikiem Nestongosem. Andronik zawiązał spisek mający na celu obalenie Jana i objęcie władzy w Nicei. Pozyskał sobie sojuszników wśród wysoko postawionych możnych i kiedy już miał otwarcie uderzyć w Jana, spisek został wykryty. Zauszników Andronika ukarano, ale jemu samemu udało się zbiec do Turków seldżuckich, pośród których pozostawał do końca swojego życia.
Jan, mimo oporu możnych, zaczął realizować swoje reformy zmierzające do poprawienia sytuacji finansowej mieszkańców cesarstwa i do usprawnienia jego systemu militarnego. Jego najwierniejsza sojuszniczką w dążeniu do zmian była cesarzowa Irena, której autorytet nieraz pozwalał pozyskać zwolenników dla cesarskich pomysłów. W 1233 roku Jan musiał po raz kolejny zmagać się z buntem arystokraty. Tym razem przeciwko cesarzowi wystąpił Leon Gawalas, zarządca wyspy Rodos. Tym razem jednak walki potoczyły się nie po myśli władcy i musiał on dożywotnio oddać władzę na Rodos Leonowi, który wprawdzie nominalnie pozostawał wasalem Jana, ale w praktyce był zupełnie niezależny.
Kwestia bułgarska.
W 1228 roku zmarł Robert z Courtenay, a władzę po nim odziedziczył jedenastoletni Baldwin II. Tragiczna sytuacja cesarstwa łacińskiego wymagała jednak silnego władcy, zdolnego do samodzielnego podejmowania decyzji. Wybór dostojników łacińskich padł na Jana z Brienne, tytularnego króla Jerozolimy i dowódcę papieskiej armii. W 1229 roku w Perugii posłowie z Konstantynopola zawarli układ z Janem, oddający mu regencję w cesarstwie, ale przygotowania do przybycia na wschód zajęły mu jeszcze dwa lata. W czasie jego nieobecności regentem był Narjot z Toucy.
W traktacie z Perugii ziemie cesarstwa nicejskiego wymieniono jako posiadłości cesarzy łacińskich, co doprowadziło do konfliktu z Janem Watatzesem. Nie zdecydował się on jednak na otwartą wojnę, obawiając się reakcji cesarza Tesaloniki i cara Bułgarii, którzy mogliby wykorzystać okazję i zająć Konstantynopol przed Nicejczykami. W 1230 doszło do konfliktu między Teodorem a Iwanem Asenem. Wojska bułgarskie i tesalonickie starły się w bitwie pod Kłokotnicą, która zakończyła się miażdżącym zwycięstwem cara, a sam Teodor dostał się do niewoli. Dzięki temu zwycięstwu Iwan Asen zdobył hegemonię w europejskiej części Bizancjum, odbierając Tesalonice władzę nad Tracją, Macedonią i Albanią, a także rugując jej wpływy z Serbii. Car bułgarski nie przesadzał, chwaląc się w inskrypcji znajdującej się w kościele Czterdziestu Męczenników w Tyrnowie, iż podbił wszystkie ziemie między Draczem a Adrianopolem. Jedynie Konstantynopol i przyległe doń tereny pozostały w rękach łacinników, ale i oni musieli liczyć się ze zdaniem Iwana.
Sojusz z Bułgarią.
W 1231 roku Jan z Brienne w końcu pojawił się na wschodzie, co wywołało oburzenie w Bułgarii, której władca sam liczył na tytuł regenta. Nowy regent chciał wzmocnić osłabione cesarstwo i w tym celu postanowił zaatakować Niceę. Wiosną 1233 roku w Lampsaku wylądowała silna armia łacińska. Jan z Brienne cieszył się opinią znakomitego dowódcy, ale w osobie Jana Watatzesa znalazł godnego rywala. W ciągu czterech miesięcy, wypełnionych walkami, łacinnikom udało się opanować tylko Pegaj i Keramidi, twierdzę leżącą nieopodal Kyzikos. Jan z Brienne nie próżnował jednak w kwestii polityki zagranicznej i wkrótce do Konstantynopola zaczęły napływać coraz to liczniejsze oddziały z Europy Zachodniej. Zaalarmowany Watatzes zwrócił się z ofertą sojuszu do Iwana Asena, który również planował zająć ziemie łacinników.
Sojusz został przypieczętowany zaręczynami Teodora z Heleną. Watatzes, wiedząc o bułgarskim wsparciu, zebrał swoje wojska, odbił Lampsak i w 1235 roku przeprawił się przez Hellespont. Szybko udało mu się opanować Galipol i wiele innych miast trackiego Chersonezu. W Galipolu doszło do spotkania Jana z Iwanem Asenem, oficjalnie podpisano układ sojuszniczy po czym niezwłocznie przystąpiono do ataku na Konstantynopol. Zima przerwała działania wojenne, ale już w 1236 roku sojusznicy zaatakowali ponownie, zarówno od strony lądu, jak i morza. Oblężone miasto wytrwale odpierało kolejne szturmy, ale jego sytuacja była tak tragiczna, że cesarz Baldwin II zbiegł na Zachód, gdzie podróżował po królewskich i książęcych dworach, prosząc o odsiecz.
Gdy wydawało się już, że Grecy ponownie opanują miasto cesarzy, Iwan Asen niespodziewanie dokonał zwrotu w swojej polityce. Prawdopodobnie zrozumiał, że upadek Cesarstwa Łacińskiego wyjdzie na dobre przede wszystkim Janowi Watatzesowi i zamiast słabego państewka, będzie miał za sąsiada świetnie zorganizowane cesarstwo, dążące do odzyskania wszystkich ziem należących niegdyś do Bizancjum. Bułgarzy sprzymierzyli się z Kumanami i łacinnikami i wspólne oblegli Tzurulon, główną twierdzę Jana w Tracji. Sukces sojuszników był blisko, jednak i tym razem car bułgarski dokonał zmiany przymierzy. Tym razem był to prawdopodobnie efekt silnego wstrząsu jakiego doznał po śmierci żony, jednego z synów i patriarchy bułgarskiego, a także zarazy, która wybuchła w jego państwie. Iwan uznał, że wydarzenia te są znakiem gniewu bożego za zdradzenie ortodoksyjnego cesarza, i w 1237 roku zawarł pokój z Janem, a Bułgaria wycofała się z aktywnej polityki względem cesarstwa.
Iwan Asen po wycofaniu się z łacińskich ziem poślubił Irenę, córkę cesarza Tesaloniki, Teodora, zwracając przy tym swojemu teściowi wolność. Teodor zbiegł do Tesaloniki, gdzie rządy sprawował jego brat Manuel. Za namową Teodora, jego syn, Jan, wystąpił przeciwko wujowi, wygnał go z kraju i sam objął władzę. Manuel udał się do Attalii, skąd ruszył do Nicei, gdzie zwrócił się do Jana Watatzesa z prośbą o interwencję. Cesarz nicejski dał mu sześć statków i pieniądze na zaciąg żołnierzy. Manuel wylądował na czele wojsk w Demetrias i opanował ziemie leżące od Farsali i Larisy aż do Platamonu. Korzystając z zamętu, trzeci z braci Angelosów, Konstantyn, zawładnął częścią Tesalii i również proklamował się władcą. Wydawało się, że cesarstwo Tesaloniki pogrąży się w wojnie domowej, ale dyplomatyczne talenty Teodora sprawiły, iż jego syn Jan zawarł bliski sojusz ze swoimi wujami, a Manuel zdradził Watatzesa. Do sojuszu dołączył łaciński książę Aten. W 1238 roku w wyniku umiejętnych działań Teodora, europejska część cesarstwa bizantyjskiego połączyła się przeciwko Janowi Watatzesowi.
Walki w Europie.
W 1239 roku na wschód powrócił Baldwin II na czele pokaźnych wojsk. Jego sprawę poparło zarówno papiestwo, jak i Francja, oddając mu pieniądze na zaciąg armii oraz ogłaszając, że udanie się do Konstantynopola w celu walki z Grekami będzie traktowane jak wzięcie udziału w wyprawie krzyżowej. Dodatkowo mógł Baldwin liczyć na wsparcie Kumanów, których duża liczba osiedliła się na terenach rządzonych przez łacinników. W 1240 młody cesarz podjął nową ofensywę przeciwko Nicei, oblegając Tzurulos. Twierdza wprawdzie padła, ale kontratak Watatzesa pozbawił łacinników wszystkich posiadłości w Azji Mniejszej poza Chalcedonem i Skutarionem. Na domiar złego łacińscy najemnicy, którym Baldwin zalegał z żołdem, zaczęli masowo wracać do Europy Zachodniej, tak że jego armia w zasadzie przestała istnieć. Obawiając się jednak reakcji papiestwa i zachodnich władców, Jan nie zdecydował się na uderzenie na Konstantynopol.
Zamiast tego postanowił zjednoczyć pod swoją władzą wszystkie greckie władztwa w Europie. Przygotowując się do uderzenia na ziemie Angelosów, zawarł przymierze z kumańskimi wodzami, chcąc wykorzystać ich znakomitą lekką jazdę. Oddziały kumańskie okazały się tak wartościowe, że Jan zaczął osiedlać Kumanów w Azji Mniejszej, tworząc dla nich specjalne osady we Frygii i dolinie Meandru. Przed otwartym atakiem na Tesalonikę Jan użył podstępu, aby pozbyć się najgroźniejszego z Angelosów, Teodora. W tym celu zaprosił go do Nicei, pod pretekstem omówienia wspólnego planu działania przeciwko Bułgarom i łacinnikom. Zmysł polityczny tym razem zawiódł Teodora i został on uwięziony przez Nicejczyków. Armia Jana Watatzesa w 1242 roku przekroczyła Hellespont i odnosząc kilka pomniejszych zwycięstw, utorowała sobie drogę do Tesaloniki. W czasie oblężenia miasta do obozu nicejskiego przybyło poselstwo informujące o Mongołach, którzy wtargnęli do Azji Mniejszej. Jan musiał odstąpić od murów Tesaloniki i wrócić do Azji. Wcześniej jednak zawarł pokój z Angelosami, których zmusił do wyrzeczenia się cesarskich ambicji i uznania go jedynym prawowitym władcą. Jan i Teodor oddali cesarskie insygnia i uznali się wasalami Jana, a ten w zamian obdarzył ich tytułami despotów.
Najazd mongolski.
Po powrocie do Azji Mniejszej Jan zastał panikę. Zagrożone były sułtanat Ikonium i cesarstwo Trapezuntu jako państwa graniczące z terenami, z których przybywali Mongołowie. Nicea wydawała się jednak być w nie lepszej sytuacji. Pierwsze uderzenie faktycznie dotknęło Greków z Trapezuntu i Turków seldżuckich. Pośpiesznie zebrana przez sułtana Kaj Chusrau II armia poniosła druzgocącą klęską w bitwie pod Köse Dağ w 1243 roku. Po klęsce cesarz nicejski zawarł sojusz z Turkami, którzy zebrali pozostałości swoich armii i przyłączyli się do Greków. Cesarstwo Trapezuntu stało się wasalem mongolskim. Również sułtanat Ikonium ostatecznie został trybutariuszem Mongołów. Nicea ocalała dzięki temu, że Mongołowie zmienili kierunek natarcia i uderzyli na Syrię. Nie doszło do katastrofy, a najazd mongolski w zasadzie poprawił pozycję Nicei względem wschodnich sąsiadów ciężko doświadczonych walkami.
Ostatnie lata.
Gdy minęło zagrożenie ze wschodu, Jan mógł ponownie skupić się na swoich zachodnich sprawach. Sytuacja na Bałkanach była sprzyjająca, zwłaszcza że Bułgaria, jedyny poważny rywal Jana, znajdowała się w kryzysie dynastycznym. Koloman, został w 1246 roku otruty i władcą ogłoszono nieletniego Michała. Państwo było poza tym zagrożone przez Mongołów i musiało płacić im coroczny trybut. Jan w 1246 roku rozpoczął swoją kampanię, mającą na celu odzyskać dawne bizantyjskie posiadłości w Tracji. Zajął Seres, twierdzę w Melenikon wydali mu jej greccy mieszkańcy, opanował Skupes, Prosakon i Pelagonię. Cała Tracja, aż do górnego biegu Maricy znalazła się pod władzą nicejskiego cesarza. Szybko opanował też część Macedonii rozciągającą się do Wardaru. Jan odniósł również sukcesy w czasie swojej kampanii w Tesalii, gdzie zlikwidował resztki dawnego cesarstwa Angelosów, zajmując w 1246 roku Tesalonikę, a jej ostatniego władcę, Demetriusza uwięził i wysłał do Azji Mniejszej.
W tym samym roku Jan uderzył też na posiadłości łacinników, wykorzystując fakt, iż Baldwin przebywał wówczas na francuskich i angielskich dworach, błagając o pomoc dla swego państwa. Watatzes opanował Tzurulos i Bizię. Pasmo sukcesów Nicei zostało przerwane genueńskim atakiem na Rodos. Genueńczycy wykorzystali nieobecność zarządcy wyspy, Jana Gawalasa. Było to dla Greków tym bardziej niespodziewane, że Genua była sojusznikiem cesarstwa Nicei, a jej kupcy korzystali z pewnych swobód i przywilejów na terenie państwa Watatzesa. Krótko po ataku genueńskim na Rodos wylądował książę Achai, który pozostawił tu silny garnizon z setką rycerzy na czele. Wyspę ostatecznie udało się jednak odzyskać, a spór z Genueńczykami został załagodzony.
Kariera Jana III dobiegała powoli końca. Jego ostatnia znaczniejsza ekspedycja militarna była skierowana przeciwko Michałowi II, despocie Epiru. Władca ten zawarł przymierze z Niceą, a jego najstarszy syn, Nicefor, miał poślubić Marię, wnuczkę Jana III. Porozumieniu temu stanęły na drodze intrygi oślepionego Teodora, dawnego cesarza tesalonickiego. Po oddaniu insygniów cesarskich i otrzymaniu tytułu despoty, wykroił on sobie malutkie, na poły niezależne księstwo wokół Edessy. Teodor namówił Michała II do zaatakowania posiadłości nicejskich w Macedonii. Na wieść o poczynaniach wrogów Jan szybko wylądował ze znacznymi siłami w Tesalonice, skąd pomaszerował na Edessę, którą zajął, i zmusił Teodora do ucieczki. Wojska nicejskie pomaszerowały za przeciwnikiem w stronę Epiru. Wówczas Jan Petralifas, który dowodził wojskami despotatu broniącymi Kastorii, przeszedł na stronę Jana i wydał mu twierdzę wraz z bronionymi przez nią przełęczami gór Pindos. Droga do Epiru stanęła otworem, a spanikowany despota Michał chciał za wszelką cenę zawrzeć pokój. Doszło wówczas do porozumienia, na mocy którego Jan zyskiwał Prilep, Albanopolis i wszystkie ziemie leżące na północ od drogi łączącej Dyrrachium z Tesaloniką. Michał musiał również oddać swego syna, Nicefora, jako zakładnika. Został on jednak potraktowany ze wszystkimi honorami i otrzymał od Jana tytuł despoty. Teodor, który w końcu wpadł w ręce Nicejczyków, został zmuszony do wycofania się z życia publicznego i do końca swoich dni pozostawał w klasztorze.
Dyplomacja, gospodarka, społeczeństwo.
Jan utrzymywał kontakty z wieloma władcami, zarówno muzułmańskimi, chrześcijańskimi, jak i mongolskimi. Posiadał umiejętność lawirowania między nimi i często wygrywał jednych przeciwko drugim. Duże znaczenie, także prestiżowe, miały dla niego stosunki z dwoma potęgami świata chrześcijańskiego: papiestwem i Świętym Cesarstwem. Szczególnie bliskie kontakty utrzymywał Jan z Fryderykiem II, który znajdował się w konflikcie z papieżem, był więc jakby naturalnym sojusznikiem dla Nicei, walczącej z popieranym przez Rzym Cesarstwem Łacińskim. Doszło między nimi nawet do zawarcia sojuszu potwierdzonego małżeństwem między Janem, który po śmierci Ireny był wdowcem, a Konstancją, nieślubną córką Fryderyka. Z przymierza nie wynikły wprawdzie żadne bezpośrednie skutki, ale znacząco podniosło ono prestiż Nicei w oczach reszty chrześcijańskiego świata.
Podobnie jak jego poprzednicy, Jan prowadził negocjację ze Stolicą Apostolską na temat unii kościołów, greckiego i łacińskiego. Negocjacje te miały na celu osaczenie Cesarstwa łacińskiego na arenie międzynarodowej, bez poparcia papieskiego nie mogło ono bowiem za bardzo liczyć na pomoc z Europy Zachodniej. Warunek wycofania poparcia dla łacinników w Konstantynopolu był dla Jana wstępem do dalszych negocjacji. Początkowo ciągnęły się one bardzo długo i bez konkretnych efektów, ale sprawa zaczęła przyśpieszać za pontyfikatu Innocentego IV, zwłaszcza po śmierci Fryderyka II. Innocenty uważał, że Cesarstwo łacińskie jest skazane na porażkę, a szybko rozwijająca się Nicea byłaby cennym sojusznikiem w planach rozwoju chrześcijaństwa na terenie Azji. Cesarz ze swojej strony był gotów oddać jurysdykcję kościelną w ręce Rzymu, jeśli miał dzięki temu zdobyć Konstantynopol. Ostatecznie negocjacje utknęły jednak w martwym punkcie, a to na skutek faktu, iż Nicejczycy, widząc słabość rywala, zorientowali się, że do odzyskania dawnej stolicy nie potrzebują poparcia papieża. Cesarstwo łacińskie bowiem w czasie rządów Jana III skurczyło się do Konstantynopola i najbliższych jego okolic. Jego sytuację finansową ilustruje przykład Baldwina II, który musiał zastawić własnego syna u Wenecjan, aby ci udzielili mu pożyczki.
Dzięki militarnym i dyplomatycznym sukcesom Watatzesa pozycja Nicei była silnie ugruntowana. Cesarstwo dwukrotnie powiększyło swój stan posiadania, podlegała mu niemal cała zachodnia i część środkowej Azji Mniejszej oraz znaczna część półwyspu Bałkańskiego. Oprócz znakomitej polityki zewnętrznej, Jan mógł się pochwalić świetnie prowadzoną polityką wewnętrzną. Udało mu się częściowo zreformować wymiar sprawiedliwości, wypleniając zeń część nadużyć. Taki sam sukces odniósł w przypadku administracji, która jak dotąd również borykała się z problemami prywaty i nieuczciwości. Laskarys przedsięwziął również działania mające na celu poprawić losy najbiedniejszych warstw społeczeństwa. Wraz z rodziną i dworem ufundował wiele szpitali, instytucji charytatywnych i kościołów. Aby wzmocnić obronność państwa nakazał wybudować znaczną liczbę fortów przy jego granicach.
Dokonał również reformy wojska, przywracając system rekrutów-rolników i nadając im liczne działki żołnierskie. Zwiększaniu liczebności armii sprzyjał fakt, że na terenie cesarstwa zaczęto osiedlać obce ludy o wojowniczym usposobieniu, na przykład Kumanów, wypchniętych ze swych posiadłości przez zagrożenie mongolskie. Akcją kolonizacyjną objęto Trację, Macedonię, Frygię i dolinę Meandru. Nadania "pronoi" były jednak nadal częste, ale wydaje się, że Jan nagradzał w ten sposób średnią warstwę nobilatu wojskowego a przyznawane im tereny były dużo skromniejsze.
Działalność Jana dotknęła także gospodarki. Jeśli chodzi o rolnictwo, to Watatzes koncentrował się przeznaczaniu nowych ziem pod uprawę i wzroście hodowli bydła. Podejście cesarza dobrze obrazuje opowieść o „jajecznym diademie”. Za pieniądze ze sprzedaży jaj uzyskiwanych z prywatnych ziem cesarskich Jan kupił swojej żonie złoty diadem, ozdobiony perłami i szlachetnymi kamieniami. W jego zamyśle posiadłości cesarskie powinny służyć za wzór wszystkim poddanym i tak w dużej mierze było. Kolejną troską Jana w dziedzinie gospodarki było dążenie do jak największej autarkii. Cesarz, korzystając ze swych uprawnień, zabronił nabywać wielu luksusowych przedmiotów, wyrabianych poza granicami państwa. W jego zamyśle mieszkańcy cesarstwa powinni kupować tylko to co miejscowe. Całkowity zakaz importu dóbr luksusowych był niemożliwy, ale częściowy wystarczył do tego, aby więcej pieniędzy arystokracji szło na lokalne inwestycję niż na zbytki.
Wszystkie wymienione wyżej reformy przyczyniły się do wzrostu siły Nicei, a państwo to stało się lokalnym mocarstwem i to zarówno pod względem militarnym, jak i gospodarczym. Ostateczna restauracja cesarstwa była już tylko kwestią czasu, lecz to nie Janowi przypadła ona w udziale. Nie doczekawszy zdobycia Konstantynopola, Watatzes zmarł w 1254 roku.
Teodor II Laskarys.
Teodor był jedynym synem Jana III Watatzesa i Ireny Laskarys. W momencie śmierci ojca i objęcia tronu liczył sobie już trzydzieści trzy lata. Jego pierwszym posunięciem było wybranie patriarchy, który jako jedyny mógł koronować go na cesarza. Początkowo wybrano wychowawcę Teodora, wybitnego uczonego bizantyjskiego, Nicefora Blemmydesa, ale ten nie chciał przyjąć stanowiska. Wobec tego patriarchą wybrano Arseniusza Autorejana, dotychczasowego mnicha, a koronacja cesarska Teodora mogła w końcu się odbyć.
Nowy cesarz był człowiekiem wykształconym, posiadającym szerokie horyzonty myślowe. Była to zarówno zasługa jego nieprzeciętnie uzdolnionych i inteligentnych rodziców, jak i Nicefora Blemmydesa. Jego życie przed objęciem tronu było wypełnione badaniami naukowymi, studiami filozoficznymi i teologicznymi, był także płodnym twórcą. Po uzyskaniu władzy Teodor kontynuował rozwój swoich pasji, doprowadzając tym samym do przekształcenia dworu nicejskiego w prężny ośrodek naukowy, wielu uczonych zamieszkujących ziemie dawnego Bizancjum przeniosło się na stałe do Bitynii. Panowanie Teodora II przypominało pod wieloma względami czasy Konstantyna VII Porfirogenety, ale w przeciwieństwie do tego władcy Laskarys był nie tylko świetnym teoretykiem i wnikliwym obserwatorem otaczającego go świata – swoje projekty potrafił realizować w praktyce, był bardzo aktywny w rządzeniu państwem i w próbach kontynuowania reform ojca. Niestety, podobnie jak Jan, cierpiał on na częste i wyniszczające zdrowie ataki epilepsji.
Mimo posiadania rozlicznych talentów Teodor skutecznie zraził do siebie większość arystokratów, a to za sprawą despotycznego podejścia do władzy i przekonania o własnej sprawiedliwości i nieomylności. Laskarys nie znosił samowoli arystokratów i robił wszystko, aby ją wyeliminować lub chociaż znacząco ograniczyć. Starał się także eliminować wpływy arystokracji na swoje rządy, będąc przekonanym że tylko on, jako cesarz, ma wyłączne prawo do decydowania o losach kraju. W tym celu zaczął ograniczać przywileje możnych i usuwać ich z najwyższych stanowisk w państwie, osadzając je własnymi ludźmi, często pochodzącymi z bardzo niskich warstw społecznych. Jego najbliższym doradcą był na przykład Jerzy Muzalon. Analogicznie starał się postępować w stosunku do kościoła greckiego, wybierając na patriarchę surowego i ubogiego mnicha Arseniosa.
Wojna o Archidos.
Sytuacja w Bułgarii po najazdach mongolskich i wewnętrznych zamieszkach ustabilizowała się na tyle, iż państwo to ponownie zapragnęło prowadzić aktywną politykę na Bałkanach. Ośmieleni śmiercią Jana III Watatzesa Bułgarzy zaatakowali Trację, zajmując jej zamieszkaną przez Słowian i Wołochów cześć. Ludność ta nie czuła się jakoś szczególnie związana ze swoimi greckimi władcami, dlatego chętnie przeszła pod panowanie znacznie bliższych im Bułgarów. W ręce cara Michała I dostały się takie twierdze jak Prystitza, Tzepaina czy Krytzimos, a także wszystkie forty w regionie znanym jako Archidos, położonym w pobliżu Rodopów.
Pod koniec 1255 roku, w środku zimy, kiedy Bułgarzy absolutnie nie spodziewali się ataku ze strony Greków, Teodor II zebrał swoje wojska i pomaszerował w okolice Adrianopola. Stamtąd skierował się nad Maricę, gdzie obozowały siły bułgarskie. Zaskoczeni atakiem żołnierze Michała I zostali całkowicie rozbici i zmuszeni do ucieczki, w czasie której wielu z nich zginęło. Bułgarom udało się zbiec, a wojska nicejskie nie ruszyły za nimi w pościg z powodu ciężkich opadów śniegu, który zasypał większość przełęczy. Laskarys skierował swoje siły z powrotem do Adrianopola. Tam dokonał podziału wojsk, wyznaczając korpus, nad którym objął samodzielne dowództwo i na czele którego ruszył bezpośrednio do Archidos, oraz drugi oddział, który miał ruszyć na Seres, na który maszerowała inna nicejska armia. Dowództwo powierzył Aleksemu Strategopulosowi.
Wyprawa na Seres zakończyła się jednak klęską, dużo mniejszy oddział bułgarski bez problemu odparł wojska Aleksego. Gdy wieści o porażce rozeszły się po Bałkanach, Dragotas rządzący twierdzą Melenikon, którą wcześniej poddał Grekom, zbuntował się i sprowadził bułgarski garnizon. Kampania nicejska został jednak uratowana przez samego Teodora, który bez większych problemów zajął Prystizę, Stenimachos i Krytzimos wraz z miastami położonymi na północnych stokach Rodopów, między Maricą a Mestą. Na wieść o klęsce pod Serres i utracie Melenikonu natychmiast wyruszył w te strony. Do bitwy doszło nad rzeką Strumą i zakończyła się ona druzgocącym zwycięstwem Teodora. W czasie bitwy zginął między innymi Dragotas. Zwycięstwo zaowocowało odzyskaniem Melenikonu. Dalsze walki, prowadzone nad Strumicą, pod Serres i Melenikonem zakończyły się pełnym sukcesem Greków. Cesarstwo odzyskało swój stan posiadania sprzed wojny, poza niewielkim fortem Patmon i Tzepainą.
Patmon zostało wkrótce zdobyte przez jednego z nicejskich generałów, ale nadejście ostrej zimy uniemożliwiło odbicie Tzepainy. Na czas przerwy w działaniach wojennych Teodor powrócił do Azji Mniejszej, aby uporządkować sprawy związane z administracją. Wojska nicejskie założyły swój zimowy obóz w okolicach Didymoteicho, a naczelnymi dowódcami byli Manuel Laksarys i Konstantyn Margarytes. Wiosną 1256 Bułgarzy wznowili ataki. Wojska Laskarysa i Margarytesa zostały przez nich wciągnięte w pułapkę i pokonane, a Konstantyn dostał się do niewoli. Laskarysowi udało się jednak uciec do Adrianopola, skąd wezwał cesarza do Europy. Teodorowi dosyć szybko udało się przywrócić porządek i morale wśród swoich wojsk. Zagrożeni Bułgarzy dzięki mediacji ruskiej wynegocjowali pokój, na mocy którego ich wojska mogły bezpiecznie wycofać się za Starą Płaninę, a cesarstwo odzyskiwało twierdze w Tzepainie.
Walki z Epirem.
Za rządów Teodora doszło do ponownego konfliktu z despotą epirskim, Michałem II. Warunkiem zawarcia pokoju po wojnie mającej miejsce jeszcze za panowania Jana III było małżeństwo Nicefora z Epiru z Marią, wnuczką Watatzesa. Ślub odbył się w Tesalonice, ale zaraz po nim pojawiły się problemy. Michał II nie chciał zgodzić się na przekazanie Servii i Dyrrachium w ręce Nicei, na co Teodor bardzo naciskał. Jako że żona Michała i jego syn przebywali w Tesalonice, despota epirski w końcu ustąpił i zgodził się oddać wyżej wymienione miasta. Kiedy jednak cesarz powrócił do Azji Mniejszej, zostawiając w Europie tylko szczupłe garnizony, Epiroci korzystając z rewolty części plemion albańskich, zaatakowali. Wojna wybuchła pod koniec 1256 roku. Michałowi II udało się zająć Beroeę i Edessę, a także oblec Michała Laskarysa w Tesalonice.
Tym razem na czele nicejskiej armii, która wylądowała w Europie, stanął Michał Paleolog, członek możnego rodu stanowiącego część cesarskiej elity wojskowej. Michał w czasie ostatniej wojny z Bułgarami był gubernatorem Nicei, ale na wieść o aresztowaniu swojego wuja zbiegł do sułtana seldżuckiego, porzucając miasto. Jego zachowanie mogło świadczyć, że był zamieszany w spisek, ale dochodzenie nie potwierdziło tych podejrzeń. Michał słał również listy do Teodora, zapewniając go o swojej niewinności. Ostatecznie, po konsultacjach z biskupem Ikonion, cesarz zezwolił Paleologowi na powrót.
Przybycie świeżych sił nicejskich pod dowództwem Michała Paleologa do Tesaloniki zmieniło przebieg wojny. Nicejczycy przeszli do kontrofensywy, a Michał poprowadził ich na Edessę. Nieopodal miasta doszło do starcia z Epirotami, w którym zginął Teodor, nieślubny syn Michała II. Zwycięstwo pod Edessą otworzyło Michałowi drogę do Dyrrachium. Po drodze odwiedził Prilep, gdzie rozmówił się z dowódcą twierdzy. Kiedy jednak ruszył w dalszy marsz, despota Epirski ponownie zajął pobliskie przełęcze, a miejscowi podnieśli bunt, przerywając komunikację między Dyrrachium a Tesaloniką. Garnizon w Prilep, nie widząc żadnych szans na obronę, skapitulował. Kampania 1257 roku nie rozstrzygnęła losów wojny.
Na domiar złego epilepsja Teodora II zaczęła się nasilać. Zrozpaczony Laskarys zaczął podejrzewać, że nagłe pogorszenie się jego stanu zdrowia jest wynikiem jakichś magicznych zabiegów jego nieprzyjaciół, co doprowadziło do wielu intryg na nicejskim dworze, w wyniku których wielu ludzi, często bardzo oddanych cesarzowi, zostało skazanych za zdradę i spiski. Podejrzenia dotknęły również rodzinę Paleologów, a siostra Michała, Maria, została aresztowana. Teodor, obawiając się o wierność swego dowódcy, wysłał do Europy swoich zaufanych ludzi, którzy aresztowali Paleologa, zanim doszły do niego informacje o oskarżeniach wobec Marii. Michał został przewieziony do Azji Mniejszej, do Magnezji, gdzie rezydował cesarz. Michałowi jednak ponownie udało się przekonać suzerena o swojej niewinności i w wyniku tej sprawy zyskał on sobie przychylność Teodora, który postrzegał go odtąd jako wiernego sługę rodu Laskarysów.
Znaczenie.
Teodor II Laskarys zmarł w drugiej połowie 1258 roku w Magnezji w wieku 37 lat. Mimo przeróżnych wad i krótkiego okresu panowania odegrał on jak najbardziej pozytywną rolę w budowie greckiej mocarstwowości. Przede wszystkim złagodził ucisk fiskalny ludności, co pozytywnie wpłynęło na wzrost zamożności społeczeństwa i bogactwa kraju. Dbał o utrzymanie górskich twierdz, chroniących małoazjatyckie doliny przed infiltracją ze strony tureckich koczowników, co również miało pozytywny wpływ na ekonomię, jak i rozwój demograficzny cesarstwa. Miał także Teodor znaczący wpływ na rozwój nauki, jego nicejski dwór był liczącym się ośrodkiem naukowym, gdzie skupiało się wielu szanowanych twórców, naukowców i duchownych.
Końcówka panowania Teodora II była naznaczona ostrymi konfliktami z arystokracją. Przejściowe niepowodzenia w wojnie z Epirem, ambicja możnych, krytyka polityki promowania parweniuszy na wysokie urzędy oraz problemy zdrowotne stanowiły zarzewie sporu. Ostatecznie nie doszło do oficjalnego wystąpienia przeciwko cesarzowi, prawdopodobnie przez wzgląd na autorytet, którym się cieszył, ale ostre represje wymierzone w arystokracje doprowadziły do powstania licznej, wpływowej i dobrze zorganizowanej opozycji.
Jan IV Laskarys.
W momencie śmierci ojca Jan miał zaledwie siedem lub osiem lat. Teodor wyznaczył na regenta Jerzego Muzalona, swojego najbliższego doradcę, który dla opozycji możnowładców był wrogiem numer jeden z powodu aktywnego udziału w antyarystokratycznej polityce Laskarysa i parweniuszowskiego pochodzenia. Nienawiść do Muzalona dała o sobie znać już dziewięć dni po śmierci Teodora II. W czasie mszy żałobnej Jerzy wraz z braćmi został napadnięty i zamordowany w kościele. Regentem ogłoszono Michała Paleologa, który cieszył się zaufaniem zarówno zwolenników Teodora II, jak i opozycji arystokratycznej.
Michał VIII Paleolog.
Od momentu objęcia regencji kariera Michała potoczyła się błyskawicznie. W ciągu niespełna roku uzyskał tytuły megaduksa i despoty, a na przełomie 1258 i 1259 roku został koronowany na współcesarza Jana IV, głównie dzięki poparciu wyższego duchowieństwa i nowej, niekorzystnej dla Nicei sytuacji. Po śmierci Fryderyka II władzę nad Sycylią objął jego syn Manfred, który był żywo zainteresowany polityką we wschodniej części Morza Śródziemnego. Tymczasem despotat Epiru, który był ciągle w trakcie wojny z cesarstwem, szukał sojuszników, wiedząc, że samemu jest bez szans wobec nicejskiej potęgi. Do koalicji przystąpił właśnie Mafred oraz księstwo Achai, a celem sprzymierzeńców było zdobycie Tesaloniki. Nowe zagrożenie wydatnie przyczyniło się do koronacji Michała na współcesarza Jana. Jako że Laskarys był nieletni, Michał VIII rządził w zasadzie samodzielnie.
Wojna z koalicją.
Wzrastająca potęga Nicei, która powoli dominowała scenę polityczną na południowym wschodzie Europy, doprowadziła do zmiany w polityce Hohenstaufów rządzących południowymi Włochami. Nowy władca Sycylii, Manfred, w przeciwieństwie do swojego ojca, Fryderyka II, nie postrzegał Nicei jako sojusznika w rywalizacji z papiestwem o wpływy w chrześcijańskim świecie. Był on za to żywo zainteresowany ekspansją na Bałkanach i na Bliskim Wschodzie, a cesarstwo wydawało się być najpoważniejszym rywalem. W 1258 roku Mafred poczynił przygotowania pod kampanię na wschodzie. Zajął Korfu i najważniejsze miasta na wybrzeżach Epiru: Dracz, Awlonę i Butrint. Despota Michał II z uwagi na wojnę z Niceą, był gotów poświęcić część swoich posiadłości, jeśli miał w zamian za nie otrzymać pomoc wojskową. Oddał więc Manfredowi jego nabytki i nakłonił go do ślubu ze swoją córką, co ostatecznie przypieczętowało sojusz. Dołączył do nich Wilhelm II Villehardouin, książę Achai, która przeżywała właśnie okres rozkwitu. Sojuszników poparł władca serbski, Stefan Urosz I, który pod koniec 1258 roku zajął nicejskie Skopje, Prilep i Kiczewo.
Reakcja Nicei nastąpiła w 1259 roku, kiedy to do Europy, na czele silnych wojsk przeprawił się Jan Paleolog, brat cesarza Michała. Jego armia składała się w dużej mierze z doświadczonych oddziałów kumańskich i tureckich. Wkroczenie wojsk nicejskich do Górnej Macedonii wywołało popłoch w wojsku epirockim, skoncentrowanym wokół Kastorii. Jan niemal bez walki zajął Ochrydę, Devol, Pelagonię, Prespę i kilka pomniejszych terytoriów i fortec. Michałowi II udało się zreorganizować wojska nieopodal gór Pindos i oczekiwał tam na wsparcie od swoich łacińskich sojuszników. Gdy dotarły do niego oddziały achajskie i sycylijskie, rozpoczął kontrofensywę. Nieprzyjacielskie armie starły się w dolinie Pelagonii we wrześniu 1259 roku. Bitwa zakończyła się całkowitym zwycięstwem Nicejczyków, a armia koalicji nie dość, że została rozbita, to poniosła jeszcze ogromne straty. Wielu łacińskich rycerzy albo zginęło, albo, na czele z księciem Achai, dostało się do greckiej niewoli.
Kres Cesarstwa Łacińskiego.
Po zwycięstwie Nicei w dolinie pelagońskiej despota epirski zbiegł do Leukadii, gdzie zamierzał zebrać nowe siły. Zwycięzcy zaś kontynuowali ofensywę, zajmując Janinę i Artę. Sytuacja koalicji była tragiczna. Manfred stracił wszystkie oddziały na Bałkanach, księstwo Achai straciło kwiat swego rycerstwa, a na domiar złego pozostawało bez władcy, a Epir był w zasadzie bezsilny i jego przetrwanie zależało od złej lub dobrej woli Sycylijczyka. Serbowie, którzy nie ponieśli wprawdzie jakiejś większej klęski, również musieli się wycofać z zajmowanych przez siebie posiadłości nicejskich. Porażka koalicji była tragedią dla Cesarstwa łacińskiego. Traciło ono bowiem ostatnich potencjalnych sojuszników, zdolnych przeciwstawić się Nicei. Od 1259 roku jedyną nadzieją łacinników w Konstantynopolu na przetrwanie była Wenecja, które jednak miała silnego rywala w postaci Genui.
Michał VIII w 1260 roku podjął próbę odzyskania stolicy basileusów. Zebrał wojska i przeprawiwszy się do Tracji zaatakował i zdobył Selimbrię, następnie ruszył w stronę Konstantynopola. Jego plan opierał się na współdziałaniu z łacińskim baronem, który dostał się do nicejskiej niewoli po bitwie pod Pelagonią. Baron ten w zamian za uwolnienie zobowiązał się otworzyć przed atakującymi Grekami jedną z bram miejskich, ale po dotarciu na przedmieścia Konstantynopola okazało się, że jego misja zakończyła się fiaskiem. Michał VIII zaatakował jeszcze podmiejską Galatę, po czym zgodził się na rozmowy i zawarł z cesarzem Baldwinem II roczny rozejm. Zawieszenie broni było Nicejczykom potrzebne, aby uporządkować sprawy zachodnie, Michał II powrócił bowiem do Epiru ze świeżymi siłami i zajął Artę. Jan Paleolog ponownie stanął na czele wojsk cesarskich i wyruszył na Bałkany.
Cesarz nicejski był zdeterminowany, aby w końcu odzyskać dawną stolicę Bizancjum i w związku z tym jeszcze w czasie trwania rozejmu nawiązał negocjacje z Genueńczykami. W 1261 roku, chcąc zniwelować zagrożenie ze strony silnej, weneckiej republiki morskiej, zawarł sojusz z jej rywalką – Genuą, dając jej takie same przywileje, jakie od XI wieku zyskiwała stopniowo Wenecja. Warunkiem była pomoc floty genueńskiej w zdobyciu Konstantynopola.
Odzyskanie Konstantynopola.
Oczekując na wygaśnięcie rozejmu zawartego w 1260 roku i przybycie floty weneckiej, Michał VIII posłał Aleksego Strategopulosa do Tracji z zadaniem rozpoznania stopnia przygotowań łacinników do odparcia ewentualnego ataku. W trakcie zbliżania się do Konstantynopola Aleksy nawiązał kontakty z miejscową grecką milicją, która wobec słabości łacinników zajmowała się obroną mieszkańców. Członkowie milicji powiadomili nicejskiego wodza, iż Konstantynopol jest obecnie niemal bezbronny. Baldwin i Wenecjanie dowiedziawszy się o szczupłości sił Strategopulosa doszli do przekonania, że nie są one w stanie zagrozić miastu, dlatego też większość oddziałów wraz z wenecką flotą opuściła stolicę i udała się na Morze Czarne, gdzie łacinnicy planowali zająć wyspę Dafnuzję, położoną u wybrzeży Azji Mniejszej. Strategopulos, mimo posiadania niewielkiej armii, postanowił zaryzykować i podjął próbę zdobycia miasta.
Relacje o sposobie wdarcia się Nicejczyków do Konstantynopola różnią się między sobą. Jedna mówi o tajnych podziemnych przejściach, które znała wspominana już grecka milicja. Druga, zdaniem wielu badaczy bardziej prawdopodobna, mówi o nocnym ataku członków greckiej milicji na Wiosenną Bramę. Grecy zabili strażników i otworzyli wrota przed żołnierzami Aleksego. Nicejczycy wkroczyli do miasta, zabijając nielicznych strażników na murach. Na wieść o upadku murów część oddziałów służących dotychczas łacinnikom przeszła na stronę Michała VIII. Baldwin II, widząc swoją klęskę, rozkazał podpalić pałac cesarski i sam wraz z rodziną i zaufanymi członkami dworu zbiegł na statek, który wywiózł go z miasta. Konstantynopol był znowu grecki, po 57 latach łacińskiego panowania.
Na wieść o sukcesie swojego generała Michał VIII wyruszył z Nicei i przeprawiwszy się przez Bosfor dotarł do Konstantynopola. 15 sierpnia 1261 roku Paleolog wkroczył uroczyście do swojej nowej stolicy, entuzjastycznie witany przez jej mieszkańców. Najpierw udał się w procesji do klasztoru Studios, a następne do kościoła Mądrości Bożej. Miesiąc później to właśnie tam odbyła się ponowna koronacja Michała VIII, jego żony i syna Andronika. Jan IV został odsunięty od głównego nurtu życia politycznego i dworskiego, nie brał więc udziału w tych uroczystościach. Parę miesięcy później został oślepiony na rozkaz swojego współrządcy. Zdobycie Konstantynopola było symbolem odrodzenia się Cesarstwa Bizantyjskiego pod rządami nowej dynastii – Paleologów, którzy mieli nim rządzić aż do jego ostatecznego upadku w XV wieku. Zwycięstwo dzieła zapoczątkowanego przez Teodora I Laskarysa kończy okres tak zwanego Cesarstwa Nicejskiego, choć trzeba pamiętać, że dla jego mieszkańców i zwolenników oficjalne odrodzenie Bizancjum nie nastąpiło wcale w 1261 roku, ale już w 1208 roku, kiedy to pierwszy Laskarys otrzymał z rąk patriarchy koronę cesarską.
Znaczenie w dziejach Greków.
Okres Cesarstwa Nicejskiego odegrał, zdaniem wielu historyków, ważną rolę nie tylko w historii cesarstwa Bizantyjskiego, ale także w dziejach Greków. Ich zdaniem wydarzenia spowodowane IV krucjatą stanowią korzenie, na których wyrosła później nowożytna świadomość etniczna Greków, a w okresie nicejskim po raz pierwszy pojawiają się zaczątki się helleńskiego nacjonalizmu. Greccy chrześcijanie upokorzeni przez swoich zachodnich współwyznawców poczuli dumę ze swojego pochodzenia i z faktu, że jako jedyni wyznają jedyną prawdziwie ortodoksyjną wersję doktryny chrześcijańskiej. Zapałali również żądzą odwetu za doznane krzywdy. Zdaniem części badaczy to nie Schizma Wschodnia z 1054 roku czy inne doktrynalne spory doprowadziły do ostatecznego zerwania między kościołami. Bezpośrednią przyczyną miało być właśnie barbarzyńskie postępowanie zwycięskich łacinników względem pokonanych Greków.
Obce panowanie, połączone z uciskiem i licznymi krzywdami, jakich doświadczali Grecy ze strony łacinników, stało się jedną z przyczyn wzrostu świadomości własnej odrębności. Kolaboracja Greków z różnych części niedawnego Bizancjum z władzami nicejskimi świadczy, że pojawiły się wśród nich więzi przekraczające lokalne wspólnoty. Poczucie zagrożenia ze strony łacinników, Słowian, Wołochów i Turków sprawiło, iż mieszkańcy cesarstwa znaleźli się w podobnej do antycznych Greków sytuacji otoczenia przez „barbarzyńców”, co także sprzyjało rozwojowi poczucia wspólnoty i odrębności.
W oficjalnej ideologii cesarstwa nie doszło pozornie do jakichś większych zmian. Jego władcy nadal uważali się za cesarzy Rzymskich, kontynuatorów tradycji i historii państwa zapoczątkowanego przez Cezara i Oktawiana. Elity imperialne wciąż określały siebie i swoich poddanych mianem Rzymian. Po raz pierwszy jednak na tak szeroką skalę, cesarze odwoływali się do wspólnoty narodowej, głosząc, iż to właśnie „Romejowie” są narodem wybranym przez Boga do pilnowania czystości wiary chrześcijańskiej. Nieprzypadkowo w literaturze tamtego okresu przyrównywało się cesarzy nicejskich do Mojżesza, który ma przeprowadzić swój lud z powrotem do Ziemi Obiecanej, którą dla Greków miał być Konstantynopol.
Zmianę w nastawieniu do swojej etniczności można zauważyć po ewolucji słowa „Hellen” w XIII wieku na terenie byłego Bizancjum. Przed okresem nicejskim rzadko używano tego określenia w odniesieniu do poddanych cesarskich, było ono kojarzone raczej negatywnie z poganami, wyznawcami starych „helleńskich” kultów. W XIII wieku miano to na stałe wchodzi do języka dworskiego, naukowego i religijnego i zaczyna oznaczać tożsamość i historię, z której można i należy być dumnym. Zwycięstwo Teodora I Laskarysa w bitwie pod Antiochią nad Meandrem jest przyrównywane w źródłach z epoki do zwycięstwa pod Maratonem, a Kaj Chusrau jest kojarzony z Kserksesem I. Dla wielu, jak na przykład dla patriarchy konstantynopolitańskiego, Germana II, helleńskie pochodzenie jest gwarantem dobrego charakteru i przymiotów ducha.
Źródła.
Źródła odnoszące się do okresu nicejskiego w historii Bizancjum, jak i szerzej, do łacińskiego panowania, są dosyć bogate. Pierwszy etap panowania łacińskiego na terenach Bizancjum jest dobrze opisany w pracach Nicetasa Choniatesa. Jego zapiski sięgają jednak tylko do 1206 roku i odnoszą się raczej do europejskiej części cesarstwa. Jednym z najważniejszych źródeł co do czasów po 1206 roku są prace Jerzego Akropolitesa, który był nie tylko historykiem, ale także uczonym, politykiem i urzędnikiem.
Akropolites, podobnie jak Choniates, brał bezpośredni udział w części opisywanych przez siebie wydarzeń i żył w czasach o których pisał. Jerzy znał na przykład osobiście Teodora II Laskarysa, z którym wspólnie pobierał nauki, a później nawet uczył następcę tronu. Akropolites napisał "Chronike Syngrafe", w którym zawarł ogólny opis wydarzeń politycznych rozgrywających się w jego czasach. Dzieło to obejmuje lata 1203–1261. Za ważne źródło historyczne uważa się także epitafium autorstwa Akropolitesa na cześć Jana III.
Kontynuatorem Akropolitesa był Jerzy Pachymeres, którego dzieło obejmuje okres od 1255 do 1308 roku. Pachymeres pisał swoją relację bardzo dokładnie, zawierając w niej wiele szczegółów. Jego praca jest tym ważniejsza, iż jest ona jedyną współczesną i zarazem poświęconą Michałowi VIII Paleologowi. Wartościowym autorem był również Teodor Skutariotes z Kyziokos, który skompilował znane sobie źródła we własną kronikę. Korzystał głównie z Nicetasa Choniatesa i Arkopolitesa, których relacje bardzo często komentował i uzupełniał o znane sobie szczegóły. Kolejnym istotnym źródłem są prace Nicefora Greograsa, który opisywał wydarzenia rozgrywające się między 1204 a 1359 rokiem. Autor odznaczał się dużą wiedzą co do dziejów państwa nicejskiego i pierwszych kilku dekad po odzyskaniu Konstantynopola.
Jeśli chodzi o źródła łacińskie traktujące o losach państw frankijskich i ich greckich konkurentów, to jest ich bardzo dużo. Do najwartościowszych należy Kronika Morei, napisana przez łacinnika zamieszkującego Grecję w pierwszej połowie XIV wieku. Ważnym autorem był także Mikołaj Mesarites, którego prace są cenne, zwłaszcza jeśli chodzi o historię kościelną. Dobrym źródłem do poznania dziejów cesarstwa są także listy pisane przez jego władców, bądź przychodzące na dwór nicejski. Władcami znanymi z pisania listów byli Teodor II Laskarys, poruszający w nich bardzo zróżnicowaną tematykę i Jan III, wymieniający korespondencję przez dłuższy kres z cesarzem Fryderykiem II.

</doc>
<doc id="92937" url="https://pl.wikipedia.org/wiki?curid=92937" title="Ryboza">
Ryboza

Ryboza – organiczny związek chemiczny, pięciowęglowy cukier prosty (pentoza) należący do aldoz (aldopentoza). Wykazuje czynność optyczną (lewoskrętna forma o konfiguracji i prawoskrętna forma ).
Stanowi element strukturalny rybonukleozydów, rybonukleotydów (np. AMP, ADP, ATP, GTP, CTP, UTP), dinukleotydów (np. NAD, NADP, FAD), kwasu rybonukleinowego (RNA), niektórych koenzymów (koenzym A) i witamin (witamina B2 i B12). Powstaje w szlaku pentozofosforanowym. Tworzy białe kryształy; jest rozpuszczalna w wodzie i etanolu. W organizmach żywych występuje zazwyczaj prawie wyłącznie w formie .

</doc>
<doc id="92939" url="https://pl.wikipedia.org/wiki?curid=92939" title="Tonle Sap">
Tonle Sap



</doc>
<doc id="92940" url="https://pl.wikipedia.org/wiki?curid=92940" title="Odnóże">
Odnóże



</doc>
<doc id="92941" url="https://pl.wikipedia.org/wiki?curid=92941" title="Lista uzdrowisk w Polsce">
Lista uzdrowisk w Polsce

W Polsce znajduje się 47 uzdrowisk. Warunki jakie muszą być spełnione w celu nadania statusu uzdrowiska określa ustawa z 28 lipca 2005 o lecznictwie uzdrowiskowym, uzdrowiskach i obszarach ochrony uzdrowiskowej oraz o gminach uzdrowiskowych (). Regionem o największej liczbie uzdrowisk (11) jest województwo dolnośląskie.
Dawne uzdrowiska.
Dawne miejsca z zakładami zdrojowymi:
Obszary posiadające warunki do lecznictwa uzdrowiskowego.
W latach 1966–2006 Rada Ministrów mogła rozciągnąć niektóre przepisy dotyczące uzdrowisk na obszary, które posiadają warunki do prowadzenia lecznictwa uzdrowiskowego lub eksploatacji naturalnych zasobów leczniczych, a nie zostały uznane za uzdrowiska. Podobnie jak dla uzdrowisk, w oparciu o właściwości lecznicze warunków naturalnych wyznaczonych miejscowości ustalano dla zakładów lecznictwa uzdrowiskowego kierunki lecznicze (profile lecznicze).

</doc>
<doc id="92942" url="https://pl.wikipedia.org/wiki?curid=92942" title="NADP">
NADP



</doc>
<doc id="92943" url="https://pl.wikipedia.org/wiki?curid=92943" title="NADPH">
NADPH



</doc>
<doc id="92944" url="https://pl.wikipedia.org/wiki?curid=92944" title="Ministerstwo Skarbu Państwa">
Ministerstwo Skarbu Państwa

Ministerstwo Skarbu Państwa (MSP) – polskie ministerstwo istniejące w latach 1990–2017, początkowo jako Ministerstwo Przekształceń Własnościowych zajmujące się procesami prywatyzacji przedsiębiorstw państwowych i spółek Skarbu Państwa, po rozszerzeniu kompetencji w 1996 kontynuowało pracę pod zmienioną nazwą. Zakończyło działalność 31 grudnia 2016.
Nazwy i uprawnień MSP nie należy mylić z istniejącym w latach 1807–1831 Ministerstwem Przychodów i Skarbu ani z Ministerstwem Skarbu z lat 1918–1950 (były one odpowiednikiem kompetencyjnym działającego od 1950 Ministerstwa Finansów).
Siedziba Ministerstwa Skarbu Państwa znajdowała się w gmachu położonym pomiędzy ulicami Żurawią, Kruczą i Wspólną w Warszawie, w obrębie tzw. dzielnicy ministerstw, pod podwójnym adresem ul. Krucza 36/ul. Wspólna 6.
Struktura organizacyjna.
Delegatury.
Do 30 kwietnia 2012 oprócz centrali resortu funkcjonowało 13 delegatur terenowych Ministra Skarbu Państwa zlokalizowanych w większości miast wojewódzkich:
Na podstawie ustawy z dnia 16 marca 2012 o likwidacji delegatur terenowych ministra właściwego do spraw Skarbu Państwa, delegatury terenowe MSP przestały istnieć.
Zadania.
Do kompetencji Ministerstwa Skarbu Państwa należało:
Historia.
Resort uruchomiony został 13 lipca 1990 ustawą o utworzeniu urzędu Ministra Przekształceń Własnościowych. Do zakresu działania ministra zaliczono wówczas m.in. realizację zadań związanych z prywatyzacją przedsiębiorstw państwowych oraz współpracę z organami i organizacjami w zakresie tworzenia i rozwoju przedsiębiorstw prywatnych. Powstanie ministerstwa było kontynuacją działań rozpoczętych w październiku 1989, kiedy powołano na stanowisko pełnomocnika rządu ds. przekształceń własnościowych Krzysztofa Lisa.
W wyniku tzw. reformy centrum, 30 września 1996 Ministerstwo Przekształceń Własnościowych zakończyło działalność, a dzień później w jego miejsce powołano Ministerstwo Skarbu Państwa, które zachowało kompetencje MPW, a także przejęło dodatkowe zadania i kompetencje innych ministerstw, urzędów centralnych i państwowych jednostek organizacyjnych w zakresie wykonywania praw z akcji i udziałów należących do Skarbu Państwa. Nowy resort określił się jako bezpośrednia kontynuacja ministerstwa przekształceń.
We wrześniu 2016, po odwołaniu ze stanowiska ministra Dawida Jackiewicza przystąpiono do likwidacji resortu. Do końca roku ministerstwem kierował członek Rady Ministrów Henryk Kowalczyk. MSP zakończyło działalność 31 grudnia 2016. Nazajutrz, 1 stycznia 2017 ministerstwo postawiono w stan likwidacji (pod oficjalnym szyldem "Ministerstwo Skarbu Państwa w likwidacji"). Weszły też w życie w tym samym dniu rozpoczynające proces likwidacyjny ustawy z dnia 16 grudnia 2016 r. o zasadach zarządzania mieniem państwowym i ustawy – przepisów wprowadzających ustawę. Od 5 stycznia za postępowanie likwidacyjne odpowiedzialna była Anna Mańk. Proces ten zakończył się 31 marca 2017. 
15 listopada 2019 roku zostało utworzone Ministerstwo Aktywów Państwowych, które zgodnie z uchwaloną przez Sejm 23 stycznia 2020 roku nowelizacją ustawy o działach administracji rządowej jest kompetencyjnym odpowiednikiem zlikwidowanego w 2017 roku Ministerstwa Skarbu Państwa.

</doc>
<doc id="92945" url="https://pl.wikipedia.org/wiki?curid=92945" title="Odwłok">
Odwłok

Odwłok ("abdomen", "urosoma") – trzecia, tylna część ciała stawonoga, połączona z tułowiem lub głowotułowiem. Odwłok pokryty jest oskórkiem, ale znacznie delikatniejszym niż okrywy głowy czy głowotułowia. Na odwłoku mogą występować odnóża kroczne; u form bardziej wyspecjalizowanych są one często przekształcone w kądziołki przędne (pająki) czy najrozmaitsze narządy kopulacyjne. 
Odwłok może być siedzący ("abdomen sessile"), czyli szeroko połączony z tułowiem lub głowotułowiem, albo stylikowy ("a. petiolatum"), czyli połączony cienkim trzonkiem, tzw. stylikiem.
Odwłok owadów uskrzydlonych.
U dużej części owadów uskrzydlonych odwłok zachowuje wyraźne ślady segmentacji, choć poszczególne segmenty mogą się zrastać lub ulegać jakimś modyfikacjom. Najsilniej zmodyfikowany jest zazwyczaj ostatni segment odwłoka – telson. Na 7, 8 lub 9 segmencie znajduje się ujście parzystych (u jętek) lub nieparzystych narządów rozrodczych. Brak odnóży lokomocyjnych, choć mogą występować w stadium larwalnym. Często na odwłoku zlokalizowane są różne przydatki płciowe – zwykle w bezpośredniej bliskości otworu płciowego. Czasem jest to pokładełko właściwe (prostoskrzydłe, rośliniarki i inne), czasem teleskopowe (motyle, chrząszcze, muchówki). U samic żądłówek pokładełko właściwe przekształciło się w żądło. U samców pasikoników wyewoluowały klaspersy, służące do przytrzymywania samicy w czasie kopulacji, oraz narząd kopulacyjny w postaci osadzonego między nimi prącia. U jętek i skorków prącie jest parzyste; u wszystkich owadów narządy kopulacyjne mają dość zróżnicowany wygląd i zwykle skomplikowaną budowę. U jętek na telsonie występuje długa nić odwłokowa, mająca znaczenie aerodynamiczne.

</doc>
<doc id="92946" url="https://pl.wikipedia.org/wiki?curid=92946" title="Stawonóg">
Stawonóg



</doc>
<doc id="92950" url="https://pl.wikipedia.org/wiki?curid=92950" title="Minister skarbu państwa">
Minister skarbu państwa



</doc>
<doc id="92951" url="https://pl.wikipedia.org/wiki?curid=92951" title="Minister skarbu">
Minister skarbu



</doc>
<doc id="92956" url="https://pl.wikipedia.org/wiki?curid=92956" title="FSF">
FSF



</doc>
<doc id="92957" url="https://pl.wikipedia.org/wiki?curid=92957" title="Las ochronny">
Las ochronny

Las ochronny to las pełniący (wyłącznie lub dodatkowo) funkcje pozaprodukcyjne związane z ochroną gruntów, wód, infrastruktury oraz terenów zamieszkanych przez człowieka i zagrożonych skutkami zjawisk żywiołowych, np. powodzią. Na koniec 2006 roku łączna powierzchnia lasów ochronnych w Polsce wynosiła 3456 tysięcy ha, w tym w Lasach Państwowych 3349 tysięcy ha (47,5% powierzchni leśnej bez rezerwatów), w lasach prywatnych 80 tysięcy. ha (5%), a w lasach gminnych 27 tysięcy ha (32%). 
Lasy te spełniają funkcje:
Lasy ochronne, zgodnie z zapisami w ustawie o lasach, mogą być uznane lasy, które:

</doc>
<doc id="92959" url="https://pl.wikipedia.org/wiki?curid=92959" title="Waldemar Dąbrowski">
Waldemar Dąbrowski

Waldemar Piotr Dąbrowski (ur. 23 sierpnia 1951 w Radzyminie) – polski animator kultury i polityk, w latach 2002–2005 minister kultury, dyrektor Teatru Wielkiego – Opery Narodowej w Warszawie w latach 1998–2002 i ponownie od 2008.
Życiorys.
Ukończył studia na Wydziale Elektroniki Politechniki Warszawskiej. Był stypendystą British Council, Instytutu Goethego oraz Departamentu Stanu USA. Ukończył również Executive Programme for Leaders in Development na Uniwersytecie Harvarda.
W latach 1973–1978 był założycielem i dyrektorem klubu Riviera-Remont. Od 1979 do 1981 zajmował stanowisko wicedyrektora Wydziału Kultury w Urzędzie Miasta Stołecznego Warszawy. W 1982 (wraz z Jerzym Grzegorzewskim) objął kierownictwo Centrum Sztuki Studio w tym mieście. Zajmował się promowaniem artystów polskiego teatru, muzyki i plastyki. Jako producent przyczynił się do powstania ponad siedemdziesięciu spektakli Teatru Studio.
W latach 1988–1990 zasiadał w Stołecznej Radzie Narodowej. W latach 1990–1994 zajmował stanowiska podsekretarza stanu w Ministerstwie Kultury i Sztuki oraz przewodniczącego Komitetu Kinematografii. Zainicjował wówczas Festiwal Gwiazd w Międzyzdrojach. Następnie do 1998 stał na czele zarządu Państwowej Agencji Inwestycji Zagranicznych.
W okresie od września 1998 do lipca 2002 pełnił funkcję dyrektora Teatru Wielkiego – Opery Narodowej w Warszawie (wraz z Jackiem Kaspszykiem). Był wówczas m.in. pomysłodawcą umieszczenia na frontonie budynku teatru monumentalnej rzeźby Kwadrygi Apollina (2002). Został także prezesem Towarzystwa Zachęty Sztuk Pięknych i honorowym prezesem Polskiego Związku Golfa. Zasiadał w radzie nadzorczej TUiR „Warta”.
6 lipca 2002 objął stanowisko ministra kultury w rządzie Leszka Millera, a od 2 maja 2004 do 31 października 2005 sprawował ten urząd w rządach Marka Belki. W okresie pełnienia tej funkcji doszło do uchwalenia nowej ustawy o kinematografii ustanawiającej Polski Instytut Sztuki Filmowej. W związku z planowanym Rokiem Chopinowskim zainicjował program Chopin 2010, przeorganizował Narodowy Instytut Fryderyka Chopina, który przejął odpowiedzialność za nowo powstające Muzeum Fryderyka Chopina w Warszawie oraz jego oddział w Żelazowej Woli. Powołał również Instytut Teatralny i Instytut Książki, którego zadaniem stało się popularyzowanie polskich książek i ich autorów czy prezentacja literatury polskiej za granicą.
1 października 2008 został ponownie dyrektorem Teatru Wielkiego – Opery Narodowej w Warszawie. Z jego inicjatywy 29 kwietnia 2009 minister kultury i dziedzictwa narodowego Bogdan Zdrojewski wyodrębnił balet w strukturze teatru jako oddzielny pion artystyczny i podniósł go do rangi Polskiego Baletu Narodowego pod dyrekcją Krzysztofa Pastora. W listopadzie 2010 został wybrany w Monachium w skład zarządu OPERA EUROPA, forum zrzeszającego profesjonalne europejskie teatry operowe. Był członkiem komitetu poparcia Bronisława Komorowskiego przed przyspieszonymi wyborami prezydenckimi w 2010. W tym samym roku minister Bogdan Zdrojewski powierzył mu obowiązki dyrektora Narodowego Instytutu Fryderyka Chopina, które pełnił do 2011. W 2012 objął także stanowisko pełnomocnika ministra kultury i dziedzictwa narodowego do spraw Muzeum Historii Żydów Polskich w Warszawie. W latach 2013–2018 był członkiem Rady Muzeum przy tej placówce. W 2017 został mianowany pełnomocnikiem ds. organizacji obchodów Roku Stanisława Moniuszki, ustanowionego na 2019 uchwałą Sejmu RP.
Życie prywatne.
Jest wdowcem. Jego żoną była artystka plastyk Marzena Talar-Dąbrowska (1956–2019). Ojciec Marty, która została aktorką.

</doc>
<doc id="92960" url="https://pl.wikipedia.org/wiki?curid=92960" title="Dżajawarman II">
Dżajawarman II

Dżajawarman II (ok. 770 - 850)- założyciel królestwa Angkoru ("państwo Khmerów") w Kambodży, panujący w latach 802 – 850. 
Odparł atak Czamów i zjednoczył państwa Czenli. Wszyscy późniejsi władcy Angkoru swoje prawa do tronu uzasadniali pochodzeniem od Dżajawarma II, jednak w praktyce owa zasada nie była przestrzegana. W niektórych przypadkach dla udowodnienia ciągłości dynastycznej wystarczało przejęcie haremu po zmarłym lub usuniętym władcy.
Wybudował nową stolicę, która otrzymała nazwę Hariharalaja (stara nazywała się Indrapura). Po rozszerzeniu granic królestwa założył kolejną w Amendrapurze. Ustanowił kult dewaradży (króla-boga) rozpoczynając ok. 819 r. budowę jego ośrodka w mieście Mahendra, na wzgórzu Phnom Kulen na obszarze przyszłego Angkor Wat. Przyjął tytuł maharadży ("władcy wszechświata"), wypowiadając tym samym posłuszeństwo królowi Jawy i kładąc kres wasalnej zależności Kambodży. Zmarł w Hariharalajanie (dzisiejszy Roluos) w 850 r. Otrzymał pośmiertne imię Parameśwara.
Jego następcą został jego syn Dżajawarman III.

</doc>
<doc id="92961" url="https://pl.wikipedia.org/wiki?curid=92961" title="Las gospodarczy">
Las gospodarczy

Lasy gospodarcze (użytkowe) – powierzchnie leśne, na których prowadzi się użytkowanie lasu. Dostarczają głównie surowca drzewnego, ale też inne płody leśne (tzw. uboczne użytki leśne). Minimalna powierzchnia leśna uznawana na las gospodarczy wynosi 0,1 ha (mniejsze powierzchnie określane są mianem zadrzewień). Las gospodarczy jest przeciwstawieniem lasu pierwotnego.
Lasy gospodarcze dzieli się na:

</doc>
<doc id="92962" url="https://pl.wikipedia.org/wiki?curid=92962" title="Koncyliaryzm">
Koncyliaryzm

Koncyliaryzm (z łac. "consilium" „rada, narada, sobór”) – w XIV i XV wieku doktryna w katolicyzmie, twierdząca, że sobory powszechne są najwyższą władzą Kościoła, mającą nawet władzę sędziowską nad papieżem.
Koncyliaryzm był głoszony przez część teologów, prawników i przedstawicieli wyższego duchowieństwa, opowiadających się za ograniczeniem władzy papieża na soborach w Pizie (1409), w Konstancji (1414-1418) i w Bazylei (1431-1449). Miał licznych zwolenników w Polsce, w szczególności w środowisku Akademii Krakowskiej. Jego zwolennikami i głosicielami byli, m.in.: Paweł Włodkowic, Andrzej Łaskarz, Jakub z Paradyża, Jan Kanty, Zbigniew Oleśnicki i Sędziwoj z Czechła.
II sobór watykański głosi natomiast, że kolegium biskupów istnieje w łączności z papieżem i działa pod jego przewodnictwem.

</doc>
<doc id="92963" url="https://pl.wikipedia.org/wiki?curid=92963" title="Charles de Montesquieu">
Charles de Montesquieu



</doc>
<doc id="92965" url="https://pl.wikipedia.org/wiki?curid=92965" title="Leszek Sikorski">
Leszek Sikorski

Leszek Stanisław Sikorski (ur. 24 października 1955 w Poznaniu) – polski polityk, lekarz chirurg, minister zdrowia w latach 2003–2004.
Życiorys.
Maturę zdał w I LO w Poznaniu. Ukończył studia na Akademii Medycznej w Poznaniu. W 1986 uzyskał stopień doktora nauk medycznych. Z zawodu lekarz, podjął również pracę jako nauczyciel akademicki.
W latach 1980–2000 był zatrudniony jako chirurg w Szpitalu Klinicznym nr 1 w Poznaniu, w latach 1994–2000 pełnił funkcję dyrektora tego szpitala. W październiku 2000 został dyrektorem departamentu zdrowia w wielkopolskim urzędzie marszałkowskim. Od listopada 2001 do marca 2003 zajmował stanowisko członka zarządu województwa. W 2002 został wybrany na radnego sejmiku wielkopolskiego II kadencji z listy SLD-UP.
Od 2 kwietnia 2003 do 2 maja 2004 sprawował urząd ministra zdrowia w rządzie Leszka Millera. W 2005 został dyrektorem Centrum Systemów Informacyjnych Ochrony Zdrowia, jednostki podległej ministrowi zdrowia. Został odwołany w 2012 przez ministra Bartosza Arłukowicza.
Powrócił do pracy dydaktycznej, od 2014 wykładowca w Zakładzie Organizacji i Zarządzania w Opiece Zdrowotnej w Katedrze Prawa Medycznego, Organizacji i Zarządzania w Opiece Zdrowotnej na Wydziale Nauk o Zdrowiu Uniwersytetu Medycznego im. Karola Marcinkowskiego w Poznaniu.
Członek Stowarzyszenia Wielkopolskich Pozytywistów, Towarzystwa Opieki Paliatywnej i Hospicyjnej, Towarzystwa Chirurgów Polskich oraz Polskiego Towarzystwa Nauk o Zdrowiu. 
Odznaczony Srebrnym (2001) i Złotym (2010) Krzyżem Zasługi.
Żonaty z Wandą, ma synów Marcina i Wojciecha.

</doc>
<doc id="92966" url="https://pl.wikipedia.org/wiki?curid=92966" title="Charles de Montesquieu (Monteskiusz)">
Charles de Montesquieu (Monteskiusz)



</doc>
<doc id="92967" url="https://pl.wikipedia.org/wiki?curid=92967" title="Masoni">
Masoni



</doc>
<doc id="92968" url="https://pl.wikipedia.org/wiki?curid=92968" title="Wolnomularze">
Wolnomularze



</doc>
<doc id="92969" url="https://pl.wikipedia.org/wiki?curid=92969" title="Narząd kopulacyjny">
Narząd kopulacyjny

Narząd kopulacyjny – część genitaliów, która bierze bezpośrednio udział w kopulacji. Określenie to odnosi się zarówno do narządów męskich, jak i do żeńskich.
Narządy kopulacyjne wykazują wielką zmienność i zróżnicowanie budowy. Ogromną różnorodność narządów kopulacyjnych obserwuje się zwłaszcza u bezkręgowców. Kręgowce są pod tym względem bardziej zachowawcze, choć i u nich obserwuje się wiele interesujących przystosowań.
Bezkręgowce.
Największe zróżnicowanie budowy narządów kopulacyjnych obserwuje się u owadów. Narządy kopulacyjne stawonogów to przekształcone odnóża, często o bardzo skomplikowanej budowie.
Szczyt komplikacji męskich narządów kopulacyjnych obserwuje się u pcheł. Narząd męski złożony jest z dwuzbiornikowego prącia w kształcie sprężyny zegarkowej, które rozwija się wewnątrz samicy jak lasso.
U samców owocanki południówki penis osiąga 40% długości ciała i jest zakończony wężowatą strukturą, która rozwija się w trakcie kopulacji i przechodząc przez długie pokładełko, wnika do ciała samicy.
U niektórych owadów obserwuje się metody urazowe zaplemnienia, które polegają na przebijaniu penisem powłoki ciała samicy i wylewaniu zawiesiny plemników do hemocelu. Taki sposób zaplemnienia spotyka się np. u pluskiew. Mimo niewątpliwej brutalności procesu zaplemnienia, samice nie giną, ponieważ w toku ewolucji wykształciły się u nich mechanizmy gojące (np. narząd Ribagi na odwłoku).
U samców jętek penis zakończony jest strukturą w kształcie łyżeczki, za pomocą której samiec opróżnia drogi rodne samicy z plemników innych samców. Podobnie rzecz się ma u ważek. Samiec lecichy pospolitej ma na końcu penisa rodzaj wyciora, którym dokładnie oczyszcza zbiornik nasienny samicy przed wprowadzeniem własnych plemników. Proces czyszczenia zajmuje czasem 90% czasu całkowitej kopulacji.
Kręgowce.
U kręgowców znacznie większą rolę w procesie kopulacji odgrywa behawior, ale i tu doszło do wykształcenia kilku ciekawych narządów kopulacyjnych mających na celu zwiększenie skuteczności zaplemnienia.
U ssaków przeważa metoda hydrauliczna – penis pęcznieje pod wpływem napływającej do niego krwi, umożliwiając wprowadzenie go do pochwy.
Ryby.
Samce ryb jajożyworodnych mają przekształconą płetwę odbytową – nazywaną gonopodium (piękniczkowate) lub pterygopodium (chrzęstnoszkieletowe) – lub przekształcone żebra i kość pasa miednicowego, tzw. priapium (aterynokształtne).
Stekowce.
U stekowców zachowały się pewne elementy budowy gadziej. Jednym z nich jest kloaka, do której otwierają się moczowody i jajowody. Samce kolczatek mają szczególny narząd kopulacyjny, działający na zasadzie hydraulicznej, złożony z czterech „głowic”, które równomiernie rozprowadzają nasienie po kloace samicy. Kopulacja taka trwa godzinami, co chroni spermę samca przed ewentualnymi konkurentami.
Łożyskowce.
U wielu ssaków (owadożerne, nietoperze, drapieżne i naczelne z wyjątkiem człowieka, wyraków i niektórych szerokonosych) wzwód jest naturalnie wspomagany obecnością specjalnej kości prącia (tzw. "baculum"). Penis kotowatych jest zaopatrzony w wyrostki, które uniemożliwiają wyciągnięcie go z pochwy dopóki trwa wzwód.
U wielkich ssaków problem nie leży w samym wzwodzie, ale w tym, by penis trafił do pochwy. Nosorożec kryjący samicę nie widzi otworu pochwy, wyposażony jest jednak w bardzo długi, giętki penis zakończony „kotwiczką” w kształcie żonkila. Badając na ślepo okolicę, wyczuwa czułym końcem penisa otwór pochwy, po czym zakotwicza w niej prącie i przystępuje do właściwej kopulacji.
Problem ten dotyczy też słoni, tu jednak w sukurs samcowi przychodzi budowa anatomiczna samicy, której otwór płciowy przemieścił się w drodze ewolucji spod otworu odbytowego pod brzuch, w miejsce, w którym raczej należałoby szukać pępka. Penis samca może ważyć do 25 kg i sięgać 2 m długości, zaopatrzony jest nie tylko w gąbczastą tkankę, która wypełnia się krwią i sztywnieje, ale również w zespół mięśni, który umożliwia wyszukanie otworu pochwy i wniknięcie w pobliże szyjki macicy.

</doc>
<doc id="92972" url="https://pl.wikipedia.org/wiki?curid=92972" title="Jarosław Kalinowski">
Jarosław Kalinowski

Jarosław Kalinowski (ur. 12 kwietnia 1962 w Wyszkowie) – polski polityk i zootechnik.
Działacz Polskiego Stronnictwa Ludowego, w latach 1997–2004 prezes tej partii. W 1997 minister rolnictwa i gospodarki żywnościowej, a w latach 2001–2003 minister rolnictwa i rozwoju wsi, pełnił w tych okresach równocześnie funkcję wiceprezesa Rady Ministrów. W latach 1993–2009 poseł na Sejm II, III, IV, V i VI kadencji, w latach 2005–2009 wicemarszałek Sejmu V i VI kadencji, od 2009 poseł do Parlamentu Europejskiego VII, VIII i IX kadencji. Kandydat w wyborach prezydenckich w 2000 i 2005.
Życiorys.
Syn Witolda i Zofii Kalinowskich. Absolwent zootechniki w Szkole Głównej Gospodarstwa Wiejskiego w Warszawie oraz Studium Wspólnotowego Prawa Rolnego przy Instytucie Nauk Prawnych Polskiej Akademii Nauk. Od 1981 był członkiem Związku Młodzieży Wiejskiej. W 1989 przystąpił do PSL „Odrodzenie”, a w 1990 wraz z całym ugrupowaniem znalazł się w szeregach PSL.
W latach 1990–1997 pełnił funkcję wójta gminy Somianka. W 1993, 1997, 2001, 2005 i 2007 był wybierany na posła na Sejm pięciu kolejnych kadencji. Po raz pierwszy zajmował stanowisko wicepremiera i ministra rolnictwa i rozwoju wsi w rządzie Włodzimierza Cimoszewicza w okresie od 25 kwietnia do 31 października 1997. Od 19 października 2001 do 3 marca 2003 po raz drugi zajmował stanowisko wicepremiera i ministra rolnictwa i rozwoju wsi w koalicyjnym rządzie Leszka Millera.
Po słabym wyniku uzyskanym przez PSL w wyborach parlamentarnych w 1997 wybrano go na prezesa tej partii. Z funkcji tej zrezygnował w marcu 2004, zostając przewodniczącym rady naczelnej PSL (stanowisko to zajmował do grudnia 2021).
W 2000 był po raz pierwszy kandydatem PSL na prezydenta RP, zajął 4. miejsce z wynikiem 1 047 949 głosów (5,95% poparcia). W czerwcu 2005 zapowiedział swój start w wyborach prezydenckich z ramienia Polskiego Stronnictwa Ludowego. Poparło go Forum Młodych Ludowców. Jego sztab wyborczy został zarejestrowany 7 lipca tego samego roku. W I turze uzyskał 269 316 głosów (1,80%), co dało mu 5. miejsce. 14 października udzielił poparcia kandydaturze Lecha Kaczyńskiego w II turze. 26 października 2005 wybrano go na wicemarszałka Sejmu V kadencji. 6 listopada 2007, wkrótce po kolejnych wyborach parlamentarnych, w których po raz piąty uzyskał mandat poselski z wynikiem 25 406 głosów w okręgu siedleckim, ponownie powołano go na stanowisko wicemarszałka Sejmu. Był współprzewodniczącym Zgromadzenia Poselskiego Sejmu RP i Sejmu RL.
W wyborach do Parlamentu Europejskiego w 2009 uzyskał mandat europosła, kandydując z ramienia PSL w okręgu mazowieckim i zdobywając 51 014 głosów. W 2014 i 2019 z powodzeniem ubiegał się o reelekcję na VIII i IX kadencję.
Odznaczenia.
Odznaczony odznaką honorową „Zasłużony dla Rolnictwa”.
Życie prywatne.
Syn Witolda i Zofii. Żonaty z Aleksandrą. Ma trzech synów (Bartosza, Kacpra i Marcina) oraz dwie córki (Danutę i Ewę).

</doc>
<doc id="92973" url="https://pl.wikipedia.org/wiki?curid=92973" title="Hemocel">
Hemocel

Hemocel – jama ciała występująca u niektórych bezkręgowców. Hemocelem nazywa się taki miksocel, do którego wydostaje się zawartość układu krwionośnego, tj. występuje układ krwionośny typu otwartego. U stawonogów hemocel wypełnia hemolimfa.
Hemocel występuje u mięczaków i stawonogów:

</doc>
<doc id="92974" url="https://pl.wikipedia.org/wiki?curid=92974" title="Arabia">
Arabia

Arabia (pochodzi od słowa "’Arab" – w pierwotnym znaczeniu: „koczownik”) – kraina zazwyczaj utożsamiana z Półwyspem Arabskim, lecz początkowo obejmująca obszar Azji Zachodniej leżący na południowy zachód od Mezopotamii, obejmując poza półwyspem również część Lewantu. Sam Półwysep Arabski określano także jako "Dżazirat al-Arab" (Wyspa Arabów). 
W starożytności Arabię dzielono na trzy obszary:
Pierwsze ślady obecności człowieka na Półwyspie Arabskim pochodzą z VII tysiąclecia p.n.e. i obejmują rysunki naskalne przedstawiające m.in. słonie, nosorożce i antylopy. W VI tysiącleciu p.n.e. rozpoczęło się pustynnienie półwyspu, które znajduje odzwierciedlenie w uwiecznianych zwierzętach. W IV–III tysiącleciu p.n.e. wyobrażane były już tylko pustynne i półpustynne zwierzęta jak strusie i wielbłądy. Najpóźniej na przełomie XI/X w. p.n.e. na Półwyspie Arabskim oswojono wielbłąda jednogarbnego.
Z Półwyspu Arabskiego pochodzą ludy semickie, które z niego rozprzestrzeniły się na terenach całego Bliskiego Wschodu w falach odległych od siebie o około 1000 lat: fala mezopotamsko-egipska ok. 3500 p.n.e., syryjsko-amorycka ok. 2500 p.n.e. i aramejska ok. 1550–1200 p.n.e. Ludy pozostałe po tej ostatniej fali migracji są już określane jako Arabowie. Arabia w końcu III tysiąclecia p.n.e. znalazła się w orbicie wpływów cywilizacji mezopotamskich. W VII wieku n.e. w Arabii powstał islam, który wyparł dawniejsze wierzenia Arabów i stał się religią dominującą w tej części świata.

</doc>
<doc id="92975" url="https://pl.wikipedia.org/wiki?curid=92975" title="JW23">
JW23

JW23 – audycja na antenie RMF FM. Pierwsza emisja nastąpiła 27 listopada 1994, a ostatnia 2 stycznia 1999. Początkowo nadawana "pozaramówkowo" podczas dyżuru Marcina Jędrycha i Marcina Wrony w nocy z niedzieli na poniedziałek w godzinach 0:45-4:45. Po około 1,5 roku program wszedł oficjalnie do ramówki i był emitowany w każdą niedzielę w godzinach 20:00-0:00 (później 21:00-0:00). Program prowadzili: Marcin Jędrych oraz Marcin Wrona, którego zastąpił później Witold Odrobina.
Początkowo program składał się z tematycznych dyskusji z ekspertami i słuchaczami na wybrany temat (zwykle związany z relacjami damsko-męskimi i erotyką); w miarę nadawania programu pojawiały się w nim kolejne postaci oraz ich "kąciki" tematyczne, a sama audycja zaczęła opierać się głównie na absurdalnym humorze. 
Osobą towarzyszącą prowadzącym program prawie od pierwszych audycji był "Monter" (Wawrzyniec Sierosławski - były wieloletni realizator dźwięku w RMF FM, autor licznych jingli stacji). Na antenie pojawiali się także Tomasz "Amfi" Sarba oraz "Poczta" (Alina Kamińska) i "Ona".
Stałe elementy programu.
W trakcie programu wielokrotnie pojawiały się także fragmenty ścieżki dźwiękowej filmów Seksmisja, Rejs i Kingsajz.
Muzyka emitowana w JW23 to oprócz utworów z playlisty między innymi: przeboje czeskiego zespołu Buty, japońskie parodie utworów zespołu Queen, piosenki tureckie (m.in. Reyhan Karaca), polskie utwory ludowe, dance, techno, rock, metal i piosenki w wykonaniu samych autorów JW 23 (m.in. parodia disco polo "Rococo", "Marmelada", "To my - JW23", parodia death metalu "Boruta", słowacka piosenka ludowa "Tańcuj, tańcuj, okręcaj").
8.
Przeniesienie pory emisji audycji z późnych godzin nocnych na 20:00 (8:00 wieczorem) prowadzący uczcili ogłaszając cyfrę 8 cyfrą przewodnią audycji. Słuchaczy zachęcano do nadsyłania przedmiotów związanych z ósemką, zdjęć tablic rejestracyjnych zawierających same cyfry 8, czy wręcz kartek papieru w całości zapisanych ósemkami.

</doc>
<doc id="92976" url="https://pl.wikipedia.org/wiki?curid=92976" title="Odnóża">
Odnóża

Odnóża – parzyste przydatki występujące na tagmach stawonogów. Pełnią funkcje (często związane z lokalizacją): czuciowe, pokarmowe, lokomotoryczne, kopulacyjne, transportowe, przędne. Liczba, budowa i rozmieszczenie odnóży jest ważną cechą taksonomiczną.
Trylobitokształtne.
Trylobitokształtne (†Trilobitomorpha) posiadały 1 parę czułków na tarczy głowowej. Odnóża kroczne znajdowały się na wszystkich segmentach ciała, z wyjątkiem pierwszego i ostatniego.
U trylobitopodobnych (†Trilobitoidea) druga para odnóży zbliżona była pod względem budowy do szczękoczułków.
Szczękoczułkowce.
Szczękoczułkowce (Chelicerata) nie posiadają czułków. Odnóża gębowe dzielą się na szczękoczułki i nogogłaszczki. Posiadają 4 pary odnóży krocznych. Odnóża odwłokowe są zanikłe lub szczątkowe, wyjątkowo u skrzypłocza ("Limulus") pod odwłokiem znajduje się 7 par odnóży – pięć tylnych używanych jest do pływania i jednocześnie jako skrzela, a dwie przednie pełnią głównie funkcje genitalne.
Pająki.
Pająki (Araneae) posiadają zwykle 3 pary kądziołków przędnych o stożkowatym kształcie, na których wierzchołku znajdują się ujścia gruczołów przędnych.
Sześcionogi.
Sześcionogi (Hexapoda) posiadają 3 pary odnóży krocznych.
Skoczogonki.
Skoczogonki (Collembola) posiadają czułki 4-6 członowe. Gatunki skaczące posiadają na odwłoku tzw. widełki skokowe i hamowidło.
Owady.
Owady (Insecta) posiadają odnóża gębowe opisane w osobnym artykule. Skrzydła owadów nie mają żadnych powiązań rozwojowych z odnóżami. Odnóża tułowiowe podlegają licznym przekształceniom. Para odnóży wyrasta między płytką boczną ("pleurae") a płytką brzuszną (sternum). Odnóże kroczne składa się zasadniczo z: biodra ("coxa"), krętarza ("trochanter"), uda ("femur"), golenia ("tibia") i stopy ("tarsus").
Pierwogonki.
Pierwogonki (Protura) jako jedyne sześcionogi nie posiadają czułków, ich funkcję pełni pierwsza para odnóży tułowiowych. Brak przydatków na odwłoku.
Wije.
Wije (Myriapoda) posiadają na większości licznych segmentów parzyste odnóża lokomocyjne, czasem zróżnicowane w zależności od położenia segmentu. Telson pozbawiony jest odnóży.
Pareczniki.
Pareczniki (Chilopoda) posiadają na głowie jedną parę czułków. Na każdym segmencie ciała znajduje się 1 para odnóży krocznych (wyjątek stanowią 2 ostatnie segmenty: pregenitalny i genitalny oraz pierwszy segment, na których nie ma odnóży). Pierwsza para odnóży tułowiowych tworzy tzw. szczękonóża (maxillipedes) z gruczołami jadowymi.
Dwuparce.
Dwuparce (Diplopoda) posiadają jedną parę szczęk. Na segmentach 2-4 znajduje się po 1 parze odnóży, na pozostałych po 2 pary.
Skąponogi.
Skąponogi (Pauropoda), których tułów składa się z 11 segmentów, posiadają 9 par odnóży krocznych. Nieliczne gatunki mają 11 par odnóży krocznych, a podrodzaj "Decapauropus", o tułowiu złożonym z 12 segmentów, ma 10 par odnóży.
Drobnonogi.
Drobnonogi (Symphyla) rodzą się z ok. 6 parami odnóży, podczas gdy dorosły drobnonóg ma ich 12 par.
Skorupiaki.
Skorupiaki (Crustacea) posiadają na głowie dwie pary czułków oraz trzy pary odnóży gębowych (żuwaczki i dwie pary szczęk). Tułów i odwłok mają liczne odnóża, w tym skrzela. Odnóża są dwugałęziste z wyjątkiem pierwszej pary czułków.
Skrzelonogi.
Skrzelonogi (Branchiopoda) posiadają odnóża liczne, dwugałęziste, służące jednocześnie do poruszania się, oddychania i do pobierania pokarmu.
Podkowiastogłowe.
Podkowiastogłowe (Cephalocarida) posiadają czułki skrócone. Tułów złożony jest z 8 segmentów, na 7 pierwszych znajdują się prymitywne dwugałęziste odnóża, podobne budową do drugiej pary szczęk. Odwłok zbudowany jest z 11 segmentów pozbawionych odnóży.
Pancerzowce.
Pancerzowce (Malacostraca) charakteryzują się uczestniczeniem 3 par odnóży odwłoka w płetwie ogonowej.
Dziesięcionogi (Decapoda) posiadają 2 pary czułków, parę żuwaczek, 2 pary szczęk, 3 pary szczękonóży, 5 par odnóży krocznych (pierwsza para przekształcona w szczypce) odnóża kopulacyjne i pławne na odwłoku.
Małżoraczki.
Małżoraczki (Ostracoda) posiadają 2 pary czułków, 1 parę żuwaczek, 1-2 pary szczęk, 2 pary odnóży tułowiowych krocznych.
Łopatonogi.
Łopatonogi (Remipedia) posiadają odnóża pływne znajdujące się po bokach każdego z 32 podobnie zbudowanych segmentów. Do polowania używają jadu, który wstrzykują za pomocą przekształconych odnóży.
Maxillopoda.
Maxillopoda posiadają odnóża tułowiowe pełniące funkcję lokomotoryczną lub powodują wytwarzanie prądów wodnych podprowadzających pokarm do otworu gębowego. Odnóży odwłokowych brak.

</doc>
<doc id="92978" url="https://pl.wikipedia.org/wiki?curid=92978" title="Pokładełko">
Pokładełko

Pokładełko ("ovipositor", "terebra") – narząd spotykany u wielu owadów, pajęczaków i niektórych ryb. Samicom służy do składania jaj do otworów w drzewie, mchu, zagłębień w ziemi oraz do ciał innych organizmów. U samców niektórych ryb występuje pokładełko służące do zapładniania ikry.
Pokładełko rzeczywiste to sztywny i długi twór powstający z przysadek pierścieni odwłokowych, często wystający poza koniec ciała samicy (np. u pasikoników). Występuje m.in. u skoczogonków, jętek, ważek i prostoskrzydłych.
Pokładełko teleskopowe, czyli rzekome, jest ruchome, czasem wciągane do wnętrza; występuje u motyli, muchówek i chrząszczy.
Pokładełko pojawia się też u zwierząt kręgowych. Przykładem mogą być pławikoniki, których samice za pomocą pokładełka składają jaja do torby lęgowej samców. Tam jaja są zapładniane i czekają na wyklucie do czasu zakończenia ciąży.

</doc>
<doc id="92981" url="https://pl.wikipedia.org/wiki?curid=92981" title="Wiesław Kaczmarek">
Wiesław Kaczmarek

Wiesław Władysław Kaczmarek (ur. 1 stycznia 1958 we Wrocławiu) – polski polityk, poseł na Sejm w latach 1989–2005 (X, I, II, III i IV kadencji), minister czterech rządów.
Życiorys.
Ukończył I Liceum Ogólnokształcące im. Mikołaja Kopernika w Lubinie, następnie w 1981 studia na Wydziale Mechaniki Precyzyjnej Politechniki Warszawskiej. Po studiach został słuchaczem studium doktoranckiego, od 1985 był asystentem, a później starszym asystentem w Instytucie Mechaniki Technicznej tej uczelni.
Od 1985 do rozwiązania należał do Polskiej Zjednoczonej Partii Robotniczej. W 1989 uzyskał mandat posła na Sejm kontraktowy w okręgu ochockim, następnie w 1991, 1993, 1997 i 2001 był wybierany z ramienia Sojuszu Lewicy Demokratycznej z ogólnopolskiej listy wyborczej oraz w okręgach podwarszawskich: nr 2 (1991–1993), nr 2 (1997–2001) i nr 20. Pełnił funkcję dyrektora warszawskiego oddziału Pierwszego Banku Komercyjnego w Lublinie. W 2004 przeszedł do Socjaldemokracji Polskiej, został jednak wkrótce zawieszony w prawach członka SdPl w związku ze „sprawą Osocza” i „aferą Orlenu”. Na koniec kadencji był posłem niezrzeszonym, w 2005 nie ubiegał się o reelekcję.
Pełnił funkcję ministra przekształceń własnościowych od 26 października 1993 do 30 września 1996 w rządzie Waldemara Pawlaka, Józefa Oleksego i Włodzimierza Cimoszewicza. Po reformie centrum administracji został ministrem gospodarki w (zajmował to stanowisko od 1 stycznia do 31 października 1997). Był także ministrem skarbu państwa w rządzie Leszka Millera od 19 października 2001 do 7 stycznia 2003.
2 kwietnia 2004 w wywiadzie dla „Gazety Wyborczej” stwierdził, że rzeczywistym celem zatrzymania szefa PKN Orlen Andrzeja Modrzejewskiego przez Urząd Ochrony Państwa, była chęć jego odwołania i zablokowania kontraktu na dostawy ropy, w tym celu powołano sejmową komisję śledczą.
Po 2005 zajął się działalnością biznesową. W październiku 2006 przed Sądem Okręgowym Warszawa-Praga rozpoczął się proces karny byłego ministra, oskarżonego o wydanie w 1997 nierzetelnej opinii przesądzającej o udzieleniu spółce LFO poręczenia ze strony Skarbu Państwa, pomimo braku przesłanek dla takiej gwarancji. Wiesław Kaczmarek nie przyznał się do popełnienia zarzuconego mu czynu. W kwietniu 2009 sąd I instancji go uniewinnił, jednak w grudniu tego samego roku Sąd Apelacyjny w Warszawie uchylił zaskarżony przez prokuratora wyrok do ponownego rozpoznania. Przy ponownym rozpoznaniu sprawy w 2012 został prawomocnie uniewinniony.
Od 2001 do 2017 był prezesem Polskiego Związku Żeglarskiego. Członek Polskiego Związku Łowieckiego.

</doc>
<doc id="92985" url="https://pl.wikipedia.org/wiki?curid=92985" title="Władysław Garbaty">
Władysław Garbaty

Władysław (Włodko) Garbaty (Garbacz) (ur. między 1303 a 1305, zm. w 1351 lub 1352) – książę dobrzyński w latach 1312–1327/1328 i od 1343 (początkowo do 1316 pod opieką matki, zaś do 1328 razem z bratem), książę łęczycki w latach 1327/1328–1352.
Życiorys.
Władysław był drugim pod względem starszeństwa synem księcia dobrzyńskiego Siemowita i Anastazji halickiej (jeśli uznać autentyczność brata, Leszka). Wcześnie osierocony przez ojca do 1316 znajdował się pod opieką matki i stryja Władysława Łokietka.
W 1316 r. zawarł porozumienie z biskupem płockim Florianem o płaceniu dziesięciny, dzięki czemu z rodziny została zdjęta nałożona w 1310 kara ekskomuniki. Po usamodzielnieniu panował w księstwie dobrzyńskim razem z młodszym bratem Bolesławem i był wiernym wykonawcą polityki Władysława Łokietka, którego zwierzchnictwo uznał. Odtąd bracia starali się prowadzić politykę przyjazną względem Kościoła i w 1323 ufundowali szpital bożogrobców w Rypinie. W roku 1332 nadał kilka wsi w tym również wieś o nazwie "Lodza" (późniejsze od 1423 r. miasto Łódź) w wieczyste posiadanie biskupom kujawskim.
Na przełomie 1327 i 1328, wobec zagrożenia księstwa ze strony zakonu krzyżackiego, król polski zaproponował zamianę rodowych posiadłości na księstwo ze stolicą w Łęczycy. Od 1328, po śmierci brata Bolesława, Władysław przejął pełnię władzy. W 1343 w wyniku pokoju kaliskiego Władysław powrócił do księstwa dobrzyńskiego (tak pewnie stanowiła umowa z przełomu 1327/1328). Ziemia łęczycka z woli króla Kazimierza Wielkiego została w jego panowaniu dożywotnio.
Siedzibą księcia były Bobrowniki. Tu wydawał dokumenty, m.in. lokację miasta Rypin (1345) i Lipno (1349).
Książę dobrzyński był żonaty z nieznaną bliżej Anną, z którą nie dochował się potomstwa. Zmarł w 1351 lub 1352. Nie wiadomo, gdzie został pochowany. Po jego śmierci księstwo dobrzyńskie zostało połączone z Królestwem Polskim.

</doc>
<doc id="92988" url="https://pl.wikipedia.org/wiki?curid=92988" title="Maksym Wyznawca">
Maksym Wyznawca

Maksym Wyznawca, właśc. "Moschion", gr. "Μάξιμος Ομολογητής", cs. "Prepodobnyj Maksim Ispowiednik") (ur. ok. 580 w Konstantynopolu, zm. 662 w okolicach Batumi) – teolog grecki, święty Kościoła katolickiego i prawosławnego.
Życie.
Urodził się około 580 r. w Konstantynopolu w szlachetnej rodzinie. Po otrzymaniu wszechstronnego wykształcenia cesarz Herakliusz mianował go swym głównym sekretarzem. Jednak po pewnym czasie, widząc rozprzestrzeniającą się wokół herezję monoteletów, której wpływowi uległ również sam cesarz, Maksym zostawił dwór i wstąpił do monasteru w Chryzopolu. Później został jego przełożonym.
Gdy pojawiła się groźba najazdu perskiego, udał się na Kretę, a następnie przez Cypr do Afryki. Był inspiratorem wielu synodów afrykańskich. Również po przybyciu do Rzymu zainicjował synod, na którym potępiono herezje monofizytyzmu i monoteletyzmu. Z tego powodu był kilkakrotnie prześladowany. Za obronę czystości wiary zsyłano go, a następnie ponownie wzywano do Konstantynopola. Jego przeciwnicy przechodzili od słownych gróźb do czynów, ale Maksym pozostawał wierny swym poglądom.
W 653 r. na rozkaz Konstansa II Maksym został aresztowany i wywieziony do Konstantynopola. Oskarżonego o zdradę stanu zesłano do Bizji w Tracji. Gdy nie pomagały żadne inne sposoby, aby zamknąć usta świętemu, pozbawiono go języka i odrąbano prawą rękę, by również za pomocą pióra nie mógł głosić prawdy. Po tym wszystkim wysłano go jako więźnia na Kaukaz, w okolice Batumi, gdzie w 662 r. zasnął w Panu. Przedtem dane mu było dokładne określenie chwili własnej śmierci.
Inne warianty życia.
Według syryjskiej biografii świętego, naprawdę nazywał się Moschion i był synem Samarytanina i perskiej niewolnicy pewnego Żyda z Tyberiady. Urodził się w wiosce Hesfin u podnóży wzgórz Golan niedaleko jeziora Tyberiadzkiego. Po śmierci rodziców kapłan z wioski oddał go do klasztoru świętego Charytona zwanego Palaia Laura. Przełożony klasztoru Pantaleon zmienił mu imię na Maksym. W 614 roku, uciekając przed perską inwazją, znalazł się w klasztorze w Chryzopolu. Tam poznał swojego ucznia Atanazego, pochodzącego z Afryki. W 626 obaj przenieśli się do Kartaginy. W 645 teolog odbył dysputę z monoteleckim patriarchą Konstantynopola Pyrrusem, wygnanym ze stolicy, i przekonał go do swoich sądów. Obaj udali się do papieża Marcina I, któremu Maksym doradzał. Maksym wsparł synod laterański z 649, na którym potępiono nowa cesarską doktrynę. Za otwarte występowanie przeciwko monoteletyzmowi i popieranie papieża został uwięziony przez władze bizantyjskie, obcięto mu język i prawą rękę. Zmarł w 662 roku na wygnaniu na Kaukazie.
Według innej wersji życia świętego miał on urodzić się w Konstantynopolu, być pierwszym sekretarzem imperatora Herakliusza, wstąpić do klasztoru w Chryzopolu a następnie przenieść się na wyspę Kyzikos, gdzie poznał teologa Jana z Kyzikos. Następnie przeniósł się do Kartaginy, gdzie spotykał się z patriarchą Jerozolimy Sofroniuszem, którego wcześniej poznał w Palestynie. Według tej wersji biograficznej, święty miał zostać porwany do Konstantynopola, obłożony anatemą i wraz z uczniem Anastazym wygnany do miasta Chersonez na Krymie, gdzie zmarł.
Dzieła.
Pisma Maksyma, który za swą wiarę i męczeńską śmierć otrzymał miano Wyznawcy, mają charakter różnorodny, gdyż powstawały w miarę zapotrzebowań. Pisał dzieła egzegetyczne, listy, dzieła ascetyczne, doktrynalne, objaśnienie liturgii. Najbardziej znane i cenione jest "Wyjaśnienie Modlitwy Pańskiej". Występował przeciwko doktrynie monoteletyckiej, która od 638 roku stała się oficjalną doktryną religijną Cesarstwa Bizantyjskiego. Niecałe 20 lat po jego śmierci potępiono monoteletyzm w Konstantynopolu na soborze konstantynopolitańskim III.
Św. Maksym w swych dziełach najwięcej miejsca poświęcał duchowemu życiu człowieka. Szczególnie widoczna jest w nich głębia i przenikliwość myślenia. Jedno z jego pism "Cztery wieki miłosierdzia" (tzw. "Cztery Centurie"), składające się z krótkich aforyzmów i refleksji, nazywano "jednym z najgłębszych i najpiękniejszych dzieł w całym piśmiennictwie chrześcijańskim". Do naszych czasów zachowało się również pochodzące spod jego pióra "Wyjaśnienie Świętej Liturgii". Uważany jest za największego uczonego i mistyka chrześcijańskiego VII wieku.
Kult.
Wspomnienie liturgiczne w Kościele katolickim obchodzone jest 13 sierpnia.
W Cerkwi prawosławnej święty cieszy się powszechną czcią, która wspomina świętego dwukrotnie:
W ikonografii święty przedstawiany jest jako stary człowiek o surowym wyrazie twarzy. Ma długą, w niektórych wyobrażeniach sięgająca pasa, rozdwajającą się u końca, siwą brodę i łysinę czołową. Prawą dłonią błogosławi, bądź trzyma w niej krzyż. W lewej dzierży zwój z napisem: "Cześć oddaję, śpiewam i wielbię Ojca i Syna, i Świętego Ducha".

</doc>
<doc id="92993" url="https://pl.wikipedia.org/wiki?curid=92993" title="Lista uzdrowisk">
Lista uzdrowisk

Albania.
Patos
Białoruś.
"Na terenie Białorusi nie ma uzdrowisk w pełnym tego słowa znaczeniu. Wymienione poniżej to sanatoria lub kompleksy sanatoriów usytuowane bardzo często na sprzyjających wypoczynkowi terenach leśnych."
Japonia.
"Lista zawiera przede wszystkim miejscowości, w których znajdują się gorące źródła – onseny."
Polska.
Patrz: Uzdrowiska w Polsce
Słowacja.
"Na tej liście, oprócz uzdrowisk, znajdują się miejscowości z kąpieliskami termalnymi o właściwościach leczniczych, a nie posiadające statusu uzdrowiska."
Węgry.
"Uzdrowiska Węgier usytuowane są w wielu miejscowościach na obszarze niemal całego kraju. Zdecydowaną większość z nich stanowią kąpieliska termalne z wodą posiadającą walory lecznicze."

</doc>
<doc id="92995" url="https://pl.wikipedia.org/wiki?curid=92995" title="Jarosław II">
Jarosław II

Jarosław II Wsiewołodowicz (ur. 8 lutego 1191, zm. 30 września 1246) – książę Nowogrodu (1215, 1221-1223, 1224-1228, 1230-1236), wielki książę kijowski (1236-1238), wielki książę włodzimierski (1238-1246). Syn Wsiewołoda III Wielkie Gniazdo i czeskiej księżny Marii Szwarnówny (?).
Życiorys.
W 1206 r. Węgrzy zaoferowali mu objęcie tronu książęcego w Haliczu. Jarosław natychmiast ruszył w drogę, ale o 3 dni wyprzedził go książę putywelski Włodzimierz Igoriewicz.
Ojciec m.in. Aleksandra Newskiego, Andrzeja, Wasyla, Michała i Jarosława, księcia twerskiego.

</doc>
<doc id="92996" url="https://pl.wikipedia.org/wiki?curid=92996" title="Michał Kleiber">
Michał Kleiber

Michał Aleksander Kleiber (ur. 23 stycznia 1946 w Warszawie) – polski mechanik i informatyk, nauczyciel akademicki, profesor nauk technicznych, w latach 2001–2005 minister nauki w rządach Leszka Millera i Marka Belki, w latach 2006–2010 doradca społeczny prezydenta Lecha Kaczyńskiego ds. kontaktów ze środowiskiem naukowym, w latach 2007–2015 prezes Polskiej Akademii Nauk, od 2020 przewodniczący Polskiego Komitetu ds. UNESCO. Kawaler Orderu Orła Białego.
Życiorys.
W młodości uprawiał tenis, był mistrzem Polski w drużynie Legii Warszawa. W wieku 11 lat został mistrzem Warszawy w swojej kategorii wiekowej. W ramach mistrzostw Polski grał przeciwko Wojciechowi Fibakowi; miał piłki meczowe, jednak ostatecznie przegrał to spotkanie. Był członkiem drużyny uczestniczącej w rozgrywkach niemieckiej ligi tenisowej.
Ukończył studia z budownictwa lądowego na Wydziale Inżynierii Lądowej Politechniki Warszawskiej (1968) oraz z matematyki na Wydziale Matematyki i Mechaniki Uniwersytetu Warszawskiego (1971). Uzyskiwał następnie stopnie doktora i doktora habilitowanego. W 1989 otrzymał tytuł profesora nauk technicznych. Od lat związany z Instytutem Podstawowych Problemów Techniki PAN, w latach 1995–2006 pełnił funkcję dyrektora tej jednostki. Jest autorem około 250 publikacji naukowych i kilku książek poświęconych zastosowaniom nowoczesnych metod komputerowych w badaniach naukowych, technice i medycynie.
W latach 1976–1981 pracował na niemieckich uniwersytetach w Stuttgarcie, Hanowerze i Darmstadt. W latach 1983–1984 był profesorem wizytującym na Uniwersytecie Kalifornijskim w Berkeley, w latach 1992–1993 na Uniwersytecie Tokijskim.
W 1994 został redaktorem naczelnym czasopisma naukowego „Archives of Computational Methods in Engineering” oraz członkiem zarządu International Association of Computational Mechanics. Był przewodniczącym Rady Dyrektorów Placówek Naukowych PAN oraz członkiem Centralnej Komisji ds. Stopni Naukowych i Tytułu Naukowego. W latach 1998–2001 reprezentował Polskę w Radzie Gubernatorów Wspólnego Centrum Badawczego Unii Europejskiej.
Zasiadał w konwencie Ruchu Stu. Od 19 października 2001 do 31 października 2005 był ministrem nauki i szkolnictwa wyższego (od 2 maja 2004 ministrem nauki i informatyzacji) oraz (do czasu likwidacji) przewodniczącym Komitetu Badań Naukowych w rządach Leszka Millera oraz Marka Belki. W latach 2003–2005 zajmował stanowisko przewodniczącego rządowego Komitetu ds. Umów Offsetowych.
W latach 2006–2010 sprawował funkcję doradcy społecznego prezydenta Lecha Kaczyńskiego ds. kontaktów ze środowiskiem naukowym.
Został członkiem rzeczywistym PAN. Od 1 stycznia 2007 do 19 marca 2015 zajmował stanowisko prezesa PAN. Wybrany na członka Austriackiej Akademii Nauk (2002), Europejskiej Akademii Nauk i Sztuk (2006, w 2015 wybrany na jej wiceprezesa), Academia Europaea (2009), Senatu Leopoldiny (2011–2015), Europejskiej Rady Badań (2006–2011), Senatu Europejskiego Towarzystwa Badań Materiałowych (2018), oraz Komitetu Sterującego Rady Zarządzającej Europejskiej Fundacji Nauki w Strasburgu (2007–2010). Został także członkiem Społecznego Komitetu Odnowy Zabytków Krakowa (2009), Akademii Inżynierskiej w Polsce oraz Towarzystwa Naukowego Warszawskiego. W latach 2015 objął funkcję ambasadora Komisji Europejskiej ds. nowej narracji europejskiej, którą pełnił do 2019.
W 2005 powołano go na stanowisko prezesa European Materials Forum, zaś w 2017 zgromadzenie ogólne The European Community on Computational Methods in Applied Sciences (ECCOMAS) wybrało Michała Kleibera na prezydenta tej organizacji naukowej.
Został przewodniczącym kapituł konkursów „Teraz Polska” i „Popularyzator Nauki” (którego był inicjatorem), a także przewodniczącym kapituły Rankingu Szkół Wyższych „Perspektywy”. Od 2017 redaktor naczelny portalu internetowego i miesięcznika opinii „Wszystko Co Najważniejsze”.
We wrześniu 2020 minister spraw zagranicznych Zbigniew Rau powołał go na funkcję przewodniczącego Polskiego Komitetu ds. UNESCO na pięcioletnią kadencję.
Życie prywatne.
Żonaty z lekkoatletką Teresą Sukniewicz-Kleiber, w 1970 wybraną najlepszym sportowcem Polski w Plebiscycie „Przeglądu Sportowego”.
Odznaczenia i wyróżnienia.
W 2001 wyróżniony Nagrodą Fundacji na rzecz Nauki Polskiej za opracowanie nowych metod analizy i optymalizacji w nieliniowej termomechanice ciał odkształcalnych. W 2007 otrzymał tytuł „Ambasadora Gospodarki Elektronicznej” przyznany przez Związek Banków Polskich, a w 2012 Nagrodę im. Adama Mickiewicza nadawaną przez Trójkąt Weimarski za zasługi dla współpracy polsko-niemiecko-francuskiej. W 2014 wyróżniony Złotym Medalem z Diamentem wręczonym przez Akademię Polskiego Sukcesu oraz Specjalną Perłą Honorową za wieloletnią promocję Polski zagranicą, którą przyznał mu magazyn „Polish Market”.
W 2014 redakcja serwisu PAP „Nauka w Polsce” nadała mu Nagrodę Jubileuszową w ramach konkursu „Popularyzator Nauki”. W tym samym roku otrzymał wyróżnienie „Osobowość 25-lecia Wolności RP” przyznane za działalność na rzecz rozwoju cywilizacyjnego przez Mazowieckie Zrzeszenie Przemysłu, Handlu i Usług. W 2019 wyróżniono go tytułem „Lidera Bezpieczeństwa Narodowego” nadanym przez grupę organizacji działających na rzecz bezpieczeństwa narodowego, tytułem „Człowieka Roku 2018” przyznanym przez Federację Związków Powiatów i Gmin RP, statuetką „Złoty Inżynier Ćwierćwiecza” przyznaną przez Federację Stowarzyszeń Naukowo-Technicznych NOT oraz tytułem „Superoptymista Roku” nadanym przez Fundację Jestem Optymistą.
Tytuły doctora honoris causa przyznały mu Politechnika Lubelska (2003), Politechnika Krakowska (2004), Politechnika Śląska (2011), Uniwersytet Kazimierza Wielkiego w Bydgoszczy (2012), Akademia WSB w Dąbrowie Górniczej (2021) i Zachodniopomorski Uniwersytet Technologiczny w Szczecinie (2021). Tożsame wyróżnienia nadały mu również uczelnie w Mons (Belgia) i Darmstadt (Niemcy) oraz Polski Uniwersytet na Obczyźnie w Londynie (Wielka Brytania). Politechnika w Metz (Francja) przyznała mu tytuł inżyniera honorowego. Wyróżniony także przyznawanym w Belgii medalem za osiągnięcia innowacyjne.
Laureat Medalu Kalos Kagathos nadawanego sportowcom osiągającym sukcesy również poza sportem (2003). Otrzymał również Medal 70-lecia Polskiej Informatyki, przyznany przez kapitułę Polskiego Towarzystwa Informatycznego w 2018.

</doc>
<doc id="92997" url="https://pl.wikipedia.org/wiki?curid=92997" title="Bolesław dobrzyński">
Bolesław dobrzyński

Bolesław dobrzyński (ur. ok. między 1303 a 1306, zmarł między 1 października 1327 a 12 marca 1329, prawdop. w 1328) – książę dobrzyński w latach 1312–1327/1328 (do 1316 pod opieką matki, następnie wspólnie ze starszym bratem Władysławem Garbatym), książę łęczycki od 1327/1328 z dynastii Piastów. Syn księcia dobrzyńskiego Siemowita i Anastazji, córki księcia halickiego Lwa I.
Życiorys.
Bolesław urodził się ok. między 1303 a 1306. Był drugim lub trzecim według starszeństwa synem księcia dobrzyńskiego Siemowita i Anastazji, córki Lwa I halickiego. Nie wiadomo, po kim otrzymał imię. Przypuszcza się, że miało ono nawiązywać do Bolesława II płockiego, brata stryjecznego jego ojca.
Nigdy nie sprawował samodzielnej władzy. Po śmierci ojca w 1312 znajdował się pod opieką matki, zaś od 1316 współrządził ze starszym bratem Władysławem Garbatym, z którym od 1322 wspólnie wystawiał dokumenty. Po raz pierwszy w źródłach pojawia się (razem z matką i bratem) w dokumencie biskupa płockiego Floriana z 10 lipca 1316 dotyczącym układu w sprawie dziesięcin. W 1323 razem z Władysławem Garbatym ufundował szpital bożogrobców w Rypinie. Ostatni znany wspólny dokument bracia wystawili 20 marca 1326.
Bolesław brał jeszcze udział w zamianie dzielnicy dobrzyńskiej na łęczycką, która w obliczu zagrożenia krzyżackiego została zawarta na przełomie 1327/1328 między książętami dobrzyńskimi a ich stryjem, królem Polski Władysławem Łokietkiem. Najwcześniej układ ten mógł być zawarty 1 października 1327. 12 marca 1329 Władysław Garbaty wystawił pierwszy znany dokument bez udziału Bolesława. Nie jest wiadome, aby bracia dokonali podziału księstwa łęczyckiego, nie są również znane dokumenty samodzielnie wystawione przez Bolesława. W związku z powyższym uznaje się, że Bolesław zmarł między 1 października 1327 a 12 marca 1329. Przypuszcza się, że jego zgon nastąpił w 1328, wkrótce po zamianie dzielnic, gdyż tylko nieliczni świadkowie pamiętali, że brał on w niej udział. Źródła nie przekazały informacji o małżeństwie księcia i miejscu jego pochowania.

</doc>
<doc id="92998" url="https://pl.wikipedia.org/wiki?curid=92998" title="Pająk krzyżak">
Pająk krzyżak

Pająk krzyżak – zwyczajowa nazwa niektórych gatunków pająków z rodziny krzyżakowatych (Araneidae), zwłaszcza pająków z rodzaju "Araneus" (krzyżak ogrodowy, krzyżak łąkowy, krzyżak dwubarwny), charakteryzujących się często wyraźnym wzorem krzyża na odwłoku. Są one – podobnie jak wszyscy przedstawiciele rzędu pająków – jadowite, jednak niegroźne dla człowieka.
Pająk krzyżak zajmował wyjątkową pozycję wśród stawonogów wykorzystywanych do przepowiadania pogody. Według ludowych wierzeń, ich zachowanie nieomylnie wróżyło określone zmiany warunków atmosferycznych. Tak więc pająki wykazujące małą ruchliwość, spuszczające się po pajęczynie z sufitu lub siedzące w ukryciu zwiastować miały słotę. Natomiast częste ukazywanie się pająków podczas deszczu, budowanie dużych pajęczyn i znaczna ruchliwość oznaczać miały nadejście pogody słonecznej. Przed nastaniem silnych wiatrów pająki krzyżaki podobno zaprzestają budowy sieci lub rozciągają jedynie nici boczne. Widoczne wczesną wiosną nitki pajęcze mają być oznaką nawrotu nocnych przymrozków, a pająki wędrujące po ścianach w porze zimowej zapowiadają rzekomo nadejście odwilży.

</doc>
<doc id="93001" url="https://pl.wikipedia.org/wiki?curid=93001" title="Krzyżakowate">
Krzyżakowate

Krzyżakowate (Araneidae) – rodzina pająków z grupy Araneomorphae. Według "The World Spider Catalog" Normana Platnicka z 2013 roku należy do niej 168 współczesnych rodzajów obejmujących 3030 gatunków. Należą do niej dość duże pająki, o owalnym lub kulistym odwłoku, często jaskrawo zabarwionym. Krzyżakowate budują jednopłaszczyznowe sieci łowne (tzw. pajęczyny). Zamieszkują wszystkie strefy klimatyczne. W Polsce występuje 50 gatunków krzyżakowatych, głównie z rodzaju "Araneus", "Araniella" i "Larinioides" (zobacz: ).
Najstarszym znanym przedstawicielem Araneidae jest "Mesozygiella dunlopi" żyjący we wczesnej kredzie na obecnych terenach Hiszpanii.
Taksonomia.
Wybrane rodzaje:

</doc>
<doc id="93003" url="https://pl.wikipedia.org/wiki?curid=93003" title="Adam Tański">
Adam Tański

Adam Jerzy Tański (ur. 5 marca 1946 w Nieznanowicach) – polski polityk i ekonomista, w 1991 minister rolnictwa i gospodarki żywnościowej, w 2003 minister rolnictwa i rozwoju wsi.
Życiorys.
Ukończył I Liceum Ogólnokształcące im. Tadeusza Kościuszki w Busku-Zdroju, a w 1968 studia na Wydziale Ekonomiczno-Rolniczym Szkoły Głównej Gospodarstwa Wiejskiego w Warszawie.
W okresie PRL należał do Zjednoczonego Stronnictwa Ludowego. Był także członkiem „Solidarności” w latach 1980–1981 oraz współpracownikiem Kościelnego Komitetu Rolniczego.
Pracował w Zjednoczeniu Przedsiębiorstw Melioracyjnych, a od 1973 jako urzędnik w Ministerstwie Finansów. W 1990 został podsekretarzem stanu w Ministerstwie Rolnictwa i Rozwoju Wsi, następnie od stycznia do grudnia 1991 sprawował urząd ministra tego resortu.
Od stycznia 1992 do października 2002 nieprzerwanie pełnił funkcję prezesa Agencji Własności Rolnej Skarbu Państwa. W rządzie Leszka Millera przez około cztery miesiące w 2003 ponownie był ministrem rolnictwa. Później przez parę lat zajmował stanowisko prezesa zarządu spółki Polskie Młyny. Objął również funkcję prezesa spółki Komagra, działającej w sektorze rolno-spożywczym. Związany był również z Fundacją Europejski Fundusz Rozwoju Wsi Polskiej.
Odznaczony Krzyżem Kawalerskim (1997), Oficerskim (2000) i Komandorskim (2005) Orderu Odrodzenia Polski.

</doc>
<doc id="93008" url="https://pl.wikipedia.org/wiki?curid=93008" title="Karabinek (broń)">
Karabinek (broń)

Karabinek (skr. kbk) – indywidualna broń strzelecka o budowie analogicznej jak karabin, jednak o mniejszej masie i rozmiarach (definicja tradycyjna), bądź zasilana słabszą amunicją niż karabinowa – amunicją pośrednią (definicja PKN z 2004 r.).
Definicja tradycyjna.
Tradycyjnie w literaturze przedmiotu, kryterium rozróżniającym karabinek od karabinu uznaje się wagę i rozmiar, bez uwzględniania rodzaju amunicji jaką broń jest zasilana. W takim ujęciu karabinkiem określamy indywidualną broń palną o budowie analogicznej jak karabin, jednak cechującą się mniejszą wagą i rozmiarami.
Zredukowanie wagi oraz rozmiaru w karabinkach, uzyskuje się najczęściej poprzez zastosowanie krótszej lufy oraz lżejszego łoża. Dzięki czemu broń staje się znacznie bardziej poręczna względem karabinu, jednak kosztem zwiększenia odrzutu (mniejsza masa) oraz zmniejszenia donośności i celności (krótsza lufa).
Ze względu na zazwyczaj brak precyzyjnych wytycznych, określanie danej broni karabinem bądź karabinkiem było często kwestią uznaniową, zależną od interpretacji decydentów danej armii. Za przykład może posłużyć niemiecki Gew43/Kar43, produkowany początkowo pod nazwą "Gewehr 43" (pol. Karabin 43), a następnie jako "Karabiner 43" (pol. Karabinek 43), mimo iż konstrukcja broni nie uległa zmianie.
Definicja Polskiego Komitetu Normalizacyjnego z 2004 r..
W 2004 r. Polski Komitet Normalizacyjny (PKN) w dokumencie PN-V-01016, przedstawił odmienną od tradycyjnej definicję karabinka, przyjmując jako kryterium nie rozmiar i wagę broni, a rodzaj amunicji jaką dana broń jest zasilana. W myśl nowej definicji karabinkiem określana jest broń zasilana amunicją pośrednią, natomiast karabinem broń zasilana amunicją karabinową.
Odpowiednio dla karabinka i karabinu przyjęto również pojęcia określające broń skróconą: subkarabin (lufa dł. do 450 mm – bez urządzenia wylotowego) oraz subkarabinek (lufa dł. do 350 mm – bez urządzenia wylotowego).
Kontrowersje.
Wprowadzenie nowej, całkowicie rozbieżnej z tradycyjną definicji, budzi wiele kontrowersji oraz stwarza problemy przy klasyfikacji broni. Jest to szczególnie zauważalne przy próbach klasyfikacji broni historycznej, stosowanej w czasach, gdy amunicja pośrednia jeszcze nie istniała, bądź nie była w powszechnym użyciu. W takim wypadku stosowanie określenia „karabin” wobec broni określanej w epoce jako „karabinek” stoi w sprzeczności ze źródłami historycznymi. Jako przykład może posłużyć polska publikacja normalizująca nazewnictwo broni palnej Wojska Polskiego z 1931 r. ("Ilustrowane słownictwo materjału uzbrojenia, część I, karabiny karabinki i ich części składowe"), gdzie nie występuje broń zasilana amunicją pośrednią, a karabinki klasyfikowane są zgodnie z obowiązującą wtedy definicją tradycyjną.
Innym problemem jest fakt, iż nowa definicja przyjęta została , przez co jest rozbieżna z klasyfikacją zagraniczną. Przykładowo amerykański M16, w terminologii angielskiej klasyfikowany jest jako karabin (ang. "rifle") a jego skrócona wersja M4 jako karabinek (ang. "carbine"). Według Polskiej Normy oba modele broni są natomiast karabinkami, ponieważ używają tej samej amunicji pośredniej.
Sytuację dodatkowo komplikuje fakt występowania broni o budowie analogicznej do karabinu, która zasilana jest jeszcze innym rodzajem amunicji: pistoletowej (np. De Lisle) lub rewolwerowej (np. Marlin M1894), a która nie mieści się w definicji normy PN-V-01016.
Istnienie dwóch rozbieżnych definicji karabinka, prowadzi do częstego równoległego i zamiennego stosowania obu pojęć odnośnie do tej samej broni, co jest przyczyną wielu nieporozumień przy opisywaniu broni palnej. Oprócz tego na uwagę zasługuje fakt, że stosowanie Polskiej Normy jest całkowicie dobrowolne, a nie obowiązkowe.
Historia.
Karabinki pierwotnie konstruowane były jako broń przeznaczona dla kawalerii, jednak znalazły również zastosowanie wszędzie tam gdzie wymiary i waga karabinu utrudniałyby żołnierzowi obsługę sprzętu: wojska inżynieryjne (saperzy), kierowcy, artylerzyści, obsługa karabinów maszynowych itp. Z czasem karabinki zyskiwały coraz większą popularność, w niektórych przypadkach zastępując karabiny w roli broni podstawowej (np. przed II wojną światową w armii niemieckiej – Mauser Kar98k). Popularność tego typu broni, wpłynęła również na wytworzenie się trendu skracania długości luf wprowadzanych nowych modeli karabinów. Pod względem technicznym na przestrzeni lat, karabinki przechodziły taką samą ewolucję jak karabiny, początkowo będąc bronią jednostrzałową i powtarzalną, aż do wyodrębnienia się karabinków samopowtarzalnych i automatycznych, które znajdują się na wyposażeniu poszczególnych armii do dziś.

</doc>
<doc id="93009" url="https://pl.wikipedia.org/wiki?curid=93009" title="Jan z Damaszku">
Jan z Damaszku

Jan z Damaszku, Jan Damasceński (, "Yuḥannā Al Demashqi", , "Iôannês ho Damaskênos", ; ur. ok. 675 w Damaszku, zm. ok. 749 w Mar Saba) – teolog, filozof, święty Kościoła katolickiego i prawosławnego (święty mnich, ), jeden z najwybitniejszych pisarzy chrześcijańskich, Ojciec Kościoła.
Żywot świętego.
Jan urodził się w bogatej rodzinie mającej ogromne wpływy w Damaszku. Dziadek świętego, Mansur, poddał miasto Chalidowi ibn al-Walidowi w 635 roku. Ojciec, Sardżun ibn Mansur (Sergiusz), był odpowiedzialny za finanse kalifa Abd al Malika (685–705). Jan także pełnił tę funkcję aż do zwolnienia wielu chrześcijańskich urzędników przez kolejnego islamskiego władcę. Jan przeniósł się do klasztoru świętego Saby i wkrótce został wyświęcony na kapłana przez patriarchę jerozolimskiego Jana V (705–735).
Podejmował polemikę z nestorianami, jakobitami, monoteletami i islamem. Stanowczo przeciwstawiał się ikonoklazmowi. Twierdził, iż sam wizerunek nie jest przedmiotem adoracji, a zakazy przedstawiania istot żywych zawarte w Starym Testamencie zostały unieważnione przez Nowy Testament.
Zajmował się także kontemplacją i możliwością poznania rzeczy duchowych. W jednym z dzieł pisał: „Ponieważ mamy podwójną naturę, będąc złożeni z duszy i ciała, nie możemy dotrzeć do rzeczy duchowych w oderwaniu od cielesnych. W ten sposób poprzez kontemplację cielesną dochodzimy do kontemplacji duchowej”. Święty oraz jego nauczanie wywarło ogromny wpływ na cesarzową Irenę, która na soborze nicejskim II w 787 przywróciła kult obrazów.
Świętemu Janowi przypisuje się autorstwo Kanonu Paschalnego – uroczystego hymnu wychwalającego zmartwychwstanie Chrystusa, śpiewanego podczas nocnego nabożeństwa paschalnego (Jutrznia paschalna) w rycie bizantyjskim, m.in. w Kościele prawosławnym i greckokatolickim.
Kult.
Jan z Damaszku był ostatnim wielkim ojcem Kościoła wschodniego.
W 1890 roku papież Leon XIII ogłosił go doktorem Kościoła.
Dzień obchodów.
Wspomnienie liturgiczne w Kościele łacińskim obchodzone jest w zwyczajnej formie rytu rzymskiego 4 grudnia, natomiast w nadzwyczajnej formie rytu rzymskiego 27 marca.
Cerkiew prawosławna wspomina świętego mnicha 4/17 grudnia, tj. 17 grudnia według kalendarza gregoriańskiego.
Patronat.
Wierni modlą się do niego o pomoc w nauce śpiewu cerkiewnego oraz poprawnego i uduchowionego czytania pism religijnych. Jest też orędownikiem osób z paraliżem rąk.
Ikonografia.
W zachodniej ikonografii św. Jan przedstawiany jest w chwili, kiedy anioł uzdrawia go, przykładając rękę, którą – według legendy – odciął mu cesarz bizantyjski Leon.
Atrybutem świętego jest księga i pióro pisarskie.
W ikonografii wschodniej święty przedstawiany jest jako stary mężczyzna z długą siwą brodą, mający na sobie czarne mnisze szaty. Na niektórych wyobrażeniach na głowie ma turban. Zawsze prawą rękę ma uniesioną w błogosławieństwie, a w lewej trzyma zwój, na którym widnieją słowa poświęcone Matce Bożej. Św. Jan jest jedną z głównych postaci na ikonach „Soboru Przenajświętszej Bogarodzicy”, gdzie trzyma zwój z napisem: „O Tobie raduje się wszelkie stworzenie”.

</doc>
<doc id="93013" url="https://pl.wikipedia.org/wiki?curid=93013" title="Płynność finansowa">
Płynność finansowa

Płynność finansowa – zdolność podmiotu do wywiązywania się (spłacania) w terminie najbardziej wymagalnych (krótkoterminowych) zobowiązań (np. związanych z zapłatą kontrahentom za wyroby i usługi, wypłatą wynagrodzeń, itp). Jest jednym z elementów oceny finansowej przedsiębiorstwa, bowiem płynność finansowa bezpośrednio wpływa na jego kondycję finansową i standing finansowy.
Utrzymywanie i zaburzenie płynności finansowej.
Zarządzanie płynnością finansową ma na celu utrzymywanie odpowiedniej wartości płynnych środków pieniężnych i linii kredytowych, gdyż opóźnienia w wywiązywaniu się ze zobowiązań powodują nieufność kontrahentów i kredytujących instytucji finansowych, co może doprowadzić w skrajnych przypadkach do bankructwa. Z kolei zbyt wysoki poziom płynnych środków pieniężnych powoduje zamrożenie części kapitału obrotowego, który nie wspiera operacyjnej działalności przedsiębiorstwa, a tym samym powoduje zmniejszenie rentowności zasobów przedsiębiorstwa i zyskowności sprzedaży.
Zaburzenie płynności finansowej to chwilowa, krótkookresowa niezdolność podmiotu do regulowania (spłacania) najbardziej wymagalnych zobowiązań (krótkoterminowych) lub krótkookresowa niezdolność do pokrycia wydatków operacyjnych i finansowych z przychodów bieżącego okresu i środków zgromadzonych w poprzednich okresach; lub krócej: nieregulowanie zobowiązań na czas. W skrajnych przypadkach może się ona przekształcić w niewypłacalność, czyli trwałą niezdolność do regulowania wszystkich zobowiązań bez względu na ich wymagalność.
Jednym z głównych narzędzi analitycznych wykorzystywanych w diagnostyce finansowej jest analiza finansowa, której częścią jest analiza wskaźnikowa.
Wskaźnik finansowy.
Wskaźnik finansowy to określona relacja odpowiednich pozycji ze sprawozdań finansowych wyrażona w różnych jednostkach (razach wielokrotności obrotu, dniach obrotu, procentach, ułamkach dziesiętnych) obrazująca sytuację finansową w danym obszarze funkcjonowania przedsiębiorstwa.
Wskaźnik finansowy ma trzy podstawowe cechy: mierzalność, interpretowalność, porównywalność.
Mierzalność wskaźnika finansowego zapewniona jest poprzez wykorzystywanie do jego budowy danych mierzalnych pochodzących ze sprawozdań finansowych.
Porównywalność wskaźnika finansowego to cecha wskaźnika finansowego pozwalająca na jego benchmarkowanie (porównywanie z określonymi odniesieniami) w ujęciu czasowym (zmiany w czasie), planistycznym (realizacja a plan), przestrzennym (pomiędzy przedsiębiorstwami z tych samych branż z różnych rynków), branżowym (pomiędzy przedsiębiorstwami z tej samej branży – klasy lub w Polsce: działu PKD).
Wskaźniki płynności finansowej (ang. "liquidity ratios") pokazują relację środków pieniężnych przedsiębiorstwa i innych aktywów obrotowych (bieżących) do zobowiązań krótkoterminowych (bieżących). Odpowiadają więc na kluczowe pytania, czy przedsiębiorstwo posiada płynność finansową.

</doc>
<doc id="93016" url="https://pl.wikipedia.org/wiki?curid=93016" title="Sztuka wczesnochrześcijańska">
Sztuka wczesnochrześcijańska

Sztuka wczesnochrześcijańska, sztuka starochrześcijańska – sztuka pierwszych chrześcijan, wyrażająca ich przynależność religijną, powstająca w basenie Morza Śródziemnego. Przyjmowany zasięg czasowy jest różny. W najszerszym rozumieniu sztuka wczesnochrześcijańska obejmuje okres od ; w węższym, stosowanym m.in. przez André Grabara, obejmuje lata ok. 220–395 (czyli okres od pojawienia się pierwszych znanych przykładów sztuki chrześcijańskiej do podziału cesarstwa rzymskiego na część wschodnią i zachodnią).
Do zachowanych dziś zabytków sztuki wczesnochrześcijańskiej należy malarstwo katakumbowe, architektura, rzeźba (głównie sarkofagi, pojedyncze figurki, rzeźba w kości słoniowej), wyroby rzemiosła. Do najstarszych zaliczane są przykłady malarstwa, odnalezione w katakumbach, przede wszystkim rzymskich.
Czas rozwoju sztuki wczesnochrześcijańskiej dzielony jest na dwa okresy: przed wydaniem edyktu mediolańskiego (313) i po. Przed 313 rokiem rozwój sztuki był utrudniony i dokonywał się w ukryciu, gdyż wówczas religia chrześcijańska była nielegalna. Co więcej, stosunkowo późne pojawienie się pierwszych dzieł wynikało "częściowo z ideowych zastrzeżeń wobec kultowych przedstawień figuralnych (Tertulian, Laktancjusz), częściowo zaś z chęci odcięcia się od pogańskiego zbytku". W efekcie pierwsze znane dziś zabytki tej sztuki pochodzą z przełomu II i III wieku. Nierzadko mają charakter dość prymitywny, zwłaszcza w porównaniu do współczesnych im osiągnięć sztuki pogańskiej. Przed 313 rokiem miejscem wyznawania kultu najczęściej były domy prywatne i miejsca pochówku zmarłych. Domy nie wyróżniały się od pozostałych budynków mieszkalnych i na ogół, podobnie jak one, zostały rozebrane lub przebudowane. Natomiast po ukazaniu się edyktu tolerancyjnego religia została objęta patronatem cesarza, który ufundował liczne budowle sakralne, m.in. (bazylikę Zbawiciela (św. Jana) na Lateranie) i bazylikę św. Piotra na Watykanie. Wówczas to wykształciły się podstawowe formy architektoniczne i ikonograficzne, wykorzystywane przez kolejne epoki, jak choćby typ trój- lub pięcionawowej bazyliki oraz budowli centralnej.
Sztuka wczesnochrześcijańska powstała i rozwijała się na terenie wielokulturowego Imperium Rzymskiego, co wywarło na niej znaczące piętno. Zdaniem Grabara sztuka wczesnochrześcijańska była gałęzią sztuki antycznej. Sztuka starożytna nie umarła, by dać początek chrześcijańskiej, lecz zyskała nową inspirację; formy i techniki pozostały te same. W jego opinii ówcześni chrześcijanie chcieli manifestować religię przez nowe tematy, nie dostrzegając potrzeby zmiany stylu. Tak więc początkowo sztuka chrześcijańska nie wykształciła własnego języka artystycznego; samodzielną gałęzią stała się natomiast sztuka koptyjska. Mimo wielu cech wspólnych, nieco odmiennie przebiegał jej rozwój w oddalonych na siebie oddziałujących prowincjach cesarstwa Wschodu i Zachodu. Religia chrześcijańska dotarła do Rzymu ze Wschodu. Wraz z nią przywędrowały obrzędy związane z liturgią oraz tematy i motywy dekoracyjne zastosowane przez pierwszych artystów związanych z tą religią. Na sztukę wczesnochrześcijańską nałożyły się istniejące na danym obszarze osiągnięcia artystyczne. Twórcami byli często ci sami artyści, którzy tworzyli na zamówienie osób nie związanych z chrześcijaństwem albo wyrośli na gruncie istniejącej kultury. Dwa światy, na które coraz mocniej dzieliło się imperium cesarstwa rzymskiego, nie tylko istniały równolegle ale i wzajemnie się przenikały. Oprócz dzieł powstających w Rzymie, Mediolanie, Rawennie i Tarragonie oraz w Konstantynopolu, Antiochii Syryjskiej i Aleksandrii istniały ośrodki w Egipcie i Nubii (np. Faras). Na obraz rodzącej się sztuki wczesnochrześcijańskiej składają się osiągnięcia działających tam artystów.
Tło historyczne.
Chrześcijaństwo rozwijało się w I wieku w Palestynie, a w II, III i zwłaszcza IV rozprzestrzeniało się w Imperium i poza nim. Brak jest informacji o organizacji pierwszych gmin chrześcijańskim; wiadomo jedynie, iż pierwsza żydowska gmina chrześcijańska została założona w Jerozolimie. Chrześcijanie zbierali się w prywatnych domach na modlitwy, czytanie Pisma i posiłki. Już w I wieku dochodziło do pierwszych prześladowań wyznawców tej nowej religii; w II wieku były one sporadyczne. Szczególnie krwawe wybuchły w III wieku. W IV wieku, za sprawą edyktu mediolańskiego sytuacja chrześcijan znacząco się zmieniła – zyskali możliwość swobodnego wyznawania swojej religii, a z czasem (380) chrześcijaństwo stało się religią państwową.
W 395 roku Imperium podzieliło się na dwie części, których losy odtąd toczyły się odmiennie. V wiek upłynął pośród najazdów, nękających zarówno Cesarstwo Zachodnie, jak i Wschodnie. Szczególnie dotkliwe były dla Zachodu, zwłaszcza iż towarzyszył im wewnętrzny rozkład władzy, która była niestabilna, a począwszy od lat 70. V wieku sprawowały ją plemiona germańskie, zwłaszcza Ostrogoci pod wodzą Teodoryka, rezydującego w Rawennie. W tym samym okresie powstało państwo Franków, które ok. 496 przyjęło chrzest; sytuacja w Bizancjum była w miarę spokojna, nawet pomimo obcych najazdów. O ile dla Rzymu i cesarstwa zachodniego nastały czasy tzw. wieków ciemnych, o tyle w VI wieku cesarstwo wschodnie pod rządami Justyniana przeżywało rozkwit kulturowy. Należy równocześnie zauważyć, że zarówno czasy Justyniana, jak i ogólnie okres od V wieku na Wschodzie, zaliczane bywają do epoki bizantyńskiej.
Ważnymi ośrodkami w tym okresie było, obok Rzymu, kilka miast. Trewir stał się siedzibą cesarzy pod koniec III i przez dużą część IV wieku (od Maksymiana do Gracjana). W Mediolanie rezydowali cesarze w 2. połowie IV wieku – Konstancjusz II, Walentynian II, który miał tu stałą siedzibę, Gracjan, Walentynian II, nierzadko również Teodozjusz I. Konstantynopol stał się stolicą wschodniego cesarstwa, ale cesarze rezydowali w nim już wcześniej. Rawenna była w V wieku rezydencją cesarzy zachodniorzymskich, a następnie stolicą królestwa Ostrogotów. W latach 565–751 była stolicą Egzarchatu Rawenny – państwa utworzonego przez cesarza bizantyńskiego.
Malarstwo.
Malowidła katakumbowe stanowią najstarsze znane zabytki chrześcijańskie; rozwijało się ono przed 313 rokiem, jak i po nim. Przykłady mozaik sprzed edyktu tolerancyjnego są pojedyncze. Gdy chrześcijaństwo uzyskało oficjalny status i zaczęła powstawać chrześcijańska architektura, ich wnętrza zdobiono mozaikami na szeroką skalę. Natomiast zachowane przykłady malarstwa w budowlach sakralnych są pojedyncze. Pierwsze znane manuskrypty powstały w IV–VI wieku, a ikony – w VI.
Malowidła w katakumbach i na cmentarzach.
Katakumby dostarczają najwcześniejszych znanych zabytków sztuki chrześcijańskiej. Choć chrześcijaństwo nie było religią uznawaną przez państwo, to działki cmentarne były prywatne i właściciele decydowali o ich urządzeniu i dekoracji. Co więcej cmentarze według prawa zwyczajowego były „święte i nietykalne” i pozostawiano swobodę w wyborze sposobu chowania zmarłych. W efekcie katakumby, głównie rzymskie, dostarczają licznych przykładów malowideł z elementami ikonografii chrześcijańskiej. Najstarsze z nich pojawiły się na przełomie II i III wieku w grobowcach, pierwotnie budowanych jako pogańskie (np. hypogea Flawiuszy i Ampliatusa, włączone później w katakumby Domitilli w Rzymie). Niektóre z rzymskich katakumb to: katakumby Kaliksta, Domitilli (Domitylli), Priscilli (Pryscylli), Piotra i Marcelina i katakumby przy Via Latina. Powstawały one poza granicami miasta, zgodnie z zakazem wykonywania pochówków w obrębie pomerium. Oprócz Rzymu, katakumby były szeroko rozpowszechnione w dużej części basenu Morza Śródziemnego.
Rozwój katakumb umożliwiła budowa terenu, na którym znajduje się Rzym. Miasto to leży na warstwach tufu wulkanicznego, dobrze nadającego się do drążenia. Jest on łatwy do cięcia i twardniejący pod wpływem powietrza. Katakumby zaczynały się od naziemnej działki, będącej własnością chrześcijan, na której sytuowano wejście. Schody prowadziły w dół do sieci korytarzy, odchodzących od jednej lub dwóch głównych galerii. W ścianach korytarzy umieszczano miejsca grobowe, tzw. "loculi" (poj. "loculus"), jedne nad drugimi. Z korytarzy można było wejść do pomieszczeń grobowych (tzw. "cubiculum"), z których tylko część była zdobiona malarsko (mogli sobie na to pozwolić tylko najbogatsi).
Najliczniejsze przykłady malarstwa katakumbowego pochodzą z Rzymu, ale znane są także przykłady z innych miejsc, m.in. Syrakuz i Neapolu. Malowidła katakumbowe bazowały na ówczesnym malarstwie rzymskim o charakterze pogańskim i w zasadzie różniły się tylko tematyką. W najwcześniejszym okresie zdobiono je w tzw. stylu linearnym: ściany i sklepienia malowano na jasny kolor i dzielono siatką linii, wewnątrz których umieszczano pojedyncze przedstawienia. Najstarszych przykładów takich malowideł dostarczają: cubiculum Dobrego Pasterza w katakumbach Domitilli (pierwsze dziesięciolecie III wieku), krypty Lucyny w katakumbach Kaliksta (20. III w.), kaplice Sakramentów w katakumbach Kaliksta (ok. połowy III w.).
Stosunek hierarchii kościelnej do przedstawień figuralnych na przełomie II i III wieku (czyli wówczas, gdy zaczęły powstawać pierwsze tego typu wizerunki) pozostaje niejasny. Sprzeciw wyrażali Tertulian i Orygenes oraz syryjskie "Didaskalia Apostolskie" (poł. III). Na sprzeciw mogło wpływać stanowisko judaizmu (ale równocześnie w synagodze w Dura Europos pojawiają się przedstawienia figuralne). Natomiast z początku III wieku pochodzi pierwsza znana wypowiedź pozytywna, autorstwa Klemensa Aleksandryjskiego.
Ogólna wymowa malowideł katakumbowych jest zazwyczaj dość podobna: ratunek, uwolnienie od grzechów i obietnica zbawienia. Tematyka przedstawień jest połączeniem motywów typowo chrześcijańskich z pogańskimi (mitologicznymi). "Pierwsi chrześcijanie byli obywatelami rzymskimi przyzwyczajonymi do wyrażania swoich myśli i uczuć w sposób zgodny z wielowiekową tradycją, w której się wychowali. Cała sztuka wczesnego okresu chrześcijaństwa jest próbą pogodzenia tradycyjnego wyrażania z nową, zupełnie różną od antycznej, wiarą. A więc nowe treści religijne ubierano w starą tradycyjną formę. W konsekwencji dawne motywy i tematy nabierały nowego, ukrytego znaczenia". Odnosi się to zarówno do malarstwa, jak i rzeźby. Spośród scen biblijnych popularne były m.in. historia Noego, Jonasza, ofiara Abrahama, Daniel wśród lwów, Mojżesz uderzający w skałę, z której wytryska woda, chrzest i cuda Jezusa. Sąsiadowały z nimi elementy zaczerpnięte z mitologii antycznej, np. Orfeusz grający na lirze albo Jonasz, przedstawiany w pozie śpiącego Endymiona oraz elementy bukoliczne: amorki, pory roku, zwierzęta, kwiaty, pasterze, pejzaże. "Tematy bukoliczne symbolizowały dla chrześcijan, podobnie jak dla ich pogańskiego otoczenia, ideał pełni życia z pobożnym oddaniem się Bogu (pietas) w szczęściu i pokoju (securitas)". W malarstwie III wieku szczególną rolę odgrywał symbol (np. orant – pobożność; paw – nieśmiertelność; pasterz niosący owieczkę, ryba – Chrystus; okręt – wędrówka ziemska do nieba, światło świecy, kaganka, pochodni – „oświecenia wiarą”, „Chrystus światłość światła”; krzyż – męka, narzędzie zbawienia ludzi), rozumiany także jako zapowiedź wydarzeń nowotestamentowych przez starotestamentowe (np. Jonasz ocalony z paszczy wieloryba będący „figurą” zmartwychwstania Chrystusa). Większość z tych znaków nie była wynalazkami chrześcijan, ale została zaczerpnięta m.in. z tradycji rzymskiej (np. pory roku jako wyobrażenie przemijalności życia).
Pod koniec III wieku, ok. roku 280, w malarstwie katakumbowym nastąpiły zmiany. Pojawiły się pierwsze sceny z życia, oranci otrzymywali rysy osób zmarłych, rozszerzono też repertuar przedstawień biblijnych. Z tego okresu pochodzi cubiculum Pięciu Świętych w katakumbach Kaliksta oraz cubiculum Velatio w katakumbach Pryscylli. Z tego drugiego pochodzi znane malowidło, trzykrotnie ukazujące tę samą kobietę: w centrum jako orantkę, z lewej między dwoma mężczyznami a z prawej z dzieckiem.
W IV wieku, obok stylu linearnego, operującego liniami tworzącymi figury geometryczne, na ścianach pojawiły się podziały architektoniczne. U dołu ściany malowano cokół, a wyżej fryz z dekoracją figuralną. Przykładem jest Capella Greca w katakumbach Pryscylli (wątpliwe datowanie). Wówczas też przedstawiano nowe tematy, rozpoczęto próby perspektywicznego przedstawienia scen oraz tworzono pierwsze cykle scen. W pierwszej połowie IV wieku szczególnie rozwinęły się dekoracje w katakumbach Piotra i Marcelina oraz w katakumbie zwanej Cmentarzem Większym przy Via Nometana. W pomieszczeniu nr 22 zachowało się szeroko dyskutowane przez badaczy przedstawienie kobiety, nazywane Madonną orans. Na piersiach tej orantki widać głowę chłopca, który zapewne siedzi na jej kolanach; niektóre hipotezy widzą w niej Madonnę.
Pochówki w katakumbach i ich dekorowanie były kontynuowane w czasach konstantyńskich i późniejszych, aż do początku V wieku. Styl i tematyka malowideł pozostały ogólnie rzecz biorąc te same, przy czym w ciągu IV wieku tendencja do naśladowania podziałów architektonicznych w malarstwie narastała. Z okresu pokonstantyńskiego pochodzą m.in. malowidła z katakumb Jordanów (najgłębsze katakumby Rzymu) i Komodilli.
Już w II wieku pojawił się kult męczenników, koncentrując się przy ich grobach. Za czasów papieża Damazego w katakumbach prowadzono prace, polegające na powiększeniu i wyróżnieniu pomieszczeń grobowych ze szczątkami męczenników. W efekcie do grobów zaczęły przybywać rzesze wiernych i pojawił się zwyczaj chowania zmarłych "ad sanctos" – przy grobach męczenników. Cmentarze były miejscem pielgrzymek aż do VIII wieku, gdy relikwie męczenników przeniesiono do kościołów.
Obok cmentarzy podziemnych, chrześcijan chowano także na cmentarzach naziemnych. Znane dekoracje z takich cmentarzy pochodzą z okresu od IV wieku, z Półwyspu Bałkańskiego, wschodnich regionów naddunajskich i Egiptu.
Mozaiki.
Pierwsze znane chrześcijańskie mozaiki ścienne pochodzą z grobowca Juliuszów na nekropolii watykańskiej (połowa III wieku). Na sklepieniu między pędami winorośli przedstawiona została wywołująca żywą dyskusję w literaturze postać z kwadrygą, interpretowana jako Chrystus-Sol Invictus lub Helios. Na ścianach zachowały się także fragmenty innych mozaik – z Jonaszem, Pasterzem i rybakiem. W katakumbach mozaiki stosowano sporadycznie i najwcześniejsze znane przykłady pochodzą z IV wieku.
Po 313 roku, wraz z pojawieniem się architektury chrześcijańskiej, mozaiki zaczęły zdobić wnętrza budowli kościelnych. Szczególną role odgrywała dekoracja absydy, która jako "zwieńczająca miejsce sprawowania kultu i najlepiej widoczna dla wchodzącego, odgrywa zasadniczą rolę w przekazywaniu za pośrednictwem ikonografii treści teologicznych i nauk religijnych". Od początku dekoracje absyd mają własny program ikonograficzny, bardzo istotny dla zrozumienia powstania sakralnej sztuki chrześcijańskiej. W mozaikach absydialnych wykorzystywano wizerunki Chrystusa, oparte na wcześniejszych wzorach przedstawień cesarzy. I tak Chrystusa ukazywano pośród kolegium apostołów, w typie "Maiestas Domini" albo w scenie "Traditio Legis". Wyobrażało to jedność Kościoła ziemskiego i niebiańskiego oraz podkreślało fakt sukcesji apostołów przez Kościół. Jedną z najwcześniejszych mozaik z absydy była mozaika z bazyliki św. Piotra na Watykanie, do dziś niezachowana, której rekonstrukcja jest kwestią sporną. Przedstawiała Chrystusa na tronie, między Piotrem i Pawłem oraz dwanaście owieczek, adorujących Baranka Bożego. Starsza o około pół wieku jest pierwsza z zachowanych mozaik absydialnych, pochodząca z bazyliki św. Pudencjany w Rzymie. W jej dolnej części przedstawiono Chrystusa i apostołów, w górnej niebiańską Jerozolimę, krzyż i cztery Istoty Apokaliptyczne.
Najwcześniejszym i najlepiej zachowanym zespołem, zdobiącym wnętrze kościelne, są mozaiki podłogowe z lat 20. IV wieku z dwusalowego kościoła biskupiego w Akwilei (tzw. "ecclesia geminata"). Zawierają motywy ornamentalne, zwierzęce, sceny z połowem ryb i historią Jonasza. Inne mozaiki zachowały się we wnętrzach kościołów w Poreču (80. IV w.), Vicenzy, Skhira (60. IV w.). Liczne mozaiki podłogowe przetrwały w kościołach północnoafrykańskich – m.in. w Orleansville i Dżemili. Z 1 połowy IV wieku pochodzą dobrze zachowane mozaiki w bazylice Santa Maria Maggiore, zdobiące ściany nawy głównej oraz łuk triumfalny; mozaika z absydy jest późniejsza.
Z połowy IV w. pochodzi częściowo zachowana mozaika z mauzoleum (być może Konstansa) w Centcelles w Hiszpanii. Mozaika, zdobiąca wnętrze kopuły, zawierała dekoracje ornamentalne, sceny z polowaniami, sceny biblijne, pory roku. Lepiej zachował się zespół mozaik w grobowcu Konstancji (Santa Costanza) w Rzymie z 1. połowy IV wieku, ale także nie w całości. Budowla ta składa się z wewnętrznej nawy na planie koła, nakrytej kopułą i zewnętrznego obejścia, krytego sklepieniem beczkowym. Mozaiki zdobiły pierwotnie kopułę oraz sklepienie obejścia, przetrwały jednak tylko te drugie. Mają charakter bardzo dekoracyjny. W polach na jasnym tle umieszczone są motywy geometryczne, sceny z winobraniem, medaliony z amorkami i głowami, motywy gałęzi, ptaków i przedmiotów. Dwie mozaiki zachowały się także w konchach bocznych nisz. W jednej ukazany jest Chrystus z Piotrem i Pawłem w scenie "Traditio Legis", w drugiej Chrystus i Piotr (zapewne "Traditio Clavis"). Dekoracja kopuły znana jest z rysunków i akwareli Pompeo Ugonio (XVI w.), Franscesco d'Ollanda (XVI w.), Anonima z Eskurialu i Antonia San Gallo Starszego.
Na koniec IV wieku datowane są mozaiki z mauzoleum San Aquilino w Mediolanie, przylegającego do kościoła św. Wawrzyńca. W konsze absydy zachowała się mozaika z młodzieńczym Chrystusem między apostołami. Ze źródeł wiadomo, że mozaikami dekorowane było mauzoleum Heleny, matki Konstantyna, tzw. "Tor Pignattara".
Odrębną grupę mozaik stanowiły podłogowe mozaiki cmentarne, tzw. mozaiki grobowe, będące rodzajem epitafium. Wśród chrześcijan rozpowszechniały się od końca IV wieku, początkowo w północnej Afryce, później także w Italii, Hiszpanii i Syrii. Zazwyczaj miały kształt prostokąta o długości ok. 2 m i szerokości 0,5–0,8 m. Pole takich mozaik obwiedzione było bordiurą, wewnątrz której znajdowała się inskrypcja oraz przedstawienia symboliczne lub dekoracyjne. Zabytki takie zachowały się w m.in. w miastach Satif w Algierii i Susa w Tunezji. Mozaikami zdobiono również "mensae" – płyty kładzione na grobach lub obok nich, przeznaczone na uczty nagrobne oraz kamienne sarkofagi.
Najwięcej mozaik ściennych i sklepiennych z V i początku VI wieku zachowało się w Italii. Przykładem jest zespół, zdobiący mauzoleum Galli Placydii w Rawennie z połowy V wieku oraz mozaika z kopuły baptysterium Ortodoksów, także w Rawennie z ok. 458 roku. Po zajęciu miasta przez Ostrogotów mozaikami ozdobiono baptysterium Arian (początek VI wieku) oraz boczne ściany bazyliki Sant’Apollinare Nuovo, później częściowo zmienione. Szczególny rozkwit mozaikarstwa przypada na rządy Justyniana. Mozaikami ozdobiono kolejne budowle raweńskie. W San Vitale (40. VI) zachował się cały zespół, stanowiący "tak treściowo, jak stylistycznie klasyczne apogeum rozwoju tej dziedziny sztuki". Na sklepieniu absydy przedstawiono Chrystusa siedzącego na globie, towarzyszących mu archaniołów oraz świętego Witalisa-patrona kościoła (z lewej) i biskupa Eklezjusza (z prawej). Na ścianach absydy, w prostokątnych polach, znalazły się przedstawienia idących w procesji cesarza i jego małżonki, Teodory, a na ścianach prezbiterium – sceny biblijne. Z połowy VI wieku pochodzą mozaiki z kościoła Sant’Apollinare in Classe, gdzie w absydzie umieszczono wielowarstwową kompozycję, składającą się z wizerunku patrona kościoła, 12 owieczek uosabiających apostołów, krzyża na rozgwieżdżonym niebie i ręki Boga, wychylającej się spomiędzy chmur. Także na zlecenie Justyniana mozaikami udekorowano bazylikę klasztoru św. Katarzyny na Synaju.
Manuskrypty, obrazy.
Najstarsze zachowane w miarę kompletne manuskrypty pochodzą z końca IV wieku. Ich iluminacja nawiązuje stylistycznie do malarstwa katakumbowego oraz rozwiązań spotykanych mozaikach zachowanych w rzymskiej bazylice Santa Maria Maggiore.
Najstarsze odnalezione manuskrypty ze wschodniej części cesarstwa najprawdopodobniej powstały w Antiochii lub w Konstantynopolu. Najbardziej znana jest "Wiedeńska Genesis", przechowywana w Bibliotece Narodowej w Wiedniu. Jej powstanie datowane jest na VI wiek, choć trwają spory czy powstała na początku, czy w drugiej połowie tego stulecia. Iluminacja przedstawia następujące po sobie sceny bez ich rozdzielenia. Taka kontynuacja jest typowa dla sztuki rzymskiej ale roślinność i zwierzęta (np. wielbłądy) występujące na ilustracji są typowe dla okolic położonych we wschodniej części imperium. Biblijny tekst manuskryptu zapisany został w języku greckim. Podobnie wyglądają dwa inne znane manuskrypty: "Ewangeliarz z Sinope" i "Ewangeliarz z Rossano". Odkryto także pochodzące z końca VI wieku manuskrypty zapisane w języku syryjskim. Ich ilustracje wykonane są w podobnej stylistyce. W Bibliotece Laurenziana we Florencji znajduje się tzw. "Kodeks Rabuli". Jest to najstarszy, zachowany w całości ewangeliarz. Został skopiowany przez syryjskich artystów w klasztorze św. Jana w Zagha (Mezopotamia). Ukończono go w 586 r. W scenie Ukrzyżowania ukazano Chrystusa w monarszym stroju – długiej purpurowej tunice ze złotymi pasami. Ubiór i otwarcie oczu symbolizują triumf życia nad śmiercią. Ilustracja Wniebowstąpienia ukazuje Jezusa w owalnej mandorli unoszonej przez aniołów. Są to motywy, które weszły do ikonografii chrześcijańskiej i często pojawiały się w sztuce romańskiej na zachodzie Europy.
Znane są zapiski z IV wieku mówiące o istnieniu w tym czasie obrazów tablicowych. Najprawdopodobniej nie przetrwały do naszych czasów. Odkryto ikony datowane na VI–VIII wiek. Wykonane były techniką enkaustyki, sposób malowania i technika ich wykonania jest wspólna z portretami fajumskimi. Są to najstarsze znane ikony. Przedstawiają wizerunki Jezusa Chrystusa, Marii, apostołów i archanioła Michała.
Rzeźba i rzemiosło.
Rzeźba reprezentowana jest głównie, zwłaszcza przed 313 rokiem, przez reliefy zdobiące sarkofagi. Sarkofagi chrześcijańskie powstawały od III wieku i "formalnie są one jeszcze bardziej niż malarstwo włączone w nurt sztuki rzymskiej". Powtarzają zarówno ich kształty, jak i technikę czy rozmieszczenie dekoracji. Różnią się scenami biblijnymi, wprowadzanymi do płaskorzeźb.
Sarkofagom nadawano dwa zasadnicze kształty: skrzyni zdobionej z czterech stron i nakrytej dwuspadowym dachem oraz skrzyni dostawianej do ściany, o płaskim wieku i z dekoracją głównie na ściance frontowej. Według określonych schematów komponowano również dekorację rzeźbiarską. Wytwarzane były przede wszystkim w Rzymie, Galii (Marsylii, Nîmes, Narbonne), Rawennie i Azji Mniejszej.
Najstarszym zabytkiem o jednoznacznie chrześcijańskim charakterze jest sarkofag z Santa Maria Antiqua w Rzymie (ok. 240) z postacią mężczyzny czytającego ze zwoju (filozofa), orantką, Jonaszem, chrztem w Jordanie, Neptunem i rybakami. Dekoracja tego sarkofagu stanowi zatem połączenie motywów chrześcijańskich (chrzest, Jonasz) z bukolicznymi (pasterz, rybak, kozy, drzewa), mitologicznymi i symbolami życia duchowego (orantka). Występują na nim motywy wielokrotnie powtarzane na innych sarkofagach: filozof uosabiający mądrość, pod którego postacią ukazywano zmarłego oraz chrzest. Z III wieku pochodzą również: sarkofag Baebii Hertofilii, sarkofag z Jonaszem, sarkofag z via Lungara.
W IV wieku, wraz z uzyskiwaniem przez chrześcijan większych praw, zaczęły powstawać sarkofagi o tematyce wyłącznie biblijnej. W drugim i trzecim dziesięcioleciu dominowały sarkofagi z dekoracją tworzącą jeden fryz oraz z podziałem na pola: figuralne i strygilowane; w trzecim dziesięcioleciu występowały także sarkofagi dwufryzowe (np. sarkofag Dwóch Braci, 330–360), a od połowy wieku sarkofagi kolumienkowe. W sarkofagach kolumienkowych pojawiło się dzielenie całego przedstawienia na poszczególne sceny, oddzielone od siebie kolumnami bądź drzewami. Sarkofag Juniusa Bassusa "jest jednym z najwcześniejszych i najpiękniejszych sarkofagów kolumienkowych". Datowany na 359 rok, dekorowany jest dwoma pasami reliefów, po pięć scen w każdym. Dominuje tematyka związana z męką Chrystusa oraz Piotrem i Pawłem.
Wiele wyrobów (sarkofagów, manuskryptów i drobniejszych dzieł rzemieślniczych) odnalezionych na terenie Zachodniej Europy trudno dzisiaj sklasyfikować. Trwają spory dotyczące nie tylko dokładnego ich datowania, ale również miejsca ich powstania. Są wśród nich m.in. skrzydła dyptyków, maleńkich prywatnych ołtarzyków wykonanych w kości słoniowej. Wiadomo, że były produkowane zarówno na Zachodzie, w Rzymie, Mediolanie, Rawennie oraz na Wschodzie: w Konstantynopolu, Antiochii i Aleksandrii. Dekorowane były scenami ze Starego Testamentu, z życia Jezusa i podobiznami apostołów.
Oprócz sarkofagów zachowały się do dziś pojedyncze drobne figurki oraz ok. 30 wolnostojących posągów Dobrego Pasterza. Rzeźbiono również w drewnie, czego przykładami są drzwi z S. Ambrogio w Mediolanie (ok. 380) oraz S. Sabina (ok. 430) i w kości słoniowej (zwłaszcza tzw. dyptyki konsularne i cesarskie; jednym z najsłynniejszych jest dyptyk Barberini z wizerunkiem Justyniana na koniu). Wykonywane były wyroby złotnicze i ceramiczne (gliniane lampki oliwne i ampułki). Gdy chrześcijaństwo zostało zalegalizowane, pojawiła się potrzeba wyposażania kościelnych wnętrz i używania naczyń liturgicznych. W Rawennie zachowały się dwie kamienne ambony z VI wieku oraz tron biskupa Maksymiana.
Architektura.
Przed 313.
Zabytki architektury sprzed 313 roku, które można powiązać z kultem chrześcijańskim, są nieliczne. Najważniejszą przyczyną był fakt, iż chrześcijaństwo było wówczas nielegalne. Pod pojęciem Kościoła rozumiano zresztą wspólnotę wiernych, a nie konkretny budynek. Do sprawowania obrzędów nie był także potrzebny specjalny budynek; wierni zbierali się w prywatnych domach, przekazywanych na użytek wspólnoty (tzw. "domus ecclesiae"). Pojedynczych znanych budynków tego typu nie można jednak określić terminem architektury chrześcijańskiej, gdyż były to zwykłe domy, typowe dla danego regionu. Przykładem jest dom w Dura Europos z III wieku, w którego ruinach odnaleziono fragmenty basenu z baldachimem. Pomieszczenie to interpretowane jest jako baptysterium, a zdobione jest częściowo zachowanymi malowidłami, m.in. z postacią Dobrego Pasterza, sceną uzdrowienia paralityka, przejściem Piotra po wodzie. Podobne domy odkryto w Ostii, Lullingston w Anglii, Kirkbize w Syrii.
Po 313.
Po ukazaniu się edyktu mediolańskiego religia została objęta patronatem cesarstwa. Za sprawą Konstantyna Wielkiego, jego matki Heleny oraz wielu ich naśladowców (biskupów i miejscowych wspólnot) powstały liczne budowle.
Fundowane budowle oparte były na rzymskich wzorcach. Przeważały podłużne bazyliki, wzorowane na rzymskich bazylikach handlowo-sądowych. Świątynie chrześcijańskie nie mogły bowiem czerpać z modelu świątyni pogańskiej, ze względu na różne funkcje (w pogańskiej świątyni kult sprawowano na zewnątrz, nie była ona przystosowana do gromadzenia wiernych wewnątrz). Od samego początku występowały także budowle na planie centralnym, związane najczęściej z kultem świętych męczenników (tzw. martyria) oraz baptysteria. Architektura budowli wznoszonych przez rodzinę cesarską była naśladowana w całym imperium. W ten sposób ukształtowały się dwa typy powszechnie przyjętego budynku kultowego:
Oprócz nowych budowli przekształcano istniejące świątynie pogańskie, budynki publiczne w obiekty sakralne związane z chrześcijaństwem.
Niewiele wiadomo o dekoracji pierwszych kościołów. Sztuka zdobienia wnętrz rodziła się powoli, zapewne w związku z pewną rezerwą wobec sztuki figuralnej oraz brakiem tradycji w tej dziedzinie. Strona zewnętrzna kościołów była skromna, bogate natomiast były wnętrza, w których stosowano płyty marmurowe do wykładania ścian i posadzek oraz mozaiki – w absydach, na ścianach naw i w łukach triumfalnych.
Fundacje konstantyńskie
Z funduszy cesarskich wzniesiono kilka budowli w Rzymie oraz poza nim: w Konstantynopolu, Antiochii, Nikomedii, Trewirze oraz Palestynie (w Betlejem i Jerozolimie). Kwestia fundacji Konstantyna, Heleny i jego potomków w niektórych przypadkach nie jest jednak do końca pewna (np. istnieją wątpliwości, czy bazyliki Agnieszki i Wawrzyńca faktycznie ufundował Konstantyn, czy jego następcy).
Ufundowane zostało także Mauzoleum Konstancji (Santa Costanza), w którym pochowana została córka Konstantyna.
Inne budowle
Oprócz fundacji Konstantyna powstawały także inne kościoły oraz budowle innego typu. W okresie panowania dynastii walentyniańskiej fundacje cesarskie były rzadsze; budowę przejął Kościół. V wiek to okres rozkwitu architektury chrześcijańskiej na ogromną skalę, a w jej ramach pojawiły się pierwsze klasztory.
W IV wieku i na początku V wzniesiono w Rzymie 25 bazylik, nazywanych, tytularnymi, które służyły do odprawiania nabożeństw i celom katechetycznym. Jedną z nich był kościół Santa Pudenziana (św. Pudencjanny) w Rzymie, przekształcony z wcześniejszej sali liturgicznej. W jej absydzie zachowała się najstarsza mozaika z absydy kościoła (patrz wyżej). Innym przykładem jest bazylika św. Sabiny z lat 20. V wieku, w której obok fragmentów dekoracji przetrwały drewniane drzwi (V w.). W 431 roku Sykstus III wzniósł na Eskwilinie trójnawową bazylikę ku czci Maryi – Santa Maria Maggiore, w której zachowała się duża część mozaik, zdobiących ściany nawy głównej oraz łuku triumfalnego; mozaika z absydy jest późniejsza. W drugiej połowie V wieku wybudowany został kościół św. Stefana (San Stefano Rotondo) na nietypowym planie centralnym, z wyższą częścią centralną. Dodatkowo obejście tworzyło krzyż maltański.
Obok kościołów budowano także baptysteria, najczęściej w pobliżu dużych kościołów, jako obiekty do nich przylegające lub wolno stojące. Jednym z najstarszych jest wzniesione już w latach 314–320 baptysterium San Giovanni in fonte na Lateranie. W starożytności w tym miejscu znajdowały się termy Domu Faustyny, które wykorzystano stawiając budowlę w kształcie rotundy z dużym basenem osłoniętym baldachimem. W V wieku baptysterium zostało przebudowane i uzyskało kształt na planie ośmiokąta z obejściem wokół basenu i dachem w kształcie kopuły. Stosowanie planów wielobocznych i owalnych, oprócz kolistych jest charakterystyczne dla budowli na planie centralnym z końca IV i V wieku. Rozwiązania te pojawiają się nie tylko w baptysteriach i mauzoleach ale i w kościołach. Ponadto stosowane są rozwiązania o bardziej złożonej architekturze, np. plan czteroliścia.
Wraz z przeniesieniem stolicy w tym okresie do Konstantynopola i Mediolanu biskup Rzymu uniezależnił się od cesarza. Pogłębiały się różnice między Wschodem a Zachodem w zakresie liturgii i układach architektonicznych budowli.
Architektura poza Italią
Architektura chrześcijańska nie rozwijała się tylko w Italii. Bazyliki w północnej Afryce charakteryzowały się wieloma nawami, włączaniem absydy w ciąg murów dziedzińca oraz umieszczaniem ołtarza w nawie głównej, a miejsc dla duchownych w absydzie. Wiele budowli z czasów wczesnego chrześcijaństwa zachowało się na terenie Syrii, używano tam łatwo dostępnych bloków wapienia. Wiele budowli rozplanowano na rzucie ośmiokąta z przekryciem kopułą. Przejście z planu wielokąta na plan koła uzyskiwano stosując trompy. Przypuszczalnie rozwiązanie to zostało było znane już w Persji. Powszechnie stosowano także przejście z planu kwadratu do koła wykorzystując wycinek sklepienia, tzw. pendentyw. Rozwiązanie to znane było już w starożytnym Rzymie, jednak nigdy nie było stosowane na dużą skalę i w budynkach o znacznych wymiarach. Na trwale wpisało się w późniejsza architekturę bizantyjską. Dla przekrycia pomieszczeń stosowano sklepienia kolebkowe. Na terenie Syrii rozpowszechniła się konstrukcja znana także rzymskim budowniczym, choć rzadko przez nich stosowana. Polegała ona na oparciu płyt sklepienia na równoległych do siebie gurtach dzielących sklepienie na mniejsze pola. W miejscu oparcia żebra (gurtu) na ścianie stosowano pogrubienie w celu przeniesienia obciążenia skupionego w tym przekroju.
Odnalezione na terenie Syrii ruiny klasztoru Szymona Słupnika w Kala’at Seman dają obraz budowli rozplanowanej wokół wysokiej kolumny, na której święty spędził znaczną część swojego życia. W centralnej części zespołu powstał budynek osłaniający kolumnę. Zbudowano go na planie ośmioboku z dachem w kształcie niskiego ostrosłupa. Do niego przylegają cztery trójnawowe bazyliki tworząc wspólnie plan krzyża o wymiarach 90 x 80 m. Główna bazylika zakończona została absydą. Dekorację architektoniczną wykonano w postaci przyściennych kolumn i spiętrzonych półkolumn, ślepych arkad, gzymsów i wsporników. Dekorację fryzów i głowic wykonano w postaci zgeometryzowanych motywów roślinnych, fantazyjnych plecionek. Wiele odnalezionych w ruinach motywów jest wspólnych z zastosowanymi w Pałacu Dioklecjana w Splicie.
W Syrii zastosowano również trójdzielne zakończenia naw, polegające na dodaniu do boków absyd pastoforiów. W Turmanin odkryto ruiny kościoła zbudowanego około 480 r. Bazylika została poprzedzona portykiem z galerią zamkniętym po bokach dwoma prostokątnymi wieżami. W zbudowanej w tym samym czasie bazylice w Kharab Sems, dwuspadowy dach opierał się na łukach wspartych na dwóch rzędach kolumn rozdzielających nawy. Rozwiązania tego typu spotykane są w późniejszej architekturze romańskiej.
Czasy Justyniana
Okres rządów Justyniana nazywany bywa "złotą epoką". Cesarz, pragnący zjednoczyć dawne ziemie Imperium, był również fundatorem wielu wybitnych dzieł architektury, które jednak, tak jak już to zostało wcześniej powiedziane, bywają zaliczane także do okresu bizantyńskiego. Najważniejszym dziełem jest wzniesiona w Konstantynopolu Hagia Sophia o nowatorskich rozwiązaniach, wzniesiona na planie nawiązującym do bazyliki i wykorzystującym równocześnie rozwiązania z budowli centralnych. Nad całością dominuje ogromna kopuła o średnicy 31 metrów. Wnętrze jest bogato zdobione. W Konstantynopolu zostały wzniesione także inne kościoły: św. Sergiusza i Bachusa, Hosios Polyeuktos (być może fundacja nieco wcześniejsza), Hagia Irene (na miejscu wcześniejszej). Ważnym miejscem cesarskich fundacji była Rawenna, gdzie w latach 540–548 wzniesiono kościół San Vitale, na planie ośmioboku, z centralną częścią wyższą. Wewnątrz zachował się zespół mozaik. Rok później konsekrowano trójnawowy Sant’Apollinare in Classe, usytuowany w porcie Rawenny.
W VI wieku na szeroką skale dokonywano przekształceń pogańskich świątyń na chrześcijańskie.

</doc>
<doc id="93017" url="https://pl.wikipedia.org/wiki?curid=93017" title="Araneus">
Araneus

Araneus – rodzaj pająków z rodziny krzyżakowatych. Należą do niego m.in. pospolite w Europie pająki: krzyżak ogrodowy, krzyżak dwubarwny, krzyżak łąkowy i inne. Są to stosunkowo duże pająki o owalnym lub kulistym odwłoku, czasem z charakterystycznym krzyżem na odwłoku. Gatunki z rodzaju "Araneus" budują sieci łowne (tzw. pajęczyny) okrągłe, jednopłaszczyznowe, dość nisko zawieszone nad ziemią.
Obejmuje kilkaset gatunków, kolejnych kilkaset jest uznawanych za "nomina dubia", lub zostało przeniesionych do innych rodzajów.

</doc>
<doc id="93018" url="https://pl.wikipedia.org/wiki?curid=93018" title="Bulimia">
Bulimia

Bulimia (żarłoczność psychiczna; , łac. "būlīmia nervosa") – zaburzenie odżywiania charakteryzujące się napadami objadania się, po których występują zachowania kompensacyjne. Do najczęstszych zachowań należą: wywoływanie wymiotów, głodówki, użycie diuretyków, środków przeczyszczających, wykonywanie lewatyw, nadmierne ćwiczenia fizyczne.
Historia pojęcia.
Etymologicznie nazwa bulimia pochodzi od "bulimis", co dosłownie oznacza "byczy głód" (gr. λῑμος ["limos"] – głód; βους: ["bous"] – byk). Jako pierwszy użył tego określenia w II wieku n.e. Galen, do opisania choroby zwanej inaczej "wilczym głodem". Choć współcześnie trudno stwierdzić, o jakiej chorobie pisał w istocie Galen, obecną nazwę jednostki chorobowej niewątpliwie zaczerpnięto z jego opisu.
Wieloletnie ujmowanie objawów bulimii w kontekście przebiegu anoreksji psychicznej przyczyniło się do późnego wyodrębnienia jej jako osobnej jednostki chorobowej. W 1979 roku londyński psychiatra Gerald Russell opisał i nazwał bulimię, którą uważał za jednostkę o gorszym rokowaniu niż w anoreksji. Polegała ona na okresowych napadach żarłoczności z utratą kontroli nad ilością spożywanych pokarmów.
Dokładniejsze badania wykazały, że choć 40% anorektyczek ma okresy żarłoczności, istnieją osoby nie cierpiące na anoreksję, które też przejadają się często (częściej niż dwa razy w tygodniu) i sytuacja taka trwa dłużej niż trzy miesiące. Stało się więc jasne, że osoby te cierpią na zupełnie inną jednostkę chorobową, którą nazwano bulimią, a potem określono jako żarłoczność psychiczną ("bulimia nervosa").
Epidemiologia.
Dostępnych jest niewiele danych dotyczących występowania bulimii na podstawie badań obejmujących szerszą populację. Większość badań przeprowadzono do tej pory na dogodnych grupach pacjentów szpitali, licealistów lub studentów. Dało to bardzo szeroki zakres wyników chorobowości: od 0,1% do 1,4% wśród mężczyzn i od 0,3% do 9,4% wśród kobiet. Badania dotyczące trendów czasowych występowania bulimii również przyniosły sprzeczne wyniki.
Bulimia występuje częściej w grupach ludzi podejmujących działalności, w których preferowana jest szczupła sylwetka, takich jak taniec, gimnastyka, cheerleading, bieganie, modeling, aktorstwo, wioślarstwo czy też łyżwiarstwo figurowe. Dodatkowo choroba ta występuje najczęściej wśród rasy białej.
Przyczyny bulimii.
Czynniki genetyczne.
Badania przeprowadzone w 2003 roku ujawniły powiązanie powstawania bulimii z miejscem 10p chromosomu. Ten dowód popiera tezę, że podatność na rozwinięcie zaburzeń w odżywianiu jest silnie powiązana z czynnikami genetycznymi. Predyspozycje rodzinne występują, gdy członkowie rodziny cierpieli na otyłość i zaburzenia depresyjne.
Specyfika choroby.
Schorzenie to należy odróżnić od zaburzeń związanych z objadaniem się. Chorzy na bulimię, choć zdają sobie sprawę z utraty kontroli nad własnym zachowaniem związanym z odżywianiem się, przejadają się bardzo często, a następnie stosują sposoby kontrolowania wagi ciała, które mogą być niebezpieczne dla zdrowia.
Jest to choroba o podłożu psychicznym, a chorzy na nią zwykle czują się głodni nawet bezpośrednio po jedzeniu. Czasami po wymiotach odczuwają tak wielką ulgę, że przejadają się po to by ponownie je wywołać. Większość pacjentów dotkniętych bulimią to kobiety. Dzielą one dni na "dobre", gdy nie odczuwają przymusu objadania się, i "złe" kiedy nie mogą powstrzymać łaknienia. Są świadome tego, że niepokój, nuda, stres i uczucie przykrości mogą wyzwalać okresy obżarstwa.
Bulimia bardzo często dotyka osoby, które nie akceptują swojego wyglądu, wagi, nie czują się dobrze w swoim ciele i pragną za wszelką cenę polepszyć swoje samopoczucie.
Według Amerykańskiego Towarzystwa Psychiatrycznego, pracującego nad uściśleniem kryteriów rozpoznawania bulimii, występuje ona od 4 do 6 razy częściej niż anoreksja.
Kryteria rozpoznawania bulimii.
Kryteria diagnostyczne wg klasyfikacji DSM-5.
A. Powtarzające się epizody objadania się, które charakteryzują się obiema z następujących cech:
B. Powtarzające się, niewłaściwe zachowania kompensacyjne podejmowane w celu zapobiegania przyrostowi masy ciała, takie jak: prowokowanie wymiotów, nadużywanie środków przeczyszczających, moczopędnych lub innych leków, głodowanie lub nadmierne ćwiczenia fizyczne.
C. Objadanie się i niewłaściwe zachowania kompensacyjne występują co najmniej raz w tygodniu przez trzy miesiące.
D. Samoocena pozostaje pod nadmiernym wpływem kształtu i masy ciała.
E. Zaburzenie nie występuje wyłącznie podczas epizodów jadłowstrętu psychicznego.
Nasilenie zaburzenia.
Minimalne nasilenie zaburzenia jest zdefiniowane na podstawie częstości występowania niewłaściwych zachowań kompensacyjnych (kilku lub jednego z nich: prowokowanie wymiotów, nadużywanie środków przeczyszczających, moczopędnych lub innych leków, głodowanie lub nadmierne ćwiczenia fizyczne). Na tej podstawie można wyróżnić nasilenie:
Kryteria diagnostyczne wg klasyfikacji ICD-10.
F50.2 Żarłoczność psychiczna
Przejawia się okresowymi nawrotami żarłoczności i nadmierną koncentracją uwagi na kontroli masy ciała. Typowe jest prowokowanie wymiotów lub zażywanie środków przeczyszczających po epizodzie przejedzenia. Obserwuje się wiele objawów psychopatologicznych, na przykład nadmierne zainteresowanie kształtem i masą ciała. Powtarzające się wymioty mogą doprowadzić do zaburzeń elektrolitowych i powikłań somatycznych. Często, choć nie zawsze, stwierdza się w wywiadzie epizod jadłowstrętu psychicznego, który wystąpił od kilku miesięcy do kilku lat wcześniej.
Typy bulimii.
DSM IV – TR (2000) wyróżnia dwa typy bulimii. Pierwszy z nich to typ przeczyszczający ("purging type") czyli taki, w którym po napadzie żarłoczności następuje prowokowanie wymiotów, używanie środków przeczyszczających, diuretyków, lewatywy. Drugi to typ nieprzeczyszczający ("non-purging type"), w którym zamiast przeczyszczania się środkami farmakologicznymi i wymuszania wymiotów, chorzy, w ramach działań kompensacyjnych, stosują ścisłą dietę (często głodówkę), ograniczając ilość spożywanych pokarmów do minimum, bądź też wykonują dużo wyczerpujących ćwiczeń fizycznych (tzw. bulimia sportowa).
Na podstawie objawów diagnozuje się chorobę, ale nim rozpocznie się stosowanie jakiejkolwiek terapii, należy wykluczyć schizofrenię oraz uszkodzenie mózgu, które także mogą być przyczynami nadmiernego łaknienia.
Bulimia a jadłowstręt psychiczny (anoreksja).
Kluczową kwestią łączącą obydwa zaburzenia jest silna koncentracja na wadze i kształcie ciała. W jadłowstręcie psychicznym również mogą, lecz nie zawsze występują epizody napadowego objadania się i/lub epizody przeczyszczania się: prowokowania wymiotów, stosowania leków moczopędnych czy środków przeczyszczających. Jednakże tym co je różnicuje jest przede wszystkim masa ciała - w jadłowstręcie psychicznym jest poniżej prawidłowej lub oczekiwanej dla wieku, w bulimii natomiast masa ciała jest w normie.
Leczenie.
Psychoterapia - wśród podejść psychoterapeutycznych wykazano skuteczność psychoterapii poznawczo-behawioralnej, która polega na nauczaniu pacjentów zwalczania automatycznych myśli i eksperymentach behawioralnych (np. spożywanie posiłku składającego się z "zakazanych środków spożywczych") w połączeniu z lub bez leczenia przeciwdepresyjnego. Farmakoterapia - o ile leczenie psychoterapeutyczne pozostaje najważniejszym elementem terapii, wykazano jednak przydatność pomocy farmakologicznej głównie przy pomocy fluoksetyny, która u pewnej grupy pacjentów potrafi zredukować częstość napadów objadania się. . Pewne pozytywne rezultaty przynosi również psychoterapia interpersonalna i terapia dialektyczno-behawioralna (DBT).
Niektórzy badacze stwierdzili również pozytywne rezultaty w wyniku leczenia hipnoterapią.

</doc>
<doc id="93019" url="https://pl.wikipedia.org/wiki?curid=93019" title="Audyt energetyczny">
Audyt energetyczny

Audyt energetyczny – systematyczna procedura, której celem jest uzyskanie odpowiedniej wiedzy o profilu istniejącego zużycia energii danego budynku lub zespołu budynków, działalności lub instalacji przemysłowej bądź handlowej lub usługi prywatnej lub publicznej, określenie, w jaki sposób i w jakiej ilości możliwe jest uzyskanie opłacalnej oszczędności energii, oraz poinformowanie o wynikach.
Celem audytu jest określenie ilości i struktury zużywanej energii oraz zalecenie konkretnych rozwiązań (technicznych, organizacyjnych i formalnych) i określenie ich opłacalności. Audyt energetyczny obejmuje także doradztwo w zakresie podejmowania i realizacji inwestycji mających na celu racjonalizację zużycia energii. Ta niezależna i obiektywna opinia stwierdza, które modernizacje są opłacalne w badanym budynku oraz jakie produkty i rozwiązania techniczne są najkorzystniejsze.
Audyt energetyczny budynku powinien zawierać następujące elementy:
Audyt energetyczny nie jest podstawą do prowadzenia robót zaleconych w audycie, ale stanowi założenia do projektu modernizacji budynku lub instalacji .
Ogólne zasady i procedury wykonanie audytu energetycznego zawiera norma PN-EN 16247 Audyty energetyczne.
Dokładne dane dotyczące zakresu i formy audytu energetycznego określa Rozporządzenie Ministra Infrastruktury z dnia 17 marca 2009 r. ().
Sama procedura audytu jest dość skomplikowana, ale w rezultacie uzyskujemy następujące zestawienie dla każdego rodzaju modernizacji: koszt, zysk, czas zwrotu kosztów i inne ekonomiczne wskaźniki opłacalności. W sumie audyt energetyczny powinien dostarczyć dobrych podstaw do podjęcia świadomej decyzji dotyczącej modernizacji budynku.
Szczególnym rodzajem audytów energetycznych są: audyt energetyczny przedsiębiorstwa i audyt efektywności energetycznej wprowadzone ustawą z 20 maja 2016 r. efektywności o energetycznej (Dz.U. z 2016 r, poz.831).i wykonywane według przepisów zawartych w tej ustawie.

</doc>
<doc id="93021" url="https://pl.wikipedia.org/wiki?curid=93021" title="Szczękoczułkowce">
Szczękoczułkowce

Szczękoczułkowce (Euchelicerata) – nadgromada stawonogów z podtypu szczękoczułkopodobnych, obejmujący pajęczaki i różne grupy dawniej klasyfikowane w starorakach (w tym ostrogony i wymarłe wielkoraki). Obejmuje około 112 tysięcy opisanych gatunków współczesnych, ale ich faktyczna liczba przekraczać może milion. Ponadto znanych jest około 2 tysięcy gatunków wymarłych. Pierwotnie słonowodne, ale większość współczesnych jest lądowa, rzadko wtórnie słodkowodna. Zamieszkują rozmaite siedliska i przyjmują różne strategie pokarmowe; niektóre są pasożytami. Ciało mają podzielone na prosomę i opistosomę lub na gnatosomę i idiosomę. Brak jest czułków czy żuwaczek, za to występują szczękoczułki i nogogłaszczki. Rozwój pozazarodkowy może mieć charakter epimorfozy, anamorfozy lub metamorfozy.
Morfologia.
Budowa zewnętrzna.
Długość ciała różna: od 0,08 mm u niektórych roztoczy po około 2,5 metra u wymarłego wielkoraka "Jaekelopterus rhenaniae", będącego największym znanym stawonogiem. Wśród form współczesnych do około 80 cm u "Tachypleus gigas" z gromady ostrogonów. Ciało typowo podzielone jest na dwie tagmy: prosomę i opistosomę (zwane też głowotułowiem i odwłokiem), jednak u roztoczy podział na pierwotne tagmy często zanika, a zamiast niego pojawiają się nieodpowiadające segmentacji pseudotagmy: gnatosoma i idiosoma.
Prosoma szczękoczułkowców powstaje w rozwoju zarodkowym przez zlanie się somitu ocznego („akronu”), z sześcioma segmentami pozaocznymi. Pierwszy z somitów zaocznych, homologiczny z segmentem czułkowym żuwaczkowców, zawiera śródmóżdże i unerwione nim przydatki gębowe w postaci szczękoczułków (chelicer), zbudowanych z 1–4 członów i zwykle zakończonych szczypcami lub pazurkami, choć u niektórych roztoczy sztyletowatych. Drugi somit zaoczny zaopatrzony jest w nogogłaszczki, zwykle o funkcji zmysłowej lub chwytnej. Pozostałe somity prosomy mieć mogą parę odnóży krocznych, przy czym u roztoczy może ich być łącznie od 2 do 4 par, u innych szczękoczułkowców jest ich 4 pary. U roztoczy odnóża kroczne mogą być zmodyfikowane do pełnienia innych funkcji, np. chwytnych lub pływnych. Brak czułków i żuwaczek, natomiast występuje warga górna. Zarówno przydatki jak i odnóża prosomy są jednogałęziowe (wyjątkiem są odnóża wymarłego "Offacolus" oraz występujące u ostrogonów flabellum). Często prosomę nakrywa karapaks.
Opistosoma może być maksymalnie 13-segmentowa, przy czym u wielu grup segmentacja jest wtórnie zatarta. Może ona być podzielona na mezosomę (przedodwłok) i metasomę (zaodwłok) oraz być zakończona telsonem, przy czym zróżnicowanie na mezosomę i metasomę część badaczy uznaje za pierwotną w tej grupie. Znajdujące się na niej odnóża mogą być jedno- lub dwugałęziste i nie pełnią funkcji krocznych. Mogą być zmodyfikowane w narządy oddechowe (odnóża skrzelowe, płucotchawki, worki płucne), zmysłowe (np. grzebienie) lub przędne (kądziołki).
Budowa wewnętrzna.
Układ nerwowy jest silnie skoncentrowany, czasem wszystkie zwoje lub większa ich część zlewają się w jedną masę dookoła przełyku. Mózg składa się z przodomóżdża, śródomóżdża i tyłomóżdża, z których to ostatnie łączy się z wegetatywnym układem nerwowym.
U pajęczaków występują tylko oczy proste. U ostrogonów występują oczy złożone z omatidiów, ale te pozbawione są aparatu dioptrycznego zbudowanego ze stożków krystalicznych – ich rolę przejmują stożkowate wypustki rogówki. Są to więc struktury prostsze niż oczy złożone żuwaczkowców i trylobitów.
Otwór gębowy leży na rostrum lub w myliosomie. W rozdrabnianiu pokarmu często udział biorą wyrostki bioder zwane endytami. Jelito środkowe jest silnie rozbudowane zachyłkami o funkcji trawiennej i magazynującej pokarm, tworzącymi wątrobotrzustkę.
Występuje układ krwionośny otwarty, w którym krąży hemolimfa. Jego głównym narządem jest serce, ale u grup oddychających skrzelami lub workami płucnymi występuje też rozbudowana sieć naczyń.
Oddychanie odbywa się całą powierzchnią ciała, skrzelami, płucotchawkami lub workami płucnymi.
Za wydalanie u ostrogonów odpowiadają gruczoły biodrowe (koksalne), a u pajęczaków ponadto cewki Malpighiego.
Często aparaty kopulacyjne samców umieszczone są na szczękoczułkach, nogogłaszczkach lub innych odnóżach. Rzadziej występuje właściwe prącie (np. kosarze, niektóre roztocze).
Biologia i ekologia.
Rozród i rozwój.
U ostrogonów występuje typowe zapłodnienie zewnętrzne i plemniki dostosowane są do przebywania w wodzie morskiej. U pajęczaków występuje zapłodnienie wewnętrzne, przy czym plemniki przekazywane są w spermatoforach składanych na podłożu lub zaplemnienie następuje przez kopulację. Wymarłe wielkoraki, mimo wodnego trybu życia, również wykorzystywały spermatofory o budowie podobnej do tej u pajęczaków, stąd łączy się je z nimi w klad Sclerophorata. Nasienie często wymaga kapacytacji. W wielu przypadkach samica ma możliwość przechowywania nasienia w spermatece przez długi czas i wykorzystania go do zapłodnienia dopiero w sprzyjających warunkach.
Bruzdkowanie jaj ma różny przebieg w poszczególnych grupach, np. u ostrogonów jest całkowite nierównomierne, u skorpionów częściowe tarczowe, a u pająków częściowe powierzchniowe. Oprócz gatunków jajorodnych występują żyworodne, w tym odżywiające zarodki w macicy. U pajęczaków spotyka się różne formy troski rodzicielskiej.
Rozwój pozazarodkowy może mieć charakter epimorfozy, anamorfozy lub metamorfozy ze stadiami larwalnymi i nimfalnymi. U pasożytów wielożywicielowych pojawiać się mogą złożone cykle życiowe.
Pokarm.
Szczękoczułkowce przyjmują rozmaite strategie pokarmowe. Można wśród nich znaleźć fitofagi (np. fitofagi ssące i indukujące galasy), mykofagi, drapieżniki, wszystkożerców, saprofagi, detrytusożerców, ektopasożyty i endopasożyty (w tym hematofagi i dermatofagi). Często odgrywają kluczowe role w ekosystemach, np. mechowce mogą pożerać około połowy biomasy odkładającej się rocznie na dnie lasów.
Występowanie i różnorodność.
Do 2011 roku opisano ponad 110,6 tysiąca współczesnych gatunków pajęczaków, w tym 54,5 tysiąca roztoczy oraz 42,5 tysiąca pająków. Ich faktyczna liczba jest jednak znacznie większa – współczesną faunę samych roztoczy szacuje się na około miliona gatunków. Z kolei ostrogony reprezentują tylko 4 gatunki współczesne. Z zapisu kopalnego znane są liczne gatunki wymarłe. Do 2008 roku opisano ich 1943, w tym: 1593 pajęczaków, 249 wielkoraków i 96 ostrogonów. Najstarsze ich skamieniałości to ślady Chasmataspidida z furongu.
Szczękoczułkowce rozprzestrzenione są we wszystkich krainach zoogeograficznych, sięgając również za oba koła podbiegunowe. Pierwotnie były to zwierzęta słonowodne, ale formy współczesne (oprócz ostrogonów) są lądowe, rzadko wtórnie wodne. Zamieszkują rozmaite siedliska, w szczególności roztocze dostosowały się dzięki miniaturyzacji do nisz ekologicznych niedostępnych dla innych stawonogów.
Systematyka i filogeneza.
Nazwa Euchelicerata dla taksonu obejmującego pajęczaki, wielkoraki i ostrogony wprowadzona została w 1979 roku przez P. Weygoldta i H.F. Paulusa. Klad obejmujący te trzy grupy należy do najstabilniejszych w wynikach analiz filogenetycznych rozpracowujących relacje między gromadami stawonogów.
Szczękoczułkowce (Euchelicerata) łączone są zwykle z kikutnicami w podtyp szczękoczułkopodobnych. Krok taki wspierają różne molekularne analizy filogenetyczne przeprowadzone w XXI wieku, jednak morfologiczne apomorfie tej grupy są nieliczne i w XX wieku oraz początkach wieku XXI jej monofiletyzm był kwestionowany: kikutnice umieszczano jako siostrzane dla wszystkich współczesnych stawonogów (hipoteza Cormogonida), a nawet wyłączano ze stawonogów w ogóle.
Systematyka szczękoczułkowców ulegała licznym zmianom zależnie od okresu i autora. Tradycyjnie zaliczano doń gromady pajęczaków i staroraków, jednak te drugie uległy rozbiciu na 2–3 gromady: ostrogony, wielkoraki i Chasmataspidida (bywają włączane do wielkoraków). Przyczyną są analizy wykazujące na bliższe pokrewieństwo wielkoraków z pajęczakami niż z ostrogonami, np. według wyników analizy Lamsdella z 2013 pajęczaki stanowią grupę siostrzaną dla wielkoraków, tworząc z nimi klad Sclerophorata, który to z Chasmataspida tworzy klad Dekatriata. Natomiast "Offacolus" zajmuje pozycję bazalną wśród szczękoczułkowców, których pozostała część określona została jako klad Prosomapoda. Liczne kontrowersje budził monofiletyzm i podział pajęczaków, stąd w drugiej połowie XX wieku zamiast lub obok nich w randze gromad pojawiały się takie taksony jak Acaromorpha, Apatellata, Cryptognomae, Dromopoda, Epimera, Opillonidea, Micrura, Scorpionomorpha czy Solifugomorpha.

</doc>
<doc id="93024" url="https://pl.wikipedia.org/wiki?curid=93024" title="’Allo ’Allo!">
’Allo ’Allo!

’Allo ’Allo! – brytyjski serial komediowy autorstwa Davida Crofta i Jeremy’ego Lloyda, emitowany na antenie BBC One od 7 września 1984 do 14 grudnia 1992 roku (ponadto pilot serialu ukazał się 30 grudnia 1982).
Wiele wątków ujętych w sitcomie jest parodią innego brytyjskiego serialu – "Secret Army", wyświetlanego w BBC pod koniec lat 70.
Fabuła.
Akcja serialu toczy się w kawiarni " w niewielkim miasteczku Nouvion w okupowanej przez Niemców Francji podczas II wojny światowej. Kawiarnia staje się jednocześnie ulubionym miejscem spotkań stacjonujących w miasteczku Niemców oraz ważnym punktem operacyjnym działaczy francuskiego ruchu oporu. Właściciel kawiarni, pragnący spokojnego życia René Artois, musi więc wykonywać polecenia ruchu oporu i różne usługi na rzecz skorumpowanych niemieckich władz wojskowych, w przeciwnym wypadku grozi mu śmierć albo z rąk Niemców, albo ruchu oporu.
René przez długi czas ukrywa na zapleczu dwóch brytyjskich lotników, których wraz z ruchem oporu próbuje wysłać z powrotem do Anglii. Żadna z prób nie kończy się jednak powodzeniem. Kawiarnia staje się także miejscem ukrywania skradzionych przez niemieckich oficerów dóbr kultury, które mają im zapewnić spokojne życie po wojnie. Najwięcej problemów przysparza mu szczególnie cenny obraz " pędzla van Klompa. Ten obraz chce także zdobyć Gestapo, które przysyła specjalnego funkcjonariusza Ottona Flicka.
Większość postaci potraktowana jest stereotypowo i groteskowo, w zależności od ich narodowości. Francuz jest przedstawiony jako najlepszy kochanek – w tę rolę wciela się otyły i łysiejący René, który mimowolnie rozkochuje w sobie kelnerki z kawiarni. Romans z Yvette i Marią, a później z Mimi, musi ukrywać przed zazdrosną żoną Edith. Z drugiej strony sam musi odrzucać zaloty niemieckiego oficera homoseksualisty, Grubera. Inną charakterystyczną postacią jest szeregowa Helga Geerhart, będąca typową aryjską pięknością i nosząca bieliznę w swastyki.
Bohaterowie komedii mówią różnymi akcentami, w zależności od pochodzenia, co nie zostało dokładnie oddane w polskiej wersji (która emitowana była przez TVP2 i Comedy Central Family). Podjęto jedynie próbę oddania wymowy angielskiego oficera, który pojawiał się w przebraniu francuskiego żandarma (sierżant Crabtree). Witał się charakterystycznym "Dziń dybry" (oryginalnie "Good moaning"). Często powracało też powiedzonko Michelle z ruchu oporu: "Słuchajcie uważnie, bo nie będę powtarzać!" (w oryginale: "Listen very carefully, I shall say this only once!") albo "Ty głupia kobieto!" ("You stupid woman!"), wypowiadane przez René za każdym razem, gdy jego żona znajduje go w dwuznacznej sytuacji z którąś z kelnerek, a on zawsze miał jakieś wytłumaczenie.
Emisja w Polsce.
Serial po raz pierwszy w Polsce pojawił się na antenie TVP2 6 listopada 1991 roku. W późniejszych latach produkcję wyświetlały bądź wyświetlają m.in.: TVP2 (ponownie), Polsat, Polsat 2, BBC Entertainment, Comedy Central Family, TV Puls, Puls 2, Stopklatka, Polsat Comedy Central Extra.
Serial ponadto udostępniany jest poprzez serwis TVP VOD.
Serie i odcinki.
W sumie nakręcono 85 odcinków, co daje w przybliżeniu 2470 minut (ok. 41 godzin) serialu. Najwięcej odcinków miało długość 30 minut, a średnio jeden odcinek trwał ok. 29,06 minuty.
W 1994 zrealizowano odcinek specjalny pt. "The Best of ’Allo! ’Allo!", stanowiący podsumowanie serialu i prezentujący jego najlepsze fragmenty. 28 kwietnia 2007 BBC wyemitowała kolejny odcinek specjalny pod roboczym tytułem "Powrót ’Allo ’Allo!". Zawierał zarówno fragmenty archiwalne, jak i zupełnie nowe sceny, które kręcono w marcu 2007 w Manchesterze z udziałem żyjących aktorów serialu. Widzowie dowiedzieli się, jak potoczyły się losy postaci po chwili, w której kończyła się dziewiąta seria.

</doc>
<doc id="93030" url="https://pl.wikipedia.org/wiki?curid=93030" title="Pan Samochodzik">
Pan Samochodzik

Pan Samochodzik – właściwie Tomasz N.N., postać literacka stworzona przez Zbigniewa Nienackiego i tytułowy bohater serii powieści przygodowych tego autora pt. "Pan Samochodzik".
Postacie.
Pan Samochodzik.
Literacki Pan Samochodzik przejął wiele cech Zbigniewa Nienackiego (właściwie Zbigniewa Tomasza Nowickiego). Imię Tomasz jest drugim imieniem autora, natomiast inicjały nazwiska bohatera N.N. kojarzą się z nazwiskiem i pseudonimem pisarza (Nowicki-Nienacki). Litery te mogą też nawiązywać do łacińskiego skrótu "nomen nescio" (łac. "imienia nie znam"), stosowanego w dokumentach sądowych jako określenie osoby nieznanej. Nazwisko Pana Samochodzika zresztą generalnie w książkach Nienackiego nie jest wymieniane, a bohater zawsze przedstawia się tylko imieniem. Jedynie w powieści "Uroczysko" pada zdanie, że nazwisko Tomasza zaczyna się od litery N, a w powieści "Pan Samochodzik i złota rękawica" bohater zmuszony jest pokazać swój dowód osobisty, gdyż ktoś inny się za niego podawał: wówczas pada stwierdzenie, że nazywa się Tomasz NN (w taki sposób autor to zapisał, bez kropek).
W trzech pierwszych powieściach Tomasz (nie występujący jeszcze jako Pan Samochodzik) pracuje jako dziennikarz, który interesuje się historią i archeologią. Taką właśnie pracę wykonywał Nienacki. Również zawarte opisy wyglądu zewnętrznego i pewne słabostki bohatera utożsamiają go z pisarzem.
Tytułowy Pan Samochodzik jest historykiem sztuki, pracownikiem Departamentu Ochrony Zabytków Ministerstwa Kultury i Sztuki (od tomu "Pan Samochodzik i templariusze"). Pracuje na stanowisku osoby ds. „specjalnych poruczeń”, którego zadaniem jest rozwiązywanie różnych spraw związanych z kradzieżą, przemytem czy fałszerstwem dzieł sztuki. Faktycznie okazuje się detektywem, który często wykazuje się wiedzą z dziedziny historii, archeologii, historii sztuki, żeglarstwa, ekologii, a nawet wędkarstwa i poezji ludowej. Z tego powodu Pan Samochodzik czasem przyrównywany jest do Dirka Pitta lub Indiany Jonesa.
Pan Samochodzik jako urzędnik jest osobą całkowicie pogodzoną z PRL-owskim systemem, w którym przyszło mu żyć. Ma dobre relacje z Milicją Obywatelską, a nawet sam występuje jako członek ORMO. Niemal w każdej części stoi na straży obowiązków obywatelskich (zwłaszcza w sprawie niszczenia zabytków i ochrony przyrody). Robi to jednak z lekkością i humorem, cechującym pisarstwo Nienackiego. Umoralnianie wszystkich dokoła nie przeszkadza Panu Samochodzikowi być nałogowym palaczem tytoniu. Unika alkoholu, chętnie natomiast pije mocną herbatę i kawę. Jedynym przypadkiem nadużycia alkoholu przez Tomasza jest dwukrotna nadmierna konsumpcja wina porzeczkowego w powieści "Uroczysko".
Tomasz N.N. swoje przezwisko zawdzięcza niezwykłemu wehikułowi. Jest to pokraczny, ale niesamowity, odziedziczony po wujku-wynalazcy samochód, zbudowany na bazie rozbitego Ferrari 410 Superamerica, który oprócz rozwijania wielkich prędkości potrafi także pływać i kryje wiele innych innowacji. Historię wehikułu można znaleźć w takich książkach, jak "Wyspa Złoczyńców", "Pan Samochodzik i templariusze", "Księga strachów".
Szefem Pana Samochodzika jest dyrektor Marczak, poprzez którego otrzymuje detektywistyczne zadania. Panu Tomaszowi często towarzyszą przyjaciele, zwykle bardzo młodzi (często są to trzej harcerze) oraz inteligentne i piękne kobiety lub nieco młodsze, zadziorne dziewczyny. Poza tym w każdej części pojawia się grono barwnych postaci. Jednym z najniebezpieczniejszych przeciwników Tomasza N.N. jest Waldemar Batura, historyk sztuki, niegdyś bliski kolega ze studiów, później handlarz antyków, czasem złodziej i przemytnik.
Waldemar Batura.
Waldemar Batura to drugoplanowa negatywna postać fikcyjna z cyklu książek o Panu Samochodziku. Występuje w czterech częściach cyklu: w "Niesamowitym dworze"", Panu Samochodziku i zagadkach Fromborka, Panu Samochodziku i Niewidzialnych" oraz w "Panu Samochodziku i złotej rękawicy". Studiował razem z Panem Samochodzikiem historię sztuki, będąc najlepszym studentem na wydziale. Osoba o wielkim sprycie i żyłce detektywistycznej. W odróżnieniu od Pana Samochodzika swoje zdolności wykorzystywał wyłącznie w celach zarobkowych, niejednokrotnie łamiąc prawo.
W książkach występował jako człowiek o nienagannych manierach, gustownie ubrany, poruszający się drogimi samochodami (np. BMW w "Złotej rękawicy"). Mimo że Pan Samochodzik uważał go za swojego najgroźniejszego przeciwnika, jednocześnie szczerze podziwiał jego ogromną wiedzę w dziedzinie historii sztuki oraz zdolności detektywistyczne. Doceniał również to, że chociaż dzięki niemu Batura kilka razy trafił do więzienia, to zawsze zachowywał się w stosunku do niego jak dżentelmen.
W "Testamencie rycerza Jędrzeja" umiera w wyniku postrzału. Z opowieści jego syna Jerzego dowiadujemy się, że Batura w bliżej nieokreślonych okolicznościach zasłonił własnym ciałem zakładniczkę porywacza. Lekarze byli bezradni. W ostatnim dniu życia wykonał pożegnalny telefon do pana Tomasza. Jerzy Batura przyznał później w rozmowie z Panem Samochodzikem, że ojciec w ostatnich chwilach życia wyrażał się z wielkim szacunkiem o Tomaszu NN, wręcz stawiając go jako przykład do naśladowania.
Książki.
Tomy autorstwa Zbigniewa Nienackiego.
W pierwszych trzech powieściach, Tomasz, pierwowzór Pana Samochodzika, nie jest jeszcze historykiem sztuki, ale dziennikarzem. Są to:
W latach 1964–1985 Zbigniew Nienacki napisał i wydał 12 przygód Pana Samochodzika (kolejność i tytuł według daty pierwszego wydania):
W wydanej w 1964 roku "Wyspie złoczyńców" Tomasz N.N. po raz pierwszy wyjaśnia, że ukończył historię sztuki i przez kilka lat pracował w prowincjonalnych muzeach, by ostatecznie podjąć pracę w Centralnym Zarządzie Muzeów, gdzie zajmuje się poszukiwaniem zaginionych zbiorów muzealnych oraz walką z fałszerzami dzieł sztuki. W tomie tym pojawia się też po raz pierwszy jego wehikuł oraz związany z nim przydomek Tomasza "Pan Samochodzik".
Pierwotnie wszystkie części ukazywały się jako oddzielne powieści, w różnych wydawnictwach (głównie „Nasza Księgarnia”) i różnej szacie graficznej. Nie zawsze też kolejność wydania pokrywała się z kolejnością napisania książki lub wewnętrzną chronologią.
W latach 1980–1987 olsztyńskie Wydawnictwo Pojezierze jako pierwsze uporządkowało i wznowiło wszystkie części w jednorodnej szacie graficznej (tzw. „biała seria”). Poprawioną przez autora serię ilustrował Szymon Kobyliński (z wyjątkiem części 8). „Biała seria” cieszyła się wielką popularnością czytelników (każdy tom osiągnął nakład ponad 100 tys. egz.). Numeracja w „białej serii” nieco różni się od kolejności podanej według pierwszego wydania:
Po sukcesie „białej serii” Wydawnictwo Pojezierze w roku 1988 zaczęło wznawiać powieści o Panu Samochodziku w nowych okładkach (tak zwana „kolorowa seria”). Do roku 1991, w którym upadło wydawnictwo, wydano 7 tomów. „Kolorową serię” dokończyło w 1992 wydawnictwo „Euro”, założone przez byłych pracowników „Pojezierza”.
Zarówno „biała”, jak i „kolorowa seria” są traktowane przez miłośników Pana Samochodzika, jako swoisty „kanon”.
W latach 1993–1996 Oficyna Wydawnicza „Warmia” z Olsztyna (powstała z przekształcenia się spółki „Euro”), we współpracy ze Zbigniewem Nienackim, wznowiła serię "Pan Samochodzik i..." (ze względu na szatę graficzną, zwaną „czarną serią”). Nienacki postanowił włączyć do niej również trzy wcześniejsze powieści o przygodach Tomasza. Zostały one nieco poprawione przez pisarza, aby jako prequele pasowały do serii. Pierwszy chronologicznie tom nosi numer „0”, gdyż decyzja o jego włączeniu do serii zapadła już po rozpoczęciu druku.
W notce zamieszczonej w drugim tomie autor i wydawcy wyjaśnili, że seria została "poprawiona i uzupełniona oraz że niektórym tomom przywrócono pierwotne, oryginalne tytuły, takie, jakie leżały w zamierzeniach literackich autora, ale zostały zmienione przez poprzednich wydawców""". Nieco zmieniono również kolejność tomów.
Powieści "Pan Samochodzik i..." w „czarnej serii” wydawnictwa Warmia:
W latach 1996–2001 całą serię 15 powieści wydał „Świat Książki”. Poza okładką i szatą graficzną, powielono wszystkie zmiany „czarnej serii”.
Wydania całej serii 12 tomów podjęło się wydawnictwo „Siedmioróg” (do października 2010 roku ukazało się 12 części). Seria cechuje się kolorową szatą graficzną opracowaną przez Katarzynę Kołodziej oraz w większości kopiuje tytuły z „białej serii” (z wyjątkiem tomu "Nowe przygody Pana Samochodzika" wydanego jako "Pan Samochodzik i Kapitan Nemo").
W sierpniu 2015 Wydawnictwo Edipresse-Kolekcje SA w zaplanowanej na 22 tomy serii "Klub Książki Przygodowej" podjęło się opublikowania 15 tomów książek o Panu Samochodziku (pozostałe tomy to książki Adama Bahdaja) w następującym porządku i z podanymi niżej tytułami:
Pojedyncze tomy przygód Pana Samochodzika wydały również inne wydawnictwa.
Tomy wydane po śmierci Zbigniewa Nienackiego.
Zbigniew Nienacki przed śmiercią pracował nad nowym tomem pt. "Nieuchwytny kolekcjoner". Został on dokończony, zgodnie z wcześniejszą sugestią Nienackiego, przez jego przyjaciela Jerzego Ignaciuka i wydany przez „Warmię” w 1997. W serii wydano też nie mającą pierwotnie nic wspólnego z Panem Samochodzikiem młodzieńczą powieść Nienackiego z lat 50. "Zabójstwo Herakliusza Pronobisa", przerobioną przez Ignaciuka. Stąd lista powiększyła się o dwie powieści:
Tomy autorstwa innych pisarzy.
Po śmierci Zbigniewa Nienackiego olsztyńskie Wydawnictwo „Warmia” uzyskało od spadkobierców autora zgodę na kontynuowanie serii. Zadanie powierzono cenionemu przez Nienackiego pisarzowi Jerzemu Ignaciukowi (pod pseudonimem Jerzy Szumski), który uwspółcześnił realia, zachowując jednocześnie konwencję klasycznych „samochodzików”. Odtąd Tomaszowi N.N. towarzyszy młodszy pomocnik, Paweł Daniec, były komandos i również historyk sztuki (jest on również narratorem większości nowych powieści). Wysportowany i błyskotliwy Daniec z założenia miał być przeciwieństwem Pana Samochodzika, jednak w najnowszych pozycjach coraz bardziej przypomina swojego mistrza. Postać ta wzbudziła kontrowersje wśród miłośników oryginalnej twórczości Zbigniewa Nienackiego, podobnie jak pomysł zastąpienia słynnego wehikułu nowoczesnym jeepem (w najnowszych książkach wehikuł powrócił).
Z czasem oprócz Ignaciuka-Szumskiego kontynuacją serii zajęli się inni pisarze. Po śmierci Ignaciuka powieści pisała głównie trójka: Olszakowski, Miernicki i Niemirski, z których każdy nadał postaciom swój charakterystyczny rys. Z czasem do współpracy przy „samochodzikach” zaproszono kilka nowych osób.
Od tomu 106 "Willa Anna" Wydawnictwo „Warmia” odstąpiło od tytułu "Pan Samochodzik i..." oraz wykorzystywania postaci Tomasza N.N. w kolejnych książkach, który od dawna pojawiał się jedynie dla uzasadnienia tytułu serii, a jego wpływ na przebieg akcji był znikomy. Odtąd Paweł Daniec – wykreowany przez Wydawnictwo 'Warmia” główny bohater serii od tomu 17 – rozwiązuje zagadki historyczne bez udziału Pana Tomasza.
Pisarze kontynuacji "Pana Samochodzika" (pod pseudonimami):
W serii ukazały się następujące pozycje (opracowanie graficzne serii: Andrzej Mierzyński):
Książki o Panu Samochodziku.
W 2009 roku, nakładem wydawnictwa „Nowy Świat”, ukazała się pierwsza publikacja książkowa, poświęcona Panu Samochodzikowi: "Pan Samochodzik i jego autor" (). Jej autorem jest Piotr Łopuszański. Także w 2009 roku w Olsztynie nakładem Wydawnictwa Warmia ukazała się książka Mariusza Szylaka "Zbigniew Nienacki, życie i twórczość". W 2020 roku nakładem wydawnictwa CM ukazał się przewodnik po Polsce "Na tropie Pana Samochodzika" autorstwa Emila Roszewskiego.
Ekranizacje i nawiązania.
Na podstawie książek o przygodach Pana Samochodzika autorstwa Zbigniewa Nienackiego powstały cztery filmy fabularne i serial telewizyjny:
W zbiorach Filmoteki Narodowej znajdują się pierwotne scenariusze, które po wielu zmianach i przeróbkach zaistniały na ekranie w mocno zmienionej formie: 
W 2021 roku polska firma producencka Orphan Studios poinformowała o nabyciu praw do ekranizacji powieści o Panu samochodziku, napisanych przez Zbigniewa Nienackiego w latach 1957-1985. Umowa została podpisana ze spadkobiercą autora, jego wnukiem, Tomaszem Nowickim. Na podstawie powieści, zgodnie z umową, stworzone mogą zostać zarówno filmy kinowe i telewizyjne, jak i seriale. 
Wydania DVD.
Seria filmów o Panu Samochodziku ukazała się także na DVD. Najpierw Telewizja Polska wydała "Pan Samochodzik i Templariusze"; następnie ukazała się "Wyspa złoczyńców" wydana przez Best Film CO. Filmy: "Pan Samochodzik i niesamowity dwór", "Pan Samochodzik i praskie tajemnice" oraz "Latające machiny kontra Pan Samochodzik" wydało Wydawnictwo Telewizji Kino Polska w formie boxu.
Konkurs.
Od 2013 r. skupiające fanów twórczości Zbigniewa Nienackiego Forum Miłośników Pana Samochodzika organizuje konkurs na najlepszą Samochodzikową Książkę Roku.
Wystawy.
W dniach 5 maja – 30 czerwca 2010 w "Galerii pod Regałami" w Lesznie odbyła się wystawa "Z Panem Samochodzikiem przez pół wieku (1957-2010)" zrealizowana ze środków Ministerstwa Kultury i Dziedzictwa Narodowego. Prezentowano wydania książkowe, ilustracje, fotografie związane z miejscami akcji, mapy i inne. Wystawę powiązano z warsztatami detektywistycznymi dla młodzieży. Gośćmi byli m.in. Arkadiusz Niemirski i Sebastian Mierzyński.
W dniach 28 czerwca 2019 – 31 sierpnia 2019 w "Muzeum Ziemi Nadnoteckiej im. Wiktora Stachowiaka" w Trzciance odbyła się wystawa "Wielka wędrówka Czesława Białasa". Życiorys Czesława Białasa zainspirował Zbigniewa Nienackiego do stworzenia postaci Wiesława Kamasa "Wielkiego Bobra", który pojawił się w powieściach "Pan Samochodzik i Winnetou" oraz "Pan Samochodzik i Niewidzialni". Wystawę objęło patronatem Forum Miłośników Pana Samochodzika.
W Muzeum "Pałac Schoena" w Sosnowcu zorganizowano wystawę pt. "Pan Samochodzik i... skarby muzeów" (21 listopada 2019 – 12 stycznia 2020), którą patronatem objęło m.in. Forum Miłośników Pana Samochodzika. Ukazuje ona związki między działalnością archeologiczną a postacią Pana Samochodzika i jego wizerunkiem utrwalonym w kulturze masowej.
W dniu 4 sierpnia 2020 w Miejskiej Bibliotece Publicznej w Iławie otwarta została wystawa "Pan Samochodzik i Iława". Patronat nad wystawą objęło Forum Miłośników Pana Samochodzika.

</doc>
<doc id="93031" url="https://pl.wikipedia.org/wiki?curid=93031" title="Woda gruntowa">
Woda gruntowa



</doc>
<doc id="93032" url="https://pl.wikipedia.org/wiki?curid=93032" title="Allo! Allo!">
Allo! Allo!



</doc>
<doc id="93033" url="https://pl.wikipedia.org/wiki?curid=93033" title="Stratyfikacja (socjologia)">
Stratyfikacja (socjologia)

Stratyfikacja ("stratyfikacja społeczna", "uwarstwienie społeczne") – pojęcie socjologiczne wyrażające fakt, że wszelka społeczność składa się z poziomów pozostających ze sobą w relacjach nadrzędności i podporządkowania. Stratyfikacja społeczna mierzona jest dostępnością do pięciu podstawowych zasobów społecznych: władza, pieniądze, prestiż, wykształcenie oraz zdrowie. Stratyfikacja oznacza, że każde społeczeństwo ma pewien system rang: pewne warstwy stoją wyżej, inne zaś niżej. Ich suma stanowi system stratyfikacyjny danego społeczeństwa.
Historia zna cztery podstawowe systemy stratyfikacji społeczeństw: niewolnictwo, system kastowy, system stanowy i system klasowy.

</doc>
<doc id="93036" url="https://pl.wikipedia.org/wiki?curid=93036" title="Stratyfikacja">
Stratyfikacja



</doc>
<doc id="93037" url="https://pl.wikipedia.org/wiki?curid=93037" title="Dziesięć przykazań">
Dziesięć przykazań



</doc>
<doc id="93039" url="https://pl.wikipedia.org/wiki?curid=93039" title="Brzost">
Brzost



</doc>
<doc id="93040" url="https://pl.wikipedia.org/wiki?curid=93040" title="Don Kichot (powieść)">
Don Kichot (powieść)

Don Kichote z La Manchy (pełny tytuł: "Przemyślny szlachcic Don Kichote z Manchy"; hiszp. "El ingenioso hidalgo don Quijote de la Mancha") – powieść Miguela de Cervantesa. Pierwsza część utworu została opublikowana w 1605, natomiast druga – w 1615 roku. Powieść opowiada o losach szlachcica, który wpada w obłęd pod wpływem romansów rycerskich i wyrusza w świat jako błędny rycerz, niesiony nieodłączną szczytną chęcią pomagania ludziom i bronienia najsłabszych.
Okoliczności powstania i publikacji utworu.
Część pierwsza.
Nie wiadomo dokładnie, jak długo trwały prace nad pierwszą częścią powieści. Sam autor wspominał w przedmowie, że utwór powstawał podczas jego pobytu w więzieniu (Cervantes był uwięziony kilkukrotnie, m.in. w 1595 i 1602 roku). Niektórzy badacze wątpią w deklarację autorską, uważając, że Cervantes nie przyznawałby się w przedmowie do tak wstydliwego faktu jak uwięzienie. Pobyty pisarza w więzieniu musiały być powszechnie znane, nie było więc powodu, dla którego miałby je ukrywać. Jeszcze przed publikacją "Don Kichot" krążył w obiegu rękopiśmiennym. W tej formie zapoznał się z nim m.in. Lope de Vega, który w liście z 14 sierpnia 1604 stwierdził, że nie znajdzie się nigdy człowiek tak głupi, żeby chwalić tę powieść, a samego Cervantesa określił jako najgorszego spośród poetów. Uwagi te były jednak spowodowane nie tyle wartością "Don Kichota", ile niechęcią jaką de Vega żywił wobec autora z powodu dwóch złośliwych sonetów z 1600–1602 przypisywanych Cervantesowi. Cervantes odniósł się do nich, wprowadzając w powieści liczne aluzje dotyczące samego de Vegi i hiszpańskiej komedii w ogóle.
Przywilej na druk utworu w Kastylii został wystawiony w Valladolid 26 września 1604. Powieść została wydana przez Francisca de Robles na początku 1605 roku w Madrycie, w drukarni Juana de la Cruesta. Zdobyła dużą popularność, w tym samym roku ukazało się jej sześć kolejnych wydań oraz nielegalne, pomijające prawa autorskie, wydanie w Lizbonie.
Część druga.
Nie wiadomo dokładnie, kiedy Cervantes pracował nad drugą częścią utworu. Prawdopodobnie niektóre fragmenty powstawały już w 1611 roku, inne natomiast w roku 1614. Druga część "Don Kichota" napisana przez Cervantesa ukazała się w 1615 roku i była dedykowana hrabiemu de Lemos.
Geneza i inspiracje.
Według deklaracji Cervantesa z przedmowy do "Don Kichota", utwór miał służyć krytyce literatury rycerskiej. Literatura sławiąca średniowieczne rycerstwo, rodzima lub adaptowana z literatur zagranicznych, była ówcześnie bardzo popularna w Hiszpanii i cieszyła się dużą poczytnością. Była wielokrotnie krytykowana, jako potencjalnie szkodliwa dla czytelnika, oparta na nieprawdopodobieństwach i cudowności. Krytykowali ją m.in. Luis Vives ("Institución de la mujer cristiana"), Juan de Valdés ("Diàlogo de la Lengua"), Juan de Mal Lara i Luis de Leon. O szkodliwości takich utworów krążyły również liczne anegdoty: Luiz Zapata opisywał przypadek człowieka, który wyruszył w podróż, mającą na celu powtórzenie przygód z "Orlanda szalonego", krążyła też opowieść o studencie, który zaatakował szpadą wyimaginowanych chłopów, napadających na rycerza. Do utworów mogących zainspirować Cervantesa, zalicza się też anonimowe interludium "Entremés de los romances", opowiadające o robotniku, który oszalał pod wpływem romansów rycerskich. Mimo że interludium to wykazuje szereg zbieżności z "Don Kichotem", to jednak nie wiadomo, czy powstało ono przed 1602, a więc czy mogło rzeczywiście służyć jako źródło do powieści Cervantesa.
Oprócz literatury rycerskiej w ogóle, w "Don Kichocie" sparodiowane zostały konkretne utwory. Najsilniej sparodiowany został "Amadis" (m.in. kult dla ukochanej damy oraz wątek umartwiania się w górskiej pustelni). Cervantes posłużył się również powieścią "El caballero Cifar" oraz romansem "Przewaga Esplanadiana".
Wersja Avellanedy.
Latem 1614 Cervantes pisał prawdopodobnie rozdział LIX drugiej części powieści. Wtedy to dowiedział się o publikacji w Tarragonie kontynuacji "Don Kichota", napisanej przez Alonzo Fernandeza de Avellaneda. W przedmowie do tego utworu de Avellaneda zaatakował Cervantesa, opisując go jako starego, samotnego kalekę i krytykując go za atakowanie de Vegi. Ponadto sama kontynuacja napisana przez Avellanedę stanowiła parodię "Don Kichota" – podkreślane są wulgarne cechy postaci, rysy psychologiczne bohaterów są zubożone, przeważa komizm o charakterze fizjologicznym.
Ta publikacja wywarła znaczny wpływ na kontynuację pisaną przez Cervantesa. Pisarz poprzedził ją przedmową, odpierającą zarzuty plagiatora, wprowadził również w treść powieści motyw literackiego falsyfikatu – Don Kichot i Sancho dowiadują się o powieści Avellanedy, spotykają też w karczmie szlachcica w niej przedstawionego; bohaterowie stanowczo odżegnują się od przedstawionej przez plagiatora wersji wydarzeń, a wspomnianemu szlachcicowi każą przysiąc, że wydarzenia opisane przez Avellanedę są nieprawdziwe. Fałszywa kontynuacja miała również wpływ na trasę podróży bohaterów – w pierwszej części utworu Cervantes zapowiedział, że udadzą się oni do Saragossy, ale ponieważ wysłał ich tam Avellaneda, zdecydował się na skierowanie ich do Barcelony. Konstantin N. Dierżawin twierdzi również, że utwór Avellaneda spowodował znaczącą zmianę tonu w końcowej części "Don Kichota" (rozdziały LIV–LXXIV) – według niego pod wpływem obniżenia tonu i wprowadzenia akcentów parodystycznych przez naśladowcę, Cervantes zdecydował się na wprowadzenie do powieści pierwiastków melancholijnych, pogłębił też wzruszającą część natury głównego bohatera. Badacz zwraca m.in. uwagę na wątek pobytu na dworze możnych w obu utworach – u Avellanedy żarty jakie możni stroją z Don Kichota i spotykające go upokorzenia mają wydźwięk komiczny, natomiast podobny epizod u Cervantesa (Don Kichot u pary książęcej) kończy się powrotem bohaterów i wykazaniem przez nich niesprawiedliwości tkwiącej w śmianiu się z szaleńca. Dierżawin podejrzewa również, że większa ilość wypowiedzi o charakterze filozoficznym, jakie w drugiej części wygłasza Don Kichot, mogła wynikać z polemiki ideowej z Avellanedą.
Utwór Avellanedy mógł również mieć wpływ na zakończenie utworu – być może uśmiercenie bohatera nie leżało w pierwotnych planach autora, a było jedynie sposobem w jaki Cervantes próbował zapobiec pojawianiu się kolejnych naśladownictw i kontynuacji.
Prawdziwa tożsamość de Avellanedy pozostaje do dziś nieustalona, przypuszcza się jedynie, że mógł być jednym z dramatopisarzy z kręgu Lope de Vegi. Niektórzy badacze podejrzewają ponadto, że jego personalia mogły być znane Cervantesowi.
Zarys treści.
Część pierwsza.
Alonso, szlachcic z La Manchy spędził życie na czytaniu romansów rycerskich. Z czasem wydarzenia przedstawione w książkach zaczął uznawać za prawdziwe, a przedstawionych w nich bohaterów za godnych naśladowania. Uznał więc, że sam powinien zostać błędnym rycerzem. Nadał sobie imię Don Kichot z Manczy i postanowił wyruszyć w świat na koniu, którego nazwał Rosynantem. Ponieważ błędny rycerz powinien być zakochany, zdecydował się wybrać dla siebie damę serca. Postanowił, że zostanie nią wieśniaczka, w której niegdyś się tajemnie podkochiwał – Aldona Lorenzo, szukając dla niej wytwornego imienia, nazwał ją Dulcyneą z Toboso. Szybko uświadamia sobie jednak, że nigdy nie został pasowany na rycerza, postanawia więc poprosić o to pierwszą napotkaną osobę. Na swojej drodze znajduje karczmę, którą uznaje za piękny zamek. Prosi więc oberżystę, sądząc, że jest on kasztelanem, o pasowanie go na rycerza. Rozbawiony karczmarz czyni zadość jego prośbie. W dalszej drodze spotyka grupę podróżnych. Ponieważ nie chcą oni przyznać, że Dulcynea jest najpiękniejszą z kobiet, Don Kichot atakuje ich. W czasie natarcia spada z konia i zostaje odwieziony do domu przez miejscowego wieśniaka. Widząc szaleństwo bohatera, jego przyjaciele: Balwierz i Pleban, a także gospodyni, przeszukują biblioteczkę Don Kichota i decydują się spalić na dziedzińcu wszystkie księgi, które mogły mu zaszkodzić. Zamurowują też drzwi do biblioteki i udają przed szaleńcem, że pomieszczenie to nie istnieje, gdyż zostało zniszczone przez potężnego czarnoksiężnika. Tymczasem Don Kichot uznaje, że powinien posiadać giermka. Jego wybór pada na miejscowego wieśniaka Sanczo Pansę. Bohater obiecuje mu za pomoc stanowisko gubernatora wyspy. Sancho godzi się i opuszcza żonę i dzieci, aby wyruszyć w drogę z Don Kichotem. W podróży natrafiają na wiatraki. Rycerz bierze je za gestykulujące olbrzymy i przymierza się do natarcia. W trakcie ataku zostaje uderzony skrzydłem wiatraka. Pod wpływem obrażenia trzeźwieje i orientuje się, że olbrzymów nie ma. Uznaje to za kolejną sztuczkę nieprzychylnego mu czarnoksiężnika. Następnie Don Kichot wdaje się w bójkę z mnichami oraz jezdnymi eskortującymi damę, uznając ich za czarnoksiężników, uprowadzających piękną księżniczkę. Po potyczce, w której Don Kichot zostaje raniony w ucho, bohaterowie udają się na nocleg do szałasów pasterskich. Przed snem rozmawiają z koziarzami, którzy opatrują ranę rycerza. Jeden z nich, Antoś, śpiewa piosenkę o miłości. Następną noc spędzają w oberży. Miejscowa służąca Maritornes próbuje w nocy wślizgnąć się do łóżka śpiącego mulnika, wpada jednak w objęcia nocującego w tym samym pomieszczeniu Don Kichota, który bierze ją za księżniczkę. Rozzłoszczony mulnik bije bohatera. Don Kichot wdaje się ponadto w bójkę z łucznikiem bractwa świętej Hermandady. Odniesione w tej walce rany próbuje leczyć czarodziejskim balsamem z oliwy, rozmarynu, soli i wina, balsam ten powoduje u niego jednak mdłości. W dalszej podróży bohater atakuje stado owiec, które bierze za dwie potężne armie oraz żałobników, których uznaje za diabłów, porywających ciało zmarłego. Naciera też na jadącego konno człowieka, próbując odebrać mu miskę balwierską, którą jeździec miał na głowie dla ochrony przed deszczem, a którą bohater uznał za czarodziejski hełm Mambrina. Atakuje również strażników, prowadzących skazanych na galery więźniów. Uwolnieni galernicy obrzucają Don Kichota kamieniami i kradną osła Sancho Pansy. Bohaterowie docierają w końcu do Sierra Morena, gdzie spotykają prowadzącego pustelnicze życie Kardenia, nazywanego Oberwańcem o Złym Wejrzeniu. Człowiek ten, również opętany manią romansów rycerskich, opowiada bohaterom o swojej miłości do Luscindy. Opowieść przerywa jednak jego kłótnia z Don Kichotem o cnotę królowej Madasimy, bohaterki romansu "Amadis" i bójka, która wywiązuje się z tego sporu. Podczas dalszej drogi Don Kichot postanawia napisać list do Dulcynei. Sancho orientuje się, że chodzi tutaj o wieśniaczkę Aldonę Lorenso, znaną ze swojej siły i braku cnoty.
Podejmuje się dostarczenia listu i wyrusza w drogę.
W drodze do Toboso spotyka Plebana i Balwierza, opowiada im o szaleństwach Don Kichota i liście do Dulcynei (listu tego nie ma przy sobie, gdyż zapomniał zabrać go od swojego pana). Pleban i Balwierz postanawiają sprowadzić rycerza do domu, w tym celu ksiądz przebrać się ma za Dulcyneę, a balwierz za jej giermka. W drodze do Don Kichota spotykają Kardenia, który opowiada im dalszą część swojej historii miłosnej, w której rolę czarnego charakteru odgrywa złowrogi Ferdynand. Pojawia się też uciekająca w męskim przebraniu, przed tym właśnie Ferdynandem, Dorota. Opowiada ona Kardeniowi o tym, że Luscinda kocha go nadal. Wszyscy wyruszają razem w drogę do Don Kichota, postanawiając go wzruszyć historią Doroty. Dorota pozostaje jednak w męskim przebraniu, a jej rolę bierze na siebie przebrany za kobietę pleban. Przedstawiają Don Kichotowi problemy Doroty, podając ją za królewnę fantastycznego kraju, a jej prześladowcę – za złego olbrzyma. Cała grupa wyrusza w dalszą drogę. Podczas noclegu w karczmie znajdują manuskrypt, z którego odczytują historię nadmiernie ciekawego człowieka, spotykają Maura i zawoalowaną kobietę i wysłuchują ich opowieści, w której znaczną rolę odgrywa żołnierz o nazwisku Saavedra (a więc takim samym jak pierwsze nazwisko Cervantesa). Don Kichot tymczasem atakuje bukłaki z winem, biorąc je za olbrzyma. W karczmie pojawiają się też mężczyźni eskortujący młodą płaczącą kobietę. Kobieta ta zostaje rozpoznana jako Luscinda. Luscinda i Kardenio oraz Dorota i Ferdynand odnajdują się, godzą i padają sobie w ramiona. Don Kichot tymczasem postanawia pełnić pod karczmą wartę. Służąca Maritornes postanawia zrobić mu kawał i wiąże go liną i łańcuchem. Po tym jak zostaje uwolniony spotyka w oberży człowieka, któremu ukradł miskę balwierską. Wywiązuje się sprzeczka na temat tego, czy jest ona hełmem czy miską. Zgromadzone towarzystwo dla zabawy staje po stronie bohatera i upiera się, że jest to hełm. Wywiązuje się awantura, po jej zakończeniu pleban i balwierz postanawiają odwieźć Don Kichota do domu. W tym celu na czas podróży zamykają go w klatce. Część pierwsza kończy się przybyciem bohatera do rodzinnej wioski. Autor zamieszcza też obietnicę dalszych jego przygód oraz kilka wierszy napisanych rzekomo przez scholarów z Argamasilli.
Część druga.
Balwierz i pleban odwiedzają Don Kichota; początkowo sprawia on wrażenie człowieka zdrowego psychicznie, jednak w trakcie rozmowy okazuje się, że nie wyzbył się obłędu. Bohatera odwiedza też Sancho Pansa, wspomina dawne podróże i informuje swojego pana, że niedawno przybyły do wsi bakałarz Samson Karrasko czytał podobno książkę o wspólnych przygodach Don Kichota i jego giermka. Po rozmowie z bakałarzem i uzyskaniu informacji, że opowieści o jego rycerskich przygodach cieszą się dużą popularnością, bohater postanawia ponownie wyruszyć w drogę. Po krótkiej sprzeczce z żoną Teresą, niechętną temu pomysłowi, Sancho przyłącza się do swego pana. Udają się do Toboso. Sancho ma tam odszukać Dulcyneę i przekazać jej list od rycerza. Bohaterowie spotykają na drodze trzy chłopki, jedną z nich giermek opisuje Don Kichotowi jako Dulcyneę zaczarowaną jedynie w postać brzydkiej wieśniaczki. Rycerz postanawia znaleźć sposób na zdjęcie zaklęcia. Bohaterowie udają się w kierunku Saragossy. Po drodze spotykają innego błędnego rycerza – Rycerza Zwierciadeł. Rycerz ten twierdzi, że niegdyś pokonał w walce wielkiego Don Kichota z Manczy i zmusił go do przyznania, że jego dama serca, Kasildea z Wandalii jest piękniejsza od ukochanej Don Kichota. Oburzony bohater wyzywa go na pojedynek i zwycięża. Kiedy pokonany Rycerz Zwierciadeł zdejmuje hełm, okazuje się być przebranym bakałarzem Karrasko, który na zlecenie balwierza i plebana miał pokonać Don Kichota i nakłonić go do powrotu do domu. Don Kichot uznaje całą sprawę za wynik czarów i cieszy się z odniesionego zwycięstwa. Podczas dalszej podróży bohaterowie spotykają szlachcica Don Diega de Miranda. Wspólnie ruszają dalej. Na trakcie spotykają orszak wiozący lwa. Don Kichot domaga się wypuszczenia zwierzęcia z klatki, aby mógł z nim walczyć, lew jednak jest spokojny i nie chce opuścić swojego więzienia. Bohater uznaje, że stało się to w wyniku jego męstwa i żąda, aby nazywano go od teraz Rycerzem Lwów. Po tej przygodzie bohaterowie spędzają kilka dni w domu Don Diega, a następnie ruszają dalej w kierunku Saragossy. Spotykają w drodze grupę studentów i wieśniaków, którzy zapraszają ich na wesele Kiterii Pięknej z Kamaczem Bogatym. Małżeństwo to zostało zaaranżowane wbrew woli dziewczyny, która z wzajemnością zakochana jest w swoim sąsiedzie, Bazylim. Bohaterowie przyjmują zaproszenie. Tuż przed ślubem pojawia się Bazyli, przebija się szablą i prosi aby przed śmiercią dane mu było poślubić ukochaną Kiterię, po jego śmierci będzie ona mogła wyjść za Kamacza. Po tym jak ksiądz spełnia jego prośbę, młodzieniec wyciąga sobie z piersi szablę i oznajmia, że jego próba samobójcza była sfingowana. Po weselu jeden z przyjaciół Bazylego prowadzi Don Kichota do jaskini Montesinosa, którą rycerz pragnie zwiedzić. Bohater spuszcza się do niej na linie, wraca po pół godzinie i opowiada, że w jaskini spędził trzy dni, widział tam zamek z kryształu, samego Montesinosa i liczne inne cuda, w tym zaczarowaną Dulcyneę. Następnie bohaterowie docierają do zajazdu. Spotykają tam Ginesa z Pasamontu (jednego z uwolnionych w części pierwszej galerników) w przebranego mistrza Piotra, „pokazywacza kukieł”, który zadziwia ich posiadaną przez siebie małpą-jasnowidzką oraz przygotowuje pokaz marionetek. Don Kichot sądząc, że to, co pokazuje się na scenie jest prawdą, niszczy kukiełki, za co musi mistrzowi Piotrowi zapłacić. Bohaterowie spotykają następnie przebywających na łowach księcia i księżną. Księstwo, którzy czytali już opowieść o przygodach Sancho i jego pana, postanawiają dla zabawy przyjąć Don Kichota u siebie i udawać, że rzeczywiście jest on błędnym rycerzem. Nocą książęca para wysyła do bohatera sługę przebranego za diabła, który mówi, że niebawem pojawi się w pobliżu wóz z Dulcyneą i sześcioma oddziałami czarnoksiężników, którzy mogą zdradzić rycerzowi sposób odczarowania ukochanej. Pojawia się wóz, są na nim m.in. paź przebrany za Dulcyneę i marszałek książęcego dworu w kostiumie Merlina. Oznajmiają oni, że aby odczarować ukochaną Don Kichota, Sancho musi przyjąć na goły zadek trzy tysiące batów, po obietnicy otrzymania w nagrodę gubernatorstwa wyspy, giermek obiecuje później dopełnić tego obowiązku. Księstwo tymczasem obmyślają kolejny żart – wysyłają do Don Kichota kilku mężczyzn, którzy udają damy dworu, na które rzucono okrutny czar, sprawiający, że twarze ich porośnięte są brodami. Aby zdjąć klątwę Don Kichot ma zawiązać sobie oczy, wsiąść na zaczarowanego drewnianego konia, Kołkobieguna, udać się do czarnoksiężnika i podjąć z nim walkę w odległym królestwie Kandaya. Rycerz zgadza się i wraz z Sanchem zasiada na drewnianym koniu. Para książęca uruchamia miechy, udające wiatr i żagwie udające płomienie, aby utrzymać bohaterów w złudzeniu podróży. Kiedy Don Kichot i Sancho zsiadają z konia, wszyscy w ogrodzie udają zemdlonych, w ziemię zaś wbita jest kopia, do której przyczepiono kartkę, głoszącą, że męstwo błędnego rycerza spowodowało odczarowanie dam.
Nazajutrz Sancho udaje się do otoczonego murem miasteczka, gdzie ma objąć rzekome gubernatorstwo. Tymczasem Don Kichot słyszy nocą serenadę pod swoim oknem, śpiewa ją za namową księżnej pokojówka Altisidora; bohater sądzi, że pieśń pochodzi od jakiejś zakochanej w nim damy dworu, która obawia się wyjawić swoje uczucia. Następnego dnia natomiast znajduje u siebie w pokoju lutnię. Kiedy zaczyna na niej grać, książę i księżna spuszczają na niego z balkonu stado kotów. Don Kichot podejmuje walkę ze zwierzętami i wychodzi z niej silnie podrapany. Kiedy zdrowieje w łóżku, odwiedza go święcie wierząca w niego ochmistrzyni, pani Rodriguez, skarżąca się, że rolnik uwiódł jej córkę i nie chce się z nią ożenić; prosi rycerza o pomoc w tej sprawie. Sancho tymczasem sądzi, że sprawuje rządy gubernatora, wydaje wyroki i sądzi sprawy, obniża ceny na buty, karze rozpustne pieśni i nakazuje strażnikom sprawdzać, czy biedni rzeczywiście są ubodzy, a nie jedynie udają niedostatek. Wymienia też listy z żoną, podekscytowaną jego nowym stanowiskiem. Księstwo organizują rzekomy napad na wyspę, w czasie którego Sancho zostaje poturbowany. Rezygnuje wtedy z gubernatorstwa i wyrusza w podróż. Po drodze wpada w jamę. Ratuje go Don Kichot, trenujący w pobliżu do pojedynku z rolnikiem, który uwiódł córkę ochmistrzyni. Nie wie, że młynarz ten wyjechał, a księstwo podstawili w jego miejsce lokaja, Gaskończyka Tosilosa, który ma się pojedynkować z rycerzem. Jeśli Tosilos przegra walkę, ma ożenić się z córką ochmistrzyni, jeśli wygra, zostanie zwolniony z danego jej słowa. Tuż przed pojedynkiem Gaskończyk widzi Altistidorę, która bardzo mu się podoba, w zamyśleniu nie reaguje na atak Don Kichota. Rycerz z Manchy wygrywa i małżeństwo dochodzi do skutku, pomimo protestów ochmistrzyni, wynikających z zamiany rolnika na Gaskończyka. Bohaterowie opuszczają dwór. Docierają do karczmy, gdzie słyszą o księdze noszącej tytuł "Druga część Don Kichota". Zdumieni przeglądają ją i uznają za pełną błędów i kłamstw. Aby udowodnić kłamstwo księgi, bohaterowie decydują się zmienić trasę i zamiast do Saragossy (w której według "Drugiej części Don Kichota" mieli przebywać), kierują się w stronę Barcelony. Eskortuje ich tam bandyta Roque Guinart. Roque oddaje Don Kichota pod opiekę Don Antonia Moreno, który postanawia zażartować z rycerza. Udaje, że wierzy w jego historie i stroi sobie z niego żarty. W Barcelonie tymczasem pojawia się Karrasko, przebrany tym razem za Rycerza Białego Księżyca. Ponownie wyzywa na pojedynek Don Kichota i tym razem wygrywa. Za zwycięstwo żąda, aby Don Kichot wrócił do domu i zrezygnował na dłuższy czas z przygód rycerskich. W drodze do domu bohaterowie zostają porwani przez służbę książęcą i przywiedzeni na zamek. Tam widzą Alistidorę, udającą martwą. Warunkiem przywrócenia jej do życia ma być wymierzenie Sanchowi uszczypnięć, prztyczków i ukłuć szpilką. Giermek pozwala na to, dokonuje się rzekome wskrzeszenie. Bohaterowie udają się w dalszą podróż. Spotykają w niej jedną z postaci z fałszywej drugiej części książki, autorstwa Avellanedy i zmuszają ją do podpisania oświadczenia, że rzekoma druga część jest fałszem. Po tym wydarzeniu Don Kichot wraca do domu, aby dopełnić przyrzeczenia danego Rycerzowi Białego Księżyca. Czuje się niezdrów i kładzie do łóżka. Choruje ciężko. Przed śmiercią odzyskuje jasność umysłu i dostrzega, że nie był nigdy błędnym rycerzem, a romanse, które czytał wpędziły go w szaleństwo. Po przyjęciu ostatniego sakramentu umiera spokojnie, w pełni zdrowia psychicznego.
Forma utworu.
Powieść zbudowana jest na zasadzie kroniki skonstruowanej ze stopniowo odnajdywanych źródeł historycznych. Mimo że akcja dzieje się współcześnie, a wydarzenia są aktualne, przypisywana jest im długa tradycja i różnorodne warianty, których prawdziwość narrator musi ustalać w historycznych dociekaniach, poprzez rozróżnianie faktów od niepewnych spekulacji. Rzekome źródła, z których pochodzić ma wiedza o przygodach Don Kichota są wielokrotnie w toku narracji kwestionowane – zapiski Cide Hamete ben Engelego, głównego kronikarza przygód rycerza, oznaczone są jako możliwie stronnicze (ich autor był Maurem, a więc nieprzyjacielem chrześcijan). Akcja bywa również zatrzymywana (np. podczas pojedynku Don Kichota z Baskiem) z powodu rzekomego braku źródeł; dopiero szczęśliwy przypadek umożliwiający ich odnalezienie narratorowi, pozwalał na kontynuowanie opowieści.
Taka konstrukcja powieści służyła wzbudzeniu komizmu poprzez kontrast pomiędzy aktualnością wydarzeń a przypisywaną im historycznością. Odwoływała się także do sposobu konstrukcji romansów rycerskich, w których opieranie utworów na domniemanych historycznych źródłach służyło nadaniu im iluzji prawdziwości. Cervantes poprzez zastosowanie tej techniki dla opisu przygód człowieka obłąkanego, osiąga efekt komizmu – wydarzenia prywatne przedstawiane są jako fakty o znaczeniu dziejowym.
Powieść nawiązuje ponadto do hiszpańskiej powieści łotrzykowskiej (m.in. poprzez obecność obrazów z życia przedstawicieli warstw niższych, motywy kuglarstwa i mistyfikacji, bójki i awantury) oraz do literatury o tematyce pasterskiej (przedstawienie postaci pasterzy i pasterek i ich rozterek miłosnych, brak dbałości o realne przedstawienie życia tej grupy).
W pierwszej części powieści znajdują się liczne wątki wtrącone, nie związane z główną akcją (m.in. historia Chryzostoma i Marceli, opowiadanie jeńca, nowela o nierozważnym ciekawcu). W drugiej części opowiadań wtrąconych jest znacznie mniej, wynikało to być może z reakcji pierwszych czytelników, którzy zarzucali autorowi ich nadmiar.
Język utworu zawiera liczne instrumentacje głoskowe. Autor wykorzystuje też liczne style – mowę potoczną, styl wytworny (np. w radach dla Sanchy dotyczących sprawowania funkcji gubernatora), styl podniosły i oratorski (w monologach Don Kichota, stylizowanych na język rycerski), styl liturgiczny, scholarski, język włóczęgów i przestępców. Charakterystyczny jest też język Sancha, który posługuje się licznymi aforyzmami i przysłowiami (niektóre z nich sam wymyśla), przekręca wyrazy obcego pochodzenia, improwizuje nowe słowa, mające zastąpić te, których nie rozumie. Jego język pełni w powieści funkcję języka naturalnego, przeciwstawionego sztucznemu i fałszywemu językowi romansów rycerskich.
Miejsce akcji.
Miejsce akcji powieści nie jest określone precyzyjnie. Zgodnie z tradycją interpretacyjną za wieś Don Kichota uznaje się miejscowość Argamasilla w rejonie La Manchy, jednak w utworze ani razu nie pada nazwa miejsca, z którego wywodzi się bohater; Cervantes pisze jedynie o "pewnym miasteczku". Nazwę Argamasilla wymienia się, ponieważ fikcyjni autorzy wierszy kończących pierwszy tom mieli wywodzić się właśnie stamtąd. Akcja pierwszego tomu dzieje się także w Toboso i w obrębie masywu Sierra Morena. W drugim tomie bohaterowie udają się początkowo w kierunku Saragossy, jednak ostatecznie przemieszczają się do Barcelony. Jednak dokładna trasa, jaką przebywają Don Kichot i Sancha nie jest możliwa do dokładnego odtworzenia – autor unika podawania nazw geograficznych i szczegółów topograficznych, nie pojawiają się opisy miejscowości ani nazwy rzek i miasteczek.

</doc>
<doc id="93042" url="https://pl.wikipedia.org/wiki?curid=93042" title="Cyndi Lauper">
Cyndi Lauper

Cynthia Ann Stephanie „Cyndi” Lauper (ur. 22 czerwca 1953 w Nowym Jorku) – amerykańska piosenkarka, autorka tekstów, kompozytorka, producentka, aktorka, menedżerka w wrestlingu i aktywistka ruchu LGBT.
Rozpoczęła solową karierę muzyczną w 1983. Jej pierwszy singiel Girls Just Want to Have Fun został uznany za nieoficjalny manifest kobiecej niezależności. Jej pierwszy album "She's So Unusual" sprzedał się w ponad sześciu milionach egzemplarzy w samych Stanach Zjednoczonych. Również jej drugi album wydany w 1986 "True Colors" odniósł sukces, sprzedając się w ponad dwóch milionach egzemplarzy. Nagrała dwie piosenki do filmu Richarda Donnera "Goonies" z 1985. Zadebiutowała na Broadwayu w 2006, w Studio 54. Zagrała wtedy Jenny w musicalu "Opera za trzy grosze" Kurta Weilla. Jest autorką muzyki i słów do musicalu "Kinky Boots", który był wystawiany na Broadwayu w latach 2013–2019.
Jest zdobywczynią złotych i platynowych płyt, a także nagród Grammy, Tony i MTV Video Music Awards. W 2016 odsłoniła swoją gwiazdę w Alei Gwiazd w Los Angeles. W 2017 dołączyła do galerii sławy Songwriters Hall of Fame.
Przez całą swoją karierę angażuje się w działalność na rzecz osób LGBT. Została członkinią zarządu fundacji Matthew Shepard Foundation i założyła własną organizację non-profit True Colors United. W 2007 i 2008, by promować poprawienie sytuacji prawnej i społecznej osób LGBT, zorganizowała trasę koncertową True Colors Tour, w której poza nią udział wzięło wielu innych twórców muzycznych.
Młodość i wykształcenie.
Urodziła się 22 czerwca 1953 w Brooklynie w Nowym Jorku jako Cynthia Ann Stephanie Lauper.
Jej matka Catrine Gallo była Włoszką z Sycylii i imigrowała do Stanów Zjednoczonych wraz z rodziną. Gallero używała pseudonimu Catrine Dominique i miała aspirację, aby zostać piosenkarką, czemu nie była przychylna jej rodzina, ponieważ wśród włoskich imigrantów w Stanach Zjednoczonych istniała opinia, że szkoły artystyczne "są dla kobiet lekkich obyczajów". Wyszła za Niemca ze Szwajcarii, Fredericka Laupera, i urodziła trójkę dzieci, u których starała się wykreować wrażliwość artystyczną.
Cynthia Lauper wychowała się w rodzinie rzymskokatolickiej. Miała starszą siostrę Ellen oraz młodszego brata Freda. Jej rodzice rozwiedli się, gdy miała pięć lat. Później jej matka ponownie wyszła za mąż. Po wielu latach w swej autobiografii Cindy Lauper przyznała, że ojczym nie tylko maltretował matkę, ale również groził, że zgwałci jej młodszą córkę.
Jako dziecko Lauper upodobała sobie piosenki z ówczesnych musicali oraz takich artystów jak Barbra Streisand, Luis Armstrong, The Beatles, Ella Fitzgerald, Judy Garland i Billie Holiday. Śpiewała starszym paniom, które siedziały zwykle na ławce przed kamienicą, za co otrzymywała drobną zapłatę. Od swojej starszej siostry otrzymała na urodziny gitarę. Mając dwanaście lat, zaczęła komponować własne piosenki. W tym czasie wraz z rodziną przeprowadziła się do nowojorskiej dzielnicy Queens, gdzie spędziła resztę swojego dzieciństwa. Mieszkała wtedy w sąsiedztwie Ozone Park. Jeszcze w tym okresie zaczęła nosić kolorowe stroje i domagać się, aby nazywano ją Cyndi, co później stało się istotnym elementem jej kariery artystycznej.
Chodziła do liceum Richmond Hill High School. Przerwała jednak naukę i uciekła z domu ze strachu przed ojczymem. Najpierw mieszkała w schronisku dla bezdomnych i próbowała różnych zawodów. Następnie wyjechała do Kanady i zatrudniła się w szkółce leśnej. Kiedy jej matka się rozwiodła, Lauper powróciła do domu. Aby zarobić na samodzielne życie, zatrudniła się w butiku "Screaming Mimi’s" w Greenwich Village, który prowadziła ekscentryczna projektantka mody Laura Willis. W końcu wyjechała do Vermont, gdzie ukończyła wyższą szkołę artystyczną Johnson State College.
Kariera muzyczna.
Wczesna kariera (lata 70.).
Swoją karierę muzyczną rozpoczęła w latach siedemdziesiątych. Śpiewała w nowojorskich klubach. Dołączyła najpierw do zespołu Doc West, a potem Flyer, z którymi śpiewała covery utworów folklorystycznych, disco i rocka.
W 1977 całkowicie straciła głos. Lekarze uznali, że uszkodzenie jest poważne. Zgłosiła się jednak na wokalny kurs do trenerki Katie Agresty, która pomogła jej wznowić karierę i odkryła, że głos Lauper ma pięć oktaw.
Blue Angel (1978–1982).
W 1978 roku poznała saksofonistę Johna Turiego, z którym założyła zespół Blue Angel. Kapela nagrała taśmę demo i dała ją do posłuchania Steve’owi Massarsky’emu, menedżerowi zespołów The Allman Brothers i The Wailers. Menedżer zarekomendował nową grupę wytwórni Polydor. Ta podpisała z muzykami kontrakt na 5000 dolarów amerykańskich. W 1980 zespół nagrał debiutancką płytę. Album zawierał nowofalową wersję rockabilly i został ciepło przyjęty przez krytykę. Nie odniósł jednak komercyjnego sukcesu. Grupa zwolniła Massarsky’ego, a ten w odpowiedzi oskarżył muzyków o zerwanie umowy, żądając 80 000 dolarów odszkodowania. To doprowadziło Lauper do bankructwa w 1982 Grupa Blue Angel rozpadła się, a Lauper znów zaczęła podejmować się różnych prac i występować w różnych klubach, najczęściej w El Sombrero. W czasie jednego z koncertów zauważył ją początkujący menedżer David Wolf, który z czasem został jej kochankiem i menedżerem.
She’s So Unusual (1983–1986).
W 1983 Lauper podpisała kontrakt z wytwórnią Portrait Records, należącą do CBS. Wytwórnia zaproponowała Lauper zestaw piosenek innych autorów. Piosenkarka wynegocjowała kompromis z wytwórnią. Zgodziła się na wykorzystanie części piosenek, ale pod warunkiem, że będzie mogła zmienić ich aranżację i tekst. Tak stało się między innymi z utworem "Girls Just Want To Have Fun" (z ang. "Dziewczyny chcą się tylko zabawić"), który został stworzony w 1979 roku przez Roberta Hazarda i w oryginale był napisany z męskiej perspektywy oraz miał wydźwięk seksualny. Lauper postanowiła uczynić z niego polityczną deklarację kobiecej niezależności.
W 1983 wydano pierwszy singiel Lauper, "Girls Just Want to Have Fun". Zajął on drugie miejsce na amerykańskiej liście przebojów Billboard Hot 100 i brytyjskiej UK Singles Chart. Lauper utrwaliła wtedy swój wizerunek sympatycznej ekscentryczki z lśniąco pomarańczowymi włosami, abstrakcyjnym makijażem, kolorowym strojem i unikatowym stylem wokalnym. Inny singiel z płyty Lauper, "Time After Time", zajął pierwsze miejsce na Billboard Hot 100, otrzymał złotą płytę w 1989 i stał się jednym z najczęściej coverowanych utworów w historii muzyki pop, między innymi przez Milesa Davisa.
W 1983 ukazał się jej pierwszy album solowy "She’s So Unusual". Produkcję wsparli Rob Hyman i Eric Bazillian z zespołu The Hooters. Płyta zajęła czwarte miejsce na amerykańskiej liście przebojów Billboard 200. Niedługo po wydaniu płyty Lauper wyruszyła w światową trasę koncertową Fun Tour, która trwała od 22 listopada 1983 do 9 grudnia 1984.
Trzecim jej singlem była piosenka She Bop, której tekst traktował o masturbacji. Pomimo skandalicznego tekstu utwór zajął trzecią pozycję na Billboard Hot 100 i stał się kolejnym w karierze Cyndi Lauper singlem, który otrzymał status złotej płyty. "All Through the Night" został wydany jako czwarty singel i zajął piąte miejsce na amerykańskiej liście Hot 100, co sprawiło, że Lauper stała się pierwszą w historii muzyki rozrywkowej piosenkarką, której cztery single z debiutanckiego krążka znalazły się w pierwszej piątce Hot 100.
W 1985 odebrała nagrodę Grammy w kategorii Najlepszy nowy artysta. Jej album był nominowany w kategorii Najlepszy nowy artysta, piosenka Girls Just Want to Have Fun została nominowana w kategorii Nagranie roku i Best Female Pop Vocal Performance, a piosenka Time After Time została nominowana w kategorii Piosenka roku. Lauper otrzymała również osiem nominacji do nagrody MTV Video Music Awards, ale zdobyła statuetkę jedynie za teledysk do piosenki "Girls Just Want to Have Fun".
W marcu 1985 Cyndi Lauper wzięła udział w charytatywnym projekcie „We Are the World” obok takich wykonawców jak Quincy Jones, Michael Jackson, Tina Turner, Bruce Springsteen, Lionel Richie czy Stevie Wonder. 7 maja 1984 zrzeszenie amerykańskich wydawców Recording Industry Association of America przyznało albumowi "She’s So Unusual" status platynowej płyty za ponad milion sprzedanych egzemplarzy w Stanach Zjednoczonych. Do 1997 album otrzymał 6 platynowych płyt za 6 milionów sprzedanych egzemplarzy.
W 1985 nagrała piosenki "What A Thrill" i "The Goonies 'R' Good Enough" na potrzeby filmu Stevena Spielberga "Goonies". Wydana jako osobny singiel "The Goonies 'R' Good Enough" zajęła dziesiąte miejsce na liście Billboard Hot 100. "What A Thrill" została natomiast nominowana do nagrody Grammy w kategorii Best Female Rock Vocal Performance w 1986.
True Colors (1986–1988).
W 1986 ukazał się jej drugi album True Colors. Album znacznie różnił się i był staranniej przygotowany od debiutanckiej płyty. Wystąpili na nim gościnnie tacy artyści jak Nile Rodgersa z Chic, Adrian Below z King Crimson i Billy Joel. Płyta zajęła czwarte miejsce na amerykańskiej liście przebojów Billboard 200, a promująca ją ballada "True Colors" pierwsze miejsce na Billboard Hot 100 i była nominowana do nagrody Grammy w kategorii Best Female Pop Vocal Performance. Na drugi singel wybrano nagranie "Change Of Heart", który zajął trzecie miejsce na Billboard Top 100 i był ostatnim w karierze Lauper przebojem, który znalazł się w pierwszej piątce. Teledysk do tej piosenki został nakręcony w centrum Londynu na placu Trafalgar Square.
W 1986 wyruszyła w trasę koncertową True Colors World Tour. 12 marca 1987 nagrała swój koncert w Paryżu, który został wydany na kasetach VHS pod tytułem "Cyndi Lauper in Paris". Nagranie zostało nominowane do Grammy w kategorii Best Performance Music Video.
Cover przeboju Marvina Gaye "What's Going On" jako trzeci promował płytę i został wdany w 1987. Kolejnymi wydanymi singlami z płyty były "Boy Blue" i "Maybe He'll Know".
Do 1994 album True Colors otrzymał dwie platynowe płyty. Wszystkie zyski ze sprzedaży singla "Boy Blue" artystka przekazała na rzecz akcji pomagania osobom zarażonych wirusem HIV.
A Night to Remember (1989–1992).
W roku 1989 ukazał się jej trzeci album, "A Night to Remember" (z ang. "Noc do zapamiętania")"". Album został negatywnie oceniony przez krytyków. Także sama Lauper przyznała, że nie jest z niego zadowolona i w jednym z wywiadów nazwała go "A Night to Forget" (z ang. "Noc do zapomnienia").
Jedynie pierwszy wydany promujący płytę utwór "I Drove All Night" znalazł się w pierwszej dziesiątce na liście Billboard Hot 100 (zajął 6. miejsce). Pozostałymi wydanymi utworami z płyty były: My First Night Without You, A Night to Remember, Heading West i Primitive.
21 kwietnia 1989 wyjechała w trasę koncertową A Night To Remember Tour.
21 lipca 1990 wokalistka wzięła udział w transmitowanym na cały świat charytatywnym koncercie The Wall Live in Berlin, wykonując utwór "Another Brick in The Wall (cz. II)".
W 1992 Cyndi Lauper nagrała nowy singel. Była to piosenka "The World Is Stone", francuska wersja "Le Monde est stone" z musicalu "Starmania". Promowała ona ścieżkę dźwiękową musicalu, którego nazwa została przetłumaczona na "Tycoon".
Hat Full of Stars i Twelve Deadly Cyns... And Then Some (1993–1996).
W 1993 Cyndi Lauper wydała nowy album solowy "Hat Full of Stars". Płyta znacznie różniła się od poprzednich dzieł piosenkarki i łączył takie gatunki jak soul w stylu lat 60., funk lat 70., pop lat 80., hip-hop lat 90., a także folk i muzykę ludową. Teksty piosenek poruszały takie problemy jak rasizm ("A Part Hate"), nielegalna aborcja ("Sally’s Pigeons"), kazirodztwo ("Lies") i bicie żony ("Broken Glass"). Album został dobrze przyjęty przez krytyków, ale nie znalazł się w czołówce list przebojów. Album promowały cztery single: "Who Let in the Rain", "That's What I Think", "Sally's Pigeons" i "Hat Full of Stars".
Na przełomie 1994 i 1995 Cyndi Lauper wydała pierwszą w swojej karierze oficjalną składankę pt. "Twelve Deadly Cyns... And Then Some", na której obok kilkunastu największych przebojów znalazły się premierowe utwory "I'm Gonna Be Strong" i "Come on Home", a także nowa wersja jej starego hitu "Girls Just Want to Have Fun", zatytułowana "Hey Now (Girls Just Want to Have Fun)". W Stanach Zjednoczonych album uzyskał status złotej płyty.
Sisters of Avalon (1997–2000).
W roku 1997 piosenkarka wydała płytę "Sisters of Avalon", która była zwrotem ku muzyce alternatywnej. Tematycznie album poruszał sprawę dyskryminacji kobiet, homoseksualistów i oraz mniejszości. Pomimo przychylnych recenzji, płyta nie odniosła komercyjnego sukcesu. Zdaniem Lauper przyczynił się do tego brak promocji ze strony wydawcy. Teledysk do pierwszego singla z płyty, You Don't Know, wyreżyserowała sama piosenkarka. W tym samym roku przyłączyła się do trasy koncertowej "Wildest Dreams Tour" Tiny Turner i występowała jako support przed jej koncertami.
W 1998 wydała świąteczny album "Merry Christmas... Have a Nice Life". Wydano z niej tylko jeden singel, "Early Christmas Morning", który ukazał się tylko w Japonii. W 1999 Lauper wyruszyła w trasę koncertową "Do You Believe?" z Cher.
Shine i At Last (2001–2004).
W 2001 Cyndi Lauper planowała wydanie albumu "Shine", jednak w zamian ukazał się tylko minialbum pod tą samą nazwą, zawierający pięć piosenek z planowanego albumu. Pełny album ukazał się tylko w Japonii w 2004.
W 2003 wydała płytę "At Last". Zawierała ona covery utworów takich wykonawców jak Ray Eberle, Dionne Warwick, Maurice Williams and the Zodiacs, Édith Piaf, Todd Duncan, Damita Jo, Aretha Franklin, Eddie Cantor, Nina Simone, The Miracles i Fats Waller and his Rhythm. Płyta otrzymała dobre recenzje, a jeden z utworów "Unchained Melody" nominację do nagrody Grammy. Sukces albumu spowodował, że wytwórnia zdecydowała się na wydanie DVD "Live... At Last", będącego zapisem koncertu artystki z marca 2004 w Town Hall w Nowym Jorku. DVD szybko zyskało status złotej płyty.
The Body Acoustic, Brodway i True Colors Tour (2005–2007).
W 2005 wydała album "The Body Acoustic", na którym znalazły się akustyczne wersje jej przebojów oraz nowe utwory. Na płycie gościnnie pojawiają się m.in. Shaggy, Ani DiFranco i Adam Lazzara z zespołu Taking Back Sunday.
20 kwietnia 2006 Cyndi Lauper zadebiutowała na Broadwayu w Studio 54 w roli Jenny w musicalu Kurta Weilla "Opera za trzy grosze" ("The Threepenny Opera") obok takich artystów jak Jim Dale i Alan Cumming. Była to jedna z najbardziej kontrowersyjnych broadwayowskich inscenizacji 2006 roku. Lauper dostała bardzo dobre recenzje od nowojorskiej krytyki, została nominowana do najstarszej amerykańskiej nagrody teatralnej Drama League Award w kategorii Najlepsza Aktorka w Musicalu. Wystąpiła również na 60. gali rozdania nagród Tony. Zaśpiewała "Ballad of the Pimp" w duecie z Alanem Cummingiem.
W czerwcu 2007 Lauper wyruszyła w pierwszą trasę True Colors Tour po USA i Kanadzie, na rzecz praw osób LGBT. Trasa, której była pomysłodawczynią, producentką i główną gwiazdą, ma na celu wspieranie środowiska LGBT, a także walkę z dyskryminacją mniejszości seksualnych. Obok Cyndi w trasie brali udział tacy artyści i zespoły jak Deborah Harry, Erasure, The Dresden Dolls, Gossip, Cazwell i Rosie O’Donnell. Trasa pod patronatem Human Rights Campaign i PFLAG sponsorowana była przez telewizję Logo.
Bring Ya to the Brink (2008–2010).
27 maja 2008 został wydany jej nowy studyjny album "Bring Ya to the Brink". Płyta utrzymana była w klimacie electro oraz dance. Pierwszy utwór "Set Your Heart" wydano tylko jako singel promocyjny. Kolejny "Same Ol' Story" znalazł się na pierwszym miejscu listy Hot Dance Club Songs. Trzeci singel to "Into the Nightlife". Teledysk do tego nagrania wyreżyserowała sama Cyndi Lauper. Częściowo został on nakręcony w nowojorskim klubie Splash Bar, gdzie fani zostali zaproszeni do udziału w wideoklipie.
31 maja 2008 rozpoczęła się druga trasa True Colors Tour po Stanach Zjednoczonych i Kanadzie, tym razem bardziej rozbudowana i powiększona o dodatkowych wykonawców. Razem z Cyndi Lauper w trasie zdecydowały się uczestniczyć między innymi The B-52’s, Joan Jett, Indigo Girls, Kat DeLuna i Regina Spektor.
Lauper została nominowana za "Bring Ya to the Brink" do nagrody Grammy w kategorii Najlepszy Album Elektroniczny/Taneczny.
Memphis Blues (2010–2012).
Siódmy album Cyndi Lauper "Memphis Blues" został wydany 22 czerwca 2010 i zajął pierwszą pozycję na liście albumów bluesowych "Billboarda" i utrzymywał się na tej pozycji 14 tygodni. Zajął też 26. miejsce na liście Billboard 200. Album został nominowany do Grammy w kategorii Best Traditional Blues Album.
W marcu 2011 media nagłośniły wydarzenie, kiedy z powodu opóźnionego lotu na porcie lotniczym Jorge Newbery w Buenos Aires, Cyndi Lauper zaśpiewała razem z tłumem "Girls Just Want to Have Fun". Występ został nagrany i opublikowany na YouTube.
W listopadzie 2011 wydała dwa bożonarodzeniowe utwory ekskluzywnie dla iTunes. Pierwszy był coverem "Blue Christmas" Elvisa Presleya, a drugi "Home for the Holidays" Perry’ego Como.
We wrześniu 2012 Lauper wystąpiła na pokazie mody Betsey Johnson, który był też podsumowaniem czterdziestoletniej kariery Johnson.
Kinky Boots (2012–2016).
Lauper skomponowała muzykę i słowa do wystawianego na Broadwayu musicalu "Kinky Boots" ze scenariuszem Harveya Fiersteina na podstawie niezależnego filmu z 2006 "Kinky Boots." Premiera miała miejsce w październiku 2012 w Chicago. 4 kwietnia 2013 musical debiutował na Broadwayu, w Al Hirschfeld Theatre. Musical został nominowany do nagrody Tony w 13 kategoriach i wygrał w 6. Lauper zdobyła nagrodę za najlepszą oryginalną kompozycję muzyczną. Wygrała też Grammy w kategorii Best Musical Theater Album. Była pierwszą kobietą, która samodzielnie zdobyła nagrodę w tej kategorii. Musical był wystawiany ponad 2000 razy, po raz ostatni 7 kwietnia 2019 i stał się dwudziestym piątym najdłużej wystawianym musicalem na Broadway.
17 września 2014 wystąpiła gościnnie i zaśpiewała w finale America’s Got Talent.
W październiku 2017 została przyjęta do galerii sławy Songwriters Hall of Fame.
15 września 2015 "Kinky Boots" został wystawiony w teatrze Adelphi Theatre w Londynie, zaliczany do scen West Endu.
W lutym 2016 Lauper wraz z Stephenem Oremusem była nominowana do nagrody Olivier Award za swoje zasługi dla brytyjskiej produkcji "Kinky Boots".
Po 2016.
Lauper nagrała z francuskim kompozytorem Jean-Michel Jarre utwór "Swipe to the Right", który w 2016 znalazł się na płycie Jarre "". Mniej więcej w tym samym czasie Lauper wydała kolejny album coverów "Detour", na którym znalazły się jej wersje utworów takich wykonawców country jak Wanda Jackson, Willie Nelson, Ray Price i Dolly Parton.
Kariera aktorska.
Zadebiutowała na dużym ekranie w 1988 u boku Jeffa Goldbluma, Juliana Sandsa, Michaela Lernera i Petera Falka w komedii przygodowej "Wibracje", która okazała się jednak niepowodzeniem finansowym. Film promował nagrany przez Lauper utwór „Hole in My Heart (All the Way to China)”.
W 1990 Lauper u boku Davida Keitha zagrała postać Cyd Morse w komedii "Ucieczka" (ang. "Off and Running", 1990). Był to jej drugi film kinowy i tak samo jak pierwszy, okazał się finansową klapą. Na planie filmowym poznała aktora Davida Thorntona, znanego z roli Earla Ungera w komedii "Alex – sam w domu", za którego wyszła za mąż 24 listopada 1991. W listopadzie 1997 urodził im się syn Declyn Wallace Thornton Lauper.
W 2000 wystąpiła w dramacie kryminalnym "Oportuniści" (ang. "The Opportunists") u boku Christophera Walkena.
Wystąpiła w pierwszym odcinku 5. sezonu serialu "Kości". Zagrała w nim wróżkę o imieniu Avalon, co było swoistym nawiązaniem do jej płyty "Sisters of Avalon", a w serialu wykorzystany został utwór "Fearless" z tego albumu. Artystka wyraziła chęć pojawienia w serialu po tym, jak zobaczyła Emily Deschanel śpiewającą jej piosenkę "Girls Just Want to Have Fun" w odcinku "Wannabe in the Weeds" z trzeciego sezonu.
W 2016 odsłoniła swoją gwiazdę w Alei Gwiazd w Los Angeles.
Filmografia.
Filmy.
Źródło: IMDb
Seriale.
Źródło: IMDb
Działalność społeczna.
Lauper przez całą swoją karierę angażowała się w działalność na rzecz praw osób LGBT i wspierała organizacje oraz wydarzenia związane z prawami osób LGBT. Sama Lauper oświadczyła, że zaangażowała się w taką działalność, ponieważ jej siostra Ellen, którą uważa za wzór do naśladowania, jest lesbijką, a także dlatego, że sama Lauper popiera z pasją równouprawnienie.
Jej piosenka "Above the Clouds" została napisana ku pamięci Matthew Sheparda, młodego człowieka pobitego na śmierć w Wyoming z powodu swojej orientacji homoseksualnej. Lauper została członkinią zarządu fundacji Matthew Shepard Foundation, a w 2005 wyruszyła w trasę koncertową, aby promować wartości Foundationa.
Współfinansowała trasę koncertową True Colors Tour, która promowała prawa osób LGBT w Stanach Zjednoczonych i Kanadzie w czerwcu 2007. Za każdy kupiony bilet jeden dolar był przekazywany grupie interesu Human Rights Campaign. W kwietniu 2010, założona przez Lauper organizacja non-profit True Colors United rozpoczęła kampanię Give a Damn, której celem było zachęcenie osób heteroseksualnych do wsparcia działalności na rzecz osób LGBT.
W sierpniu 2008 wsparła kampanię prezydencką Baracka Obamy w swoim artykule zatytułowanym "Hope" i opublikowanym w gazecie "The Huffington Post". Lauper wystąpiła na krajowej konwencji Partii Demokratycznej w 2008.
14 grudnia 2022 wykonała utwór "True Colors" podczas ceremonii podpisania ustawy o kodyfikacji małżeństw osób tej samej płci w Stanach Zjednoczonych przez prezydenta Joe'a Bidena.
Wrestling.
Cyndi Lauper przypisuje się duży wkład w promocję wrestlingu i organizacji WWF w latach 80, kiedy wrestling dopiero stawał się popularną rozrywką, możliwą do oglądania w ogólnokrajowej telewizji.
W teledysku do jej utworu "Girls Just Want to Have Fun" z 1983 wystąpił wrestler i menedżer Captain Lou Albano. W programach WWF Albano i Lauper rywalizowali ze sobą, nie mogąc się zgodzić co do tego kto bardziej przyczynił się do sukcesu piosenki. Spór ten był również nagłaśniany w telewizji muzycznej MTV, a seksistowskie nastawienie Albano doprowadziło do tego, że znane działaczki feministyczne, takie jak Gloria Steinem i Geraldine Ferraro, publicznie wyrażały poparcie dla Lauper. 23 lipca 1984 gala wrestlingu The Brawl to End It All była emitowana na żywo w MTV. W głównej walce wieczoru Wendy Richter, której managerem była Cyndi Lauper, pokonała wieloletnią mistrzynię The Fabulous Moolah, której managerem był Lou Albano, w walce o pas WWF World Women’s Championship. Spór menedżera i piosenkarki zakończył się 28 grudnia 1984, kiedy Lauper razem z Davidem Wolffem miała wręczyć nagrodę dla Albano. Ceremonię w ringu przerwał Roddy Piper, który rozbił nagrodę o głowę Albano, kopnął Cyndi Lauper i uciekł dopiero, kiedy w ringu pojawił się Hulk Hogan. Przez kolejne miesiące Lauper nadal wspierała Richter jako menedżerka w jej rywalizacji przeciwko Fabulous Moolah i Leilani Kai.
W 1985 Cyndi Lauper odebrała nagrodę Nagrodę Grammy w towarzystwie Hulka Hogana, który pełnił rolę jej ochroniarza. W teledysku do jej piosenki "The Goonies 'R' Good Enough" wystąpiła razem z wrestlerami André the Giantem, Freddiem Blassie’em, Nikolaiem Volkoffem, Rowdy Roddy Piperem, Wendi Richter i The Iron Sheikiem, którzy odgrywali swoje gimmicki.
31 marca 1985 w Madison Square Garden WWF zorganizowało swoją pierwszą galę pay-per-view. Nazywała się ona "WrestleMania". W jej wypromowaniu pomógł udział celebrytów, w tym Cyndi Lauper, która nadal usługiwała Wendi Richter jako menedżerka.
Ponownie pojawiła się w ringu WWF dopiero w 2012, kiedy firma zmieniła już nazwę na WWE. Towarzyszyła jej Wendi Richter. Rowdy Roddy Piper wyraził żal z powodu incydentu sprzed 27 lat, wspomniał nieżyjącego już Captaina Lou Albano i wręczył Lauper nagrodę. Cyndi Lauper rozbiła jednak swoją nagrodę o głowę Heatha Slatera, który próbował zakłócić ceremonię.
Inne media.
W styczniu 2010 Mattel wyprodukował lalkę Barbie wzorowaną na Cyndi Lauper w ramach serii poświęconej ikonom lat 80.
W marcu 2010 Lauper wystąpiła w reality show "The Apprentice" Donalda Trumpa na NBC. Zajęła szóste miejsce. Przekazała swoją wygraną organizacji True Colors United, działającej na rzecz praw osób LGBT. W finałowym odcinku programu zaśpiewała na żywo piosenkę ze swojego przyszłego albumu "Memphis Blues".
W 2012 wydała pamiętnik, w którym opisała swoje problemy z dzieciństwa, takie jak znęcanie się i depresja. Pamiętnik znalazł się na liście bestsellerów, publikowanej przez "The New York Times".
Życie prywatne.
W 1982 związała się z Davidem Wolffem, który był jej menedżerem i producentem muzycznym. Rozstali się w sierpniu 1988 z powodu różnicy poglądów odnośnie do przyszłej kariery Cyndi Lauper.
W 1990 na planie filmowym "Ucieczki" poznała aktora Davida Thorntona, za którego wyszła za mąż 24 listopada 1991. W listopadzie 1997 urodził im się syn Declyn Wallace Thornton Lauper.
Choruje na łuszczycę.

</doc>
<doc id="93043" url="https://pl.wikipedia.org/wiki?curid=93043" title="A9.com">
A9.com

A9.com – uruchomiona 14 kwietnia 2004 roku przez sklep internetowy Amazon.com wyszukiwarka internetowa, oparta na technologii Google.
A9 posiada cechy, których brak innym popularnym wyszukiwarkom. Zarejestrowani użytkownicy mogą po zalogowaniu przeglądać historię swoich poszukiwań i odwiedzonych stron. Istnieje również możliwość dodawania zakładek i opisów do wyszukanych linków. Moduł "Discover" (ang. „odkrywać”), będący jeszcze w fazie testów, prezentuje dodatkowe strony wyszukane na podstawie dotychczasowej aktywności użytkownika.
Dla Internet Explorera udostępniono specjalny pasek ("Toolbar"), ułatwiający wyszukiwanie i dodawanie własnych notatek. Trwają prace nad udostępnieniem tego rozwiązania dla innych przeglądarek.
A9 wykorzystuje różne wyszukiwarki dla konkretnych poszukiwań:
Uaktywnienie poszczególnych modułów powoduje podział okna przeglądarki na pionowe części, dzięki czemu można jednocześnie wyszukiwać informacji na ten sam temat w internecie i np. wśród książek i filmów.
Czasem wyświetlane są również sponsorowane linki z Google AdWords.
Wyszukiwarka budzi również pewne kontrowersje, związane z zapisywaniem całej historii poszukiwań użytkownika (programy szpiegujące) i powiązaniem jej z kontem użytkownika w Amazon.com. Uważa się, że może być to wykorzystywane do przesyłania reklam związanych z zainteresowaniami użytkownika. Istnieje wersja Generic A9, pozbawiona niektórych funkcjonalności, która nie zapisuje żadnych informacji o użytkowniku.

</doc>
<doc id="93045" url="https://pl.wikipedia.org/wiki?curid=93045" title="Grzegorz Lato">
Grzegorz Lato

Grzegorz Bolesław Lato (ur. 8 kwietnia 1950 w Malborku) – polski piłkarz, olimpijczyk, trener, działacz piłkarski i polityk.
W latach 1971–1984 reprezentant Polski w piłce nożnej. Członek Klubu Wybitnego Reprezentanta, jako prawy napastnik wybrany do jedenastki stulecia Polskiego Związku Piłki Nożnej, jeden z czterech polskich piłkarzy mających co najmniej 100 występów w drużynie narodowej. Z reprezentacją Polski trzykrotnie uczestniczył w mistrzostwach świata (1974 – 3. miejsce, król strzelców z 7 golami, 1978, 1982 – 3. miejsce), podczas których zdobył 10 bramek, co jest rekordem w historii występów reprezentacji Polski na mistrzostwach świata. Dwukrotnie wystąpił na igrzyskach olimpijskich (1972 – złoty medal, 1976 – srebrny medal).
Dwukrotny mistrz Polski ze Stalą Mielec, dla której zdobył ponad 100 goli, dwa razy sięgając po koronę króla strzelców I ligi. W 1982 trafił do belgijskiego KSC Lokeren, skąd w 1982 przeniósł się do meksykańskiego Atlante FC. W 1983 zdobył z tym klubem Puchar Mistrzów CONCACAF.
Senator V kadencji (2001–2005). W latach 2008–2012 prezes Polskiego Związku Piłki Nożnej.
Życiorys.
Młodość.
Urodził się 8 kwietnia 1950. W dzieciństwie stracił ojca, a w wieku młodzieńczym matkę. Ukończył szkołę średnią.
Kariera piłkarska.
Grzegorz Lato karierę piłkarską rozpoczął w 1962 w juniorach Stali Mielec. W wieku 17 lat odniósł ciężką kontuzję, po której – jak sam wspominał – powrócił do zdrowia za sprawą lekarza z Bielska o nazwisku Kazimierowicz. W 1969 podpisał profesjonalny kontrakt ze Stalą Mielec. W sezonie II ligi 1969/1970 zadebiutował jesienią 1969 w barwach seniorskiego zespołu. W sumie rozegrał 23 mecze ligowe w II lidze, w których strzelił 6 goli i awansował z zespołem do ekstraklasy (ówczesnej I ligi).
Debiut w najwyższym poziomie ligowym zaliczył 9 sierpnia 1970 w wygranym 5:2 meczu u siebie z Wisłą Kraków, w którym także strzelił swoje dwie pierwsze bramki w ekstraklasie – w 56. minucie na 3:2 oraz w 87. minucie na 5:2. W tym sezonie Stal Mielec stała się jedną z najlepszych drużyn w Polsce. W 1971 klub wygrał swoją grupę B w Pucharze Intertoto, a w sezonie 1972/1973 pod wodzą węgierskiego trenera Károly'ego Konthy po raz pierwszy w historii zdobyła mistrzostwo Polski. Grzegorz Lato z 13 golami został wówczas królem strzelców. Dzięki temu klub zadebiutował w europejskich pucharach w Pucharze Europy.
W sezonie 1973/1974 Stal Mielec rozgrywki ligowe zakończyła na 3. miejscu, a Grzegorz Lato w 1974 został wybrany „Piłkarzem Roku” w plebiscycie katowickiego „Sportu”, a także zajął 6. miejsce w plebiscycie „France Football” na najlepszego piłkarza Europy. W sezonie 1974/1975 klub zajął 2. miejsce, a Grzegorz Lato z 19 golami ponownie został królem strzelców. Po objęciu w 1975 stanowiska trenera przez Edmunda Zientarę klub w sezonie 1975/1976 zdobył mistrzostwo Polski, dotarł do finału Pucharu Polski oraz do ćwierćfinału Pucharu UEFA.
W I rundzie Pucharu Europy 1976/1977 rywalem Stali Mielec był hiszpański Real Madryt, z którym polska drużyna przegrała dwumecz 1:3 (1:2, 0:1). Grzegorz Lato w tym samym sezonie wygrał plebiscyt na najlepszego sportowca w południowo-wschodniej Polsce. W sezonie 1977/1978 jego zespół zdobył Trofeo Colombino, a w rozgrywkach ligowych zajął 8. miejsce. W kolejnym sezonie klub zakończył rozgrywki ligowe na 3. miejscu. Ostatni mecz w ekstraklasie Grzegorz Lato rozegrał 7 czerwca 1980 w bezbramkowo zremisowanym meczu u siebie z Górnikiem Zabrze. Łącznie w najwyższym polskim poziomie ligowym rozegrał 272 mecze, w których strzelił 111 goli.
W 1981 został zawodnikiem belgijskiego klubu Eerste klasse – KSC Lokeren, w którym występował do 1982 (wraz z nim grał tam Włodzimierz Lubański). Wystąpił w nim w 64 meczach ligowych, w których strzelił 12 goli. Potem wyjechał do Meksyku, gdzie podpisał kontrakt z klubem Primera División – Atlante FC, z którym w sezonie 1983 wygrał Puchar Mistrzów CONCACAF. Po sezonie 1983/1984 oraz rozegraniu 45 meczów i strzeleniu 16 goli ligowych zakończył profesjonalną piłkarską karierę. W latach 1984–1991 grał w polonijnym klubie Polonia Hamilton, występującym w amatorskich rozgrywkach prowincji Ontario.
Kariera reprezentacyjna.
Podczas meczu ligowego z Zagłębiem Sosnowiec w 1970 zdobył dwa gole, po czym został powołany przez obserwującego to spotkanie selekcjonera Kazimierza Górskiego do młodzieżowej kadry Polski, z którą wyjechał do Danii.
W reprezentacji Polski w latach 1971–1984 rozegrał 100 meczów oficjalnych oraz 4 mecze nieoficjalne, w których strzelił 45 goli. Oficjalny debiut zaliczył za kadencji selekcjonera Kazimierza Górskiego 17 listopada 1971 w Hamburgu w zremisowanym 0:0 meczu eliminacji mistrzostw Europy 1972 z reprezentacją RFN. W spotkaniu tym w 83. minucie został zmieniony przez Bronisława Bulę. Ostatni mecz w reprezentacji rozegrał 17 kwietnia 1984 na Stadionie Wojska Polskiego w Warszawie w przegranym 0:1 spotkaniu towarzyskim z Belgią. W meczu tym w 85. minucie został zmieniony przez Waldemara Matysika. Tym samym Grzegorz Lato rozegrał swój setny mecz w reprezentacji jako pierwszy polski piłkarz.
W 1972 znalazł się w składzie reprezentacji prowadzonej przez Kazimierza Górskiego na turniej olimpijski w Monachium, na którym Polacy wygrali w finale 2:1 z reprezentacją Węgier, zdobywając złoty medal. Grzegorz a Lato na tym turnieju rozegrał tylko 1 mecz – w pierwszym meczu drugiej grupy drugiej rundy z Danią zmienił w 46. minucie Joachima Marxa.
W 1974 został powołany na mistrzostwa świata w RFN. Polska reprezentacja pod wodzą Kazimierza Górskiego zajęła 3. miejsce po zwycięskiej w 76. minucie bramce Grzegorza Laty w meczu z Brazylią (1:0). Grzegorz Lato był podstawowym zawodnikiem zespołu, z 7 golami został królem strzelców turnieju.
W 1976 wziął udział w turniej olimpijskim w Montrealu. Na zawodach tych również był podstawowym zawodnikiem, zdobył 3 gole, w tym jednego w przegranym 3:1 finale z NRD. Wraz z polską drużyną zdobył srebrny medal. Rezultat ten uznano w kraju za porażkę, w konsekwencji trener Kazimierz Górski podał się następnie do dymisji.
W 1978 został powołany przez Jacka Gmocha na mistrzostwa świata w Argentynie, na których reprezentacja Polski zakończyła zmagania w drugiej rundzie. Grzegorz Lato na tym turnieju wystąpił we wszystkich 6 spotkaniach, strzelając 2 gole: w meczu z Tunezją (1:0) i z Brazylią (1:3).
W 1982 wraz z reprezentacją prowadzoną przez Antoniego Piechniczka pojechał na swoje trzecie mistrzostwa świata, które odbywały się w Hiszpanii. Polska zajęła na tym turnieju 3. miejsce, Grzegorz Lato był podstawowym zawodnikiem drużyny. Zagrał we wszystkich 7 meczach i strzelił 1 bramkę – w ostatnim meczu pierwszej grupy pierwszej rundy z Peru.
Kariera trenerska.
Na przełomie lat 80. i 90. mieszkał z żoną, synem i córką w Toronto. Podczas pobytu w Kanadzie pod koniec lat 80. wspólnie z byłym zawodnikiem Wisły Kraków, Tadeuszem Polakiem, trenował zespół Rackett Toronto.
W 1996 ukończył Szkołę Trenerów Polskiego Związku Piłki Nożnej. Po zakończeniu kariery piłkarskiej rozpoczął działalność trenerską, w której trenował kluby: North York Rockets z Kanady (1988–1990), Stal Mielec (1991–1993), Olimpię Poznań (1993–1995), Amicę Wronki (1995–1996), Stal Mielec (1996–1997), AO Kawala z Grecji (1997) oraz Widzew Łódź (1999).
Pozostała działalność.
Z wykształcenia technik mechanik obróbki skrawaniem, technikum mechaniczne ukończył w 1969.
17 września 1999 uchwałą Polskiego Związku Piłki Nożnej powołano Klub Wybitnego Reprezentanta, którego Grzegorz Lato w związku z największą wówczas liczbą występów w reprezentacji Polski został przewodniczącym. Funkcję tę pełnił do 7 stycznia 2009, zastąpił go wówczas Władysław Żmuda.
W latach 2001–2005 zasiadał w Senacie Rzeczypospolitej Polskiej z ramienia Sojuszu Lewicy Demokratycznej z okręgu rzeszowskiego. Wchodził w skład Komisji Emigracji i Polaków za Granicą oraz w Komisji Nauki, Edukacji i Sportu. W 2005 był członkiem komitetu wyborczego Włodzimierza Cimoszewicza w wyborach prezydenckich. W 2004 bez powodzenia kandydował w wyborach do Parlamentu Europejskiego, a w 2005 i 2007 w wyborach parlamentarnych.
Od 2006 do czerwca 2008 był członkiem zarządu klubu piłkarskiego Stal Mielec. 30 października 2008 został wybrany na prezesa PZPN. W tajnym głosowaniu otrzymał 57 głosów, a jego kontrkandydaci Zdzisław Kręcina i Zbigniew Boniek odpowiednio 36 i 19 głosów, 1 głos był nieważny. Kadencję zakończył 26 października 2012, nie ubiegał się o reelekcję na to stanowisko.
Występy w reprezentacji.
Mecze w reprezentacji.
T – mecz towarzyski; eIO – eliminacje Igrzysk Olimpijskich; IO – Igrzyska Olimpijskie; eME – eliminacje Mistrzostw Europy; eMŚ – eliminacje Mistrzostw Świata; MŚ – Mistrzostwa Świata; U-21 – mecz przeciwko reprezentacji młodzieżowej

</doc>
<doc id="93046" url="https://pl.wikipedia.org/wiki?curid=93046" title="Johan Huizinga">
Johan Huizinga

Johan Huizinga // (ur. 7 grudnia 1872 w Groningen, zm. 1 lutego 1945 w De Steeg k. Arnhem) – holenderski historyk, eseista i językoznawca, autor słynnej monografii "Jesień średniowiecza" (1919), w której przedstawił panoramiczny obraz kultury i życia społecznego u schyłku średniowiecza.
Johan Huizinga napisał również "Homo ludens" (1938), "Kultura XVII-wiecznej Holandii" oraz biografię Erazma z Rotterdamu.
Życiorys.
Urodził się 7 grudnia 1872 w Groningen jako drugi syn Dirka Huizingi oraz Jakoby Tonkens, która osierociła syna w wieku dwóch lat. Choć jego ojciec był profesorem fizjologii Uniwersytetu w Groningen, wśród licznych jego przodków było wielu menonckich pastorów realizujących się w dziedzinie historii i literatury. W dzieciństwie zajmował się kolekcjonowaniem monet i heraldyką. W gimnazjum rozwijał swoje zainteresowania mitologią oraz antropologią, a także uczył się języka arabskiego, hebrajskiego i niemieckiego, którego naukę pobierał u Jana te Winkela. W 1891 rozpoczął na Uniwersytecie w Groningen studia z zakresu filologii niderlandzkiej, uzyskując dwa lata później uprawnienia do nauczania języka, historii i geografii. W 1895 zdał egzamin doktorski, po czym w celu przygotowania dysertacji doktorskiej udał się na roczne studia zagraniczne do Lipska. Pracę doktorską zatytułowaną "Vidusaka w dramacie indyjskim" obronił ostatecznie w 1897.
Profesor historii Uniwersytetu w Groningen w latach 1905-1915 oraz w Lejdzie w latach 1915-1942 (od 1933 rektor). W 1942 roku złożył rezygnację protestując przeciwko decyzji o usunięciu przez władze niemieckie z uniwersytetu jednego z jego kolegów. Został pozbawiony profesury i przez 3 miesiące internowany. Z wykształcenia był orientalistą, specjalizował się w historii Zachodu oraz w historii i teorii kultury.
Swój stosunek do świata przeszłości ujmował jako „włóczęgostwo intelektualne”, dzięki temu nie został znawcą jednej epoki.

</doc>
<doc id="93049" url="https://pl.wikipedia.org/wiki?curid=93049" title="Paradoks Bertranda">
Paradoks Bertranda

Paradoks Bertranda – paradoks wykryty w teorii prawdopodobieństwa w czasach, gdy nauka ta nie była jeszcze teorią zaksjomatyzowaną, a prawdopodobieństwa zdarzeń nieskończonych badano w oparciu o "definicję geometryczną". Wykryty przez Josepha Bertranda i opublikowany w jego pracy "Calcul des probabilités" w 1888 r.
Paradoks powstaje podczas rozwiązywania następującego problemu:
Bertrand zauważył, że problem można rozwiązać na trzy różne sposoby – wszystkie poprawne z formalnego punktu widzenia, z których każde prowadzi do sprzecznych rezultatów z dwoma pozostałymi.
Podejście pierwsze.
Za zdarzenie elementarne przyjmujemy wybór kąta wpisanego w okrąg, co jest równoważne wyborowi cięciwy, na której oparty jest ten kąt.
Podejście drugie.
Za zdarzenie elementarne przyjmujemy wybór odległości środka skonstruowanej cięciwy od środka okręgu o promieniu 1 .
Podejście trzecie.
Za zdarzenie elementarne przyjmujemy wybór dowolnego punktu wewnątrz koła o promieniu 1, co jest równoważne wyborowi cięciwy mającej środek w tym punkcie. Zdarzenie sprzyjające zachodzi, gdy wybrany punkt znajdzie się wewnątrz koła wpisanego w rozważany trójkąt równoboczny. Prawdopodobieństwo jest stosunkiem powierzchni kół.
Wniosek.
Kluczowy wpływ na obliczone prawdopodobieństwo ma wybór Ω, tj. sposób wyboru zbioru zdarzeń elementarnych. Bertrand chciał w ten sposób wykazać, że klasyczna definicja prawdopodobieństwa, rozumiana jako liczba zdarzeń sprzyjających (A) do liczby wszystkich zdarzeń elementarnych (Ω), nie może być bezpośrednio zastosowana do zbiorów nieskończonych. Przeniesienie tej definicji na zbiór proporcji długości cięciw (przypadek 1 i 2) lub powierzchni kół (przypadek 3) prowadzi do sprzecznych wyników.
Trudność leży tu bowiem w "sposobie losowania" cięciw, które nie są wzajemnie równoznaczne przy trzech różnych definicjach zbioru zdarzeń elementarnych. Rozwiązaniem paradoksu jest zatem dodanie do definicji prawdopodobieństwa w zbiorach nieskończonych funkcji, która w jednoznaczny sposób określa "sposób losowania" elementów z tego zbioru.

</doc>
<doc id="93053" url="https://pl.wikipedia.org/wiki?curid=93053" title="Widlicz spłaszczony">
Widlicz spłaszczony

Widlicz spłaszczony, widłak spłaszczony, zeglej spłaszczony ("Diphasiastrum complanatum") – gatunek byliny należący do rodziny widłakowatych. Występuje w środkowej i północnej Europie, w północnej i zachodniej Ameryce Północnej, w Małej Azji i niektórych innych rejonach Azji. W Polsce na całym terenie, ale jest rośliną rzadką, szczególnie na nizinach.
Zagrożenia i ochrona.
Gatunek był objęty w Polsce ochroną ścisłą w latach 1946–2014. W rozporządzeniach do 1983 roku włącznie zaliczano go do rodzaju widłak ("Lycopodium"), podobnie jak wszystkich innych polskich przedstawicieli rodziny widłakowatych ("Lycopodiaceae"). Od 2014 roku podlega częściowej ochronie gatunkowej. Roślina rzadka. Umieszczona na polskiej czerwonej liście w kategorii VU (narażony).
Zastosowanie.
Dawniej zarodników widłaków używano do produkcji zasypki dla niemowląt, zasypki na rany, otaczania pigułek z lekarstwem. W lecznictwie ludowym był wykorzystywany do zwalczania wszy i innych pasożytów.
Ponieważ zarodniki są bardzo łatwopalne, dawniej używano ich do wywoływania efektów specjalnych w teatrach, a także do czyszczenia kominów. Zarodników widłaków używano także w odlewnictwie do wysypywania form odlewniczych dzwonów.

</doc>
<doc id="93057" url="https://pl.wikipedia.org/wiki?curid=93057" title="Sobór jerozolimski">
Sobór jerozolimski

Sobór jerozolimski (sobór apostolski) – zebranie Kościoła, które odbyło się około 49 roku w Jerozolimie. Rozstrzygnięto na nim kwestię konieczności przestrzegania wymogów Prawa przez chrześcijan pochodzenia nieżydowskiego – nawróconych pogan. Wydarzenie zostało opisane w 15 rozdziale Dziejów Apostolskich, który jednak nie nazywa tej narady "Apostołów i starszych" soborem.
Przyczyną zwołania spotkania było żądanie chrześcijan pochodzenia żydowskiego z Jerozolimy, by obrzezywać chrześcijan pochodzenia pogańskiego. By rozstrzygnąć sprawę, Kościół antiocheński wysłał swoich przedstawicieli, w tym Pawła i Barnabę, do Jerozolimy. Tam przedstawiciele Kościoła jerozolimskiego, będący nawróconymi faryzeuszami, ponowili swój postulat. Podczas narady apostołów i starszych Piotr opowiedział się przeciwko nakładaniu nadmiernych obciążeń na pogan, a Paweł i Barnaba opowiedzieli o swych sukcesach misyjnych. Ostatecznie Jakub Sprawiedliwy zaproponował, by nie nakładać na pogan obciążeń "Prawa żydowskiego", z wyjątkiem czterech starotestamentowych przepisów o czystości, które dotyczyły także cudzoziemców. Propozycja spotkała się z powszechną akceptacją. Apostołowie i starsi utrzymali zakaz spożywania krwi, mięsa zawierającego krew oraz mięsa zwierząt uduszonych, pokarmów z ofiar pogańskich, a także zakaz nierządu (Dz 15,20). Zniesienie obowiązku obrzezania jest też uznawane za pierwszy krok prowadzący do rozdziału chrześcijaństwa od judaizmu. Postanowienia te rozesłano do Kościołów w Cylicji i Syrii.
Decyzje tam zawarte istotnie wpłynęły na rozwój chrześcijaństwa w środowisku pogańskim i na jego wyodrębnienie się z judaizmu.

</doc>
<doc id="93058" url="https://pl.wikipedia.org/wiki?curid=93058" title="Miguel Cervantes">
Miguel Cervantes



</doc>
<doc id="93062" url="https://pl.wikipedia.org/wiki?curid=93062" title="Twierdzenie Godla">
Twierdzenie Godla



</doc>
<doc id="93066" url="https://pl.wikipedia.org/wiki?curid=93066" title="Drakon">
Drakon

Drakon ( – „Smok”) – prawodawca ateński, żył w VII wieku p.n.e., twórca pierwszego pisanego kodeksu praw ateńskich. Wybrany został na archonta (jeden z dziewięciu najwyższych urzędników w starożytnych Atenach) w 621 r. p.n.e. Ułożony przez niego kodeks, będący spisem istniejących już dużo wcześniej praw zwyczajowych, słynął z surowości (stąd też do dziś tzw. "drakońskie prawa", "drakońskie kary" są synonimem bardzo surowego prawodawstwa) i z tego też powodu Ateńczycy w 594 roku p.n.e. polecili Solonowi ułożenie nowego kodeksu. Do regulacji odwoływano się do IV w. p.n.e..
Imię Drakona pozostaje tradycyjnie związane z prawodawstwem surowym i krwawym z powodu archaicznej surowości kar; historyk grecki Plutarch ("Żywot Solona" 17) nazywał prawa „pisanymi krwią”. W rzeczywistości opinie o okrucieństwie są przesadzone, a ta niewielka część, która pozostała nam z jego dzieła, pokazuje, że starał się on złagodzić obowiązujące w tym okresie zwyczaje. W epoce historycznej z kompleksu jego praw przetrwały jedynie te odnoszące się do krwawych zbrodni, które Solon utrzymał w mocy i kazał wyryć na tablicach. Za czasów archonta Dioklesa (409–408 r. p.n.e.), za sprawą Ksenofonta i na mocy uchwały "bule", wyryto kopię praw Drakona odnoszących się do zabójstwa na marmurowej steli, która, jakkolwiek zachowana w części, przetrwała do naszych czasów. Zasługą Drakona było ustalenie zapisu normy prawa zwyczajowego, chroniąc ją przed nadużyciami sędziów, a najważniejsze było wprowadzenie do prawodawstwa rozróżnienia na zabójstwo zamierzone i niezamierzone; ponadto obok procesu za zabójstwo wprowadził również proces za nakłanianie.

</doc>
<doc id="93073" url="https://pl.wikipedia.org/wiki?curid=93073" title="Programowanie zero-jedynkowe">
Programowanie zero-jedynkowe

Programowanie zero-jedynkowe – szczególny przypadek zagadnienia transportowego. Otrzymujemy je nakładając na zmienne decyzyjne zagadnienia transportowego następujące warunki: zmienne decyzyjne mogą przyjmować wartości tylko 0 i 1 oraz w każdym wierszu i w każdej kolumnie tablicy zmiennych decyzyjnych może znajdować się tylko jedna zmienna decyzyjna z wartością 1. W konsekwencji suma wierszy i suma kolumn tablicy zmiennych decyzyjnych musi również wynosić jeden.
Forma liniowa albo funkcja celu w zagadnieniu transportowym jest równa sumie iloczynu tablicy warunków i tablicy zmiennych decyzyjnych. Nakładając na nią założenia odnośnie do minimum, maksimum lub odpowiedniej wartości otrzymujemy decyzje dopuszczalne spełniające te założenia.
W konkretnych zagadnieniach ww. warunki nałożone na zmienne decyzyjne można przedstawić w następującej bardziej opisowej formie:
Przykład.
Mamy do wykonania sześć zadań oraz sześć osób. Każda z tych osób może wykonać tylko jedno zadanie i każde z tych zadań może być wykonane jednocześnie tylko przez jedną osobę. Przydatność poszczególnych osób do wykonywania poszczególnych zadań oceniliśmy na skali pięciopunktowej i przedstawiona jest w tablicy 1. Należy tak przydzielić osoby do poszczególnych zadań, aby łączna efektywność była jak największa.
W rozwiązaniu tego zagadnienia zakładamy, że elementy tablicy warunków przedstawiają efektywność wykonania zadań przez poszczególne osoby i funkcja celu powinna przyjąć wartość maksymalną.
Tablica 1. Tablica warunków.
Tablica 2. Tablica zmiennych decyzyjnych.
Tablica 3. Tablica wag.
Wartość funkcji celu wynosi 29. Jest to jednocześnie rozwiązanie optymalne tego zagadnienia.
Załóżmy, że elementy tablicy warunków nie przedstawiają efektywności wykonania zadania przez poszczególne osoby, a koszty jednostkowe, względnie czas. Funkcja celu powinna wtedy przyjąć wartość minimalną, co będzie rozwiązaniem optymalnym.
Tablica 4. Tablica warunków.
Tablica 5. Tablica zmiennych decyzyjnych.
Tablica 6. Tablica wag.
W tym przypadku wartość funkcji celu wynosi 13.
Metody rozwiązywania.
Poniższa tabela zawiera kilka metod rozwiązywania problemów programowania zero-jedynkowego.
Oznaczenia:

</doc>
<doc id="93074" url="https://pl.wikipedia.org/wiki?curid=93074" title="Ljuben Diłow">
Ljuben Diłow

Ljuben Diłow (ur. 25 grudnia 1927, zm. 10 czerwca 2008 w Sofii) – pisarz bułgarski tworzący science fiction. 
Życiorys.
Autor wielu opowiadań, nowel, bajek dla dzieci oraz powieści. Debiutował w 1951 roku. W 1953 r. ukazuje się jego pierwsza książka, powieść obyczajowa "Гълъби над Берлин" ("Gołębie nad Berlinem"), oparta na wspomnieniach z pobytu w Niemczech w czasie II wojny światowej, lecz już wkrótce w jego dziełach elementy fantastyki zaczynają dominować. Do najlepszych jego dzieł należą powieści "Ciężar skafandra" ("Тежестта на скафандъра", 1969) oraz "Długa podróż Ikara" ("Пътят на Икар", 1974). Wielokrotnie nagradzany, otrzymał m.in. w 1976 r. nagrodę specjalną na III konwencie miłośników SF Eurocon.

</doc>
<doc id="93075" url="https://pl.wikipedia.org/wiki?curid=93075" title="Lubsza">
Lubsza



</doc>
<doc id="93076" url="https://pl.wikipedia.org/wiki?curid=93076" title="Adenozyno-5′-monofosforan">
Adenozyno-5′-monofosforan

Adenozyno-5′-monofosforan, adenozynomonofosforan, AMP – organiczny związek chemiczny, rybonukleotyd powstający w wyniku przyłączenia reszty fosforanowej do węgla 5′ adenozyny:
AMP może również powstawać podczas syntezy ATP z dwóch cząsteczek ADP:
lub w wyniku hydrolizy jednego wiązania wysokoenergetycznego ADP:
lub w wyniku hydrolizy ATP do AMP i pirofosforanu:
Podczas rozpadu RNA powstają monofosforany nukleozydów w tym AMP.
AMP może zostać przekształcony w IMP przez deaminazę AMP z jednoczesnym uwolnieniem amoniaku.
W wyniku przemian metabolicznych adenozynomonofosforan może zostać przekształcony do kwasu moczowego, który jest następnie wydalany z organizmu.

</doc>
<doc id="93079" url="https://pl.wikipedia.org/wiki?curid=93079" title="Aleppo">
Aleppo

Aleppo ( "Ḥalab", ) – miasto w północno-zachodniej Syrii, około 50 km na południe od granicy z Turcją, położone w połowie drogi między Eufratem a wybrzeżem Morza Śródziemnego w półpustynnej okolicy o ostrym klimacie. Siedziba władz muhafazy Halab. Największe miasto Syrii – 1,4 mln mieszkańców (1990), 1,7 mln mieszkańców (1999), 2,1 mln mieszkańców (dane oficjalne z 2004 roku). Jedno z najstarszych nieprzerwanie zamieszkanych miast Bliskiego Wschodu – od co najmniej 1800 p.n.e. Zamieszkane głównie przez Arabów, dość liczni są Turcy i Ormianie, oprócz nich mieszkają w Aleppo Grecy, Kurdowie i Żydzi. Ośrodek przemysłu włókienniczego, spożywczego oraz tkactwa dywanów. Jedno z większych centrów handlowych Bliskiego Wschodu. Węzeł komunikacyjny – skrzyżowanie szlaków kolejowych i drogowych, międzynarodowy port lotniczy, przez miasto przebiega rurociąg z Himsu do Latakii. Ośrodek nauki i kultury – uniwersytet, muzułmańska szkoła teologiczna, szkoła muzyczna.
Tradycja muzułmańska i judaistyczna podają, że podczas wędrówki z Ur do Kanaanu na fortecznym wzgórzu odpoczywał biblijny patriarcha Abraham. Miał również wypasać swoje stada i doić krowy ("Halab al-Szaaba", stąd arabska nazwa miasta). Pamiątką jego pobytu ma być „kamień Abrahama”.
Historia.
Starożytność.
Starożytne "Halpe" zostało założone na paśmie wzgórz przecinających urodzajną dolinę rzeki Halus (dziś Kuwajk), na lądowym szlaku handlowym z Europy do Indii. Możliwe, że początki osiedla w miejscu późniejszego miasta datują się od szóstego tysiąclecia p.n.e. Najwcześniejsze wzmianki o Aleppo w źródłach historycznych pochodzą z około 1800 p.n.e., gdy było stolicą miejscowego królestwa amoryckiego Jamhad, rywalizującego (między innymi z Babilonem i Aszur) o władzę nad Mezopotamią. Około 1600 p.n.e. Aleppo zostało opanowane przez Hetytów i pozostawało pod władzą różnych państw hetyckich do około 800 p.n.e. Następnie należało do imperium Urartu, później asyryjskiego (wtedy nazywało się "Halman"), a następnie perskiego. W 333 p.n.e. zdobył je Aleksander Macedoński, po czym pozostawało pod władzą Seleucydów. Po przebudowie w 280 p.n.e. Seleukos I Nikator nadał mu nazwę "Beroea". Za czasów Seleucydów powstały pierwsze budowle, które złożyły się potem na najsłynniejszy zabytek Aleppo – cytadelę "Kalat Halab", położoną na skalnym wzgórzu w centrum miasta, rozbudowywaną przez kolejnych władców.
W 64 p.n.e. Aleppo wraz z całą Syrią zostało podbite przez Rzym. Handlowe znaczenie miasta wzrosło po upadku Palmyry w 272 roku. W okresie panowania Rzymu doszło do chrystianizacji Aleppo i okolic. Pierwszym misjonarzem tych terenów był apostoł Szymon. Po okresie prześladowań od I do III wieku nastąpił błyskawiczny rozwój Kościoła na tych terenach – pod koniec IV wieku miasto było już chrześcijańskie, powstała tu jedna z pierwszych stolic biskupich. Od IV do VI wieku w okolicach Aleppo powstało około dwóch tysięcy kościołów i klasztorów. W samym mieście cesarzowa-matka Helena ufundowała wielką bazylikę świętej Barbary („Wielki Kościół”), istniejącą do dziś. Wiele miejsc kultu uległo zniszczeniu już w napadach Persów, którzy w 540 roku spalili nawet znaczną część miasta.
Średniowiecze.
W 637 Bizancjum utraciło miasto na rzecz Arabów. Pierwsze panowanie arabskie było dla miasta – jeszcze wtedy chrześcijańskiego – życzliwe i tolerancyjne; w VIII wieku miała miejsce kolejna fala chrześcijańskiego budownictwa sakralnego. W 944 Aleppo przeszło pod władzę lokalnej dynastii Hamdanidów, stając się ich stolicą. Ta właśnie dynastia stworzyła cytadelę "Kalat Halab". W X wieku nastąpił rozkwit miasta, które stało się ośrodkiem arabskiej nauki, kultury i sztuki. W tym okresie tworzyli w Aleppo słynni poeci al-Mutanabbi i Abu al-Firas al-Hamadani, al-Farabi – najwybitniejszy arabski filozof przed Awicenną, językoznawca ibn Kaalawi i kaznodzieja Ibn Nubata. W 962 r. Aleppo przejściowo zdobyły wojska Bizancjum pod wodzą Nicefora II Fokasa, później zaś miastu narzucony został protektorat bizantyński. Po upadku Hamdanidów miastem władały dynastie Mirdasydów i Ukajlidów. Od 1070 panowali nad Aleppo Turcy seldżuccy. Dwukrotnie, w 1098 i w 1124, oblegali miasto krzyżowcy, lecz bezskutecznie. Arabowie odzyskali miasto w 1183. Po wojnach krzyżowych nastawienie Arabów wobec chrześcijańskich mieszkańców Aleppo uległo zmianie – mścili się na nich za współpracę z krzyżowcami. Wtedy (1124) odebrano chrześcijanom i zamieniono na meczet katedrę świętej Barbary. W 1158 roku powstał Wielki Meczet ("Al-Dżami Al-Kabir") fundacji sułtana Nur ad-Dina. W latach 1260–1317 panowali w Aleppo Mongołowie, którzy zburzyli cytadelę, następnie znów Arabowie.
Pod rządami Imperium Otomańskiego.
W 1517 miasto włączono do Imperium osmańskiego, w którym pozostawało aż do czasu jego upadku (z wyjątkiem krótkiej okupacji egipskiej 1832–1840). Panowanie tureckie nie zapewniło jednak tym terenom stabilizacji – częste były walki miejscowych feudałów. Od XVI wieku, wskutek rozwoju handlu europejsko-indyjskiego drogą morską wokół Afryki, Aleppo stopniowo traciło swoje znaczenie pośrednika handlowego między Wschodem a Zachodem. Ostateczny koniec dalekiego handlu na tym szlaku nastąpił po otwarciu drogi morskiej przez Kanał Sueski. W XIX wieku nastąpił upadek miasta na skutek trzęsień ziemi (najsilniejszego w 1822 – zrujnowało również cytadelę) i epidemii (1827, 1832). W 1841 Brytyjczycy próbowali ustanowić na Eufracie komunikację rzeczną między Aleppo a Mezopotamią, jednak okazało się to niemożliwe – szlak wodny był zbyt zaniedbany.
W Aleppo internowany był polski generał Józef Bem, który schronił się w 1849 roku w Turcji po upadku powstania na Węgrzech. W 1850 roku uruchomił w mieście sfinansowaną z własnych środków fabrykę saletry, która dostarczała ją tureckiemu rządowi. W uznaniu jego zasług Wysoka Porta mianowała go generałem tureckiej armii. W tym roku w Aleppo wybuchły krwawe zamieszki zainicjowane przez Beduinów, które wymierzone były zarówno we władzę turecką na tym terenie jak i w chrześcijan syryjskich. Turecki gubernator na tym terenie, Mustafa Pasza, powierzył Bemowi dowództwo obrony miasta przed najazdem nomadów arabskich, podczas której generał dowodził artylerią. W listopadzie 1850 Bem zachorował na malarię azjatycką i zmarł w mieście w nocy 10 grudnia. U schyłku panowania osmańskiego w Aleppo działały liczne europejskie placówki dyplomatyczne, rezydowali patriarchowie Antiochii (prawosławny i ormiański), mieściły się biskupstwa (jakobickie i maronickie) oraz misje łacińskie.
Okres międzywojenny.
Kresem panowania tureckiego w Aleppo była I wojna światowa. Od 1915 do miasta uciekali Ormianie, wypędzani przez Kurdów i Turków z Anatolii. Pod koniec października 1918 wojska brytyjskie zajęły Aleppo – ostatni punkt oporu tureckiego w Palestynie i terytoriach sąsiednich. W wyniku traktatów w Sewrze i w Lozannie Aleppo znalazło się we francuskiej mandatowej Syrii. Czasy kolonialne były czasami rozkwitu miasta, które jednak po oddaniu Turcji rejonu Aleksandretty w 1939 znów podupadło ze względu na odcięcie granicą państwową od tamtejszych portów śródziemnomorskich.
Czasy współczesne.
Po II wojnie światowej Aleppo częściowo przebudowano. W 1952 przeprowadzono szerokie drogi według planu urbanisty francuskiego Andrzeja Guttona. W 1970 wyburzono część starego miasta (zamkniętego w okręgu murów obronnych o średnicy trzech mil) pod budowę bloków mieszkalnych.
Aleppo było jednym z najważniejszych ośrodków zbrojnego powstania islamistów przeciwko rządom prezydenta Hafiza al-Asada w latach 1979–1982. W czerwcu 1979 w akademii wojskowej w mieście miał miejsce atak terrorystyczny, w którym zastrzelonych zostało 50 kadetów alawickich. Dzięki poparciu miejscowego mieszczaństwa sunnickiego również w kolejnych latach miasto było jednym z najważniejszych ośrodków islamistów. Ich organizacje zostały spacyfikowane w marcu 1980. Część mieszkańców miasta, zmęczona aktami terroru regularnie dokonywanymi przez rebeliantów, współpracowała z wojskiem przy wyłapywaniu islamistów. W czasie drugiej pacyfikacji Aleppo w sierpniu 1980 oddziały rządowe dopuszczały się doraźnych egzekucji podejrzewanych o udział w walkach mężczyzn powyżej czternastego roku życia.
Po wybuchu wojny w Syrii, w 2012 rozpoczęła się czteroletnia bitwa o Aleppo; do 2016 trwały ciężkie walki o miasto pomiędzy wojskami Sił Zbrojnych Syrii a oddziałami antyrządowymi. W grudniu 2016 roku wojska rządowe odzyskały kontrolę nad większością dzielnic Aleppo i wydały oświadczenie, że w pełni panują nad miastem. Na obrzeżach i w zachodnich osiedlach miasta walki trwały też w późniejszych latach, a na część miasta znajdującą się pod kontrolą sił rządowych spadały pociski. Dopiero na początku 2020 roku syryjska armia odepchnęła front na bezpieczną odległość od zabudowań Aleppo.
Zabytki.
w mieście znajdują się liczne zabytki architektury, głównie kultury arabskiej:
Chrześcijanie w Aleppo.
Około 10% mieszkańców miasta stanowią chrześcijanie, podzieleni na wiele denominacji. Aleppo jest siedzibą dziewięciu biskupów: prawosławnego, ormiańskoprawosławnego, jakobickiego, katolickich Kościołów wschodnich: melchickiego, ormiańskokatolickiego, jakobickokatolickiego, maronickiego i chaldejskiego oraz łacińskiego (w Aleppo jest tylko jedna parafia obrządku łacińskiego pod wezwaniem św. Franciszka z Asyżu, którą prowadzą franciszkanie). Działają również dwa zbory protestanckie: ormiański i arabski. W Aleppo jest czynnych 36 kościołów, cerkwi i zborów oraz 17 kaplic i 36 klasztorów. Władze duchowne różnych denominacji współdziałają ze sobą – istnieje rada ekumeniczna, zbierająca się co tydzień. Aleppo jest sztandarowym przykładem sukcesu ruchu ekumenicznego na Bliskim Wschodzie.

</doc>
<doc id="93081" url="https://pl.wikipedia.org/wiki?curid=93081" title="Stephen Woznicki">
Stephen Woznicki

Stephen Stanislaus Woznicki (17 sierpnia 1894 - 10 grudnia 1968), amerykański duchowny katolicki, biskup Saginaw (stan Michigan).
Przyjął święcenia kapłańskie 22 grudnia 1917. W grudniu 1937 został mianowany biskupem pomocniczym Detroit, ze stolicą tytularną Peltae; sakry biskupiej udzielił mu 25 stycznia 1938 arcybiskup Detroit Edward Mooney (przyszły kardynał). 28 marca 1950 przeniesiony na stolicę biskupią Saginaw; uczestniczył w obradach Soboru Watykańskiego II (1962-1965).
Złożył rezygnację z kierowania diecezją 30 października 1968; otrzymał wówczas tytularną stolicę biskupią Thiava, zmarł jednak już w grudniu 1968.
Rok przed śmiercią obchodził jubileusz 50-lecia święceń kapłańskich.

</doc>
<doc id="93083" url="https://pl.wikipedia.org/wiki?curid=93083" title="SHOUTcast">
SHOUTcast

SHOUTcast – nazwa systemu opracowanego przez Nullsoft, służącego do nadawania dźwięku i obrazu w postaci strumienia danych na bazie protokołu HTTP. System powstał z myślą o aplikacji Winamp. W głównej mierze służy do nadawania internetowych stacji radiowych i telewizyjnych. 
System SHOUTcast składa się z dwóch modułów:
Oficjalna wersja modułu DNAS w celu kompatybilności z serwerami jest dostępna dla różnych systemów operacyjnych
Transmisja strumienia odbywa się na bazie protokołu HTTP. Serwer DNAS domyślnie nasłuchuje port 8000. W przypadku połączenia przez aplikację niebędącą przeglądarką internetową rozpoczyna przesyłanie strumienia, zaś po połączeniu poprzez przeglądarkę generuje stronę internetową pozwalającą obejrzeć podstawowe informacje o konfiguracji oraz na administrację modułu DNAS po uprzednim zalogowaniu.

</doc>
<doc id="93085" url="https://pl.wikipedia.org/wiki?curid=93085" title="Nagroda Literacka im. Władysława Reymonta">
Nagroda Literacka im. Władysława Reymonta

Nagroda Literacka im. Władysława Reymonta – polska nagroda literacka ustanowiona w 1994 roku przez Związek Rzemiosła Polskiego (ZRP). Nagroda jest przyznawana we współpracy ze Stowarzyszeniem Pisarzy Polskich i Związkiem Literatów Polskich; nagroda nosi imię Władysława Reymonta, laureata Nagrody Nobla w dziedzinie literatury (1924). Uchwałą z dnia 27 września 2011 Zarząd ZRP zdecydował zawiesić na dwa lata przyznawanie nagrody, od tamtej pory nie miała miejsca kolejna edycja konkursu. Po długiej przerwie Związek Rzemiosła Polskiego powrócił do ustanawiania nagrody i 1 października 2019 rozstrzygnięto XVIII edycję.
Kandydatów wyłania Jury, w skład którego wchodzą przedstawiciele fundatora Nagrody – Związku Rzemiosła Polskiego, wszyscy dotychczasowi laureaci Nagrody, prezesi związków twórczych pisarzy. Przewodniczącym jury jest prezes Związku Rzemiosła Polskiego. Laureat nagrody otrzymuje gratyfikację pieniężną oraz dyplom, w postaci grawerowanej plakiety z podobizną Władysława Reymonta.
Nagroda była przyznawana w dwóch kategoriach:
Od 2019 przyznawana jest w trzech kategoriach:
Laureatami Nagrody Literackiej im. Władysława Reymonta są:

</doc>
<doc id="93086" url="https://pl.wikipedia.org/wiki?curid=93086" title="Neon Innesa">
Neon Innesa

Neon Innesa, bystrzyk neonowy, bystrzyk Innesa ("Paracheirodon innesi") – gatunek słodkowodnej ryby z rodziny kąsaczowatych (Characidae).
Opis.
Pochodzenie: dorzecze Amazonki, wschodnie Peru.
Rozmiary: długość 1–5 cm.
Wygląd: niewielka ryba z charakterystycznym „neonowym” pasem wzdłuż górnej części ciała, kończącym się przed płetwą ogonową. Od połowy długości ciała do nasady płetwy – jaskrawoczerwone.
Dymorfizm płciowy: Samice są większe i mają bardziej zaokrąglony brzuch.
Wskazówki hodowlane.
Neon Innesa jest spokojną, stadną rybą, dosyć wrażliwą na zmianę parametrów wody. Należy go hodować w stadzie co najmniej 6–10 sztuk. Z uwagi na niewielkie rozmiary nie zaleca się trzymania jej z dużymi, drapieżnymi rybami. Do akwarium dla tego neona oprócz roślin powinno dać się korzenie. Idealnym środowiskiem dla neona Innesa są tzw. „czarne wody”.
Rozmnażanie: ryba jajorodna. Podczas tarła należy odseparować jedną parę. Akwarium tarliskowe, do którego zostanie przeniesiona powinno być zaciemnione z miękką wodą (w celu jej zmiękczenia można użyć torfu). Po tarle należy odłowić parę i pozostawić akwarium zaciemnione. Narybek można karmić pokarmem w płynie lub w postaci pyłu.

</doc>
<doc id="93088" url="https://pl.wikipedia.org/wiki?curid=93088" title="Igdrasil">
Igdrasil



</doc>
<doc id="93089" url="https://pl.wikipedia.org/wiki?curid=93089" title="Kilometr kwadratowy">
Kilometr kwadratowy

Kilometr kwadratowy (symbol: km²) – jednostka wielokrotna jednostki pola powierzchni – metra kwadratowego. 1 km² jest to pole powierzchni kwadratu o boku 1000 m. 
1 km² = 
Odwrotnie:

</doc>
<doc id="93091" url="https://pl.wikipedia.org/wiki?curid=93091" title="Lubsza (rzeka)">
Lubsza (rzeka)

Lubsza ("Lubica") – rzeka, prawy dopływ Nysy Łużyckiej o długości 68,26 km i powierzchni dorzecza 914,1 km².
Rzeka płynie w województwie lubuskim. Jej źródła znajdują się we wsi Olbrachtów na skraju Wzniesień Żarskich. Płynie przez rozległe łużyckie lasy sosnowe i bagniste doliny. Początkowo płynie dość wartko w kierunku północnym. Między Jasieniem a Lubskiem skręca na zachód. Przepływa przez Olbrachtów, Miłowice, Suchleb, Lipinki Łużyckie, Brzostową, Lipsk Żarski, Jasień, Lubsko, Mierków, Ziębikowo, Jałowice, Starosiedle, Gębice, Stargard Gubiński, Czarnowice, Pleśno, Żenichów i Gubin, gdzie uchodzi do Nysy Łużyckiej.
Prawobrzeżne dopływy Lubszy stanowią Golec, Kanał Młyński (Ług), Kurka, Sienica, Uklejna i Żeleźnik, a lewobrzeżne Jeziorna (Pstrąg), Makówka, Rzeczyca (Tymnica) i Śmiernica.
Po raz pierwszy wzmiankowana w 1435 jako "Lobischa" od łużyckiego wyrazu "luby" – miły. Później nazwa ewoluowała: "Lubost", "Lubist", "Lubst". Do dziś w Gubinie rzekę nazywa się "Lubicą". W przeszłości niepozorna Lubsza powodowała wielokrotnie groźne powodzie, m.in. w latach: 1595, 1609, 1613, 1625, 1654, 1675, 1713, 1749, 1785, 1894, 1926, 1930, a później także w latach 1948, 1957, 1974, 1981. Mechanizmem powodującym stosunkowo częste rozlewanie się wód Lubszy u jej ujścia jest próg wodny rzeki głównej – Nysy Łużyckiej. Spływ jej jest wolniejszy, co przyczynia się do spiętrzania wód w jej dopływach. Uregulowania biegu doczekała się dopiero przy okazji budowy uruchomionej 1 września 1847 Kolei Dolnośląsko-Marchijskiej – jednej z pierwszych linii kolejowych w Niemczech, łączącej stolicę Prus – Berlin ze stolicą Dolnego Śląska – Wrocławiem. 

</doc>
<doc id="93099" url="https://pl.wikipedia.org/wiki?curid=93099" title="Okręty podwodne projektu 641">
Okręty podwodne projektu 641

Okręt podwodny projektu 641 – (NATO: "Foxtrot") typ radzieckich okrętów podwodnych dalekiego zasięgu z napędem diesel-elektrycznym, budowanych w latach 1957–1983.
Okręty podwodne typu "Foxtrot" były następcami okrętów typu "Zulu", które miały problemy konstrukcyjne, były głośne i nie rozwijały wymaganych w końcu lat 50. prędkości pod wodą.
Łącznie wybudowano 75 jednostek typu "Foxtrot", z czego dla marynarki radzieckiej powstało 58 okrętów (w latach 1957-71), 8 dla Indii (1967-73), 6 dla Libii (1976-82) oraz 3 dla Kuby (1978-83). W latach 1987–1989 dwa okręty tego projektu zostały sprzedane polskiej marynarce wojennej, w której w latach 1987–2003 służyły jako ORP „Wilk” oraz „Dzik”. Ich zakup podyktowany był katastrofalną sytuacją gospodarczą Polski w drugiej połowie lat 80., skutkiem której po zakupie pierwszego fabrycznie nowego okrętu projektu "877E" (NATO: "Kilo") „Orzeł” (291), Polska zmuszona była zrezygnować z zamierzonego zakupu trzech kolejnych jednostek tego typu.
Pięć okrętów tego projektu, w tym B-4, B-36, B-59 oraz B-130 brało udział w radzieckiej operacji „Anadyr” w trakcie „kryzysu kubańskiego”, gdzie zostały wykryte przez amerykańską flotę na Morzu Sargassowym i zmuszone do wynurzenia. W 1962 roku B-37 zatonął w bazie w Polarnym na skutek eksplozji torpedy, zaś w 1991 roku we Władywostoku zatonął B-33.

</doc>
<doc id="93103" url="https://pl.wikipedia.org/wiki?curid=93103" title="Kongres Polonii Amerykańskiej">
Kongres Polonii Amerykańskiej

Kongres Polonii Amerykańskiej (KPA, ang. "The Polish American Congress") – jest ogólnokrajową federacją, będącą przedstawicielem politycznym Amerykanów polskiego pochodzenia (ok. 10 mln lub 3,3 procent amerykańskiego społeczeństwa w 2010 roku). Członkami KPA mogą być zarówno organizacje, jak i osoby indywidualne. Krajowe organizacje należące do Kongresu obejmują: Związek Narodowy Polski ("Polish National Alliance"), Zjednoczenie Polskie Rzymsko-Katolickie ("Polish Roman Catholic Union"), Związek Polek w Ameryce ("Polish Women’s Alliance"), Sokolstwo Polskie w Ameryce ("Polish Falcons of America"), Stowarzyszenie Weteranów Armii Polskiej ("Polish Army Veterans Association") i Stowarzyszenie Polskich Kombatantów ("Polish Combatants Association"), Amerykańska Rada ds. Kultury Polskiej ("American Council for Polish Culture") oraz Krajowe Stowarzyszenie Adwokatów ("National Advocates Society"). Członkami KPA są ponadto liczne stanowe i lokalne bratnie organizacje, grupy parafialne, stowarzyszenia zawodowe i organizacje społeczne.
Struktura.
W roku 2013 Kongres Polonii Amerykańskiej pozostawał podzielony na dwadzieścia osiem wydziałów terytorialnych w dziewiętnastu stanach USA i Dystrykcie Kolumbia. KPA jest zarządzany przez 112-osobową Krajową Radę Dyrektorów, która spotyka się dwa razy w roku. Dyrektorzy krajowi wybierani są przez swoje wydziały stanowe i oddziały siedemnastu organizacji będących członkami KPA. Do Rady należy ponadto dziesięciu dyrektorów niezależnych. Co dwa lata Rada wybiera Komitet Wykonawczy (w jego skład wchodzą: przewodniczący, sześciu wiceprezesów, sekretarz generalny oraz skarbnik), który kieruje jej pracami. Biuro KPA w Waszyngtonie prowadzi działalność lobbingową, w ramach której komisje stałe zajmują się sprawami polskimi, sprawami amerykańskimi ("American Agenda"), antyfanatyzmem, a także organizacją obchodów października jako Miesiąca Dziedzictwa Polskiego.
Historia.
Kongres Polonii Amerykańskiej został założony w czerwcu 1944 roku podczas ogólnokrajowego zgromadzenia organizacji polonijnych i duchowieństwa w Buffalo w stanie Nowy Jork, w której uczestniczyło ponad 2500 delegatów z 26 stanów USA. Spotkanie to miało miejsce w ostatnim roku trwania II wojny światowej. W roku 1948, w drugim zjeździe KPA w Atlantic City, w New Jersey, udział wzięło 1200 delegatów. Z czasem frekwencja w organizowanych co cztery lata spotkaniach zmalała do tego stopnia, że w 1976 roku udział swój zgłosiło mniej niż 600 posłów, mimo iż na zjazd zaproszono wówczas kandydatów na prezydenta USA z obu głównych partii politycznych jako gości honorowych. Po roku 1976 zaprzestano organizacji zjazdów. Od tego czasu Rada Dyrektorów KPA zbiera się sama, sama określa porządek obrad, sama wybiera kierownictwo Kongresu, a następnie swoje postanowienia podaje do publicznej wiadomości.
Od samego początku na czele Kongresu Polonii Amerykańskiej stoi prezes Związku Narodowego Polskiego ("Polish National Alliance") – społecznego towarzystwa ubezpieczeniowego, największej pod względem liczby członków organizacji polonijnej w USA. Jako pierwszy przewodniczył KPA od chwili jego powstania do roku 1968 Ignacy Karol Rozmarek (1897–1973; prezes ZNP w latach 1939–1967). Alojzy A. Mazewski (1916–1988; prezes ZNP w latach 1967–1988) kierował Kongresem od roku 1968 aż do swojej śmierci w 1988 roku. Następny był Edward J. Moskal (1924–2005; prezes ZNP w latach 1988–2005). Po nim kierownictwo objął w 2005 roku Frank J. Spula (ur. 1951).
Bliska współpraca KPA i ZNP wynika częściowo z faktu, że ich cele są bardzo zbliżone. Zadaniem obydwu tych organizacji było podniesienie znaczenia Polonii w społeczeństwie amerykańskim, a przede wszystkim jej zjednoczenie w staraniach o odzyskanie przez Polskę niepodległości.
Założenia.
Kongres Polonii Amerykańskiej nie był pierwszą organizacją polityczną założoną przez polskich imigrantów i ich potomków w USA, ani nie jest jedyną tego typu organizacją w roku 2013. Działalność taka sięga lat pięćdziesiątych XIX wieku, choć początkowo grupy te – we wciąż wówczas niewielkiej społeczności polskich imigrantów – były krótkotrwałe. Do 1880 roku, kiedy powstał Związek Narodowy Polski (ZNP), liczba Polaków w Ameryce wzrosła do około 500 tys. Ale pomimo znacznych wysiłków, aby wspólnie pracować na rzecz niepodległości Polski i poprawy losu polskich imigrantów, ZNP nie był w stanie zjednoczyć społeczności polonijnej pod swoim sztandarem aż do I wojny światowej (1914–1918).
W tamtym okresie uformowane zostały dwie federacje polityczne (w tym ZNP), całkowicie oddane działaniu na rzecz niepodległości Polski: Komitet Obrony Narodowej ("Polish National Defense Committee") w 1912 roku, który popierał Józefa Piłsudskiego, i Wydział Narodowy ("Polish National Department") w 1916 roku, który utożsamiał się z jego rywalem, Romanem Dmowskim. Jeden z członków Wydziału Narodowego – Związek Sokołów Polskich – zorganizował nawet armię ponad 20 tys. żołnierzy spośród Polaków w Ameryce i uzyskał poparcie rządu Stanów Zjednoczonych dla tej inicjatywy. Siła ta stała się częścią 100-tysięcznej polskiej ochotniczej formacji wojskowej, zorganizowanej we Francji spośród Polaków z Europy Zachodniej, Kanady i Ameryki do walki z Niemcami. Po wojnie została przeniesiona do Polski, włączając się w walkę o odzyskanie jej niepodległości.
W sierpniu 1918 roku w Detroit, w stanie Michigan, Wydział Narodowy założył Kongres Wychodźstwa Polskiego ("Congress of the Polish Emigration"), w którym zebrało się ponad 1000 przywódców polonijnych popierających zwycięstwo nad Niemcami i odzyskanie niepodległości Polski, ogłoszonej przez Piłsudskiego 11 listopada 1918 roku. Postanowiono wówczas zebrać sumę 10 mln dolarów w ramach materialnej pomocy dla Polski. Ostatecznie zgromadzono ponad 5 mln dolarów (100 mln dolarów obecnych). W roku 1921 roku, kiedy niepodległość Polski była już zatwierdzonym faktem, Wydział Narodowy i Kongres Wychodźstwa Polskiego zostały rozwiązane.
Wybuch II wojny światowej we wrześniu 1939 roku oraz napaść na Polskę przez nazistowskie Niemcy i sowiecką Rosję doprowadziły do powstania Rady Polonii Amerykańskiej ("Polish American Council"), której zadaniem była zbiórka pieniędzy i pomocy materialnej dla polskich ofiar wojny. (Podobne zrzeszenia humanitarne działały również w czasie i po I wojnie światowej). Jednakże początkowa neutralność Stanów Zjednoczonych oraz decyzja Rady Polonii Amerykańskiej (RPA) przyjęcia pomocy finansowej od amerykańskich agencji humanitarnych uniemożliwiły jej podejmowanie akcji politycznych na rzecz Polski. Po ataku na Pearl Harbor 7 grudnia 1941 roku, Stany Zjednoczone przystąpiły do wojny przeciwko Japonii i nazistowskim Niemcom i stały się sojusznikiem Wielkiej Brytanii oraz polskiego rządu na wychodźstwie w Londynie. Sojusz ten obejmował również Rosję sowiecką, która wcześniej w pakcie z Niemcami przystąpiła do napaści na państwo polskie, ale później sama została zaatakowana przez hitlerowców w czerwcu 1941 roku. W niedługim czasie, lewicujący Amerykanie polskiego pochodzenia, twierdząc, że występują w imieniu całej Polonii, ustanowili Kongres Słowian Amerykańskich ("American Slav Congress") i Radę Polskich Robotników ("American Polish Labor Council") wspierające bliskie radziecko-amerykańskie więzi. Obie te grupy milczały jednak na temat losów powojennej Polski.
W 1942 roku, w Nowym Jorku powstał Komitet Narodowy Amerykanów Polskiego Pochodzenia ("National Committee of Americans of Polish Descent"). Kierowany przez emigrantów Ignacego Matuszewskiego (1891–1946) i Wacława Jędrzejewicza (1893–1993), występował przeciw grupom prosowieckim i radzieckim zamiarom wobec powojennej Polski. Krytykował także politykę polskiego rządu na wychodźstwie (z siedzibą w Londynie) wobec Moskwy. Wpływ Komitetu Narodowego Amerykanów Polskiego Pochodzenia (KNAPP) wzrósł po kwietniu 1943 roku, kiedy odkryto masowe groby w lesie katyńskim w Rosji. Fakt ten, pospołu z szokującą śmiercią szefa polskiego rządu na wychodźstwie, gen. Władysława Sikorskiego, i wejściem Armii Czerwonej na wschodnie tereny przedwojennej Polski obudziły w Amerykanach polskiego pochodzenia świadomość zagrożenia dla Polski ze strony ZSRR.
Na początku 1944 roku doszło do spotkania przywódców KNAPP z przywódcami innych polonijnych bratnich organizacji oraz przedstawicielami duchowieństwa, na którym postanowiono zwołać zjazd na szczeblu krajowym, aby w ten sposób wyrazić wolę Polonii amerykańskiej w sprawie niezależności powojennej Polski. Zjazd ten rozpoczął swoje obrady 28 maja 1944 roku.
Prezydent Franklin Delano Roosevelt obawiał się, że zjazd ten, prowadzony przez antysowiecki KNAPP, może osłabić poparcie polonijnych wyborców dla jego reelekcji w listopadzie 1944 roku. Jednakże konferencja zdominowana została przez organizacje braterskie i przedstawicieli Kościoła – nie KNAPP. Uzyskany w rezultacie program powstałego wówczas Kongresu Polonii Amerykańskiej (KPA) był umiarkowany i podkreślał oddanie Polonii dla zwycięstwa militarnego Ameryki oraz sprawiedliwości wobec powojennej Polski w oparciu o zasady Karty Atlantyckiej. Deklaracja ta, podpisana w 1941 roku przez Roosevelta i brytyjskiego premiera Winstona Churchilla, zobowiązywała ich do wspierania zasady wolności i integralności terytorialnej wszystkich państw, dużych i małych.
Jednakże prawdziwe zamiary Roosevelta wobec powojennej Polski były zupełnie odmienne. W rzeczywistości, w trakcie swego pierwszego spotkania na szczycie z sowieckim przywódcą Józefem Stalinem w Teheranie, w listopadzie 1943 r., prywatnie zgodził się on na znaczące ustępstwa terytorialne powojennej Polski na rzecz ZSRR. Wkroczenie Armii Czerwonej na przedwojenne wschodnie ziemie Polski w styczniu 1944 roku dowodziło ponadto, że pozycja Stalina w decydowaniu o politycznych losach Polski po wojnie będzie niezwykle silna.
W listopadzie 1944 roku, niewielką przewagą głosów, Roosevelt został wybrany na czwartą kadencję. Kluczem do tej wygranej były głosy, jakie otrzymał od 90 proc. Polonii, nie znającej jego rzeczywistego stanowiska wobec Polski. W trakcie kolejnego spotkania na szczycie w Jałcie w lutym 1945 roku, Roosevelt, Churchill i Stalin zgodzili się na utworzenie zdominowanego przez ZSRR polskiego rządu tymczasowego, którego Roosevelt bronił później po powrocie do Waszyngtonu. Ówczesny prezes Kongresu Polonii Amerykańskiej Ignacy Karol Rozmarek potępił umowę jałtańską w sprawie Polski jako odrzucenie Karty Atlantyckiej. Do 1947 roku Stalinowi udało się ustanowić z Polski sowieckiego satelitę, co sprawiło, że KPA był zmuszony kontynuować działalność w obronie jej praw do niepodległości i demokracji.
Dokonania KPA na przestrzeni lat.
Historię Kongresu Polonii Amerykańskiej stanowią cztery okresy. W latach 1944–1960 jego działalność koncentrowała się na losach Polski pod bezprawnie narzuconym jej stalinowskim reżimem komunistycznym. W drugim okresie, od 1960 do 1980 roku, KPA stawiał czoło rosnącej międzynarodowej akceptacji dla rządów partii komunistycznej w Polsce. Na trzecim okresie (1980–1999) piętno wycisnęło powstanie „Solidarności”, ruchu, który doprowadził do trudnego wprawdzie, ale bez użycia przemocy wyzwolenia z komunizmu, a także jej wejścia w demokratyczną wspólnotę narodów poprzez włączenie do Organizacji Traktatu Północnoatlantyckiego (NATO). Wraz z Polską ponownie wolną i niezależną, członkiem NATO, a od 2003 roku także częścią Unii Europejskiej, Kongres Polonii Amerykańskiej wkroczył w swą czwartą, bardziej skomplikowaną fazę. Zadaniem dla niego stało się przedefiniowanie swej misji i dalsze działanie w zgodzie z jej założeniami.
1944–1960.
„Bohaterska era” KPA to czas niezwykłej aktywności. Niezmordowany i elokwentny Rozmarek podróżował po kraju i za granicę wraz z innymi działaczami, wyrażając sprzeciw Kongresu wobec sowieckiej dominacji w Polsce i Europie Wschodniej. Swoje poglądy zaprezentowali oni na spotkaniu założycielskim Organizacji Narodów Zjednoczonych (United Nations) w San Francisco w 1945 roku i na posiedzeniu kluczowym ministrów spraw zagranicznych w Paryżu w 1946 roku. Rozmarek odwiedził też polskie obozy dla uchodźców w Niemczech i po powrocie do USA domagał się lepszego traktowania przebywających tam polskich ofiar wojennych. KPA wezwał do pełnego uznania zatwierdzonych tymczasowo w Jałcie przez Stany Zjednoczone nowych, powojennych polskich granic zachodnich, czemu się wcześniej sprzeciwiał.
W roku 1948 KPA wsparł starania lobbystów, aby umożliwić 140 tysiącom polskich uchodźców wojennych i wojskowych przyjazd do USA i ubieganie się o obywatelstwo amerykańskie poza obowiązującymi zasadami przydziału. Poparł też utworzenie Radia Wolna Europa w 1949 roku, by za jego pośrednictwem przekazywać narodom znajdującym się pod dominacją radziecką wiadomości z wolnego świata. Kongres Polonii Amerykańskiej doprowadził do zatwierdzenia przez Kongres USA śledztwa w sprawie zbrodni katyńskiej, w wyniku którego stwierdzono w 1952 roku, że sprawcą tego bestialskiego mordu była Rosja sowiecka. (W 1992 roku postkomunistyczny rosyjski rząd prezydenta Borysa Jelcyna w pełni przyznał się do winy Stalina i jego podwładnych w zabójstwie ponad 20 tysięcy polskich oficerów i innych „wrogów politycznych”). W trakcie kampanii wyborczej w USA w 1952 roku, KPA uzyskał poparcie Partii Republikańskiej dla wyzwolenia narodów Europy Wschodniej spod radzieckiej dominacji.
Stalin zmarł w marcu 1953 roku. W październiku 1956 roku jego słabnący z czasem satelitarny reżim w Polsce został zastąpiony nowym rządem pod kierownictwem bardziej umiarkowanego komunisty, Władysława Gomułki. Polityka USA wobec nowej polskiej władzy, poparta hojną pomocą gospodarczą, miała zachęcić ją do uzyskania większej niezależności od Moskwy. KPA zaakceptował to podejście na bazie humanitarnej, jednakże pozostał w otwartej opozycji wobec rządów partii komunistycznej w Polsce. Oznaka wpływu KPA na politykę USA w tej sprawie pojawiła się w 1960 roku. W trakcie prezydenckiej kampanii wyborczej obaj kandydaci – wiceprezydent Richard Nixon i senator John F. Kennedy – wyrazili zdecydowane, przeciwne komunizmowi stanowisko i obaj, wraz z ustępującym prezydentem Dwightem Eisenhowerem, zwrócili się do KPA oraz Amerykanów polskiego pochodzenia z prośbą o poparcie. W listopadzie podczas wyborów Polonia głosowała na Kennedy’ego w stosunku 4:1, co stało się ważnym przyczynkiem dla jego zwycięstwa. Z perspektywy czasu można ocenić, iż wybory te zasygnalizowały początek końca pierwszego okresu działalności KPA.
1960–1980.
W drugim okresie swej historii KPA stanął w obliczu stopniowych zmian w polityce globalnej USA, będących rezultatem kryzysu kubańskiego w 1962 roku i masowej, przedłużającej się wojny, mającej na celu obronę Wietnamu Południowego (sojusznika w Azji Południowo-Wschodniej) przed zajęciem go przez komunistów. Wydarzenia te przekierowały amerykańskie priorytety, umieszczając je z dala od Europy Wschodniej. Dodatkowo, polityka odprężenia prezydenta Nixona wobec Moskwy na początku lat siedemdziesiątych niejako umożliwiła wysiłki polskiego reżimu pod wodzą następcy Gomułki, Edwarda Gierka (u władzy w latach 1970–1980), aby nawiązać stosunki czysto gospodarcze z USA i Amerykanami polskiego pochodzenia. Drugi prezes KPA, Alojzy Mazewski, mecenas obracający się w kręgach republikańskich, zdecydowanie się tym wysiłkom sprzeciwił. W rezultacie KPA skrytykowany został za swój „przestarzały” antykomunizm.
Po latach lobbingu, w 1975 roku KPA odniósł sukces w kwestii uznania przez Stany Zjednoczone powojennej granicy Polski z Niemcami. Było to częścią Aktu Końcowego Konferencji Bezpieczeństwa i Współpracy w Europie – umowy międzynarodowej, podpisanej przez 35 szefów państw, w tym prezydenta USA Geralda Forda. Dokument te zawierał zapis o integralności terytorialnej państw-sygnatariuszy i nienaruszalności granic, w tym zachodniej granicy Polski. Akt Końcowy Konferencji Bezpieczeństwa i Współpracy w Europie zawierał też zasadę poszanowania praw człowieka oraz wolności politycznej i religijnej, m.in. w państwach komunistycznej Europy. Wpływ tego typu polityki miał być ogromny – zmuszała ona komunistów do przyznania większych praw dysydentom, a przede wszystkim członkom znaczącej opozycji politycznej w Polsce.
Zmieniała się też wewnętrzna sytuacja ekonomiczna w Polsce, ale na gorsze. Gospodarka, po krótkiej poprawie w roku 1970, gwałtownie się pogorszyła, po części z powodu niekompetencji reżimu Gierka. Niedobory żywności oraz wzrost cen towarów spowodował rosnące niezadowolenie społeczne. W październiku 1978 roku przyszło dodatkowo zaskakujące i historyczne wydarzenie – wybór arcybiskupa Krakowa, kardynała Karola Wojtyły, na głowę Kościoła katolickiego w Rzymie. Jego pierwsza wizyta w Polsce jako papieża Jana Pawła II, w czerwcu 1979 roku, miała ogromny wpływ na Polaków. Przemawiając do ogromnych tłumów, za każdym razem podkreślał on wsparcie Kościoła dla praw obywateli i ich dziedzictwa narodowego.
1980–1999.
Latem 1980 roku, pogłębiający się kryzys w Polsce doprowadził do powstania Niezależnego Samorządnego Związku Zawodowego „Solidarność”, którego zasady były w zgodzie z nauczaniem Jana Pawła II. KPA, w ścisłej współpracy z prowadzonym przez emigrantów Północnoamerykańskim Centrum do Spraw Polskich (North American Center for Polish Affairs) na Uniwersytecie w Michigan, pilnie obserwował wydarzenia w Polsce i na bieżąco informował o nich rząd USA. Sukces ówczesnego prezesa KPA Alojzego Mazewskiego w budowaniu dobrych relacji z kolejnymi prezydentami amerykańskimi, a także jego kontakty z doradcą prezydenta Jimmy’ego Cartera ds. bezpieczeństwa narodowego USA, Zbigniewem Brzezińskim, przyczyniły się do wzrostu znaczenia KPA i jego pozycji na amerykańskiej scenie politycznej.
Krótko po ustanowieniu stanu wojennego w Polsce i zdelegalizowaniu Solidarności w grudniu 1981 roku, Mazewski spotkał się w Białym Domu z prezydentem Ronaldem Reaganem. KPA zdecydowanie stanął za potępieniem przez Reagana stanu wojennego wprowadzonego przez następcę Gierka, generała Wojciecha Jaruzelskiego. Kongres był również aktywny w ramach pomocy humanitarnej – we współpracy z przywódcami polskiego Kościoła, poprzez organizacje i fundacje charytatywne do roku 1990 wysłał do Polski żywność i środki medyczne dla najbardziej potrzebujących na sumę 160 mln dolarów. Liczba ta jest porównywalna do wartości towarów wysłanych przez KPA dla polskich uchodźców, jeńców wojennych i personelu sił zbrojnych w czasie i po II wojnie światowej.
Dzięki odwadze Polaków, wspieranych przez Kongres Polonii Amerykańskiej, amerykański ruch związkowy i administrację prezydenta Reagana, reżimowi Jaruzelskiego nie udało się zniszczyć Solidarności. Pod koniec dekady lat osiemdziesiątych pogłębiający się nadal kryzys gospodarczy w Polsce doprowadził do nowych demonstracji robotniczych, które stwarzały realne zagrożenie dla przetrwania reżimu. Pod wpływem radzieckiego prezydenta i reformatora Michaiła Gorbaczowa (1985–1991), w styczniu 1989 roku generał Jaruzelski zdecydował się na rozpoczęcie nowego dialogu z Solidarnością. Historyczne obrady „okrągłego stołu” doprowadziły do przywrócenia Solidarności pełnego statusu prawnego i zorganizowania wyborów parlamentarnych w czerwcu tego samego roku. To de facto referendum społeczne w sprawie systemu przyniosło całkowite zwycięstwo Solidarności i odrzucenie przez Polaków reżimu komunistycznego. Efektem tego było wyłonienie we wrześniu rządu kierowanego przez Solidarność, narodziny demokratycznej III Rzeczypospolitej Polskiej i rozwiązanie niegdyś wszechmocnej Polskiej Zjednoczonej Partii Robotniczej w styczniu 1990 roku. Polska bezkrwawa rewolucja doprowadziła też do upadku innych rządów komunistycznych w Europie Wschodniej, rozpadu Związku Radzieckiego w 1991 roku i końca zimnej wojny.
Kongres Polonii Amerykańskiej od samego początku popierał działalność Solidarności i współpracował z administracją Reagana przy programie „Narodowy Dar dla Demokracji” ("National Endowment for Democracy"), którego celem było m.in. wspieranie polskiej opozycji podziemnej. Już w październiku 1989 roku, nowy prezes Kongresu, Edward Moskal, udał się z wizytą do Polski, by jako szef delegacji KPA spotkać się z liderami nowego rządu solidarnościowego. Zapewnił wówczas Polaków o pełnym poparciu Polonii dla celów ich nowego przywództwa.
KPA poparł ustawę Wspierania Demokracji Europy Wschodniej (SEED), zapewniającą Polsce 800 mln dolarów pomocy, która obejmowała utworzenie Polonijnego Funduszu dla Przedsiębiorstw ("Polish American Enterprise Fund") w wysokości 240 mln dolarów, mającego wesprzeć restrukturyzację polskiej gospodarki w zgodzie z zasadami wolnego rynku. W 1991 roku Moskal spotkał się z prezydentem George’em H.W. Bushem i uzyskał jego poparcie dla pełnego międzynarodowego uznania granic Polski z nowo zjednoczonym państwem niemieckim. Od 1993 roku KPA prowadził lobbing o przyjęcie Polski do Organizacji Paktu Północnoatlantyckiego (NATO), postrzegając to członkostwo jako istotne dla bezpieczeństwa narodowego Polski i jednocześnie sukces w jej wysiłkach na rzecz budowania demokracji i transformacji gospodarczej. Co istotne, podczas obchodów 50. rocznicy założenia KPA w listopadzie 1994 roku w Buffalo zarówno prezydent Lech Wałęsa, jak i premier polskiego rządu Waldemar Pawlak podziękowali członkom Kongresu za ich nieustanne zaangażowanie w Polsce.
W roku 1998, po czterech latach starań, Senat Stanów Zjednoczonych przegłosował stosunkiem 80:19 zmianę traktatu NATO tak, by umożliwić przyjęcie Polski, Czech i Węgier do sojuszu: „za” opowiedziało się 21 z 24 senatorów pochodzących z dwunastu stanów zamieszkanych przez największą liczbę Amerykanów polskiego pochodzenia. W roku 1999 cel ten został osiągnięty – NATO powiększyło się z 16 do 19 państw. Wejście Polski do Paktu Północnoatlantyckiego stanowi jedno z największych osiągnięć KPA. To również sygnał, że Kongres zakończył swą misję wspierania uzyskania pełnej wolności przez Polskę i jej integracji z transatlantycką społecznością demokratycznych narodów.
Od 1999 r..
Po roku 1999 KPA stanął przed potrzebą przedefiniowania swej historycznej misji. Niestety, prezes Moskal nie poprowadził Kongresu w kierunku realizacji tego zadania. W zamian, zabierał głos w debatach, w których decyzje należały tylko do Polaków i wybranych przez nich przywódców. (Na przykład był przeciwny wejściu Polski do Unii Europejskiej, co postawiło go w sprzeczności z poglądami papieża Jana Pawła II, byłego prezydenta Wałęsy i większości Polaków, którzy w 2003 roku opowiedzieli się w referendum za przynależnością do UE). Po śmierci Moskala w 2005 roku, zadanie zmiany misji i jej wdrożenia spoczęło w rękach jego następcy, Franka J. Spuli.
Ważnym działaniem KPA w tym czasie była praca dyrektora wykonawczego KPA Leszka Kuczyńskiego (1947–2008) na rzecz uzyskania odszkodowań dla setek tysięcy osób zmuszanych do niewolniczej pracy przez nazistowskie Niemcy podczas II wojny światowej. Wynegocjowano wówczas sumę 1,6 mld dolarów, jaką miały zapłacić niemieckie przedsiębiorstwa, które korzystały z przymusowej pracy tych ludzi. Doprowadzono tym samym do zadośćuczynienia ponad miliona ofiar, w tym 500 tysięcy Polaków. Ponad 52 mln dolarów przyznano Polakom mieszkającym w Stanach Zjednoczonych i Kanadzie. W uznaniu jego zasług, w 2002 roku Kuczyński został wybrany na przewodniczącego Rady Koordynacyjnej Polonii Świata ("Coordinating Council of World Polonia"), której KPA był jednym z założycieli w 1978 roku (Rada miała działać na rzecz wolnej Polski).
Sprawy amerykańskie.
Oprócz działalności na rzecz Polski, równolegle KPA zajmował się interesami i problemami Amerykanów polskiego pochodzenia. Od końca 1960 roku celem było opracowanie szerokiego programu dotyczącego spraw amerykańskich, który obejmował m.in. udział Amerykanów o polskich korzeniach w instytucjach rządowych na szczeblu federalnym, stanowym i lokalnym, walkę ze zniesławianiem Polonii i Polski w mediach oraz budowę koalicji z innymi grupami etnicznymi dla osiągnięcia wspólnych celów. W efekcie uzyskano decyzję rządu USA, aby do prowadzonego co 10 lat spisu ludności dodać pytania na temat pochodzenia oraz przodków osób ankietowanych i dzięki temu uzyskać pełniejszy obraz różnorodności kulturowej i etnicznej mieszkańców Ameryki. Badania takie zostały przeprowadzone w latach 1980, 1990 i 2000 (w kolejnym spisie – już w nieco zmodyfikowanej formie).
W późnych latach siedemdziesiątych KPA wniósł do Sądu Najwyższego USA, na zasadzie amicus curiae, sprzeciw wobec akcji afirmatywnej rządu federalnego, którą postrzegał jako „odwrotną dyskryminację”, szkodliwą dla wykwalifikowanych Amerykanów polskiego pochodzenia, szukających dla siebie możliwości w zakresie szkolnictwa wyższego i lepszych miejsc pracy.
W 1984 roku KPA zainicjował coroczne obchody Miesiąca Dziedzictwa Polskiego w skali krajowej, chcąc w ten sposób poszerzyć wiedzę społeczeństwa amerykańskiego na temat wkładu Polaków do jego kultury, nauki i życia publicznego. W 1985 roku prezes Mazewski uzyskał zgodę dla tysięcy polskich uchodźców, którzy znaleźli się w Ameryce po represjach wobec Solidarności, by mogli pozostać na stałe w Stanach Zjednoczonych. W latach osiemdziesiątych i dziewięćdziesiątych KPA zebrał ponad 150 tys. dolarów z przeznaczeniem na renowację Statui Wolności w Nowym Jorku i prawie 600 tys. dolarów na budowę Muzeum Imigracji na Ellis Island ("Ellis Island Immigration Museum"). W latach późniejszych zbierał też fundusze na stworzenie Centrum Kulturalnego Jana Pawła II w Waszyngtonie.
Obecnie sprawy amerykańskie, choć pozostają w cieniu pracy KPA na rzecz Polski, obejmują rozpowszechnianie wiedzy o polskim dziedzictwie i nauczanie języka polskiego w Stanach Zjednoczonych, walkę ze zniesławianiem Polski i Polaków oraz dbałość o zachowanie zabytkowych kościołów i pomników wzniesionych przez Polonię amerykańską, dziś stojącą w obliczu zmian urbanistycznych i społecznych. Działalność ta ma miejsce w środowisku, w którym 10-milionowa populacja Amerykanów polskiego pochodzenia staje się coraz mniej jednorodna, mniej spoista i coraz bardziej rozproszona. Wyzwania stojące przed KPA w realizacji jego „programu amerykańskiego” są w związku z tym coraz trudniejsze.
W minionych latach KPA realizował swe założenia w sprawach amerykańskich dzięki pracy swych kolejnych przedstawicieli w Waszyngtonie, Myry Lenard (1924–2000) i jej męża Kazimierza (1918–2007). Ich prawdopodobnie najtrwalszym osiągnięciem było stworzenie, wraz z osiemnastoma innymi wschodnioeuropejskimi organizacjami etnicznymi, Koalicji Europy Środkowo-Wschodniej ("Central and East European Coalition"). Grupa ta prowadziła prace w istotnych kwestiach polityki imigracyjnej. Na przestrzeni lat KPA zyskał w Waszyngtonie znaczących sojuszników w tych działaniach. Należeli do nich m.in.: kongresmen z Illinois Roman Puciński (1918–2002), kongresmen (później senator) Barbara Mikulski z Maryland i kongresmen Marcy Kaptur z Ohio. Było też wielu innych.
Jedna z bardziej godnych odnotowania i znaczących spraw amerykańskich polegała na wypracowaniu bardziej konstruktywnych stosunków między Amerykanami pochodzenia polskiego i żydowskiego. Dialog pomiędzy KPA i Ligą Przeciwko Zniesławieniu B’nai B’rith ("Anti-Defamation League of the B’nai B’rith") został zainicjowany pod koniec 1968 roku, po czym reaktywowany pod koniec lat siedemdziesiątych przez ks. Leonarda Chrobota i Harolda Galesa w Detroit. Ich wspólne wysiłki doprowadziły do powstania Polsko-Żydowskiej Rady Narodowej ("National Polish American/Jewish American Council"). Początkowo sponsorowana przez KPA i American Jewish Committee (po 1998 roku już tylko przez AJC), Rada ta została rozwiązana w 2007 roku. W dalszym ciągu jednak wiele jeszcze zostało do zrobienia po obu stronach na rzecz bardziej wnikliwego kształcenia Amerykanów żydowskiego i polskiego pochodzenia w zakresie ich wspólnej historii w Polsce i wzajemnego postrzegania w Ameryce. Odnowienie po raz kolejny dialogu może doprowadzić w końcu do przezwyciężenia ignorancji, bólu i wzajemnej urazy.
Quo vadis, KPA?
Kongres Polonii Amerykańskiej powstał w czasie II wojny światowej, przede wszystkim z myślą o walce na rzecz wolności i niepodległości dla powojennej Polski. Prace nad tym trwały dziesiątki lat, a cel został osiągnięty na przestrzeni lat 1989–1999. I kiedy to najważniejsze zadanie zostało wykonane, KPA musiał wyznaczyć sobie nowy cel na przyszłość. Do jego zdefiniowania i zatwierdzenia doszło w końcu w październiku 2011 roku. KPA powinien skoncentrować się teraz i położyć głównie nacisk w swych działaniach na sprawy amerykańskie. Jednocześnie musi też znaleźć sposoby i środki, aby ponownie stać się skuteczną siłą na rzecz wspierania narodowych interesów USA i demokratycznej Polski, unikając przy tym pułapek uwikłania się w bardzo podzieloną politykę wewnętrzną Polski.
Testem dla Kongresu Polonii Amerykańskiej jest realizacja jego nowego programu. Jeśli mu się to uda, Kongres ma przed sobą przyszłość. W przeciwnym razie może podzielić los Wydziału Narodowego i Kongresu Wychodźstwa Polskiego z czasów I wojny światowej. Obie te organizacje zostały rozwiązane we wczesnych latach dwudziestych po tym, jak niepodległość Polski została odzyskana.
Zasłużeni działacze.
Działacze, którzy na przestrzeni lat w sposób szczególny odznaczyli się w pracach Kongresu Polonii Amerykańskiej, to: Franciszek Dziób, Karol Piątkiewicz i Karol Burke (w okresie prezesury Rozmarka); Kazimierz Łukomski, Jan Krawiec, Jan Nowak-Jeziorański, Eugene Rosypal i Myra Lenard (kadencja Mazewskiego); Myra i Kazimierz Lenard oraz Leszek Kuczyński (kadencja Moskala), płk dr Teofil Starzyński (wiceprezes KPA 1944–1947), Les Kuczyński.

</doc>
<doc id="93106" url="https://pl.wikipedia.org/wiki?curid=93106" title="Język ormiański">
Język ormiański

Język ormiański, język armeński (Հայերեն, hayeren) – język z rodziny języków indoeuropejskich z grupy satem, stanowiący w niej samodzielną gałąź. Obecnie używany jest w Republice Armenii i nieuznawanej Republice Górskiego Karabachu, gdzie jest językiem urzędowym, a także w Gruzji, Iranie, Syrii, Rosji, w Libanie i w 24 innych państwach przez około 6 milionów ludzi.
Współcześnie istnieją dwa standardy języka ormiańskiego oraz liczne dialekty nieliterackie. Standardy różnią się wymową niektórych głosek, a także odmianą czasowników i czasami gramatycznymi. Ich nazwy pochodzą od miejsca ich powstania:
Ormianie polscy od XVII wieku, choć nie powszechnie, posługiwali się językiem zachodnioormiańskim. Na skutek postępującej polonizacji znajomość języka ormiańskiego niemal zanikła – przetrwała jedynie w kolonii ormiańskiej w Kutach nad Czeremoszem (do II wojny światowej). Do dziś żyje w Polsce kilka osób, które pamiętają używany tam język zachodnioormiański.
Od 2015 roku w siedzibie Ormiańskiego Towarzystwa Kulturalnego w Krakowie raz w tygodniu są prowadzone zajęcia z języka ormiańskiego w wariancie wschodnioormiańskim bez ograniczenia wiekowego, zajęcia prowadzi dr Hayk Hovhannisyan, tłumacz przysięgły języka ormiańskiego.
Pochodzenie języka.
Współcześnie język ormiański w zdecydowanej większości językoznawczych opracowań uważa się za język indoeuropejski, naznaczony silnym wpływem innych języków regionu, m.in. aramejskiego i średnioperskiego. Według najpopularniejszych teorii język ten, a ściślej jego wczesne stadium nazywane językiem protoormiańskim, oddzielił się w starożytności od głównego pnia języków indoeuropejskich wraz z kilkoma innymi językami zaliczanymi do ligi paleobałkańskiej. Za język najbliżej spokrewniony z ormiańskim uważano w przeszłości frygijski, dziś teoria ta jest mniej popularna. Istnieją też hipotezy o bliższym związku języka ormiańskiego z językiem greckim.
Zaproponowano też kilka innych, znacznie mniej popularnych hipotez, przeczących indoeuropejskiemu rodowodowi języka ormiańskiego. W myśl tych teorii język ormiański miałby nabrać cech indoeuropejskich pod wpływem interakcji z językami tej rodziny (zwłaszcza anatolijskimi), a genetyczne pokrewieństwo wykazywać raczej z niektórymi językami hipotetycznej grupy azjanickiej. Teorie te kwestionowane są przez zdecydowaną większość językoznawców. W 1875 roku niemiecki językoznawca Heinrich Hübschmann opublikował pracę "Położenie języka ormiańskiego wśród języków indoeuropejskich", w której wykazuje, że język ormiański stanowi osobną gałąź wśród języków indoeuropejskich, a podobieństwa z językiem perskim i innymi starożytnymi językami są zapożyczeniami.

</doc>
<doc id="93108" url="https://pl.wikipedia.org/wiki?curid=93108" title="Silnik elektryczny ruchu ekonomicznego">
Silnik elektryczny ruchu ekonomicznego

Silnik elektryczny ruchu ekonomicznego – na części spalinowo-elektrycznych okrętów podwodnych budowanych w latach 40. i 50. XX wieku stosowano poza głównymi silnikami elektrycznym dodatkowe silniki elektryczne małej mocy (tzw. "creeping motor"), zazwyczaj połączone z wałem napędowym przekładnią pasową i prostym sprzęgłem. Umożliwiały one pływanie podwodne z małą prędkością (rzędu 3 węzłów), przy niewielkim wydatku energii z baterii oraz, co najważniejsze, minimalnym poziomie hałasu zapewnianym przez giętkie mocowanie i niewielkie rozmiary. Użycie tego typu silników zapoczątkowano na niemieckich okrętach typów XXI (dwa SSW GW323/28 o mocy 323 KM) oraz XXIII pod koniec II wojny światowej, było kontynuowane na okrętach radzieckich (projekt 613 – dwa silniki PG-103 z przekładnią pasowo-klinową o mocy 50 KM). Wprowadzenie nowocześniejszego układu okrętu wzorowanego na USS Albacore i siłowni jednowałowej z nowocześniejszym, pojedynczym silnikiem elektrycznym zakończyło stosowanie osobnych silników ruchu ekonomicznego.

</doc>
<doc id="93110" url="https://pl.wikipedia.org/wiki?curid=93110" title="Choroby psychiczne">
Choroby psychiczne



</doc>
<doc id="93112" url="https://pl.wikipedia.org/wiki?curid=93112" title="Wał Trzebnicki">
Wał Trzebnicki

Wał Trzebnicki (318.4) – pas wzniesień (wał) morenowych ukształtowany w okresie zlodowacenia środkowopolskiego. Rozciąga się od Ostrowa Wielkopolskiego na wschodzie po Łęknicę na zachodzie. Ogranicza od północy Nizinę Śląską. 
Rzeka Bóbr dzieli Wał Trzebnicki na zachodnie (lewobrzeżne) Wzniesienia Żarskie i wschodnie (prawobrzeżne) Wzgórza Dalkowskie. Ponadto wyróżnia się: 

</doc>
<doc id="93114" url="https://pl.wikipedia.org/wiki?curid=93114" title="Silnik tłokowy">
Silnik tłokowy

Silnik tłokowy – silnik, który do wytwarzania pracy wykorzystuje tłoki poruszające się w cylindrach. Tłoki najczęściej są połączone z wałem korbowym, od którego odbierany jest moment obrotowy.
Najbardziej znanymi silnikami tłokowymi są spalinowe silniki tłokowe i silniki parowe tłokowe, jednak termin ten przypisywany jest najczęściej już tylko tym pierwszym, między innymi dlatego, że już dawno porzucono prace rozwojowe maszyn parowych.

</doc>
<doc id="93116" url="https://pl.wikipedia.org/wiki?curid=93116" title="Svendborg">
Svendborg

Svendborg to duńskie miasto leżące na południowym wybrzeżu wyspy Fionia, stolica gminy Svendborg (region Dania Południowa, dawniej okręg Fionia).
Svendborg, założony w 1229, prawa miejskie uzyskał w 1253 z nadania króla Waldemara II Zwycięskiego. Z powodu swojego strategicznego położenia, wielokrotnie oblegany, niszczony i odbudowywany.
W 1904 kapitan Peter Mærsk-Møller oraz jego syn, Arnold Peter Møller założyli w Svendborgu firmę spedycyjną (ich pierwszy statek nazywał się właśnie "Svendborg"), która dała początek istniejącej do dziś kompanii spedycyjnej A.P. Moller-Maersk Group, zatrudniającej obecnie ok. 100 000 pracowników w 125 krajach świata.
Obecnie Svendborg stanowi ważny punkt na mapie duńskiego przemysłu stoczniowego, posiada również duży port rybacki. W Svendborgu swoją siedzibę ma muzeum morskie, największą atrakcją turystyczną miasta jest kościół romański pod wezwaniem św. Mikołaja, wybudowany ok. 1220. Jednym z najstarszych zachowanych budynków w mieście jest wybudowany w 1560 dom Anne Hvides Gaard, obecnie przemieniony w muzeum.
W 2000 Svendborg uznany został "Miastem roku" w Danii. Polska posiada tam konsulat honorowy.

</doc>
<doc id="93117" url="https://pl.wikipedia.org/wiki?curid=93117" title="John Peel (prezenter)">
John Peel (prezenter)

John Peel (ur. 30 sierpnia 1939 w Heswall w hrabstwie Merseyside, zm. 25 października 2004 w Cuzco w Peru) – brytyjski prezenter radiowy i dziennikarz muzyczny, związany z BBC. 
Podczas swej 40-letniej kariery, zajmował się propagowaniem nowatorskich nurtów muzycznych i wykonawców. Wywarł znaczący wpływ na scenę rockową w Wielkiej Brytanii jako DJ stacji BBC Radio 1, dla której rejestrował sesje nagraniowe młodych artystów solowych i zespołów, tak ważnych jak The Birthday Party, Captain Beefheart and His Magic Band, The Cure, PJ Harvey, Joy Division, Killing Joke, Napalm Death, Carcass, Soft Machine, The Meteors czy The Undertones.
Zmarł na atak serca podczas wakacji w Peru. W 2012 jego imieniem nazwano nowe skrzydło Broadcasting House, głównej siedziby BBC w Londynie. 

</doc>
<doc id="93118" url="https://pl.wikipedia.org/wiki?curid=93118" title="Jerzy Ustupski">
Jerzy Ustupski

Jerzy Ustupski (ur. 1 kwietnia 1911 w Zakopanem, zm. 25 października 2004 tamże) – narciarz i wioślarz, brązowy medalista olimpijski.
Życiorys.
Największe sukcesy odnosił jako wioślarz, zdobywając brązowy medal w dwójce podwójnej, z Rogerem Vereyem, na igrzyskach olimpijskich w Berlinie w 1936 r. Ukończył edukację w Centralnym Instytucie Wychowania Fizycznego w Warszawie i został nauczycielem wychowania fizycznego. Narciarstwo uprawiał w zakopiańskim Sekcji Narciarskiej Polskiego Towarzystwa Tatrzańskiego, a po przeniesieniu się do Krakowa zaczął trenować wioślarstwo w AZS Kraków. Największe sukcesy sportowe odnosił w dwójce podwójnej z Rogerem Vereyem. Sześć razy zdobyli tytuł mistrza Polski. W 1935 roku sięgnęli po mistrzostwo Europy. Trzy lata wcześniej wywalczyli trzecie miejsce w mistrzostwach kontynentu.
Latem Jerzy Ustupski wiosłował, a zimą uprawiał narciarstwo. Był bliski udziału także w zimowych igrzyskach w Garmisch-Partenkirchen 1936, zgłoszono go do igrzysk, miał przygotowane wszystkie dokumenty, ale tuż przed wyjazdem do Niemiec, podczas obozu narciarskiego (Dolina Pięciu Stawów Polskich) miał upadek (połamał żebra) i pozostał w kraju (sztafeta, w której miał startować, zajęła 7. miejsce).
W czasie II wojny światowej działał w Armii Krajowej pod pseudonimem "Tatar", został osadzony w krakowskim więzieniu Montelupich. Miał być następnie przewieziony do obozu w Oświęcimiu, ale uciekł z transportu. Pod koniec wojny w stopniu plutonowego wziął udział w powstaniu warszawskim jako radiotelegrafista AK pod pseudonimem "Krzyś". Po wojnie został dyrektorem Uzdrowiska Karpacz. Potem był burmistrzem Zakopanego (1948) oraz przez kilkanaście lat dyrektorem zakopiańskiego Centralnego Ośrodka Sportu. Taternik i ratownik górski. Działacz społeczny, był m.in. członkiem zakopiańskiego oddziału Związku Bojowników o Wolność i Demokrację, Związku Kombatantów RP i Byłych Więźniów Politycznych i Związku Podhalan.
Odznaczony między innymi Krzyżem Walecznych, Krzyżem Powstańczym i Krzyżem Komandorskim z Gwiazdą Orderu Odrodzenia Polski (1998).
Rodzinne tradycje narciarskie podtrzymywała córka Hanna – brązowa medalistka Uniwersjady w Szpindlerowym Młynie (1964) w sztafecie 3 × 5 km.
Pochowany został na Cmentarzu Zasłużonych na Pęksowym Brzyzku w Zakopanem (sektor L, rząd II, grób nr 27).

</doc>
<doc id="93119" url="https://pl.wikipedia.org/wiki?curid=93119" title="Stopień ochrony IP">
Stopień ochrony IP

Stopień ochrony IP (, czasami "Ingress Protection Rating") – parametr charakteryzujący obudowę urządzenia elektrycznego, informujący o poziomie zabezpieczenia użytkownika przed dostępem do niebezpiecznych części oraz samego urządzenia przed penetracją czynników zewnętrznych.
Oznaczenia.
Kod IP składa się z liter IP, dwóch cyfr charakterystycznych i opcjonalnie z dwóch liter – dodatkowej i uzupełniającej.
Znaczenie poszczególnych znaków:
Uwagi
Niemiecka norma DIN 40050-9 definiuje dodatkowe oznaczenia:

</doc>
<doc id="93120" url="https://pl.wikipedia.org/wiki?curid=93120" title="Julian Hunte">
Julian Hunte

Julian Robert Hunte (ur. 14 marca 1940 w Castries) – polityk i dyplomata Saint Lucia.
Od kwietnia 2001 do października 2004 był ministrem spraw zagranicznych. W 2003 wybrany na przewodniczącego 58. Sesji Zwyczajnej Zgromadzenia Ogólnego Narodów Zjednoczonych.
Od 1967 aktywny w polityce. Był radnym i burmistrzem Castries. Od 1978 członek Partii Pracy, w 1984 wybrany na przewodniczącego partii. W latach 1987-1996 lider opozycji w parlamencie, od 2001 senator i minister spraw zagranicznych. Kierował także instytucjami bankowymi Saint Lucia. W młodości był członkiem kadry narodowej w krykiecie, w późniejszych latach przewodniczącym Narodowej Federacji Krykieta. W czerwcu 1979 odznaczony został Orderem Imperium Brytyjskiego.

</doc>
<doc id="93121" url="https://pl.wikipedia.org/wiki?curid=93121" title="Pełcznica">
Pełcznica

Linki zewnętrzne.
zobacz też:

</doc>
<doc id="93123" url="https://pl.wikipedia.org/wiki?curid=93123" title="Dobrzyń nad Wisłą">
Dobrzyń nad Wisłą

Dobrzyń nad Wisłą – miasto w Polsce położone w województwie kujawsko-pomorskim, w powiecie lipnowskim, siedziba władz miejsko-wiejskiej gminy Dobrzyń nad Wisłą. Położone nad rzeką Wisłą nieco powyżej Włocławka, niedaleko Zbiornika Włocławskiego (zwanego też Jeziorem Włocławskim). W latach 1975–1998 miasto administracyjnie należało do województwa włocławskiego.
Dobrzyń uzyskał lokację miejską przed 1239 rokiem. Był miastem królewskim Korony Królestwa Polskiego. Miejsce obrad sejmików elekcyjnych ziemi dobrzyńskiej od XVI wieku do pierwszej połowy XVIII wieku. Miasto rządowe Królestwa Kongresowego położone było w 1827 roku w powiecie lipnowskim, obwodzie lipnowskim województwa płockiego.
Według danych GUS z 31 grudnia 2019 r. Dobrzyń nad Wisłą liczył 2117 mieszkańców.
15 sierpnia jest Świętem Miasta Dobrzynia nad Wisłą.
Według legendy w Dobrzyniu nad Wisłą urodziła się Nawojka.
Historia.
Pierwsza wzmianka o Dobrzyniu (jako "Dobrin") pochodzi z 1065 r. W XI w. istniał tu gród kasztelański. Od 1228 r. było to miejsce osadzenia przez Konrada Mazowieckiego rycerzy zakonników zwanych braćmi dobrzyńskimi. Później stolica ziemi dobrzyńskiej.
Miasto powstało przed 1230 r. prawdopodobnie na prawie lubeckim z inspiracji zakonu braci dobrzyńskich, władających tym terytorium przed Krzyżakami, gdyż w 1230 r. pojawił się Wojciech, sołtys z nieokreślonej miejscowości, identyfikowanej w literaturze z Dobrzyniem. Krzyżacy jako władcy ziemi dobrzyńskiej przed rokiem 1235 nadali mieszczanom dobrzyńskim bliżej nieokreślone prawa, dotychczas nieznane w tej dzielnicy. Późniejsze źródła informują o funkcjonowaniu miasta na prawie niemieckim. W 1239 r. pojawił się sołtys dobrzyński Konrad. W kopii dokumentu z błędną datą roku 1296 figuruje sołtys dobrzyński Gocwin, lecz została ona sprostowana na rok 1306. Na jakiś czas przed rokiem 1319 sołtysi dobrzyńscy przemienili się w wójtów. W 1322 r. wzmiankowany jest wójt dobrzyński Lemko.
14 września 1323 r. Litwini spalili miasto, a wielu mieszkańców zginęło bądź dostało się do niewoli (Piotr z Dusburga podaje nawet 2000 osób). Miasto przez długi czas nie podźwignęło się z ruin, chociaż nie utraciło praw miejskich.
W czasie najazdu krzyżackiego i walk o gród w Dobrzyniu w marcu 1329 r. zginął wójt dobrzyński, trafiony kamieniem wyrzuconym z machiny oblężniczej. W końcu XIII i na początku XIV w. (lata 1288-1327 i 1343-1352) była to siedziba udzielnych książąt dobrzyńskich (od 1306 r. pod zwierzchnictwem Królestwa Polskiego). W 1327 r. Dobrzyń został włączony do Królestwa Polskiego przez Władysława Łokietka.
W marcu 1329 r. Krzyżacy po oblężeniu opanowali zamek w Dobrzyniu i w 1330 r. osadzili w nim komtura. Po pokoju w Kaliszu między Kazimierzem Wielkim i Krzyżakami, Dobrzyń wrócił pod zwierzchnictwo Polski. W 1352 r. zmarł książę Kazimierz dobrzyński, w związku z czym Kazimierz Wielki wcielił Dobrzyń do Królestwa Polskiego. Krótka reaktywacja księstwa nastąpiła w latach 1379-1391 pod rządami księcia opolskiego Władysława Opolczyka, który otrzymał Dobrzyń od polskiego króla Ludwika Węgierskiego.
Zapewne około 1388 r. w mieście założono klasztor franciszkański. W 1390 roku  Władysław Opolczyk nadał im pewne grunta, a w 1395 roku Wojciech z Chełmicy Małej herbu Nałęcz z rodziną nadał zakonnikom 60 grzywien na budowę klasztornego kościoła. Za ciemiężenie poddanych władzę nad Dobrzyniem odebrał Opolczykowi Władysław Jagiełło, w związku z czym Władysław Opolczyk oddał prawa do Dobrzynia w zastaw Krzyżakom za 40 tys. florenów. Spowodowało to konflikt prawny między Polską i zakonem krzyżackim, ponieważ Opolczyk dokonał felonii, czyli złamania obowiązków wasala. Wkrótce Krzyżacy opanowali Dobrzyń. W dniu 10 czerwca 1405 r. Dobrzyń został wykupiony przez Polskę. Po wybuchu wielkiej wojny zamek w Dobrzyniu został 20 sierpnia 1409 r. zdobyty przez Krzyżaków przy użyciu artylerii. Miasto zostało spalone, a dowodzący obroną starosta Jan Chełmicki z Płomian ścięty przez Krzyżaków.
Do Polski Dobrzyń został przyłączony ostatecznie na mocy I pokoju toruńskiego w 1411 r. W granicach Polski stał się jednym z trzech miast w ziemi dobrzyńskiej, w których zorganizowano sąd ziemski (przetrwał on do końca I Rzeczypospolitej). Znaczenie miasta Dobrzynia spadło po potopie szwedzkim, kiedy miasto zostało zrabowane i spalone.
W 1807 r. Dobrzyń został włączony do Księstwa Warszawskiego.
Niemcy podczas okupacji zmienili nazwę miasta na niem. "Dobrin an der Weichsel" (1939–1945).
Obecnie jest lokalnym ośrodkiem handlowo-usługowym z nielicznymi zakładami przemysłowymi (zakład obuwniczy, spółdzielnia rybacka, rzeźnia, młyn).
Demografia.
Według danych z 30 czerwca 2007 miasto miało 2246 mieszkańców.
Szlaki turystyczne.
Przez miasto przebiega:
Edukacja.
W mieście znajduje się:
Działa tutaj również przyszkolne obserwatorium astronomiczne zrealizowana w ramach projektu Astrobaza Kopernik.

</doc>
<doc id="93126" url="https://pl.wikipedia.org/wiki?curid=93126" title="Tkanki zwierzęce">
Tkanki zwierzęce



</doc>
<doc id="93128" url="https://pl.wikipedia.org/wiki?curid=93128" title="Nabłonek">
Nabłonek



</doc>
<doc id="93130" url="https://pl.wikipedia.org/wiki?curid=93130" title="Warystor">
Warystor

Warystor – półprzewodnikowy podzespół elektroniczny (rezystor), o nieliniowej charakterystyce rezystancji, zależnej od napięcia elektrycznego. Dla małych napięć wykazuje on dużą rezystancję, gdy napięcie przekroczy pewną wartość, charakterystyczną dla danego typu warystora, jego rezystancja szybko maleje, z początkowych setek kiloomów do zaledwie kilkunastu omów.
Warystory stosowane są jako elementy zabezpieczenia odbiorników przed zbyt wysokim napięciem. Gdy napięcie przekroczy zadaną wartość, płynie przez niego duży prąd powodujący przejęcie energii impulsu, a nawet przepalenie lub rozłączenie bezpiecznika, co jest równoznaczne z wyłączeniem urządzenia (tylko wtedy, gdy pracuje on jako zabezpieczenie przeciwprzepięciowe, a więc połączony jest równolegle ze źródłem napięcia). W trakcie pracy jako ogranicznik przepięć (połączenie szeregowe pomiędzy piorunochronem a uziemieniem) jego mała rezystancja, wywołana ogromnym napięciem pioruna, pozwala na swobodny przepływ prądu do ziemi.
Warystory wytwarzane są metodą spiekania sprasowanych proszków tlenków cynku i bizmutu.
Charakterystyka.
Charakterystykę prądowo-napięciową warystora można opisać równaniem:
gdzie:

</doc>
<doc id="93131" url="https://pl.wikipedia.org/wiki?curid=93131" title="Tkanka łączna">
Tkanka łączna

Tkanka łączna właściwa.
Tkanka łączna (łac. "textus connectivus") – jedna z podstawowych tkanek zwierzęcych. Jest charakterystyczna dla zwierząt przechodzących dwie fazy gastrulacji i powstaje z mezenchymy, choć niektóre komórki pochodzą z neuroektodermy.
Komórki tkanki łącznej wytwarzają dużą ilość substancji międzykomórkowej, która wypełnia przestrzenie między nimi i składa się z istoty podstawowej oraz włókien kolagenowych. Tkanka łączna ma za zadanie spajać różne typy innych tkanek, zapewniać podporę narządom i ochraniać wrażliwe części organizmu.
Wygląd tkanki łącznej zależy od obfitości substancji międzykomórkowej.
Tkanka łączna właściwa dzieli się na:
Tkanka łączna galaretowata.
Tkanka łączna galaretowata zbudowana jest z komórek gwiaździstych oblanych dużą ilością substancji międzykomórkowej.
Tkanka łączna oporowa.
Tkanka ta, zwana również szkieletową lub podporową, występuje głównie u kręgowców. Tkankę łączną oporową dzielimy na tkankę kostną i tkankę chrzęstną. Zapewnia ona podporę organizmu i ochronę mechaniczną.
Tkanka łączna chrzęstna.
Nie jest unaczyniona ani unerwiona. Należy do najgęstszych tkanek łącznych i występuje przede wszystkim u kręgowców; u bezkręgowców występuje tylko u niektórych pierścienic morskich, mięczaków i bezczaszkowców. W substancji międzykomórkowej znajdują się zaokrąglone zwykle komórki (chondrocyty); czasem też występują włókna sprężyste lub klejorodne. Dzieli się ona na:
Charakteryzuje się obecnością większej lub mniejszej ilości włókien (głównie kolagenowych) w substancji międzykomórkowej; komórki wydłużone i stosunkowo nieliczne Znajduje się w miejscach przyczepu ścięgien do kości oraz w krążkach międzykręgowych.
Zawiera włókna kolagenowe, ulega mineralizacji. Buduje powierzchnie stawowe i przymostkowe części żeber. Występuje też w części chrzęstnej nosa, oskrzelach.
Występuje w małżowinie usznej ssaków oraz w chrząstkach krtani, ścianie przewodu słuchowego zewnętrznego, trąbki słuchowej i nagłośni. Zawiera liczne włókna elastyczne, nie ulega mineralizacji.
Tkanka kostna.
To jeden z wielu szczególnych rodzajów tkanki łącznej; charakteryzuje się tym, że substancja międzykomórkowa jest przesycona solami wapnia (fosforan, węglan) i tworzy wokół kanałów naczyniowych (A) koncentrycznie ułożone blaszki tworzące większe, walcowate jednostki strukturalne; między blaszkami, w jamkach kostnych (B), rozlokowane są komórki tworzące tkankę kostną: osteocyty, osteoblasty, osteoklasty, komórki osteogenne. Tkankę kostną można podzielić na: grubowłóknistą (włókna kolagenowe nie są uporządkowane, występuje u niższych kręgowców i zarodków wyższych kręgowców) i blaszkowatą (włókna kolagenowe są skierowane w tym samym kierunku, co czyni komórki silniejszymi, występuje u dorosłych wyższych kręgowców).
Tkanka tłuszczowa.
Komórki tej tkanki gromadzą tłuszcz, który może być wykorzystywany przez organizm jako źródło energii potrzebnych do normalnego funkcjonowania. Tkanka ta występuje pod skórą kręgowców, a także wokół serca i nerek. Jej głównym zadaniem jest zatrzymywanie ciepła w organizmie.
Krew.
Krew składa się z:
Krew transportuje tlen do tkanek oraz odprowadza z nich dwutlenek węgla i inne produkty przemian zachodzących w organizmie. Erytrocyty zawierają czerwony barwnik (hemoglobinę), dzięki któremu transportują tlen. Krwinki białe pełnią funkcje obronne organizmu przed mikroorganizmami. Płytki krwi biorą udział w krzepnięciu krwi.
Chłonka.
Chłonka (limfa) to płyn tkankowy spływający do naczyń chłonnych, tworzących układ naczyń limfatycznych. Rozprowadza po organizmie limfocyty zabierane z węzłów chłonnych. Bierze także udział w transporcie tłuszczów pokarmowych, stąd jej lekko żółtawe zabarwienie.
Zawiera wodę i sole mineralne, białka, tłuszcze oraz dużą ilość krwinek białych. Odgrywa ważną rolę w utrzymywaniu płynów w organizmie.
Hemolimfa.
Hemolimfa jest tkanką płynną, która występuje u niektórych zwierząt bezkręgowych o otwartym układzie krwionośnym, m.in. u stawonogów i mięczaków.
Jej charakterystycznymi składnikami są zdolne do fagocytozy komórki pełzakowate, a także rozpuszczone w osoczu barwniki przenoszące tlen i dwutlenek węgla. Pełni funkcję analogiczne do krwi i limfy kręgowców.
Mezenchyma.
Mezenchyma to tkanka łączna zarodkowa (występuje tylko w okresie zarodkowym).

</doc>
<doc id="93132" url="https://pl.wikipedia.org/wiki?curid=93132" title="Bill Nicholson">
Bill Nicholson

William Edward (Bill) Nicholson (ur. 26 stycznia 1919, Scarborough, Yorkshire; zm. 23 października 2004 w Hertfordshire) – angielski piłkarz i trener, mistrz Anglii, zdobywca Pucharu Zdobywców Pucharów i Pucharu UEFA.
Był od 16 roku życia związany z klubem Tottenham Hotspur. Podczas II wojny światowej służył w wojsku jako instruktor wychowania fizycznego. Powrócił do pierwszego składu Tottenhamu w 1946, był środkowym pomocnikiem, przesuniętym w kolejnych latach na prawe skrzydło. W sezonie 1950/1951 zdobył wraz z klubem mistrzostwo Anglii.
19 maja 1951 debiutował w reprezentacji narodowej, w meczu z Portugalią; mimo udanego występu - już 19 sekund po wejściu na boisku, w pierwszym swoim kontakcie z piłką, zdobył bramkę - był to jego jedyny mecz w zespole narodowym. Na przeszkodzie reprezentacyjnej karierze stanęły kontuzje, silna konkurencja (jego rywalem do miejsca w składzie był słynny Billy Wright) oraz fakt, że wielokrotnie nad reprezentowanie kraju przedkładał występy w klubie.
Jeszcze jako zawodnik ukończył w federacji angielskiej kurs trenerski i został włączony do sztabu szkoleniowego Tottenhamu. W 1955 awansował na stanowisko głównego trenera, a 11 października 1958 - na menedżera zespołu. Doprowadził Tottenham do serii sukcesów - w 1961 klub świętował dublet, mistrzostwo i Puchar Anglii (pierwsze takie osiągnięcie w lidze angielskiej w XX wieku), 1962 Puchar Anglii został obroniony, a w europejskim Pucharze Mistrzów osiągnięto półfinał (porażka z Benficą). W 1963 Tottenham jako pierwszy klub angielski zdobył jeden z europejskich pucharów - Puchar Zdobywców Pucharów, po efektownym zwycięstwie nad hiszpańskim Atletico Madryt w finale (5:1). W kolejnych latach sukcesów było nieco mniej, jednak osiągnięto m.in. po raz trzeci Puchar Anglii (1967), dwukrotnie Puchar Ligi Angielskiej (1970 i 1973), wreszcie Puchar UEFA (1972, w pierwszych rozgrywkach pod tą nazwą, w miejsce dotychczasowego Pucharu Miast Targowych).
Sukcesy Tottenhamu miały swoją cenę; styl gry uchodził za wyjątkowo brutalny, o czym przekonali się m.in. piłkarze Górnika Zabrze w I rundzie Pucharu Mistrzów w 1962. W pierwszym pojedynku pucharowego dwumeczu Górnik (wyjątkowo na stadionie w Chorzowie) prowadził po 50 minutach już 4:0; zespół angielski w odpowiedzi przyjął taktykę ostrego faulowania, co spowodowało poważne kontuzje dwóch piłkarzy Górnika (Jana Kowalskiego i Jerzego Musiałka). Wobec niemożności dokonania zmian (ówczesny regulamin nie dopuszczał jeszcze takiej sytuacji) polski zespół kończył mecz w osłabieniu i stracił dwie bramki. Mimo końcowego zwycięstwa 4:2 Górnik odpadł po wysokiej porażce w rewanżu (1:8).
We wrześniu 1974 Nicholson zrezygnował z pracy w Tottenhamie i przeniósł się do West Ham United, gdzie był asystentem pierwszego trenera. W 1976 powrócił do Tottenhamu na stanowisko doradcy szkoleniowego, zajmował się m.in. wyszukiwaniem talentów do gry w drużynie. Za jego namową w Tottenhamie grali m.in. Graham Roberts, Tony Galvin, Gary Mabbutt.
W 1991 Nicholsona uhonorowano tytułem prezydenta klubu, a w 1999 ulicę prowadzącą na stadion Tottenhamu nazwano jego nazwiskiem ("Bill Nicholson Way").

</doc>
<doc id="93133" url="https://pl.wikipedia.org/wiki?curid=93133" title="Tkanka nabłonkowa">
Tkanka nabłonkowa

Tkanka nabłonkowa, tkanka graniczna, nabłonek (łac. "epithelium -" nabłonek, łac. "textus epithelialis -" tkanka nabłonkowa) – jeden z czterech głównych typów tkanek zwierzęcych, jest pierwszą tkanką pojawiającą się w zarodku.
Zawiązki nabłonka pojawiają się już w stadium blastuli, ale może się on różnicować znacznie później z listków zarodkowych: ektodermy, entodermy, mezodermy. Może to też zależeć od grupy systematycznej zwierzęcia i narządu.
Tkanki nabłonkowe dzieli się ze względu na ich budowę i pełnione funkcje. Wyróżnia się zatem:
Budowa.
Komórki tkanki nabłonkowej stanowią główną masę nabłonka, a ilość substancji międzykomórkowej między nimi jest minimalna (w przeciwieństwie do tkanki łącznej). Ściśle przylegają do leżącej poniżej błony podstawnej lub otaczającej substancji pozakomórkowej. Komórki nabłonka połączone są specjalnymi złączami - desmosomami, a czasem granica między nimi (czyli błona komórkowa) całkiem zanika i powstaje tzw. syncycjum (inaczej zespólnia lub syncytium). Komórki przylegają do siebie ściśle dzięki mechanizmom łączącym cytoszkielety sąsiadujących komórek. Połączenia między nimi stanowią: połączenia zamykające, zwierające oraz połączenia typu nexus blue.
Funkcje.
Nabłonek pełni przede wszystkim funkcję ochronną. Może pełnić też wiele innych funkcji, m.in. bierze udział we wchłanianiu pokarmu, chroni przed inwazją mikroorganizmów, bierze udział w wymianie gazów i wydalaniu. Jest to możliwe przez to, że jego komórki wytwarzają wiele dodatkowych tworów komórkowych, takich jak mikrokosmki (zwiększające powierzchnię wchłaniania), rzęski i wici (umożliwiające ruch substancji lub komórki), włoski (pełniące funkcję ochronną) itp.
Ze względu na różne funkcje, nabłonki można podzielić na:

</doc>
<doc id="93135" url="https://pl.wikipedia.org/wiki?curid=93135" title="Rzęski">
Rzęski



</doc>
<doc id="93138" url="https://pl.wikipedia.org/wiki?curid=93138" title="Godawari">
Godawari

Godawari – rzeka w środkowych Indiach, o długości 1448 km i powierzchni dorzecza 313 tys. km². Średni roczny przepływ przy ujściu wynosi 3980 tys. m³/s.
Jej źródła znajdują się na wschodnich stokach Ghatów Zachodnich. Płynie w kierunku południowo-wschodnim w poprzek Półwyspu Indyjskiego, przez wyżynę Dekan i Ghaty Wschodnie. Uchodzi deltą (połączoną kanałem z rzeką Kryszna) do Zatoki Bengalskiej (wybrzeże Madhya Pradesh).
Główne dopływy to:
W dolnym biegu żeglowna i wyzyskiwana do nawadniania pól. Występują na niej sezonowe wezbrania, a nawet powodzie. Głównym miastem nad Godawari jest Rajmandri.
Godavari to jedna z siedmiu świętych rzek hinduizmu.

</doc>
<doc id="93141" url="https://pl.wikipedia.org/wiki?curid=93141" title="PARC">
PARC



</doc>
<doc id="93142" url="https://pl.wikipedia.org/wiki?curid=93142" title="Sachsenhausen (KL)">
Sachsenhausen (KL)

Konzentrationslager Sachsenhausen – niemiecki nazistowski obóz koncentracyjny założony w lipcu 1936 w miejscowości Sachsenhausen (obecnie dzielnica Oranienburga), około 30 km na północ od Berlina. Funkcjonował do 22 kwietnia 1945.
Historia obozu.
Obóz został założony z rozkazu Heinricha Himmlera, tuż po objęciu przez niego kierownictwa całego aparatu policyjnego III Rzeszy. Obóz założono nieopodal Oranienburga, do którego przeniesiono inspektorat nadzoru nad wszystkimi obozami koncentracyjnymi Rzeszy.
Komendantami obozu Sachsenhausen byli:
Obóz został zbudowany przez więźniów KL Esterwegen na obszarze zamkniętym w równoramiennym trójkącie w środku podstawy którego umieszczono wieżę A z bramą wejściową. Później obóz rozbudowywano.
SS uważała Sachsenhausen, za H. Himmlerem, za wzorcowy obóz pod względem organizacyjnym. Stąd już w 1938 r. w wydzielonych budynkach na terenie obozu został pomieszczony Inspektorat Obozów koncentracyjnych ("Inspektion der Konzentrationslager"), zarządzający wszystkimi niemieckimi obozami koncentracyjnymi, w tym również zlokalizowanymi w okupowanej Polsce. Szkoliło się tu wielu komendantów i wysokich funkcjonariuszy SS, którzy później obejmowali funkcje w innych obozach (m.in. Rudolf Höß – późniejszy komendant KL Auschwitz).
W obozie Sachsenhausen dokonywano zbrodniczych eksperymentów medycznych na więźniach, które często kończyły się śmiercią lub kalectwem. 
W latach 1942–1944, w wydzielonych dodatkowym ogrodzeniem barakach 18 i 19, około 140 więźniów, pracowało nad fałszowaniem funtów brytyjskich, paszportów, wiz, pieczęci i innych dokumentów. W przypadku funtów sfałszowane banknoty praktycznie nie różniły się od oryginałów. Fakt ten upamiętnia obecnie skromna ekspozycja na terenie obozu.
Na początku 1945 roku w obozie znajdowało się prawie 60 000 więźniów, a dalsze 20 000 w podobozach. Po przekroczeniu Odry przez Armię Czerwoną, rozpoczęto ewakuację obozu w dniu 1 lutego 1945. Więźniów niezdolnych do marszu wymordowano, innych popędzono w „marszach śmierci” do innych obozów, m.in. do KL Mauthausen-Gusen oraz Bergen-Belsen. Na początku kwietnia 1945 r. obóz został zbombardowany przez lotnictwo alianckie (ze względu na fabrykę granatników). Zginęło około 800 więźniów.
Obóz został wyzwolony 22 kwietnia 1945 r. przez oddziały 2 Warszawskiej Dywizji Piechoty im. Henryka Dąbrowskiego Wojska Polskiego oraz Armii Czerwonej. W obozie w tym momencie znajdowało się jedynie 3000 więźniów, z których kilkaset zmarło w okresie kilku tygodni po wyzwoleniu.
Obozowi podlegała ponad setka podobozów i komand zewnętrznych. Więźniowie byli używani do pracy niewolniczej dla niemieckich przedsiębiorstw, m.in. zakładów lotniczych Heinkel w Oranienburgu czy fabryki Siemens, lub AEG w niedalekim Berlinie.
Funkcjonowanie obozu na przełomie 1939/1940 roku szczegółowo opisał we wspomnieniach Jan Gwiazdomorski. Główną formą udręczenia fizycznego więźniów w obozie, zwłaszcza w okresie zimowym, były odbywające się trzy razy dziennie długotrwałe apele pod gołym niebem, na mrozie i śniegu, przy braku ciepłej odzieży i niewystarczającym wyżywieniu. Na apelach przeliczano uszeregowanych więźniów, przy tym nad niektórymi znęcano się lub karano ich. Apel poranny trwał około 30 minut, południowy około 20 minut i wieczorny około 45 minut, bywały one również przedłużane. Zimno panowało również w barakach, więźniowie oprócz bielizny mieli jedynie koce. Jedzenie było niewystarczające i złej jakości, wśród więźniów stale panował głód. Więźniowie poddawani byli poniżającemu traktowaniu, byli bici bez powodów lub zmuszani do wyczerpującego wysiłku fizycznego przez esesmanów lub personel nadzorczy rekrutujący się z więźniów, często okrutnych przestępców. Część więźniów kierowana była do pracy niewolniczej w ciężkich warunkach, pracując m.in. w klinkierni w okolicy obozu. Więźniowie niepracujący byli zmuszani do stania w barakach w godzinach pracy, w ramach tzw. "Stehkommando". Zimno i niedożywienie sprzyjały chorobom, zwłaszcza objawiającym się biegunką, przy jedynie iluzorycznej opiece medycznej w szpitalu obozowym, tzw. rewirze.
Więźniowie i ofiary.
Więźniami byli obywatele wielu narodowości: Polacy, Niemcy, jeńcy sowieccy, Romowie, Sinti, później Żydzi. Był to obóz tzw. „zielony”, czyli przebywali w nim na początku więźniowie „nie-polityczni”, jak również lotnicy brytyjscy czy dzieci oraz Świadkowie Jehowy.
Polacy byli, obok Austriaków, pierwszymi obcokrajowcami, którzy tu zostali osadzeni. Wkrótce po wybuchu II wojny światowej, od 28 września 1939 przetrzymywano w obozie kilkaset osób narodowości polskiej mieszkających i pracujących przed wojną w Westfalii, głównie górników biorących udział w działalności polskich stowarzyszeń. Do zimy 1939 roku Polacy z Niemiec i okupowanej Polski stali się liczną mniejszością w obozie. 28 listopada 1939 do obozu trafił transport polskich profesorów i innych pracowników nauki z Krakowa aresztowanych w ramach "Sonderaktion Krakau". Pierwszy transport więźniów z warszawskiego więzienia Pawiaka wyruszył 2 maja 1940 roku. Niemcy skierowali do niego ośmiuset więźniów politycznych z grona polskiej inteligencji aresztowanych w ramach Intelligenzaktion. W 1941 r. do obozu trafiła grupa łódzkiej młodzieży męskiej, aresztowana w maju 1940 r. podczas dużej akcji represyjnej łódzkiego gestapo przeciwko niej. Najpierw osadzono ich w KL Dachau.
W Sachsenhausen więziono 169 profesorów i pracowników naukowych Uniwersytetu Jagiellońskiego i Akademii Górniczo-Hutniczej w Krakowie, z których 120 zwolniono 8 lutego 1940 po osobistej interwencji Benito Mussoliniego.
Jesienią 1939 do obozu trafili czescy studenci, uwięzieni w odwet za gromadny pogrzeb Jana Opletala.
Wśród wybitnych ludzi polskiej nauki, którzy zostali zamordowani lub zmarli w wyniku ciężkich warunków obozowych, byli m.in.:
W obozie tym był także przetrzymywany biskup polskiego Kościoła Ewangelickiego – Juliusz Bursche i jego trzej przyrodni bracia: Edmund (pastor), Alfred (adwokat) i Teodor (architekt – jedyny z braci, który przeżył okupację), a także ks. Jerzy Kahané i ks. Waldemar Preiss.
Zginęli tu:
W KL Sachsenhausen prawie całą wojnę spędzili m.in. były premier Hiszpanii Francisco Largo Caballero, były kanclerz Austrii Kurt Schuschnigg oraz przywódca Organizacji Ukraińskich Nacjonalistów (OUN) Stepan Bandera.
Więźniami tego obozu byli również Ślązacy – powstańcy śląscy sprzed wojny, osadzeni tam i zamordowani w okresie drugiej wojny światowej.
Przeciętnie w obozie przebywało około 50 000 – ogółem przez KL Sachsenhausen i jego filie przeszło ich ponad 200 000, z których dziesiątki tysięcy zginęły, choć dokładną liczbę ofiar trudno ustalić.
Więźniów wykorzystywano do pracy niewolniczej, podczas której byli oni mordowani oraz umierali z wycieńczenia i chorób.
Dzieje powojenne.
Tereny obozu zostały wykorzystane przez Rosjan. Sowieci utworzyli tu jeden z dziesięciu tajnych obozów istniejących na terenie podległych im obszarów Niemiec. Umieszczano w nim funkcjonariuszy NSDAP, osoby podejrzane o opór przeciwko sowieckiej okupacji Niemiec, żołnierzy Armii Czerwonej, których podejrzewano o dezercję lub kontakty ze światem kapitalistycznym. Utworzono też szpital dla żołnierzy sowieckich zarażonych chorobami wenerycznymi na skutek masowych gwałtów, których dopuszczali się na Niemkach. Obóz, teraz wzorowany na gułagach, istniał do 1950 roku. Przeszło przezeń około 60 000 osób, z czego 12 000 zmarło na skutek chorób, wycieńczenia, głodu. Przy likwidacji obozu w 1953 r. wysadzono krematorium.
W 1961 roku na terenie byłego obozu otwarto Muzeum Międzynarodowego Ruchu Oporu. W 1993 Muzeum zostało gruntownie odnowione. Zmieniono koncepcję ekspozycji. Zamiast jednego muzeum, ekspozycję rozmieszczono w 13 miejscach, których dotyczy. Zrekonstruowano kilka baraków przedstawiających życie codzienne więźniów i karcer. W miejsce betonowego zadaszenia ruin krematorium wybudowanego jeszcze w czasach NRD postawiono ażurową białą konstrukcję. Pozostawiono enerdowski pomnik antyfaszystowski. Na teren obozu wchodzi się przez główne wejście w wieży A przez bramę z napisem „Arbeit macht frei”. Zamknięto przejście w rogu obozu wybudowane w czasach NRD.
W roku 1992 bojówki neonazistowskie podpaliły jeden z baraków. Obecnie barak ten jest zabezpieczony szklanymi szybami tak, że widoczne są efekty podpalenia.

</doc>
<doc id="93143" url="https://pl.wikipedia.org/wiki?curid=93143" title="PCMCIA">
PCMCIA

PCMCIA (ang. "Personal Computer Memory Card International Association") – międzynarodowe stowarzyszenie producentów kart pamięci dla komputerów osobistych. Celem organizacji było rozwijanie międzynarodowego standardu kart rozszerzeń dla komputerów przenośnych. Stowarzyszenie PCMCIA zostało rozwiązane w 2009 roku, a wszystkie jego działania są od tego czasu zarządzane przez Forum Implementator USB.
Stowarzyszenie PCMCIA.
Międzynarodowa organizacja PCMCIA została utworzona w roku 1989 jako stowarzyszenie producentów kart pamięci dla komputerów osobistych. Celem organizacji było utworzenie, rozwijanie i promowanie międzynarodowego standardu kart pamięci dla komputerów przenośnych. W roku 1991 PCMCIA opracowało standard interfejsu wejścia/wyjścia (ang. "I/O Interface") dla kart pamięci. W ciągu kolejnych lat został on rozwinięty w kolejnych wersjach gniazd PCMCIA umożliwiając coraz szybszą wymianę danych. Wraz z rozwojem standardu PCMCIA, jak i całej technologii komputerowej nastąpiło przekształcenie kart PCMCIA z kart pamięci w karty rozszerzeń, spełniające funkcje modemu, faksmodemu, kart sieciowych czy dysków twardych. Przed swoim rozwiązaniem w 2009 roku, stowarzyszenie PCMCIA skupiało ponad 200 producentów sprzętu komputerowego.
Karty PCMCIA.
Karty PCMCIA pełnią obecnie funkcje kart rozszerzeń. Celem ich zastosowania jest rozszerzenie funkcjonalności komputera. Posiadają ustandaryzowane wymiary przypominając wielkością kartę kredytową (85,6 × 54 mm). Poszczególne generacje kart przestrzegają powyższego standardu, w swych wymiarach różniąc się jedynie grubością. Formalnie rzecz biorąc prawidłową nazwą tych kart jest „PC Card”.
Karty pierwotnie posiadały interfejs 16bit (zgodny z magistralą ISA) i nazywane były „PC Card 16" (cienki ząb po prawej stronie złącza).
Po wprowadzeniu interfejsu 32bit (zgodny z magistralą PCI) przyjęły nazwę „CardBus” (gruby ząb po prawej stronie złącza).
Grubość zęba uniemożliwia włożenie karty 32bit do gniazda obsługującego tylko karty starego typu.
Gniazda 32bit obsługują oba rodzaje kart „PC Card 16", jak i „CardBus”.
Pierwotnym obszarem zastosowań kart PCMCIA było rozszerzanie pamięci komputera przenośnego. Wraz z rozwojem technologii obszar ten uległ poważnej ekspansji i obecnie pełnią one rolę pamięci, modemów, kart sieciowych, dysków twardych, kart TV, kontrolerów USB, WiFi itp.
Rodzaje kart PCMCIA.
Ze względu na wielkość:
Ze względu na interfejs:
Montaż kart PCMCIA umożliwia gniazdo PCMCIA.
Gniazdo PCMCIA.
Umożliwia łatwy montaż kart PCMCIA w komputerach przenośnych. Pierwsze gniazda PCMCIA zapewniały 16 bitowy przepływ danych. Obecnie jest on 32-bitowy i pracuje z częstotliwością 33 MHz (zapewniając maksymalny transfer danych 133 MB/s) przy napięciu 3,3 V.
Obecnie we współczesnych notebookach coraz częściej zamiast gniazd PCMCIA stosowane są gniazda ExpressCard.

</doc>
<doc id="93145" url="https://pl.wikipedia.org/wiki?curid=93145" title="Robert Merrill">
Robert Merrill

Robert Merrill, właśc. Morris Miller (ur. 4 czerwca 1917 w Nowym Jorku, zm. 23 października 2004 w New Rochelle) – amerykański śpiewak operowy, baryton. 
Kształcił się pod kierunkiem matki, śpiewaczki Lilian Miller-Merrill, następnie u Samuela Margolisa. W 1945 wygrał konkurs organizowany przez Metropolitan Opera i został zaangażowany do zespołu. Debiutował rolą Germota w "Traviacie" Giuseppe Verdiego. Zyskał sławę jednego z najlepszych specjalistów Verdiego ("baritoni verdiani"). Znanymi wykonaniami Merrilla były ponadto partie Escamillo w "Carmen" Bizeta i Walentego w "Fauście" Gounoda. Wielokrotnie współpracował z Arturo Toscaninim przy przedstawieniach i nagraniach płytowych.
Obok Metropolitan Opera, z którą był związany do 1975, występował w teatrach operowych m.in. w San Francisco (1957), Chicago (1960), Mediolanie (La Scala, 1960), Wenecji (Teatro la Fenice, 1961), Londynie (1967). Miał na koncie także role w filmach muzycznych. Był autorem wspomnień "Once More from the Beginning" (1965) i "Between Acts" (1977).
Od 1969 wykonywał hymn amerykański na otwarcie sezonu baseballowego na stadionie zespołu Yankees Nowy Jork.

</doc>
<doc id="93147" url="https://pl.wikipedia.org/wiki?curid=93147" title="FSM Beskid">
FSM Beskid

FSM Beskid (FSM Beskid 106) – polski samochód koncepcyjny o jednobryłowym nadwoziu zaprojektowany na początku lat 80. XX wieku w Ośrodku Badawczo-Rozwojowym Samochodów Małolitrażowych BOSMAL w Bielsku-Białej. Łącznie powstało 7 egzemplarzy tego modelu w czterech wersjach.
Historia i opis modelu.
W 1981 roku zespół projektantów pod kierownictwem inż. Wiesława Wiatraka rozpoczął prace konstruktorskie nad Beskidem 106.
Projekt stylistyczny nadwozia opracował Krzysztof Meisner z ASP w Warszawie we współpracy z Januszem Piechną z Politechniki Warszawskiej odpowiadającym za aerodynamikę samochodu. Pierwszy model jednobryłowej geometrii nadwozia nazwany MePi od nazwisk autorów został przebadany w tunelu aerodynamicznym Instytutu Techniki Lotniczej i Mechaniki Stosowanej Wydziału Mechaniczny Energetyki i Lotnictwa PW. W 1982 roku były gotowe plany konstrukcyjne auta oraz rozpoczęto budowę pierwszego prototypu, który powstał w ciągu 10 miesięcy i został zaprezentowany w 1983 roku. 
Karoseria odznaczała się bardzo niskim współczynnikiem oporu powietrza wynoszącym Cx=0,29, który powodował, że Beskid zużywał 3,9 l paliwa na 100 km przy prędkości 90 km/h, oraz 4.6 l paliwa przy prędkości 120 km/h. 
Początkowo w aucie zamontowano chłodzony cieczą silnik o pojemności 594 cm³ i mocy maksymalnej 20,6 kW osiąganej przy 5500 obr./min.
W 1987 roku opracowano wersję modelu Beskid o długości 3,5 m z silnikiem z Polskiego Fiata 126 Bis. W 1991 roku powstała makieta teoretycznej produkcyjnej wersji samochodu, częściowo zunifikowana pod względem wyglądu zewnętrznego z Cinquecento. Przy jej opracowaniu konstruktorzy z ośrodka BOSMAL i plastycy z krakowskiej ASP skupili się głównie na dopracowaniu wnętrza pojazdu. W latach 80. nawiązano współpracę z FSO. Planowano wówczas wykorzystanie w Beskidzie elementów podwozia i silników modelu FSO Wars.
Z przyczyn ekonomiczno-politycznych nigdy nie rozpoczęto seryjnej produkcji. Powstało 7 prototypów tego samochodu, z czego 1 został rozbity w próbie zderzeniowej, a 6 przechodziło próby drogowe. Po 1989 roku władze nakazały zniszczenie prototypów, jednak inżynierowie nie wykonali polecenia. Beskida można dziś oglądać w Muzeum Motoryzacji w Warszawie (egzemplarz w kolorze żółtym), Muzeum Inżynierii Miejskiej w Krakowie (2 egzemplarze, w kolorze białym i zielonym), na Politechnice Opolskiej (egz. w kolorze białym), w Muzeum Techniki i Komunikacji w Szczecinie (egz. w kolorze zielonym) oraz w zakładowym muzeum ośrodka BOSMAL w Bielsku-Białej (egz. w kolorze kremowym). Dokumentacja została zniszczona wcześniej, gdyż musiał on ustąpić miejsca licencjonowanemu Cinquecento.

</doc>
<doc id="93151" url="https://pl.wikipedia.org/wiki?curid=93151" title="Rosa Elena Simeon">
Rosa Elena Simeon

Rosa Elena Simeon (1943 - 22 października 2004), kubańska działaczka państwowa, minister nauki.
Dr medycyny i weterynarii, wyróżniająca się uczona; od 1985 prezes kubańskiej Akademii Nauk. Od 1994 członek Rady Państwa (rządu), minister nauki, technologii i środowiska; była także deputowaną do kubańskiego Zgromadzenia Narodowego oraz członkinią władz Federacji Kobiet Kuby. 
Została wybrana do Komitetu Centralnego Komunistycznej Partii Kuby.

</doc>
<doc id="93153" url="https://pl.wikipedia.org/wiki?curid=93153" title="Jean B. Colbert">
Jean B. Colbert



</doc>
<doc id="93156" url="https://pl.wikipedia.org/wiki?curid=93156" title="Anatolij Kinach">
Anatolij Kinach

Anatolij Kyryłowycz Kinach, ukr. Анатолій Кирилович Кінах (ur. 4 sierpnia 1954 w Brătușeni) – ukraiński polityk i działacz gospodarczy, były premier, wicepremier i minister w kilku rządach.
Życiorys.
Z wykształcenia inżynier, absolwent Leningradzkiego Instytutu Budowy Okrętów. Pracował w stoczniach w Tallinnie i Mikołajowie. W latach 1992–1994 był przedstawicielem prezydenta w obwodzie mikołajowskim, a następnie do 1995 przewodniczącym rady obwodowej. W latach 1995–1996 pełnił funkcję wicepremiera ds. polityki przemysłowej. W 1996 został przewodniczącym Ukraińskiego Związku Przemysłowców i Przedsiębiorców. Należał do liderów Partii Ludowo-Demokratycznej, którą opuścił w 2000, zakładając własne ugrupowanie (Partię Przemysłowców i Przedsiębiorców Ukrainy).
W latach 1999–2001 był ponownie wicepremierem w rządzie Wiktora Juszczenki. 29 maja 2001 został powołany na urząd premiera. W wyborach parlamentarnych w 2002 uzyskał mandat deputowanego (jako wicelider listy Za Jedyną Ukrainę), którego nie objął, pozostając na czele rządu. Jednak już do 21 listopada 2002 został zastąpiony na tej funkcji przez Wiktora Janukowycza.
Kandydował w wyborach prezydenckich w 2004, w których uzyskał szósty wynik (0,93% głosów). Po pierwszej turze zdecydował się poprzeć Wiktora Juszczenkę, następnie aktywnie uczestniczył w pomarańczowej rewolucji.
4 lutego 2005 objął funkcję pierwszego wicepremiera ds. polityki przemysłowej w rządzie Julii Tymoszenko. Po powołaniu rządu Jurija Jechanurowa został sekretarzem Rady Bezpieczeństwa Narodowego i Obrony Ukrainy. W 2006 wybrano go posłem (był drugi na liście Bloku Nasza Ukraina).
W marcu 2007 przeszedł na stronę Wiktora Janukowycza, przyjmując propozycję objęcia funkcji ministra gospodarki. Wkrótce formalnie zrezygnował z przewodniczenia PPPU i jako bezpartyjny kandydat znalazł się na liście wyborczej Partii Regionów, uzyskując w przedterminowych wyborach parlamentarnych po raz kolejny mandat deputowanego, który utrzymał także w 2012. W parlamencie zasiadał do 2014. Powrócił w tym samym roku do kierowania PPPU.
Odznaczony Orderem Księcia Jarosława Mądrego klasy V i IV.

</doc>
<doc id="93157" url="https://pl.wikipedia.org/wiki?curid=93157" title="Dziedziczenie mendlowskie">
Dziedziczenie mendlowskie



</doc>
<doc id="93158" url="https://pl.wikipedia.org/wiki?curid=93158" title="Wieranika Czarkasawa">
Wieranika Czarkasawa

Wieranika Anatoljeuna Czarkasawa (biał. Вераніка Анатольеўна Чаркасава, ros. Верони́ка Анато́льевна Черка́сова, "Wieronika Anatoljewna Czerkasowa"; ur. 12 stycznia 1959 w Mińsku, zm. 20 października 2004 tamże) – dziennikarka białoruska.
Była dziennikarką niezależnych pism opozycyjnych – "Biełorusskaja Diełowaja Gazieta" (lata 90.), "Biełorusskaja Gazieta" (1995–2003), "Salidarnaść" (od 2003). Specjalizowała się w dziennikarstwie śledczym i była autorką serii artykułów na temat nielegalnej sprzedaży broni przez władze białoruskie Saddamowi Hussainowi. Zajmowała się także problematyką społeczną, pisała o sektach religijnych oraz o społeczności cygańskiej na Białorusi.
Została zamordowana w swoim mieszkaniu przez nieznanych sprawców; zabójstwo miało miejsce w okresie napiętej sytuacji wewnętrznej w związku z wyborami parlamentarnymi i referendum konstytucyjnym. Wykluczono motyw rabunkowy zabójstwa (nic nie zginęło z mieszkania).

</doc>
<doc id="93159" url="https://pl.wikipedia.org/wiki?curid=93159" title="Dziedziczenie chromosomowe">
Dziedziczenie chromosomowe

Dziedziczenie chromosomowe (dziedziczenie mendlowskie) - dziedziczenie uwarunkowane genami w chromosomach. Odkrywcą tego rodzaju dziedziczenia był Grzegorz Mendel, który sformułował prawa Mendla. Udoskonalił je na początku XX w. Thomas Hunt Morgan, który na podstawie swoich badań nad muszką owocową sformułował chromosomową teorię dziedziczności.

</doc>
<doc id="93161" url="https://pl.wikipedia.org/wiki?curid=93161" title="Thomas Hunt Morgan">
Thomas Hunt Morgan

Thomas Hunt Morgan (ur. 25 września 1866 w Lexington, zm. 4 grudnia 1945 w Pasadenie) – amerykański biolog i genetyk, twórca chromosomowej teorii dziedziczności, laureat Nagrody Nobla w dziedzinie fizjologii i medycyny w 1933 roku.
Życiorys.
W 1886 roku ukończył zoologię na Uniwersytecie Kentucky. Następnie kontynuował studia podyplomowe na Uniwersytecie Johnsa Hopkinsa, pod kierunkiem W.K. Brooksa (morfologia) i H. Newella Martina (fizjologia); w 1890 uzyskał tam tytuł doktora. W latach 1891–1904 był profesorem zoologii w Bryn Mawr College. Swoje najważniejsze prace wykonywał w latach 1904–1928, będąc profesorem zoologii doświadczalnej na Uniwersytecie Columbia. W latach 1928–1945 profesor biologii i dyrektor zorganizowanych przez siebie laboratoriów G. Kerckhoffa w California Institute of Technology w Pasadenie. W późniejszych latach miał swoje prywatne laboratorium w Corona del Mar w Kalifornii.
W latach 1892–1909 zajmował się zagadnieniami embriologii doświadczalnej. W 1909 roku Morgan wraz ze współpracownikami – Hermannem Josephem Mullerem, Calvinem Bridgesem i Alfredem Sturtevantem rozpoczął eksperymenty na wywilżnie karłowatej, które wykazały, że nośnikami genów są chromosomy. Jego odkrycia zmodyfikowały prawa Mendla. W 1911 roku powstały pierwsze mapy chromosomów. Za swoje odkrycia dotyczące roli chromosomu w dziedziczności otrzymał w 1933 roku Nagrodę Nobla w dziedzinie fizjologii lub medycyny. Laureat Medalu Copleya (1939).
Do jego najważniejszych publikacji książkowych należy wydana wraz z zespołem współpracowników "The Mechanism of Mendelian Heredity" (1915), w której zawarł chromosomową teorię dziedziczności oraz "The Theory of the Gene" (1926).

</doc>
<doc id="93162" url="https://pl.wikipedia.org/wiki?curid=93162" title="Programowanie całkowitoliczbowe">
Programowanie całkowitoliczbowe

Programowanie całkowitoliczbowe – programowanie liniowe, w którym na zmienne decyzyjne (niektóre lub wszystkie) nałożono dodatkowe warunki, że muszą przyjmować wartości całkowite dodatnie, ponieważ rozwiązania z wartościami ułamkowymi nie miałyby sensu rzeczywistego (np. określenia ⅔ osoby lub ¾ samochodu).
W zagadnieniach programowania liniowego z reguły nie jest możliwe stosowanie zaokrągleń rozwiązań z wartościami ułamkowymi do najbliższych liczb całkowitych, gdyż wynik takiego postępowania może być daleki od rozwiązania optymalnego; może też nie spełniać warunków ograniczających. Przy programowaniu całkowitoliczbowym zachodzi więc potrzeba stosowania metod uwzględniających te warunki.
Problemy programowania całkowitoliczbowego należą do klasy NP-zupełnej.
Jeśli liczba zmiennych decyzyjnych jest mała i przyjmują one niewielkie wartości to zagadnienie można przekształcić w programowanie zero-jedynkowe.

</doc>
<doc id="93164" url="https://pl.wikipedia.org/wiki?curid=93164" title="Ludolf König von Wattzau">
Ludolf König von Wattzau

Ludolf König von Wattzau (Weizau) (ur. ok. 1280/1290 – zm. w 1348 w Pokrzywnie) – wielki mistrz zakonu krzyżackiego w latach 1342-1345.
Życiorys.
Urodził się ok. 1280/1290. Ludolf König von Wattzau wstąpił do zakonu krzyżackiego, w hierarchii urzędników występuje od 1332 jako wielki podskarbi. W 1338 został wielkim komturem i komturem stołecznego Malborka. W tym okresie prowadził ożywioną politykę kolonizacyjną w swoim okręgu. W 1342 kapituła zakonna wybrała go na urząd wielkiego mistrza. 14 sierpnia 1344 roku nadał prawa miejskie osadzie "Soldov", późniejsze Działdowo.
Najważniejszym wydarzeniem krótkich rządów Königa było podpisanie tzw. pokoju kaliskiego z Polską 8 lipca 1343. Wzorem poprzedników wielki mistrz prowadził wojny z Litwą. Odwetowa wyprawa litewska z 1345 dokonała ogromnych zniszczeń w Prusach i stała się według kronikarzy krzyżackich przyczyną choroby psychicznej Ludolfa Königa. Zrezygnował on z urzędu wielkiego mistrza dobrowolnie, po czym objął urząd komtura Pokrzywna. Tam ponoć wyzdrowiał z choroby psychicznej i zmarł w 1348. Pochowany w katedrze w katedrze w Kwidzynie.
W maju 2007 roku odkryto w katedrze w Kwidzynie kryptę ze szczątkami trzech wielkich mistrzów zakonu krzyżackiego.

</doc>
<doc id="93166" url="https://pl.wikipedia.org/wiki?curid=93166" title="Hornet (klasa jachtu)">
Hornet (klasa jachtu)

Hornet – nazwa klasy żaglówek regatowych, których projekt powstał na przełomie lat 1950/1951, popularna w Polsce w latach 60-70 XX wieku.
Konstruktorem Horneta był Jack Holt (Wielka Brytania), znany z konstrukcji Cadeta i Ramblera. Głównym przeznaczeniem tej konstrukcji były regaty oraz trening. Pierwszy Hornet popłynął już w 1951 roku, od tego samego roku odbywały się mistrzostwa świata. Jacht typowo regatowy. Charakteryzował się wysuwaną deską do balastowania, która zastępowała trapez. Obecnie w przepisach klasowych trapez jest dopuszczalny dla sternika i załoganta. W Polsce klasa zanikła, obecnie reaktywowana. Polska organizowała w 1966 i 1971 roku mistrzostwa świata. W 2006 roku powstało Polskie Stowarzyszenie Klasy Hornet, obecnie nieaktywne.
Zobacz też.
Inne konstrukcje Jacka Holta:

</doc>
<doc id="93167" url="https://pl.wikipedia.org/wiki?curid=93167" title="Maurycjusz (cesarz bizantyński)">
Maurycjusz (cesarz bizantyński)

Maurycjusz (gr. Φλάβιος Μαυρίκιος Τιβέριος Αύγουστος "Flavius Mauricius Tiberius Augustus") (ur. 539, zm. 27 listopada 602) – cesarz bizantyński w latach 582-602, ostatni przedstawiciel dynastii wywodzącej się od Justyna I.
Pochodzenie.
Rodzina władcy pochodziła z Kapadocji – Maurycjusz był mocno związany ze swym ojcem Pawłem. Jego żona Konstantyna urodziła pięciu synów i cztery córki. Był faworytem poprzedniego władcy, Tyberiusza. W 578 pełniąc jeszcze funkcję komesa straży przybocznej, zdołał pokonać Persów. Chory Tyberiusz uczynił go cezarem i zaręczył ze swą córką Konstantyną, a po jego śmierci Maurycjusz został cesarzem.
Panowanie.
Władca uzyskał pomoc króla Franków Childeberta przeciwko Longobardom w Italii. Utworzył Egzarchat Rawenny, powierzając Smaragdusowi pełnię władzy nad bizantyjskimi posiadłościami na Półwyspie Apenińskim. Kartagina stała się siedzibą utworzonego egzarchatu afrykańskiego. Maurycjusz pozwolił na używanie przez patriarchę Konstantynopola tytułu patriarchy ekumenicznego ("oikoumenes"). Przeciwko temu zaprotestował papież Grzegorz I Wielki, przybierając tytuł "Servus servorum Dei" ("sługa sług Bożych").
W 586 szwagier cesarza, Filipikos, pokonał Persów w Armenii. Obniżono jednak żołd o 1/4, co doprowadziło do buntu armii i obrania na cesarza Germanosa - komendanta wojsk w Fenicji Libańskiej. W 590 armia, dzięki interwencji patriarchy Antiochii, ponownie uznała Maurycjusza za władcę. Germanosa ułaskawiono. Tymczasem jeden z perskich satrapów Bahram Czobin zabił szacha Hormizdasa, a jego syn Chosroes zbiegł do Bizancjum. Mimo sprzeciwu senatu, cesarz wsparł syna zamordowanego sasanidzkiego monarchy (Bizantyjczycy pod wodzą Kommentiolusa zwyciężyli Bahrama pod Nisibis) i osadził Chosroesa II na tronie w Seleucji-Ktezyfoncie, w zamian za pomoc uzyskując znaczną część Armenii (po jezioro Wan).
Po zakończeniu wojny persko-bizantyńskiej, cesarz Maurycjusz zorganizował w 591 r. kontrofensywę przeciw postępom awarsko-słowiańskim i próbował uwolnić od barbarzyńców cały Półwysep Bałkański. Sojusznikami Bizancjum w walkach z Awarami i Słowianami byli germańscy Longobardowie z północnych terenów obecnych Włoch i słowiańscy Antowie znad Dniepru i Dniestru.
Rozpoczęto wojnę z Awarami, jednak ci oblegli stolicę w roku 600 i trzeba było wypłacić im 100 tysięcy sztuk złota. Po jedenastoletnich walkach prowadzonych ze zmiennym szczęściem i przerywanych układami Maurycjusz odzyskał stracone ziemie i przywrócił dawną granicę na Dunaju. W 602 roku armia bizantyńska przekroczyła Dunaj i przeniosła działania wojenne do siedzib Słowian dackich. Maurycjusz wydał wojskom rozkaz przezimowania po drugiej stronie Dunaju w barbarzyńskiej Dacji. Wojsko podniosło wówczas bunt pod wodzą setnika (centuriona) Fokasa, który zajął stolicę. Cesarz wysłał syna Teodozjusza z listami do Chosroesa II. Niestety chłopiec nieopatrznie zawrócił z drogi i został zabity. Fokas kazał zabić synów cesarza na jego oczach, następnie zamordowano Maurycjusza, jego żonę i córki zamknięto w klasztorze, a później także zabito. Papież Grzegorz Wielki dowiedziawszy się o tragedii, która rozegrała się w Konstantynopolu, wysłał Fokasowi list gratulacyjny. Wkrótce jako mściciel Maurycjusza wystąpił Chosroes II, rozpoczynając 20-letnie wojenne zmagania Bizancjum i Persji.
Maurycjuszowi przypisuje się autorstwo traktatu wojskowego Strategikon. Cesarz ten wprowadził święto Zaśnięcia Matki Bożej w dniu 15 sierpnia na terenie całego Bizancjum.
Relacje źródłowe.
Ślub Maurycjusza i Konstantyny opisał egipski kronikarz Teofilakt Symokatta następującymi słowy: 

</doc>
<doc id="93172" url="https://pl.wikipedia.org/wiki?curid=93172" title="Tyberiusz II Konstantyn">
Tyberiusz II Konstantyn

Tyberiusz ("Flavius Tiberius Constantinus Augustus") (ur. 520, zm. 14 sierpnia 582) – cesarz wschodniorzymski w latach 578-582.
Pochodził z Tracji. Był komesem straży przybocznej cesarza Justyniana I Wielkiego. Potem dowodził armią bizantyjską w wojnie przeciwko Persom i odniósł zwycięstwo pod Melitene. W 574 został usynowiony przez cesarza Justyna II. Po jego śmierci został obrany cesarzem, a lud zebrany na hipodromie chciał zmusić go do ślubu z wdową po poprzedniku Zofią. Tyberiusz miał jednak żonę – Anastazję. Zofia na darmo czekała na rozwód imperatora.
Tyberiusz kontynuował walki z Persami. Ponadto za jego rządów Bizantyjczycy pod wodzą Bauduariusa walczyli w Italii, a reszta oddziałów pilnowała granicy północnej przed Słowianami i Awarami.
Faworytem cesarza był Maurycjusz, który wsławił się w walce z Persami. W 579 Awarowie pod wodzą Bajana zażądali oddania miasta Sirmium (dziś Sremska Mitrovica w Serbii). Tyberiusz się nie zgodził, Awarowie przystąpili do oblężenia i zajęli Sirmium.
Tyberiusz wkrótce ciężko zachorował. Zaręczył swoją córkę Konstantynę z Maurycjuszem i rychło zmarł.

</doc>
<doc id="93175" url="https://pl.wikipedia.org/wiki?curid=93175" title="Pleń">
Pleń

Pleń (robak hufcowy) – pełznąca masa, złożona z tysięcy maleńkich larw muchówki z gatunku ziemiórki pleniówki.
Pleń jest niezwykle rzadkim zjawiskiem, a przyczyna wędrówki larw do dziś nie została poznana. Pierwszym zoologiem, który zwrócił uwagę na to zjawisko, był związany z Gryfowem Śląskim i Jelenią Górą Caspar Schwenckfeld. Pod nazwą "Ascarides militares" opisał on pleń w wydanej w 1603 r. w Legnicy pracy pt. "Theriotropheum Silasiae", będącej uporządkowanym opisem fauny Śląska.
Pojawienie się plenia było czasem uznawane za przepowiednię nieszczęść. Obserwowany na obszarach górzystych (a także 11 razy w Puszczy Białowieskiej), pleń był czasem obiektem zabiegów magicznych, np. górale tatrzańscy zbierali pleń, suszyli, święcili, a następnie rozsypywali w stodołach i stajniach, gdzie miał zapewnić dobrobyt. Pleń ciągnący ku północy miał być zwiastunem dobrych zbiorów.
Beletrystyczny opis plenia wykonał XIX-wieczny przyrodnik, Erazm Majewski, w popularyzatorskiej powieści dla młodzieży "Doktor Muchołapski. Fantastyczne przygody w świecie owadów".

</doc>
<doc id="93176" url="https://pl.wikipedia.org/wiki?curid=93176" title="Aerotriangulacja">
Aerotriangulacja

Aerotriangulacja – proces obliczeniowy zmierzający do precyzyjnego określenia położenia wykonanych zdjęć lotniczych w przestrzeni. Określane są współrzędne dużej liczby punktów terenowych, przez co aerotriangulację określa się także jako kameralne zagęszczenie osnowy geodezyjnej.
Aerotriangulacja służy do wyznaczenia parametrów orientacji zewnętrznej zdjęć oraz współrzędnych środka rzutów. W nowoczesnych technologiach do wyznaczenia tych parametrów wykorzystywana jest technika GPS\INS. 
Oba te systemy uzupełniają się wzajemnie. System INS jest bardzo dokładny, jednak charakteryzuje się dużym dryftem. GPS jest mniej dokładny, ale za to cechuje go wysoka stabilność. System INS działa na zasadzie sensorów, które mierzą przyspieszenia w prostopadłych do siebie kierunkach. Jeżeli podczas nalotu zostają wyznaczone elementy orientacji zewnętrznej i położenia środków rzutów obu zdjęć w terenowym układzie współrzędnych, dane te możemy traktować jako dane georeferencyjne. Jeżeli zostały wyznaczone z odpowiednia dokładnością, są one danymi ostatecznymi. Jeżeli nie - podlegają dalszemu wyrównaniu.
Aerotriangulacja stosowana jest w fotogrametrii.

</doc>
<doc id="93177" url="https://pl.wikipedia.org/wiki?curid=93177" title="Tyberiusz III (cesarz bizantyński)">
Tyberiusz III (cesarz bizantyński)

Tyberiusz III – cesarz bizantyński, panujący w latach 698–705. Zanim został cesarzem, pełnił funkcję drungariosa floty bizantyjskiej w temie Kibyrrhaioton.
W 697, jeszcze za panowania Leoncjusza II, Arabowie zajęli Kartaginę, kładąc kres panowaniu bizantyjskiemu w Afryce. Na odsiecz miastu wysłano flotę, która musiała się jednak wycofać. U wybrzeży Krety obrano cesarzem drungariosa Apsimarosa, który przybrał imię Tyberiusz III. Leoncjuszowi II obcięto nos i wysyłano go do klasztoru. 
Brat cesarza Herakliusz odzyskał Cypr, będący w posiadaniu Arabów od 649. W 705 pod murami stolicy pojawili się Bułgarzy pod wodzą chana Terweła, wspierającego obalonego kilka lat wcześniej Justyniana II. Udało im się zająć Konstantynopol, a Leoncjusz II z Tyberiuszem III zginęli.

</doc>
<doc id="93178" url="https://pl.wikipedia.org/wiki?curid=93178" title="Wanda Truszkowska">
Wanda Truszkowska

Wanda Truszkowska (ur. 8 kwietnia 1917 w Sosnowcu, zm. 20 października 2004 we Wrocławiu) – uczona polska, botanik, fitopatolog.
Ukończyła studia na Uniwersytecie Poznańskim w 1946, obroniła doktorat w 1950; od 1963 profesor nadzwyczajny, od 1973 profesor zwyczajny. Od 1946 związana z uczelniami wrocławskimi: była starszym asystentem na Uniwersytecie i Politechnice, pracownikiem oddziału wrocławskiego Państwowego Instytutu Naukowego Gospodarstwa Wiejskiego, adiunktem, docentem i profesorem (od 1963) na Wydziale Rolniczym Wyższej Szkoły Rolniczej (od 1972 Akademia Rolnicza we Wrocławiu), założycielką i wieloletnim kierownikiem Katedry Fitopatologii.
W pracy naukowej zajmowała się grzybami i ich występowaniem w warunkach naturalnych oraz w środowisku roślin uprawnych, szczególnie gatunkami patogenicznymi oraz towarzyszącym im saprofitami. Autorka ponad 100 publikacji, m.in.:
Była członkiem towarzystw i organizacji naukowych: Polskiego Towarzystwa Botanicznego (1992 członek honorowy), Polskiego Towarzystwa Fitopatologicznego (1987 członek honorowy; członek Zarządu Głównego, przewodnicząca Oddziału Wrocławskiego), Wrocławskiego Towarzystwa Naukowego (przewodnicząca Wydziału Rolnego). Od 1990 związana z Unią Demokratyczną (następnie Unią Wolności). Została odznaczona Krzyżem Kawalerskim Orderu Odrodzenia Polski, Odznaką 1000-lecia Państwa Polskiego, Honorową Odznaką WSR w Lublinie; wyróżniona sześcioma nagrodami Rektora Akademii Rolniczej we Wrocławiu.

</doc>
<doc id="93179" url="https://pl.wikipedia.org/wiki?curid=93179" title="Maximum Segment Size">
Maximum Segment Size

Maximum Segment Size, MSS – maksymalny rozmiar transmitowanego segmentu TCP, który wskazuje, jak duży pakiet można przesłać daną trasą bez fragmentacji.

</doc>
<doc id="93180" url="https://pl.wikipedia.org/wiki?curid=93180" title="Antropocentryzm">
Antropocentryzm

Antropocentryzm (z gr. "anthropos" – człowiek i gr. "kentron" – środek koła) – pogląd filozoficzny i religijny, według którego człowiek stanowi centrum i cel Wszechświata. Prekursorami antropocentryzmu poznawczego byli sofiści, od których pochodzi określenie – „człowiek jest miarą wszechrzeczy”.
Antropocentryzm można przedstawić z trzech punktów widzenia:

</doc>
<doc id="93183" url="https://pl.wikipedia.org/wiki?curid=93183" title="Ziemiórka pleniówka">
Ziemiórka pleniówka

Ziemiórka pleniówka ("Sciara militaris") – muchówka z rodziny ziemiórkowatych (Sciaridae), z rodzaju "Sciara".
Długość do 6 mm, czarna, z odwłokiem jaskrawożółtym od spodu. Występuje głównie w wilgotnych lasach. Jej larwy są przyczyną niezwykle rzadkiego zjawiska masowej wędrówki larw o nazwie pleń.
Gatunek opisał Maksymilian Nowicki na podstawie okazów wyhodowanych w 1867 roku z larw pochodzących z plenia znalezionego w miejscowości Kopaliny pod Bochnią. Okazy te w tym typy, przechowywane są w zbiorach Muzeum Zoologicznego Uniwersytetu Jagiellońskiego.

</doc>
<doc id="93184" url="https://pl.wikipedia.org/wiki?curid=93184" title="Antropogeografia">
Antropogeografia



</doc>
<doc id="93188" url="https://pl.wikipedia.org/wiki?curid=93188" title="Ziemiórkowate">
Ziemiórkowate

Ziemiórkowate (Sciaridae syn. Lycoriidae) − rodzina muchówek licząca na świecie około 2000 gatunków. 
Wygląd i biologia.
Dorosłe ziemiórkowate mają smukłe ciała z cienkimi i długimi odnóżami. Zwykle są uskrzydlone, ale np. u rodzaju "Epidapus" bezskrzydłe. Mają długie, nitkowate, złożone z 8 do 16 członów czułki. Narządy wzroku stanowią 3 przyoczka i para asymetrycznych oczu złożonych, które zakrzywiają się by zetknąć się, lub prawie się zetknąć ponad nasadami czułków. Głowa wyposażona jest także w trójczłonowe głaszczki szczękowe i pozbawiona wibrys. Użyłkowanie skrzydeł z żyłką kostalną nieciągnącą się przez całą krawędź skrzydła, żyłką subkostalną ślepo zakończoną, żyłkach medialnej i kubitalnej niepołączonych poprzecznymi i 3–6 żyłkami sięgającymi brzegu.
Jaja składają w gnijących szczątkach roślin, w próchniejącym drewnie, na grzybach, jak również w pobliżu żywych roślin. Beznogie larwy osiągają około 7 mm długości wylęgają się po 4-12 dniach. Mają białe, ale przezroczyste ciało o szklistym połysku, z ciemną puszką głowową. Są saprofagiczne lub mykofagiczne. Larwy ziemiórki pleniówki mogą tworzyć pleń.
Taksonomia.
W obrębie podrzędu Bibionomorpha zalicza się ziemiórkowate do grupy Mycetophiliformia i nadrodziny Sciaroidea. W jednej z klasyfikacji nadrodzina ta obejmuje 15 rodzin. W 2007 Dalton de Souza Amorim i Eirik Rindal opublikowali wyniki analizy filogenetycznej Mycetophiliformia, na podstawie której ich systematyka została zmodyfikowana. Po tej zmianie Sciaroidea jest taksonem monotypowym, zawierającym tylko ziemiórkowate.
Do rodziny tej zalicza się ponad 80 opisanych rodzajów:

</doc>
<doc id="93189" url="https://pl.wikipedia.org/wiki?curid=93189" title="Władysław Biały">
Władysław Biały

Władysław (Włodko) Biały (Gniewkowski) (ur. pomiędzy 1327 a 1333, zm. 20 lutego 1388) – książę gniewkowski w latach 1347/1350–1363/1364 (ostateczna rezygnacja w 1377). Ostatni przedstawiciel Piastów kujawskich.
Genealogia. Rządy w księstwie gniewkowskim.
Władysław Biały był jedynym znanym z imienia synem księcia gniewkowskiego Kazimierza III i nieznanej z pochodzenia i imienia kobiety. Starannie wykształcony, znał łacinę, umiał czytać i pisać. Jego przydomek nawiązuje do koloru włosów. Miał starszą siostrę Elżbietę, której córka – z małżeństwa z banem Bośni Stefanem II Kotromanićiem – również Elżbieta, zwana Bośniaczką, była żoną króla Węgier Ludwika Andegaweńskiego i matką św. Jadwigi. Po śmierci ojca, która nastąpiła prawdopodobnie pomiędzy 1347 a 1350 r., Władysław został ostatnim księciem w Gniewkowie, z którego uznawał zwierzchnictwo króla Polski Kazimierza III Wielkiego.
Znamy osiem dokumentów, które pozostawił po sobie Władysław Biały jako książę gniewkowski, wystawionych przeważnie w Szarleju (pierwszy z 24 kwietnia 1353 r.). Gród ten, z powodu zburzenia Gniewkowa w roku 1332 podczas najazdu krzyżackiego, stał się faktyczną siedzibą księcia. Dzięki dokumentom znana jest tytulatura księcia: "Wladislaus dei gracia dux Cuyavie et dominus Gnewkovie nec non Slonensis terrarum". Stąd wiadomo, że Władysław Biały był księciem kujawskim, a władzę sprawował nad Gniewkowem i Słońskiem. Pięć z zachowanych dokumentów dotyczy lokowania wsi na prawie magdeburskim.
Księstwo gniewkowskie posiadało własny, stosunkowo liczny aparat urzędniczy. Dwór księcia urządzony był na wzór dworu królewskiego w Krakowie. Książę zachowywał poprawne stosunki zarówno z zakonem krzyżackim, jak i królem Polski. W 1359 r. pojął za żonę Elżbietę córkę księcia strzeleckiego Alberta. W związku z małżeństwem najprawdopodobniej otrzymał od Kazimierza Wielkiego w lenno kasztelanię inowrocławską. Niespodziewanie młoda żona zmarła bezpotomnie w 1360 lub 1361 roku. Po jej śmierci książę zwrócił królowi Kazimierzowi Wielkiemu lenno, a na przełomie 1363 i 1364 r. zastawił u niego księstwo gniewkowskie za 1000 florenów. Na te decyzje prawdopodobnie miały wpływ pogarszające się stosunki z królem, który w sporze granicznym księcia z sędzią kujawskim Kiwałą wydał wyrok niekorzystny dla Władysława.
Pielgrzymowanie. Cystersi i benedyktyni.
Opuściwszy księstwo Władysław Biały rozpoczął podróże po świecie. W 1365 r. odbył pielgrzymkę do Ziemi Świętej, następnie gościł na dworze cesarza Karola IV Luksemburskiego w Pradze i podróżował po Rzeszy Niemieckiej. Na początku 1366 r. przebywał na zamku wielkiego mistrza krzyżackiego w Malborku. Wziął udział w jednej z krucjat przeciw pogańskiej Litwie, u boku m.in. księcia Burgundii Filipa Śmiałego. W maju i czerwcu 1366 r. gości na dworze papieskim w Awinionie, gdzie spotkał się z papieżem Urbanem V. Na przełomie czerwca i lipca zdecydował się na wstąpienie do klasztoru cystersów w Citeaux, skąd uciekł wiosną 1367 r. Po zawarciu ugody z opatem cysterskim Janem IV, spisanej na zamku księcia Burgundii w Dijon, został przyjęty, najprawdopodobniej dzięki protekcji Filipa II Śmiałego, do miejscowego klasztoru benedyktynów, o mniej surowej niż cysterska regule zakonnej.
Władysław Biały kandydatem do korony polskiej. Walki na Kujawach.
Śmierć Kazimierza Wielkiego niespodziewanie otworzyła przed Władysławem możliwość powrotu na tron książęcy i ubiegania się o koronę, o czym powiadomiła go najprawdopodobniej delegacja możnych rodów kujawskich i wielkopolskich, niechętnych panowaniu Ludwika Andegaweńskiego, opierającego się w swej polityce wewnętrznej na rodach małopolskich. W tym celu Władysław rozpoczął starania w kurii awiniońskiej o zniesienie ślubów zakonnych, co nie przyniosło rezultatu m.in. z powodu interwencji dyplomatycznych Ludwika. Bezowocny okazał się również wyjazd na dwór królewski do Budy, skąd wrócił w 1371 r. do Dijon.
8 września 1373 r. przybył w przebraniu do Gniezna. W błyskawicznej akcji między 9 a 10 września odzyskał tereny księstwa gniewkowskiego wraz z lennem inowrocławskim. Wobec przewagi militarnej stronnictwa andegaweńskiego pod wodzą starosty generalnego Wielkopolski Sędziwoja z Szubina i odmowy wszczęcia pertraktacji przez króla Ludwika Andegaweńskiego w połowie 1374 r. schronił się w znajdującym się poza Królestwem Polskim, należącym do Ulryka von Osten, Drezdenku. Do ponownego konfliktu doszło w 1375, kiedy Władysław, korzystając z pomocy pana von Osten, a nawet oddziałów burgundzkich Filipa Śmiałego, ponownie wtargnął na Kujawy, zdobywając zamek w Złotorii, zamek w Raciążku i Gniewkowo. Tym razem obie strony były lepiej przygotowane do starć zbrojnych i jeszcze w 1375 armia królestwa dała odpór Władysławowi w zwycięskiej bitwie pod Gniewkowem. Epilog konfliktu rozegrał się pod murami oblężonego przez wojska królewskie zamku w Złotorii, gdzie Władysław Biały został ranny podczas pojedynku rozegranego z Bartoszem z Wezenborga. Podczas oblężenia ranny został sprzymierzony z Ludwikiem Węgierskim, wnuk Kazimierza Wielkiego – Kaźko Słupski, rana ta stała się później przyczyną jego śmierci.
Abdykacja. Powrót do Francji.
Do ostatecznej rezygnacji z pretensji do spadku po Kazimierzu Wielkim i z rodowych posiadłości przez Władysława Białego doszło w marcu 1377 r. w wyniku układu zawartego w Brześciu Kujawskim. W zamian za wycofanie się z roszczeń Władysław otrzymał 10 000 florenów, oraz funkcję opata gubernatora benedyktyńskiego w Pannonhalma na Węgrzech. Niespokojny duch i tym razem nie pozwolił Władysławowi wytrwać w miejscu i w 1379 r. zjawił się nagle w Gdańsku. Dopiero wtedy zaniepokojony Ludwik wypłacił mu resztę obiecanej sumy. Wtedy też Władysław Biały udał się przez Lubekę do klasztoru w Dijon, gdzie wykupił od opata prebendę, dom gościnny i dożywotnie utrzymanie.
Osiedlenie się w Dijon nie zakończyło burzliwego żywota, gdyż śmierć Ludwika Węgierskiego w 1382 r. ponownie w księciu wzbudziła nadzieję na odzyskanie ojcowizny. Tym w każdym razie możemy tylko tłumaczyć fakt wystarania się – z datą 15 września 1382 r. – o dyspensę papieską na porzucenie stanu duchownego. Z nieznanych powodów nie słyszymy jednak już o próbie wykorzystania tego faktu.
Śmierć Władysława.
O zmniejszeniu aktywności być może zadecydował wiek księcia. Władysław Biały zmarł w dniu 20 lutego 1388 roku w Strasburgu. Do niedawna śmierć księcia datowano na 1 marca 1388 r. Datę tę sprostował Kazimierz Jasiński. Na nagrobku księcia umieszczono napis "Dni MCCC octuagesimo octavo 1 Kal. Martii", co oznacza że Władysław Biały zmarł w dzień poprzedzający 1 marca 1388 roku. Ponieważ rok 1388 był rokiem przestępnym, "1 Kal. Martii" oznacza właśnie 29 lutego 1388 roku. Niemniej pierwotny napis "X" "Kal. Martii" oznacza 20 lutego, zmieniono go podczas XVIII-wiecznej renowacji.
Zgodnie z ostatnią wolą księcia pochowano w grobowcu benedyktynów w kościele św. Benigna w Dijon, gdzie do dzisiejszego dnia zachowała się pięknej roboty płyta nagrobna. Płytę tę przed ponad stu laty odnowił książę Władysław Czartoryski. Napis na grobowcu stwierdza, że Władysław został zwolniony przez papieża ze ślubów zakonnych w związku z możliwą sukcesją Królestwa Polskiego. Burzliwe losy ostatniego kujawskiego Piasta fascynowały już współczesnych. Z tego też powodu mnisi klasztoru benedyktyńskiego w Dijon nazwali księcia „Le Roy Lancelot” – "Król Lancelot", co nawiązywało do bohatera z cyklu opowieści arturiańskich, jednego z rycerzy Okrągłego Stołu.
Władysław Biały w literaturze i sztuce.
Władysław Biały jest bohaterem:

</doc>
<doc id="93195" url="https://pl.wikipedia.org/wiki?curid=93195" title="Stobrawa">
Stobrawa



</doc>
<doc id="93197" url="https://pl.wikipedia.org/wiki?curid=93197" title="Nowe Kolnie">
Nowe Kolnie

Nowe Kolnie (niem. "Neu Köln") – wieś w Polsce położona w województwie opolskim, w powiecie brzeskim, w gminie Lubsza.
Miejscowość leży na pograniczu Stobrawskiego Parku Krajobrazowego.
We wsi znajduje się tablica upamiętniająca nazwiska poległych w czasie I wojny światowej.

</doc>
<doc id="93199" url="https://pl.wikipedia.org/wiki?curid=93199" title="Jean-François Leuba">
Jean-François Leuba

Jean-François Leuba (ur. 16 lipca 1934 w Lozannie, zm. 22 października 2004) – polityk szwajcarski, prawnik.
Działacz Partii Liberalnej; w latach 1978-1990 kierował resortem sprawiedliwości i policji w zarządzie kantonu Wald. 1987-1998 zasiadał w Radzie Narodowej ("Nationalrat", jednej z izb parlamentu Szwajcarii), gdzie kierował frakcją liberalną (1991-1994); w 1996 był przewodniczącym Rady Narodowej.

</doc>
<doc id="93203" url="https://pl.wikipedia.org/wiki?curid=93203" title="Stobrawski Park Krajobrazowy">
Stobrawski Park Krajobrazowy

Stobrawski Park Krajobrazowy – park krajobrazowy w północnej części województwa opolskiego, założony 28 września 1999 r. Zajmuje powierzchnię 52 636,5 ha. Jest to najmłodszy park krajobrazowy województwa opolskiego.
Park położony jest na terenie 12 gmin (Dobrzeń Wielki, Dąbrowa, Kluczbork, Lasowice Wielkie, Lewin Brzeski, Lubsza, Łubniany, Murów, Pokój, Popielów, Świerczów, Wołczyn).
Leży w dorzeczu rzek Stobrawy, Budkowiczanki, Bogacicy, Brynicy i Smortawy. Południowa granica parku opiera się o Odrę i Nysę Kłodzką.
Kompleksy leśne stanowią niemal 80% powierzchni parku. Wśród lasów przeważają bory sosnowe.
Na terenie parku występuje ponad 40 gatunków roślin chronionych oraz około 130 gatunków roślin rzadkich. Występują tu m.in.: długosz królewski, kotewka orzech wodny, salwinia pływająca, lilia złotogłów, wawrzynek wilczełyko, rosiczka okrągłolistna, centuria pospolita, łuskiewnik różowy oraz liczne storczyki (kukułka Fuchsa, kukułka szerokolistna, kukułka krwista, kruszczyk siny, kruszczyk szerokolistny, podkolan biały, listera jajowata).
W parku żyje około 250 gatunków chronionych zwierząt (w tym 165 gatunków ptaków, wśród nich 18 gatunków globalnie zagrożonych) np.: wydra, bóbr, kormoran, bielik i zimorodek. Występuje tu największa ważka europejska – husarz władca.
Na terenie parku znajdują się cztery rezerwaty przyrody: 
Piąty istniejący tu rezerwat (Śmiechowice) został zlikwidowany.
Spośród obszarów sieci Natura 2000 na terenie parku zlokalizowane są: obszar specjalnej ochrony ptaków „Grądy Odrzańskie” oraz specjalne obszary ochrony siedlisk „Lasy Barucickie” i „Łąki w okolicach Karłowic nad Stobrawą”.

</doc>
<doc id="93204" url="https://pl.wikipedia.org/wiki?curid=93204" title="Marian Kielec">
Marian Kielec

Marian Kielec (ur. 6 marca 1942 w Kimpulungu Mołdawskim) – piłkarz, napastnik, zawodnik Pogoni Szczecin, król strzelców polskiej ekstraklasy w sezonie 1962/1963; w życiu prywatnym teść Leszka Wolskiego. Z powodu ciemnej karnacji skóry zyskał przydomek "Czarna Perła z Wielgowa", będący parafrazą pseudonimu portugalskiego gracza Eusébio zwanego "Czarną Perłą z Mozambiku", do którego, ze względu na styl gry, często był porównywany.
Życiorys.
Urodził się w Rumunii, gdzie jego rodzina żyła na emigracji. Po wojnie przeprowadzili się do Wielgowa, które w 1954 roku włączono w granice Szczecina. Jako chłopiec zaczął grać w miejscowym LZS Wielgowo, gdzie został wypatrzony przez trenerów Pogoni. W wieku trzynastu lat przeniósł się do klubu z Pogodna.
W pierwszym zespole Pogoni zadebiutował jeszcze jako junior 2 maja 1959, w meczu przeciwko Ruchowi Chorzów. Kilka tygodni później (24 maja) zdobył swoją pierwszą bramkę w seniorskiej karierze (w 67 minucie meczu przeciwko Polonii Bytom zakończonym remisem 1:1). Już w następnym meczu, 7 czerwca udało mu się strzelić hat-tricka w wyjazdowym spotkaniu z Cracovią (gole w 3, 17 i 89 minucie; mecz zakończył się zwycięstwem Pogoni 5:3). Jeszcze w swoim debiutanckim sezonie, 15 listopada 1959 udało mu się powtórzyć ten wyczyn w wyjazdowym meczu przeciw Legii Warszawa (gole w 43, 44 i 82 minucie; mecz zakończył się zwycięstwem Pogoni 4:0).
W sezonie 1962/1963 został królem strzelców z 18 bramkami na koncie. Po raz trzeci i zarazem ostatni w karierze trzy bramki w jednym meczu udało się Kielcowi strzelić 5 września 1965 roku w meczu wyjazdowym przeciw Stali Mielec (gole w 11, 19 i 21 minucie; mecz zakończony zwycięstwem Pogoni 5:3).
Piłkarz przez lata był kapitanem Pogoni. Znany był z twardych zasad. Karierę piłkarską przerwał 24 maja 1971 po meczu przeciwko Górnikowi Zabrze. Powodem tej decyzji był fakt, iż trener nie widział dla niego miejsca w kadrze meczowej. W 1979 rozegrał jeszcze dwa mecze w Pogoni. Rozpoczął pracę w Polskiej Żegludze Morskiej, gdzie pracował do 1985 roku. W międzyczasie, w 1979 roku wznowił karierę by pomóc mającej problemy drużynie. Rozegrał wówczas tylko jeden mecz przeciwko mieleckiej Stali. W sumie, w barwach Pogoni wystąpił w 218 meczach I ligi (81 goli), 64 meczach II ligi (32 bramki), 17 meczach Pucharu Polski (7 bramek) oraz 5 meczach Pucharu Intertoto. Do dziś może się poszczycić mianem najskuteczniejszego piłkarza Pogoni w historii (ex-aequo z Robertem Dymkowskim). W plebiscytach wielokrotnie był uznawany za jednego z najlepszych piłkarzy w historii klubu.
W 1985 roku wyjechał do Kanady. Przez cztery lata prowadził zespół Polonii Hamilton. Do dziś odwiedza Szczecin, gdzie pojawia się na meczach Oldboyów Pogoni.
Reprezentacja Polski.
Występował w reprezentacjach juniorów, młodzieżowych oraz seniorów (1 mecz).

</doc>
<doc id="93206" url="https://pl.wikipedia.org/wiki?curid=93206" title="Adenozyna">
Adenozyna

Adenozyna – organiczny związek chemiczny z grupy nukleozydów, zbudowany z adeniny połączonej z pierwszym węglem pierścienia rybozy wiązaniem β-"N"9-glikozydowym.
Adenozyna odgrywa ważną rolę w wielu procesach biochemicznych:
Adenozyna jako lek.
Stosowana jako lek w napadowym częstoskurczu nadkomorowym oraz częstoskurczu z wąskimi zespołami QRS przy zachowanej miarowości rytmu serca. Działa rozszerzająco na naczynia krwionośne. Ze względu na krótki okres półtrwania podaje się ją w bolusie do żył kończyny górnej lub żył centralnych i natychmiast podaje u dzieci 3–5 ml roztworu soli fizjologicznej celem przepłukania.
Działanie niepożądane.
Wykazuje wiele działań niepożądanych, jak np. przejściowy blok AV I, II czy III stopnia, przedwczesne pobudzenia komorowe lub nadkomorowe, bradykardię zatokową, tachykardię zatokową.

</doc>
<doc id="93207" url="https://pl.wikipedia.org/wiki?curid=93207" title="Dżajawarman III">
Dżajawarman III

Dżajawarman III – król Kambodży z dynastii angkorskiej, syn Dżajawarmana II. Panował 27 lat (850-877) w stolicy Hariharalaja. Zmarł nie pozostawiwszy po sobie męskich potomków. Pałał zamiłowaniem do polowań na słonie; panował spokojnie. Jako keden z niewielu królów szczególnie gorliwie wyznawał Wisznu przyjmując pośmiertne imię Wisznuloka.
Jego następcą, po krótkim okresie bezkrólewia, został Indrawarman I.

</doc>
<doc id="93209" url="https://pl.wikipedia.org/wiki?curid=93209" title="Narządy kopulacyjne">
Narządy kopulacyjne



</doc>
<doc id="93210" url="https://pl.wikipedia.org/wiki?curid=93210" title="Antiochia Margiańska">
Antiochia Margiańska

Antiochia Margiańska (wcześniej Aleksandria Margiańska) – ruiny starożytnego miasta położone nad rzeką Murgab w pobliżu obecnego miasta Mary (do 1937 Merw) w Turkmenistanie; swoją nazwę zawdzięcza Antiochowi I Soterowi, który ją odbudował, i krainie, w której jest położona – Margianie. W ostatnich latach w jej ruinach prowadzone są wykopaliska.
 Aleksander Macedoński założył na jej miejscu kolonię (przede wszystkim ze względów strategicznych) pod nazwą Aleksandrii Margiańskiej, która w latach panowania Seleukosa I Nikatora została doszczętnie zniszczona najazdami koczowników z Azji Środkowej lub w wyniku lokalnych konfliktów.
Miasto odbudował dopiero Antioch I Soter, , a później przemianowano je na Antiochię Margiańską. Całą oazę, w której leżało, otoczono wałem ziemnym o długości 250–260 km dla ochrony przed atakami nomadów i dla zabezpieczenia ziem uprawnych przed piaskami pustyni. W okresie hellenistycznym i później – partyjskim, miasto znacznie się rozrosło i nabrało dużego znaczenia jako grecki ośrodek urbanistyczny w rejonie Iranu i Azji Środkowej.
W XII w. była to jedna z największych metropolii świata, zamieszkiwana przez około 200 tysięcy mieszkańców. Do upadku przyczyniło się zdobycie miasta w 1221 przez Mongołów pod wodzą syna Dżyngis Chana, Tołuja i późniejsza rzeź mieszkańców - tylko 400 rzemieślników zachowano przy życiu deportując ich na dwór mongolski. Ostateczny koniec był wynikiem opanowania w 1785 miasta przez emirów Buchary, którzy zburzyli miasto i zniszczyli tamy zapewniające zaopatrzenie w wodę, a całą ludność deportowali w rejon Buchary i Samarkandy.
Na zachód od miasta budowano w okresie od VII do XII wieku ufortyfikowane pałace zwane "köszk", z których największym jest Wielki Kyz Kala.
Ruiny miasta, Państwowy Park Historyczny i Kulturowy „Starożytne Merw”, znajdują się na Liście światowego dziedzictwa UNESCO.

</doc>
<doc id="93212" url="https://pl.wikipedia.org/wiki?curid=93212" title="Rolls-Royce Silver Seraph">
Rolls-Royce Silver Seraph

Rolls-Royce Silver Seraph – samochód osobowy klasy dużych aut luksusowych produkowany przez brytyjską markę Rolls-Royce w latach 1998 – 2002.
Historia i opis modelu.
Zaprezentowany po raz pierwszy na międzynarodowej wystawie samochodowej w Genewie w marcu 1998 roku. Rolls-Royce Silver Seraph zastąpił modele Silver Spirit i Silver Dawn.
W 2003 roku Rolls-Royce zakończył jego produkcję, po zaledwie pięciu latach obecności na rynku. W środku całość wykończona jest skórą i drewnem. Bliźniaczym modelem jest Bentley Arnage, którego produkcja była kontynuowana aż do 2009 roku. Podobnej wielkości limuzyna powróciła do oferty Rolls-Royce'a w 2009 roku pod nazwą Ghost.

</doc>
<doc id="93215" url="https://pl.wikipedia.org/wiki?curid=93215" title="Port sieciowy">
Port sieciowy



</doc>
<doc id="93216" url="https://pl.wikipedia.org/wiki?curid=93216" title="Rolls-Royce Phantom (1925)">
Rolls-Royce Phantom (1925)

Rolls-Royce Phantom – samochód osobowy klasy ultraluksusowej produkowany pod brytyjską marką Rolls-Royce w latach 1925–1990.
Pierwsza generacja.
Rolls-Royce Phantom I został zaprezentowany po raz pierwszy w 1925 roku. Dostępny jako 4-drzwiowa limuzyna.
Następca modelu Silver Ghost. Był to pierwszy model z rodziny Phantom. Do napędu użyto sześciocylindrowego silnika rzędowego o pojemności 7,7 litra. Moc przenoszona była na koła tylne poprzez 3-biegową, a w późniejszych modelach 4-biegową manualną skrzynię biegów.
Druga generacja.
Rolls-Royce Phantom II został zaprezentowany po raz pierwszy w 1929 roku. 
Do napędu samochodu użyto sześciocylindrowego silnika rzędowego o pojemności 7,7 litra. Moc przenoszona była na koła tylne poprzez 4-biegową manualną skrzynię biegów.
Trzecia generacja.
Rolls-Royce Phantom III został zaprezentowany po raz pierwszy w 1936 roku.
Do napędu samochodu użyto silnika V12 o pojemności 7,3 litra. Moc przenoszona była na koła tylne poprzez 4-biegową manualną skrzynię biegów.
Czwarta generacja.
Rolls-Royce Phantom IV został zaprezentowany po raz pierwszy w 1950 roku.
Do napędu samochodu użyto ośmiocylindrowego rzędowego silnika o pojemności 5,7 litra. Moc przenoszona była na koła tylne poprzez 4-biegową skrzynię biegów. Najrzadszy z produkowanych kiedykolwiek Rolls-Royce’ów, powstało tylko 18 egzemplarzy. Wyprodukowane modele trafiały do znanych osobistości oraz ważnych dygnitarzy, między innymi do: królowej Elżbiety II i generała Francisco Franco, który był posiadaczem aż trzech Phantomów IV (tyle samo egzemplarzy posiadał tylko emir Kuwejtu Abdullah III Al-Salim Al-Sabah).
Podwozie samochodu oparto na modelu Silver Wraith. Zostało ono wzmocnione oraz wydłużone, skrócono także rozstaw osi. Phantom IV był jedynym modelem Rolls-Royce’a wyposażonym w ośmiocylindrowy silnik rzędowy.
Piąta generacja.
Rolls-Royce Phantom V został zaprezentowany po raz pierwszy w 1959 roku.
Do napędu użyto silnika V8 o pojemności 6,2 litra. Moc przenoszona była na koła tylne poprzez 4-biegową automatyczną skrzynię biegów.
Szósta generacja.
Rolls-Royce Phantom VI został zaprezentowany po raz pierwszy w 1968 roku.
Do napędu samochodu użyto silnika V8 o pojemności 6,2 litra, później 6,75 l. Moc przenoszona była na koła tylne poprzez cztero-, a później trzybiegową automatyczną skrzynię biegów. W 1990 roku rolę przestarzałego Phantoma po 22 latach produkcji przejęła specjalna wersja modelu Silver Spirit, wydłużony Silver Spur Touring Limousine.

</doc>
<doc id="93217" url="https://pl.wikipedia.org/wiki?curid=93217" title="Veljko Milatović">
Veljko Milatović

Veljko Milatović, cyr. Вељко Милатовић (ur. 5 grudnia 1921 w Nikšiciu, zm. 19 października 2004 w Herceg Novi) – polityk byłej Jugosławii i Czarnogóry.
Od maja 1967 do czerwca 1969 był przewodniczącym Zgromadzenia Ludowego Czarnogóry, a od kwietnia 1974 do maja 1982 przewodniczącym Prezydium Republiki Czarnogóry (oba stanowiska oznaczały formalną głowę republiki, wchodzącej w skład byłej Jugosławii).

</doc>
<doc id="93218" url="https://pl.wikipedia.org/wiki?curid=93218" title="Games Workshop">
Games Workshop

Games Workshop – brytyjska firma produkująca gry bitewne, m.in. jest twórcą systemu fabularnego Warhammer. Stworzyła gry takie jak Warhammer Fantasy Battle, Warhammer 40,000 a także Lord of the Rings i inne.
Firma posiada 300 własnych sklepów na świecie. Jej produkty można znaleźć także w 4 000 innych punktach sprzedaży.
Tworzy ona wysokiej klasy modele służące do gry bądź kolekcjonowania, serię miesięczników anglojęzycznych White Dwarf oraz podręczniki do gier Warhammer Fantasy Battle, Warhammer 40000 i The Lord of the Rings.
Studio projektowe firmy, Nottingham Design Studio, zatrudnia ponad 100 osób.

</doc>
<doc id="93220" url="https://pl.wikipedia.org/wiki?curid=93220" title="Makalu">
Makalu

Makalu (nep. मकालु, chiń. 马卡鲁山 "Mǎkǎlǔ Shān") – ośmiotysięcznik, piąty co do wysokości szczyt świata. Położony w Himalajach Wysokich, na granicy Chin i Nepalu, 20 km na południowy wschód od Mount Everestu. Osiąga wysokość 8481 m n.p.m. (około 3,5-4,5 kilometra od podstawy – w zależności od przyjętego obszaru odniesienia), a jego południowa ściana ma 2500 metrów wysokości. Zbudowany jest z gnejsów, granitów i skał osadowych. Silnie zlodowacony – granica wiecznego śniegu powyżej 5700 m n.p.m. Makalu posiada drugi, niższy wierzchołek – Makalu II (lub Kangchungtse) o wysokości 7678 m.
Geneza nazwy.
Dawna nazwa to Khamba Lung, pochodząca od nazwy tybetańskiego regionu Kham. Pochodzenie nazwy Makalu pozostaje niejasne. Prawdopodobnie słowo to wywodzi się od sanskryckiego "maha-kala", przydomka Śiwy. Nie ma jednak co do tego pewności. Góra ma stanowić tron bóstwa. Wyrażenie "maha-kala" można by również przetłumaczyć jako "Wielki Czarny" lub "Wielka Czerń", co mogłoby się odnosić do wyglądu góry. Inna hipoteza mówi, że nazwa Makalu powstała z przekręcenia słowa Kamalu – a ściślej – Kamalung, co po tybetańsku oznacza "dolinę Kamy" – rzeki płynącej po północnej stronie masywu.
Historia wypraw.
Do końca XX w. na wierzchołku Makalu stanęło prawie 180 wspinaczy, członków ponad stu ekspedycji. Na stokach góry poniosło śmierć 20 himalaistów, w tym trzech polskich: Andrzej Młynarczyk (1978), Tadeusz Szulc (1982) i Ryszard Kołakowski (1988).

</doc>
<doc id="93221" url="https://pl.wikipedia.org/wiki?curid=93221" title="Port (oprogramowanie)">
Port (oprogramowanie)

Port (lub konwersja) – proces przeniesienia wersji programu komputerowego na inną platformę sprzętową bądź programistyczną, zazwyczaj na inną architekturę procesora lub system operacyjny. Port powstaje w wyniku przeniesienia już istniejącego kodu, ogólniej można mówić o implementacji danego programu na inną platformę. 
Porty na różne platformy sprzętowe.
Portowanie wiąże się ściśle z przenośnością kodu: im bardziej kod jest niezależny od konkretnej platformy tym łatwiej stworzyć kolejne jego porty. Na przykład Linux powstał z początku dla procesorów rodziny x86, ale ponieważ Linus Torvalds wykorzystał w praktyce fakt, że zasadnicze koncepcje w innych architekturach sprzętowych są dosyć podobne, to do danego typu sprzętu wystarczy dostosowywać tylko niewielką część kodu. Stąd też porty tego systemu można znaleźć dla wielu różnych procesorów (np. IA-64, PowerPC czy MIPS).
Porty aplikacji.
Przykładem portu aplikacji na inny system operacyjny może być pakiet biurowy Apache OpenOffice czy pakiet internetowy Mozilla, które są dostępne między innymi dla Microsoft Windows, Linux i macOS.
Porty to także nazwa mechanizmu zarządzania programami w systemach z rodziny BSD, gdzie system operacyjny jest koncepcyjnie wyraźnie oddzielony od aplikacji.
Pozostałe rodzaje portów.
Porty programu do innego języka programowania zwykle są po prostu osobnymi implementacjami danego programu, choć teoretycznie jeśli dwa języki są do siebie podobne (np. C i C++) to można dokonać dostosowania kodu zamiast pisania go od nowa. 
Platformą portowania mogą być np. wirtualne maszyny oraz dowolne kombinacje wymienionych wyżej elementów. Ilustracją tego jest Python, którego główna implementacja jest napisana w języku C, ale powstały także wersje na wirtualną maszynę Javy (Jython) oraz na środowisko .NET, a dokładniej Common Language Runtime (IronPython).
Port może polegać także na dostosowaniu do danego środowiska graficznego, jak choćby przeportowanie Mozilli do KDE, które polegało na wykorzystaniu mechanizmów tego środowiska, między innymi widżetów.
Portuje się czasem także części z nowszej do starszych serii programu, np. sterowniki sprzętu pod Linuksem. Są to tzw. backporty, czyli porty wsteczne. Dzięki temu niektóre możliwości nowych wersji można wykorzystać w starszych, ale nadal używanych wersjach programu.

</doc>
<doc id="93222" url="https://pl.wikipedia.org/wiki?curid=93222" title="Michał Kamiński (polityk)">
Michał Kamiński (polityk)

Michał Tomasz Kamiński (ur. 28 marca 1972 w Warszawie) – polski polityk. Poseł na Sejm III, IV i VIII kadencji (1997–2004, 2015–2019), poseł do Parlamentu Europejskiego V, VI i VII kadencji (2004–2007, 2009–2014), w latach 2007–2009 rzecznik prasowy prezydenta Lecha Kaczyńskiego, w 2015 sekretarz stanu w Kancelarii Prezesa Rady Ministrów, senator X kadencji (od 2019), wicemarszałek Senatu X kadencji (od 2019).
Życiorys.
Absolwent XLIX Liceum Ogólnokształcącego im. Johanna Wolfganga Goethego w Warszawie; studiował stosunki międzynarodowe na Uniwersytecie Warszawskim. W 2008 ukończył studia licencjackie, a w 2014 magisterskie w Wyższej Szkole Stosunków Międzynarodowych i Amerykanistyki w Warszawie.
Działał w Narodowym Odrodzeniu Polski, następnie został członkiem założycielem Zjednoczenia Chrześcijańsko-Narodowego i asystentem szefa tej partii, Wiesława Chrzanowskiego. Drukował artykuły w periodyku „Młodzież Narodowa”. Był dziennikarzem radiowym i prasowym oraz dyrektorem rozgłośni radiowych w Bydgoszczy i Łomży. Podczas wyborów prezydenckich w 1995 został rzecznikiem prasowym komitetu wyborczego Hanny Gronkiewicz-Waltz.
W 1997 wybrano go w okręgu łomżyńskim z ramienia Akcji Wyborczej Solidarność na posła III kadencji. Do 2001 należał do ZChN, w latach 1996–2000 był rzecznikiem prasowym tej partii. Później działał w Przymierzu Prawicy (2001–2002). W 2002 został członkiem Prawa i Sprawiedliwości, zasiadał we władzach krajowych tego ugrupowania. W 2001 uzyskał po raz drugi mandat poselski z listy PiS w okręgu białostockim. W Sejmie był członkiem Komisji Rolnictwa i Rozwoju Wsi oraz Komisji Spraw Zagranicznych. W 1999 w jednej z dziennikarskich ankiet wybrano go na najlepszego mówcę parlamentu.
W 1999 udał się razem z Markiem Jurkiem i Tomaszem Wołkiem do Wielkiej Brytanii, by spotkać się z osadzonym w areszcie domowym generałem Augustem Pinochetem. W czasie wyjazdu wręczył generałowi pamiątkowy ryngraf z Matką Boską. W 2005 Michał Kamiński stwierdził, że wyjazd ten był błędem, a on sam dopiero później miał poznać prawdę o generale.
Od maja do czerwca 2004 był posłem do Parlamentu Europejskiego V kadencji w ramach delegacji krajowej. W 2004 uzyskał mandat posła do PE VI kadencji, który wykonywał do 2007. Od 23 lipca 2007 do 16 kwietnia 2009 był sekretarzem stanu w Kancelarii Prezydenta RP, odpowiedzialnym za politykę medialną (zastąpił na stanowisku rzecznika prasowego Macieja Łopińskiego). W 2009 po raz drugi został wybrany na deputowanego do PE z okręgu wyborczego Warszawa I.
Był kandydatem Europejskich Konserwatystów i Reformatów na jednego z 14 wiceprzewodniczących PE VII kadencji. Do wyborów stanął także Edward McMillan-Scott z tej samej frakcji, w głosowaniu Michał Kamiński przegrał, otrzymując najmniejsze poparcie spośród wszystkich kandydatów. Został jednocześnie przewodniczącym frakcji ECR, po rezygnacji jednego z torysów. Wkrótce po tej nominacji w mediach brytyjskich pojawiły się opinie określające go mianem homofoba i rasisty, powołujące się na działalność Michała Kamińskiego w Narodowym Odrodzeniu Polski, wspieranie Augusto Pinocheta, przypominane były wypowiedzi polityka dotyczące sprawy pogromu w Jedwabnem i homoseksualistów.
W listopadzie 2010 wystąpił z PiS. W związku z jego uczestnictwem w nowym projekcie Polska Jest Najważniejsza zrezygnował z kierowania frakcją Europejscy Konserwatyści i Reformatorzy w Europarlamencie. Nie zaangażował się w aktywny sposób w działalność partii PJN.
W kwietniu 2012 ukazała się książka "Koniec PiS-u", wywiad rzeka z Michałem Kamińskim przeprowadzony kilka miesięcy wcześniej przez Andrzeja Morozowskiego.
W lutym 2013 m.in. wraz z Kazimierzem Marcinkiewiczem i Romanem Giertychem założył think tank Instytut Myśli Państwowej.
W wyborach europejskich w 2014 był kandydatem Platformy Obywatelskiej z pierwszego miejsca na liście w okręgu lubelskim, nie uzyskał reelekcji. 3 lutego 2015 został sekretarzem stanu w Kancelarii Premiera, obejmując nadzór nad Centrum Informacyjnym Rządu.
W wyborach parlamentarnych w 2015 z powodzeniem ubiegał się o mandat poselski z listy Platformy Obywatelskiej w okręgu wyborczym nr 20, zdobywając 5877 głosów. Pod koniec maja 2016 został na miesiąc zawieszony w prawach członka klubu parlamentarnego PO. W lipcu 2016 został wykluczony z klubu i partii (której członkiem został niedługo wcześniej). We wrześniu 2016 wraz z innymi byłymi posłami PO współtworzył koło poselskie Europejscy Demokraci, a w listopadzie tego samego roku partię Unia Europejskich Demokratów (przekształconą z Partii Demokratycznej), w której został członkiem zarządu.
W październiku 2017 wydał powieść, thriller polityczny, pod tytułem "15 sierpnia". W styczniu 2018, jako przedstawiciel UED, wstąpił do klubu poselskiego PSL (aby liczył on potrzebną do istnienia liczbę posłów). W następnym miesiącu wraz z innymi posłami UED współtworzył federacyjny klub PSL-UED, zasiadając w jego prezydium. W wyborach w 2019 został wybrany w skład Senatu X kadencji. Kandydował z ramienia PSL w okręgu nr 41, otrzymując 176 496 głosów. 12 listopada 2019 został wicemarszałkiem Senatu.
Życie prywatne.
Syn Andrzeja i Grażyny. Ma żonę Annę i dwie córki, Antoninę i Anastazję.

</doc>
<doc id="93223" url="https://pl.wikipedia.org/wiki?curid=93223" title="Pień">
Pień

Pień drzewa – gruba, zdrewniała łodyga drzew. Powstaje wskutek corocznego przyrastania na wysokość i na grubość. U drzewiastych form nagozalążkowych i dwuliściennych pień zakończony jest koroną. U nielicznych, drzewiastych jednoliściennych pień kończy się pąkiem wierzchołkowym. Na skutek skrócenia międzywęźli na szczycie pnia powstaje gęsty pióropusz liści.
Powstanie pnia jest efektem działania merystemów bocznych, czyli kambium i felogenu. Pień wszystkich form drzewiastych pokryty jest korkiem, powstałym przez odkładanie komórek felogenu na zewnątrz. U niektórych gatunków drzew felogen działa przez wiele lat, stale powiększając swój obwód. W efekcie powstaje gładka i niezłuszczająca się warstwa korka. Większość gatunków drzew wykształca warstwę felogenu działającą tylko przez pewien czas, po którym wszystkie komórki merystemu korkowacieją i obumierają. Kolejne warstwy felogenu wykształcają się w głębszych warstwach kory pierwotnej. Nowe warstwy korka odcinają od dopływu wody i soli mineralnych tkanki leżące na zewnątrz, co prowadzi do powstania martwicy korkowej. Martwica może się łuszczyć i odpadać. Tak jest w przypadku pnia brzozy. U innych drzew martwica jest zwarta, a w wyniku zwiększania obwodu pnia pęka, tworząc bruzdy.
Pień drzewa u samej swej podstawy (na styku z glebą) tworzy szyję korzeniową, czyli charakterystyczne zgrubienie.
Drzewa wytwarzają pnie w formie strzały lub kłody.
Pień drzewa na przekroju poprzecznym ma najczęściej kształt zbliżony do okrągłego. Kształt na przekroju podłużnym promieniowym, przebiegającym przez rdzeń jest zależny od wieku drzewa, jego gatunku, miejsca biosocjalnego w drzewostanie i wielu innych czynników. W klasycznej dendrometrii kształt pnia był przyrównywany do stożka, neiloidy lub paraboloidy.
Na przekroju poprzecznym pnia widoczna jest w części środkowej ciemniejsza twardziel, następnie jaśniejszy biel i dalej tkanka korkotwórcza (felogen), korek i korowina.

</doc>
<doc id="93228" url="https://pl.wikipedia.org/wiki?curid=93228" title="Veerappan">
Veerappan

Koose Muniswamy Veerappan (ur. ok. 18 stycznia 1952, zm. 18 października 2004) – przestępca indyjski (tamilski), oskarżany o kierowanie grupą przestępczą odpowiedzialną za około 120 zabójstw (w tym 44 policjantów) i liczne rozboje, jednocześnie popularny wśród uboższych sfer.
Kierowana przez niego grupa zajmowała się przemytem drzewa sandałowego i kości słoniowej, była oskarżana o związki z rebeliantami tamilskimi, porywała dla okupu członków bogatych rodzin. W 2000 głośna była sprawa porwania popularnego aktora Rajkumara; w 2002 ludzie Veerappana uprowadzili i zamordowali polityka Hannura Nagappę (członka rządu stanu Karnataka). Stał się najbardziej poszukiwanym przestępcą w Indiach.
Cieszył się popularnością wśród społeczności wiejskich, gdzie miał opinię współczesnego Robina Hooda. Wyróżniał się charakterystycznymi długimi wąsami oraz wojskowym mundurem.
Został zastrzelony w policyjnej zasadzce.

</doc>
<doc id="93229" url="https://pl.wikipedia.org/wiki?curid=93229" title="Pąk">
Pąk

Pąk, pączek – zawiązek pędu z merystemem wierzchołkowym i zawiązkami organów – liści i kwiatów. Merystem osłonięty jest w pąku zawiązkami liści, czasem przekształconych w specjalne łuski pąkowe. 
Ze względu na zróżnicowanie kształtów, koloru, wielkości i ułożenia pączków na pędzie oraz budowy ich łusek – pąki wykorzystywane są do oznaczania gatunków drzew i krzewów, gdy pozostają one w stanie bezlistnym. 
Typologia.
Zależnie od umiejscowienia pąka na pędzie rozróżnia się następujące rodzaje pąków:
Ze względu na aktywność rozwojową wyróżniane są: 
Zależnie od tego, jakie zawiązki zawarte są w pąku wyróżnia się:
Ze względu na rodzaj okrywy pąków wyróżnia się:
Ze względu na kształt pąków wyróżnia się:
Ze względu na liczbę i sposób skupiania się wyróżnia pąki:
Ze względu na sposób osadzenia wyróżnia się pąki siedzące i osadzone na trzoneczkach.
System Raunkiæra.
Wykształcanie i sposób umieszczenie pąków zimujących u roślin jest jednym z kluczowych kryteriów systemu klasyfikacji form życiowych roślin stworzonej przez Christena Raunakiaera. W skali tej wyróżnia się:
Fizjologia.
Rozwój pączków bocznych kontrolowany jest hormonalnie przez pąk wierzchołkowy. Tu w merystemie i w młodych liściach wytwarzane są auksyny, które transportowane w dół pędu hamują rozwijanie się pąków bocznych. Dzięki temu u większości roślin pąki boczne w ogromnej większości pozostają w stanie spoczynku. Usunięcie lub uszkodzenie pąka wierzchołkowego powoduje aktywację jednego lub kilku pąków bocznych położonych zwykle tuż poniżej niego.

</doc>
<doc id="93231" url="https://pl.wikipedia.org/wiki?curid=93231" title="Myślenie mityczne">
Myślenie mityczne

Myślenie mityczne – sposób myślenia charakterystyczny dla człowieka kultury tradycyjnej, w którym mit pełni rolę uniwersalnej opowieści wyjaśniającej i uzasadniającej człowiekowi jego usytuowanie w świecie.
Myślenie mityczne wiąże się z pewnym stanem wiedzy na temat świata, w którym wyjaśnia się specyfikę określonych zjawisk przyrodniczych dziełom bogów i bohaterów, które miały miejsce w mitycznym czasie początków.
Według Maxa Webera myślenie mityczne występowało przed tzw. pierwszym odczarowaniem świata, a zatem na magicznym etapie kultury kiedy wszelkie czynności posiadały swój wymiar symboliczny np. polowanie poza podstawowym pragmatycznym sensem, posiadało sens mityczny.
Według Karola Marksa myślenie mityczne nie różnicowało człowieka od innych elementów świata: nie występowała alienacja człowieka od przyrody. Człowiek uważał, że jest spokrewniony ze zwierzętami i roślinami (totemizm), lub, że między nim a światem przyrody występuje łączność przejawiająca się np. w wędrówce dusz.
Cechy myślenia mitycznego:

</doc>
<doc id="93236" url="https://pl.wikipedia.org/wiki?curid=93236" title="Prowizorium rządowe Władysława Wróblewskiego">
Prowizorium rządowe Władysława Wróblewskiego

Prowizorium rządowe Władysława Wróblewskiego – Rada Kierowników Ministerstw, prowizoryczny ostatni gabinet rządowy Królestwa Polskiego, kierowany przez Władysława Wróblewskiego. Rada Kierowników Ministerstw została powołana 4 listopada 1918 r. przez Radę Regencyjną, po udzieleniu dymisji rządowi Józefa Świeżyńskiego w związku z próbą zamachu stanu. Co do zasady w skład Rady wchodzili najwyżsi stanowiskiem urzędnicy danego resortu. Ostatnie posiedzenie prowizorium rządowego odbyło się 11 listopada 1918 r.. Kierownicy Ministerstw zakończyli pełnienie swoich funkcji wraz z przejęciem poszczególnych resortów przez członków rządu Jędrzeja Moraczewskiego, w dniu 18 listopada 1918 r..
Skład.
Na podstawie porozumienia Józefa Piłsudskiego z Władysławem Wróblewskim po 11 listopada 1918 r. funkcję kierownika Ministerstwa Spraw Zagranicznych pełnił Tytus Filipowicz.

</doc>
<doc id="93249" url="https://pl.wikipedia.org/wiki?curid=93249" title="Edmund Stoiber">
Edmund Stoiber

Edmund Stoiber (ur. 28 września 1941 w Oberaudorfie) – niemiecki polityk, działacz CSU, premier rządu Bawarii w latach 1993–2007, kandydat koalicji CDU/CSU na kanclerza federalnego w wyborach 2002.
Życiorys oraz działalność polityczna.
Edmund Stoiber dorastał w bawarskim Oberaudorf jako syn pochodzącego ze Schwarzenfeld w Górnym Palatynacie ekonomisty Edmunda Georga Stoibera i rodowitej mieszkanki Nadrenii Elisabeth Stoiber (Zimmermann) z Dormagen. Od 1968 jest żonaty z Karin Stoiber Niemką sudecką i ma z nią trójkę dzieci: Constanze, Veronicę oraz Dominica i pięcioro wnucząt. Mieszka w Wolfratshausen. Od 1951 do 1961 uczęszczał do "Ignaz-Günther-Gymnasium" w Rosenheim, gdzie zdał maturę. Potem odbył służbę wojskową w wojskach górskich w Mittenwald i Bad Reichenhall.
Jesienią 1962, po zakończeniu służby wojskowej, rozpoczął studia nauk politycznych oraz prawa w Monachium, które ukończył w 1967 egzaminem państwowym pierwszego stopnia. Potem był pracownikiem naukowym w katedrze prawa karnego oraz prawa wschodniego Uniwersytetu w Ratyzbonie. W 1971 doktoryzował się pracą pt. „Naruszenie miru domowego w świetle aktualnych problemów”. Tego samego roku zdał z wyróżnieniem egzamin państwowy drugiego stopnia.
Jeszcze w tym samym roku rozpoczął pracę w bawarskim Ministerstwie Rozwoju Krajowego i Środowiska. Od 1972 do 1974 był w nim osobistym referentem ministra, a w końcu również kierownikiem Biura Ministra. Od 1978 został dopuszczony do wykonywania zawodu adwokata. Od 1978 do 1982 był oprócz tego syndykiem "Lotto-Toto-Vertriebsgemeinschaft Bayern". W 1979 otrzymał propozycję powołania na katedrę nauk o zarządzaniu w Wyższej Szkole Waldkirch, z którego zrezygnował po dwuletnich negocjacjach.
Od 1978 do 1983 pod przewodnictwem Franza Josefa Straußa był sekretarzem generalnym CSU. Jako sekretarz generalny był oprócz tego odpowiedzialny za kampanię wyborczą do Bundestagu w 1980. W wyborach kandydat CDU i CSU, Franz Josef Strauß, został jednak pokonany przez urzędującego kanclerza Helmuta Schmidta (SPD).
Od 1989 był zastępcą przewodniczącego CSU. Po przegranych przez Unię (CDU/CSU) wyborach w 1998 został wybrany na następcę byłego federalnego ministra finansów Theodora Waigla na stanowisku krajowego przewodniczącego CSU. Wcześniej, od czasu wybrania Stoibera w 1993 na premiera Bawarii, dochodziło często do konfliktów między nim a Waiglem.
Wybory do Bundestagu 2002.
W styczniu 2002 udało mu się przeforsować swoją osobę jako wspólnego kandydata CDU i CSU na urząd kanclerza („Śniadanie w Wolfratshausen”) wobec Angeli Merkel. Głównymi punktami jego kampanii była polityka gospodarcza i społeczna, zwłaszcza zwalczanie bezrobocia, bezpieczeństwo wewnętrzne i rozwój gospodarczy słabo rozwiniętych północno-wschodnich Niemiec. Pełnomocnikiem kampanii w równolegle do zespołu CDU/CSU działającego zespołu Stoibera był Michael Spreng, były redaktor naczelny „Bild am Sonntag”. Mimo procentowych wzrostów nie udało się Stoiberowi, koalicji CDU/CSU i FDP, zdobyć bezwzględnej większości. CDU i CSU zdobyły 3,4% więcej i pierwszy raz odwróciły stałą, trwającą 22 lata tendencję spadkową partii związkowych (CDU/CSU) w wyborach do Bundestagu. Uzyskane 38,5 procent było jednak nadal czwartym pod względem wielkości wynikiem partii związkowych od 1949. Wprawdzie SPD po dużych stratach uzyskało również dokładnie 38,5 procent, jednak dzięki łącznie 6027 głosom (= 0,01%) znalazło się przed CDU/CSU. Poprzez mandaty nadwyżkowe SPD mogło stworzyć najsilniejszą frakcję w Bundestagu.
Działalność po 2002.
W lutym 2004 Jacques Chirac za przyzwoleniem kanclerza Gerharda Schrödera zaproponował Stoiberowi stanowisko przewodniczącego Komisji Europejskiej, które ten jednak odrzucił. Na początku 2004 był on również uznawany za pretendenta do urzędu prezydenta RFN, zrezygnował jednak z kandydowania.
Był desygnowanym ministrem gospodarki w gabinecie Angeli Merkel. 1 listopada 2005 zdecydował się jednak zrezygnować z tego stanowiska. Jako uzasadnienie podał zapowiedzianą rezygnację Franza Münteferinga z przewodniczenia SPD. Z powodu swego zwlekania i niezdecydowanej postawy względem przystąpienia do rządu został skrytykowany również w CSU. Żądano tam zmiany polityki, gdyby Stoiber w Monachium odważył się na nowy początek; premier znów miał zapewnić sobie zaufanie wyborców.
Sprawowane urzędy.
Edmund Stoiber jest od 1974 członkiem bawarskiego Landtagu.
Od początku lat 90. XX w. jednym z jego długofalowych celów jest wspieranie politycznego narybku. Bardziej znani ze specjalistów wprowadzonych przez niego do polityki – przede wszystkim posłowie i przedstawiciele polityki gospodarczej oraz społecznej – są określani mianem „Grupy 94”.
W 1982 został, jako sekretarz stanu i kierownik bawarskiej Kancelarii Państwowej, powołany do kierowanego przez Franza Josefa Straußa rządu. W 1986 został w tej samej funkcji ministrem stanu. Po śmierci Straußa w 1988 został mianowany bawarskim ministrem spraw wewnętrznych w gabinecie Maxa Streibla.
Po tym jak w maju 1993 premier Max Streibl musiał ustąpić z powodu tzw. "afery Amigo", Stoiber został 17 czerwca 1993 wybrany jego następcą. Od 1 listopada 1995 do 31 października 1996 był również przewodniczącym Bundesratu. Jako czołowy kandydat CSU udało mu się podczas wyborów krajowych w 1994 i 1998 obronić bezwzględną większość z 52,8 i 52,9 procentami oddanych głosów, a przy okazji ostatnich wyborach krajowych w 2003, jednak przy niewielkiej frekwencji (57,3 proc.), zwiększyć ją do 60,7%. Tym, drugim z najlepszych wyników w historii uzyskał dla CSU 2/3 miejsc w bawarskim Landtagu.
Oprócz tego był, razem z Franzem Münteferingiem, przewodniczącym Komisji Federalistycznej, wspólnej komisji Bundesratu i Budestagu ds. modernizacji i porządku federalnego.
Kontrowersje.
Edmund Stoiber jest znany z poparcia dla środowisk związanych z ruchem wypędzonych, czyli Niemców wysiedlonych po II wojnie światowej. Wielokrotnie przemawiał na ich zgromadzeniach. W jednym z nich, dokonanym 23 czerwca 2002 roku wyraził opinię iż „Niemcy posiadają bogatą kulturę i historię a Wschodnie Prusy nieodłącznie należą do nich”. Jednocześnie zażądał aby Czechy i Polska anulowały ustawy, które stanowiły podstawę prawną do deportacji Niemców z tych krajów, mówiąc zarazem że „Niemcy mają prawo do swych ojczystych ziem”. Podkreślił, iż jeśli zostanie kanclerzem sprawi iż wszelkie tego typu ustawy i prawa zostaną zniesione. Wyraził też opinię, że „Wschodnie Prusy, Śląsk, Pomorze staną się regionami Europejskimi” i zażądał aby były zarządzane także przez Niemców. Rząd Polski odrzucił te żądania.

</doc>
<doc id="93250" url="https://pl.wikipedia.org/wiki?curid=93250" title="Full Metal Panic!">
Full Metal Panic!

 – seria light novel autorstwa Shōjiego Gatō ilustrowana przez Shikidojiego.
Na jej podstawie powstało kilka serii mang, cztery serie anime oraz dwa OVA.
Fabuła.
Głównymi bohaterami są Sagara Sousuke i Kaname Chidori. Z niewyjaśnionych przyczyn Kaname jest celem ataku terrorystycznego. Okazuje się, iż w pamięci dziewczyny są przechowywane ważne informacje dotyczące najnowocześniejszych modeli mechów. Do obrony Chidori zostaje wyznaczony sierżant Sousuke Sagara, wraz z Melisą Mao oraz Kurtzem Weberem.

</doc>
<doc id="93251" url="https://pl.wikipedia.org/wiki?curid=93251" title="Lupa">
Lupa

Lupa – przyrząd optyczny służący do bezpośredniej obserwacji drobnych blisko położonych przedmiotów. W ścisłym znaczeniu tego słowa jest to soczewka skupiająca dająca co najmniej trzykrotne powiększenie. Soczewki dające mniejsze niż trzykrotne powiększenie nazywane są szkłami powiększającymi. Lupa zbudowana jest zazwyczaj z jednej soczewki skupiającej lub z zespołu blisko siebie położonych soczewek umieszczonych w oprawce. Tworzy obraz prosty, pozorny i powiększony.
Obserwowany przedmiot umieszcza się między ogniskiem a lupą, tak by pozorny, prosty i powiększony obraz był w odległości dobrego widzenia oka obserwatora.
Rodzaje lup.
Ze względu na konstrukcję układu optycznego wyróżnia się rodzaje lup:
Powiększenie lupy.
Powiększenie kątowe lupy zależy od ustawienia lupy względem oka i określa je przybliżony wzór
Lupa daje obraz możliwy do oglądania o największym powiększeniu kątowym, gdy tworzony przez nią obraz jest w odległości najlepszego widzenia. Wówczas powiększenie kątowe wynosi:
Dla przeciętnej osoby bez wad wzroku odległość najlepszego widzenia jest określana na 0,25 m, w tej sytuacji powiększenie lupy określa wzór:
gdzie:
Odległość obserwowanego przedmiotu od soczewki powinna być mniejsza od ogniskowej. Wymóg ten jest konieczny do otrzymania obrazu pozornego. Można jednak użyć lupy (chociaż niezgodnie z przeznaczeniem) do otrzymania rzeczywistego obrazu na ekranie.
Spotyka się lupy w postaci arkusza przezroczystej folii będącej soczewką Fresnela, jak i bardziej rozpowszechnione ze szkła.
Lupa składająca się z jednej soczewki i zaopatrzona w uchwyt, nazywana bywa "szkłem powiększającym".
Zakres praktycznych powiększeń wynosi dla lup:
Większe powiększenia nie są stosowana za względu na małą średnicę soczewki i małe pole widzenia, oraz bardzo małą głębię ostrości. Przy powiększeniach powyżej 30× stosowane są mikroskopy.
Zastosowanie.
Lupy mają liczne zastosowania w następujących dziedzinach:
Historia.
Leeuwenhoek w XVII wieku opanował umiejętność wytwarzania małych pojedynczych soczewek szklanych o bardzo krótkiej ogniskowej. Jego jednosoczewkowe lupy dawały powiększenie do 250 razy. Średnica tych soczewek wynosiła około 1 mm. Rekordowe jego soczewki miały ogniskową 0,3 mm i osiągały powiększenie do 900 razy, jednak jakość obrazu przy tak wielkich powiększeniach była bardzo słaba. Praktyczne zastosowanie znajdowały lupy o powiększeniu 200–300. Na początku XVIII wieku wytwarzano lupy w kształcie cyrkla kreślarskiego. Na jednej nóżce mocowało się obserwowany przedmiot, do drugiej była przymocowana miniaturowa soczewka dająca kilkusetkrotne powiększenie. Ponieważ głębia ostrości obrazu otrzymywanego przy pomocy takiej lupy była bardzo mała, ostrość regulowało się delikatnie pokręcając śrubą z bardzo drobnym gwintem, jak w zerownikach kreślarskich, regulując rozstaw nóżek cyrkla, a tym samym odległość soczewki od obserwowanego przedmiotu.

</doc>
<doc id="93253" url="https://pl.wikipedia.org/wiki?curid=93253" title="John Peel (polityk)">
John Peel (polityk)

John Peel, właśc. William John Peel, (ur. 16 czerwca 1912, zm. 8 maja 2004) – brytyjski polityk i dyplomata.
W latach 1946-1948 był brytyjskim rezydentem w Brunei, a 1949-1951 komisarzem-rezydentem na Wyspach Gilberta i Ellice (obecne Kiribati i Tuvalu).

</doc>
<doc id="93265" url="https://pl.wikipedia.org/wiki?curid=93265" title="Zenon Przesmycki">
Zenon Przesmycki

Zenon Franciszek Przesmycki ps. „Miriam”, (ur. 22 grudnia 1861 w Radzyniu Podlaskim, zm. 17 października 1944 w Warszawie) – polski poeta i tłumacz, przedstawiciel parnasizmu, krytyk literacki i artystyczny okresu Młodej Polski, odkrywca i wydawca twórczości Cypriana Kamila Norwida.
Życie.
Pochodził z rodziny szlacheckiej pieczętującej się herbem Paprzyca.
Gimnazjum ukończył ze złotym medalem, następnie studiował we Włoszech, Czechach, Francji, Anglii. W Warszawie ukończył studia prawnicze. W latach 1887–1888 był redaktorem warszawskiego "Życia", wywierającego wpływ na rozwój modernizmu w Polsce. 
W latach 1889–1900 przebywał w Paryżu i Wiedniu. W latach 1901–1907 redagował pismo literackie "Chimera", co jest uważane za jego największe osiągnięcie. Od 1905 był żonaty z Anielą Hoene (1867–1938), potomkinią Wilhelma Hoene – znanego zegarmistrza lubelskiego; dzieci nie miał. 
W dwudziestoleciu międzywojennym był ministrem kultury i sztuki (1919-1920) w rządach Ignacego Jana Paderewskiego oraz Leopolda Skulskiego, a także prezesem Polskiego Towarzystwa Ochrony Prawa Autorskiego.
Był członkiem Polskiej Akademii Literatury, tłumaczem poezji i prozy, popularyzatorem twórczości Norwida. Sztukę uważał za środek uszlachetniania ludzkości.
Został pochowany na cmentarzu Powązkowskim (kwatera 46-1-29/30).
W 2022 roku z inicjatywy Premiera RP Mateusza Morawieckiego grób Przesmyckiego został odrestaurowany. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.
Twórczość.
Autor m.in. zbioru poezji "Z czary młodości" (1893), a także wierszy takich jak "W twych cudnych oczach..." oraz słynnego "W co wierzyć?" – będącego sztandarowym, a zarazem dramatycznym przykładem polskiego dekadentyzmu. Wiersze Miriama są wyrafinowane formalnie. Poeta pisał między innymi ronda. Zenon Przesmycki był też bardzo pracowitym tłumaczem. Przekładał z francuskiego, czeskiego i angielskiego. Tłumaczył m.in. wiersze Rimbauda, Poego, Mallarmégo, dramaty Maeterlincka. Przyswoił kulturze polskiej także tomik "Duch i świat" Jaroslava Vrchlickiego. Miriam przetłumaczył też wiersz Roberta Browninga "The Last Ride Together" ("Ostatnia przejażdżka we dwoje").

</doc>
<doc id="93268" url="https://pl.wikipedia.org/wiki?curid=93268" title="PZL.8">
PZL.8

PZL.8 (PZL-8) – projekt szkolnego wodnosamolotu będący wodną wersją sportowego samolotu PZL.5, opracowywany w latach 1929–1932 w Państwowych Zakładach Lotniczych.
Historia.
Pod koniec lat 20. XX wieku polska Marynarka Wojenna zainteresowała się możliwością użycia wodnosamolotów bojowych. Jednym z projektów PZL mającym zaspokoić te oczekiwania był projekt wodnosamolotu szkolnego PZL.8. W opracowywaniu tej maszyny posłużono się wcześniej opracowanym samolotem szkolno-sportowym PZL.5. Ten jednosilnikowy dwupłatowiec wzbogacono o pływaki i po niewielkich poprawkach zaprezentowano marynarce jako PZL.8. Później opracowano zmodyfikowaną wersję, bardziej różniącą się od sportowego wzorca. Projekt nie wzbudził zainteresowania wojska i został zarzucony.
Służba w lotnictwie.
Samolot ten nigdy nie wyszedł poza fazę projektu i tym samym nigdy nie służył w lotnictwie.
Opis techniczny.
Drewniany, kryty płótnem dwupłatowiec ze stałym podwoziem, posadowionym na drewnianych pływakach. Samolot dwumiejscowy. Skrzydła wyposażone w lotki na dolnym płacie, składane do tyłu (po złożeniu skrzydeł szerokość płatowca wynosiła 1/3 rozpiętości). W końcówkach dolnego płata zaprojektowano komory powietrzne, dla ochrony przed wywróceniem podczas silnej bocznej fali.
Samolot przewidywano w dwóch wersjach: pierwszej wiernej z PZL.5 i drugiej ze zmienionymi sterem kierunku i pływakami oraz lepiej wyprofilowanym przodem kadłuba.

</doc>
<doc id="93269" url="https://pl.wikipedia.org/wiki?curid=93269" title="Cyjon rudy">
Cyjon rudy

Cyjon rudy, cyjon ("Cuon alpinus") – gatunek ssaka z rodziny psowatych (Canidae) o wyglądzie przypominającym zarówno lisa (puszysty ogon, niezbyt wysokie nogi) jak psa (kształt łba, zaokrąglone uszy). Latem sierść cyjona jest ruda niczym u lisa, zimą szaro-biało-ruda. Ogon od nasady rudawy u końca brązowy, czasami nawet czarny. Obecnie zamieszkuje Indie, Chiny, Indochiny i Indonezję, a dawniej występował również w Europie. Jedyny przedstawiciel rodzaju "Cuon" (nazwa nadana przez Briana H. Hodgsona w 1838 r.). Tworzy 3 podgatunki.
Dane liczbowe.
Cyjony polują w stadach, a ich ofiarami najczęściej są gady, gryzonie i sarny. Polując w grupie, są w stanie upolować duże zwierzę, jak na przykład bawoła czy jelenia. Umożliwia im to duża wytrwałość: po dłuższej ucieczce bawół pada z wycieńczenia. Nie gardzą także owadami i pokarmem roślinnym (niektóre owoce). Ciąża trwa 2 miesiące. Po upływie tego czasu w jamie rodzi się kilka młodych. Szczenięta od dzieciństwa są dzikie, nieufne i trudno je oswoić. Towarzyszą one polującym rodzicom już miesiąc po urodzeniu. Gatunek jest zwany gwiżdżącym myśliwym, ze wzglądu na charakterystyczną wokalizację (Pietrzak, 2014). 
Niewiele wiadomo o stanie obecnych populacji, lecz gatunek jest sklasyfikowany jako zagrożony według IUCN. Istnieją historyczne raporty o występowaniu gatunku w Wietnamie lub w górach na granicy Kazachstanu i Chin.

</doc>
<doc id="93277" url="https://pl.wikipedia.org/wiki?curid=93277" title="Miltiades">
Miltiades

Miltiades Młodszy (gr. , ok. 554 p.n.e. - 488 p.n.e.) – polityk i wódz ateński. Zwycięzca spod Maratonu, ojciec Kimona.
W latach 525-524 p.n.e. był archontem w Atenach. Około 516 p.n.e. wyruszył na czele niewielkiego, świetnie uzbrojonego oddziału na Chersonez, gdzie miał zabezpieczyć interesy Aten. Objął tam władzę tyrańską po śmierci starszego brata Stesagorasa, następcy ich stryja Miltiadesa Starszego. Uczestniczył w perskiej wyprawie na Scytów około 513 p.n.e. Próbował nakłonić innego towarzyszącego Persom greckiego dowódcę, Histiajosa, by zniszczył pilnowany przez Greków most na Dunaju i uniemożliwił w ten sposób ucieczkę perskiej armii z ziem Scytów. Niektórzy historycy podważają tę relację wskazując na to, że perski król, który wycofał się przez niezniszczony most, nie odebrał Miltiadesowi władzy w Chersonezie. 
Wziął udział w powstaniu jońskim przeciwko Persom, które wybuchło w 499 p.n.e. Gdy Persowie zdławili powstanie uciekł z Chersonezu i wrócił do Aten (493 p.n.e.). Stanął tam na czele ugrupowania antyperskiego. Sprzyjający Persji Alkmeonidzi oskarżyli go o tyranię w Chersonezie, ale został uniewinniony. 
W 490 p.n.e., gdy perska armia wyruszyła przeciwko Atenom, został wybrany jednym z 10 strategów. Przekonał Ateńczyków, by nie bronić się w mieście, tylko wyruszyć naprzeciw wrogom. Obie armie spotkały się na maratońskiej równinie na wschód od Aten. Po kilku dniach oczekiwania Miltiades przekonał archonta Kallimacha, zwierzchnika strategów, by zaatakować Persów. W dniu, w którym wojskami ateńskimi dowodził Miltiades, Grecy zaatakowali i pokonali liczniejszych Persów. Swój sukces Miltiades zawdzięczał zdecydowaniu i znajomości perskiej armii. Wdzięczni Ateńczycy wystawili mu posąg. 
Będąc bożyszczem ludu, Miltiades łatwo przekonał Ateńczyków, by ukarali wyspę Paros, która poddała się Persom bez walki. Oblężenie Paros w 489 p.n.e. zakończyło się jednak klęską. Wtedy zaatakowali polityczni przeciwnicy Miltiadesa i oskarżyli go o oszukanie ateńskiego ludu (Miltiades obiecywał łatwe zwycięstwo i łupy). Skazano go na ogromną grzywnę 50 talentów. Wkrótce potem Miltiades zmarł w więzieniu od rany odniesionej na Paros. Grzywnę spłacił jego syn Kimon.

</doc>
<doc id="93278" url="https://pl.wikipedia.org/wiki?curid=93278" title="Dziennikarstwo śledcze">
Dziennikarstwo śledcze

Dziennikarstwo śledcze – rodzaj dziennikarstwa, polegającego na ujawnianiu informacji istotnych dla opinii publicznej, a jednocześnie trudno dostępnych dla badaczy. Uprawiają je dziennikarze opisujący i wyjaśniający sprawy, które najczęściej powinny być przedmiotem dochodzenia organów do tego celu powołanych (prokuratura, policja, sądy).
Prezentacja poprzedzona jest dogłębną weryfikacją. Polega ona na zdobyciu i wykorzystaniu co najmniej niezależnych od siebie źródeł informacji oraz użyciu technik zbliżonych do stosowanych przez instytucje posiadające uprawnienia śledcze.
Modelowym przykładem dziennikarstwa śledczego jest afera Watergate ujawniona przez Washington Post. Po raz pierwszy okazało się wówczas, że dochodzenie dziennikarskie może spowodować dymisję prezydenta światowego supermocarstwa. Innym przykładem jest afera Iran-Contras, w której media ujawniły istnienie tajnego porozumienia o sprzedaży amerykańskiej broni do Iranu w zamian za uwolnienie amerykańskich zakładników w Libanie. W Polsce najbardziej znanym przykładem jest tak zwana afera Rywina z 2002 roku. Gazeta Wyborcza ujawniła wówczas skandal korupcyjny, polegający na propozycji zmian nowelizacji ustawy za łapówkę.

</doc>
<doc id="93281" url="https://pl.wikipedia.org/wiki?curid=93281" title="Obieg parowo gazowy">
Obieg parowo gazowy



</doc>
<doc id="93282" url="https://pl.wikipedia.org/wiki?curid=93282" title="Zapałka">
Zapałka

Zapałka – służący do rozpalania ognia, specjalnie w tym celu przygotowany patyczek z drewna (rzadziej – pasków tektury), dodatkowo nasączony w całości lub części substancją ułatwiającą spalanie i na jednym końcu pokryty masą ulegającą zapłonowi wskutek tarcia; końcówka taka nazywana jest główką (lub łebkiem) zapałki.
Obecnie większość zapałek ulega zapłonowi wyłącznie wskutek energicznego potarcia ich główki o szorstką powierzchnię zwaną draską. Praktycznie wyklucza to niekontrolowany samozapłon, wskutek przypadkowego potarcia o inne powierzchnie. Długo stosowano jednak zapałki fosforowe, zapalające się przy energicznym potarciu o każdą suchą i szorstką powierzchnię, chociażby o podeszwę buta.
Główki współczesnych zapałek są pokryte łatwopalną masą składającą się głównie z chloranu potasu, siarczku antymonu, siarki, barwników i zmielonego szkła nadającego główce szorstkość, by zwiększyć tarcie. Drewienka zapałek są nasycone ciekłą parafiną ułatwiającą ich zapalanie oraz ortofosforanem sodu zapobiegającym ich żarzeniu się po zgaszeniu płomienia. Masa draski znajdująca się na boku pudełka zawiera fosfor czerwony, zmielone szkło i spoiwo. Potarcie główką zapałki o bok pudełka powoduje wzrost temperatury do około 200 °C i zapalenie się główki (efekt reakcji chemicznej między fosforem i chloranem potasu).
Wymiary.
Wymiary zapałki lub pudełka zapałek często są używane jako skala odniesienia (na przykład na zdjęciach drobnych przedmiotów). Typowa, najczęściej spotykana w Polsce zapałka ma długość 43 mm i grubość około 1–1,5 mm. Najczęściej pakowane są w pudełka po około 40 sztuk (w zależności od producenta – 38–45 sztuki w pudełku). Standardowe pudełko zapałek ma postać tekturowej szufladki, o wymiarach 53 × 35 × 16 mm.
Historia.
W 1855 Szwed założył fabrykę zapałek w Jönköping. Jego zapałki miały łebki wykonane według pomysłu Johna Walkera, natomiast draski zawierały fosfor czerwony według pomysłu Böttgera z Frankfurtu. Lundström swoje zapałki umieszczał w stosowanych do dziś pudełkach z wysuwaną szufladką. Na wierzchu pudełka zaczęto umieszczać etykiety, początkowo z informacją o producencie, później o różnej treści (reklamowej, edukacyjnej), co dało początek filumenistyce.
Od 1831/1833 produkowano też zapałki z główką wykonaną z białego fosforu pokrytego izolującą od dostępu powietrza masą. Przy potarciu o dowolną powierzchnię masa izolująca ścierała się a fosfor ulegał zapaleniu. Oprócz łatwopalności zapałki te ze względu na trujące właściwości białego fosforu były niebezpieczne zarówno przy produkcji, jak i w użyciu. Pod wpływem opinii publicznej od końca XIX wieku, w różnych krajach stopniowo zakazywano używania w zapałkach białego fosforu.
Produkcja zapałek w Polsce.
W Królestwie Prus 1 października 1845 powstała w Sianowie (dziś miasto na terenie Polski) manufaktura zapałczana zatrudniająca początkowo trzech pracowników. Po II wojnie światowej działały Sianowskie Zakłady Przemysłu Zapałczanego – Sianów k/Koszalina, od roku 1995 jako "Polmatch Zakłady Przemysłu Zapałczanego w Sianowie". Fabryka została postawiona w stan upadłości likwidacyjnej w 2007. Inną zlikwidowaną już polską firmą zapałczaną były Bystrzyckie Zakłady Przemysłu Zapałczanego, powstałe w roku 1897.
Przedsiębiorstwa działające (2011) to "Częstochowskie Zakłady Przemysłu Zapałczanego" powstałe w roku 1881 (nieprodukujące zapałek przemysłowo od 2010) oraz Fabryka Zapałek „Czechowice” założona w roku 1919 (produkcja od 1921 roku do 2021).
W Częstochowie znajduje się Muzeum Produkcji Zapałek z działającą linią produkcyjną z początku XX wieku, galerią rzeźb z zapałek oraz wystawą filumenistyczną (etykiet zapałczanych). W Bystrzycy Kłodzkiej znajduje się Muzeum Filumenistyczne gromadzące etykiety zapałczane oraz eksponaty związane z nieceniem ognia, zapałkami i zapalniczkami.
W Koszalinie do 2016 działała firma B. L. Match produkująca zapałki reklamowe oraz zapałki sztormowe, która przekształciła się w firmę B. S. Match.
Zapałki sztormowe.
Zapałki sztormowe to odmiana zapałek, pozwalająca na rozpalenie ognia nawet w surowych warunkach pogodowych. Około połowy długości pokryta jest łatwopalną masą, która pozwala na przedłużone spalanie nawet przy silnym wietrze i deszczu. Zdmuchnięcie płomienia często powoduje ponowny samozapłon.

</doc>
<doc id="93283" url="https://pl.wikipedia.org/wiki?curid=93283" title="Helmut Simon">
Helmut Simon

Helmut Simon (ur. 11 grudnia 1937, zm. 15 października 2004 w Bad Hofgastein, Austria) – niemiecki alpinista amator, odkrywca Ötziego – „człowieka lodu”.
19 września 1991 wraz z żoną Eriką odnalazł w lodowcu w dolinie Ötz w Tyrolu Południowym zmumifikowane zwłoki ludzkie, których wiek oceniono na 5300 lat. Zwłoki „człowieka lodu”, któremu od miejsca znalezienia nadano imię Ötzi, dzięki znakomitemu stanowi zachowania (także odzieży i broni) stały się przedmiotem skrupulatnych badań.
Helmut Simon zaginął w Alpach w czasie samotnej wyprawy, na którą wyszedł 15 października 2004, niedługo po wygraniu procesu przeciw Południowemu Tyrolowi o nagrodę za swoje odkrycie. Poszukiwano go przez kilka dni w rejonie Gamskarkogel. Ciało odnaleziono w potoku 23 października.

</doc>
<doc id="93285" url="https://pl.wikipedia.org/wiki?curid=93285" title="Yorkshire terrier">
Yorkshire terrier

Yorkshire terrier – rasa psa należąca do grupy terierów, zaklasyfikowana do sekcji terierów miniaturowych.
Według klasyfikacji FCI nie podlega próbom pracy. Zgodnie z klasyfikacją amerykańską, należy do grupy psów ozdobnych i do towarzystwa. Jest typu lisowatego.
Rys historyczny.
Yorkshire terriery powstały w połowie XIX wieku. Ich zadaniem było tępienie myszy i szczurów w domach biednych rzemieślników i robotników. Ich prawdopodobnymi przodkami są: maltańczyk, Dandie Dinmont terrier, clydesdale terrier i skye terrier. Jest to mały pies wyhodowany w hrabstwie Yorkshire, na północy Wielkiej Brytanii.
Wygląd.
Umaszczenie.
Umaszczenie jest ciemne, stalowo-złote lub srebrno-złote. Włos jest jedwabisty, długi; włos kręcony i karbowany uznawany jest za wadę. Strzyżenie yorka nie zagraża odrostom, jednak może to powodować dyskwalifikację z wystawy.
Zdrowie i pielęgnacja.
Istotną kwestią w pielęgnacji włosów u tych psów są regularne kąpiele i mycie specjalnymi środkami. Uszy ze względów higieniczno-zdrowotnych potrzebują regularnej kontroli, luźny włos musi być usuwany z ich okolic. Starsze psy cierpią czasem na kataraktę. Częstym problemem zdrowotnym u przedstawicieli tej rasy, są pozostające mleczne kły, które trzeba usuwać zabiegowo.
Usposobienie i charakter.
Yorki są psami skorymi do zabawy, aktywnymi. Nie są agresywne i lubią towarzystwo ludzi, tolerują dzieci. Przywiązują się do właściciela i mogą być nieufne wobec obcych. Ich szkolenie powinno być stanowcze, a zarazem delikatne.

</doc>
<doc id="93287" url="https://pl.wikipedia.org/wiki?curid=93287" title="Hamadan">
Hamadan

Hamadan (Hamedan) – miasto w Iranie, położone 400 km na południowy zachód od Teheranu, stolica prowincji (ostanu) o tej samej nazwie. Liczba ludności 550 284 (2005).
Niegdyś w tym miejscu znajdowało się miasto Ekbatana – stolica państwa Medów, a później letnia rezydencja władców Persji z dynastii Achemenidów.
Zgodnie z tradycją żydowską w Hamadanie znajdują się groby Estery i Mardocheusza (zob. mauzoleum Estery i Mordechaja).
W mieście rozwinął się przemysł włókienniczy, skórzany, drzewny, ceramiczny, metalowy oraz tytoniowy.

</doc>
<doc id="93291" url="https://pl.wikipedia.org/wiki?curid=93291" title="DOSemu">
DOSemu



</doc>
<doc id="93293" url="https://pl.wikipedia.org/wiki?curid=93293" title="Iwan Szamiakin">
Iwan Szamiakin

Iwan Piatrowicz Szamiakin (, , "Iwan Pietrowicz Szamiakin"; ur. 30 stycznia 1921 w Kormie, zm. 14 października 2004) – białoruski pisarz i polityk, w latach 1971–1985 przewodniczący Rady Najwyższej Białoruskiej SRR, deputowany do Rady Najwyższej ZSRR i Rady Najwyższej Białoruskiej SRR od VI do X kadencji.
Życiorys.
Urodził się 30 stycznia 1921 roku we wsi Korma, w powiecie homelskim guberni homelskiej Rosyjskiej FSRR, ZSRR (obecnie w rejonie dobruskim Białorusi). W latach 1945–1948 pracował jako nauczyciel. W 1950 roku ukończył Republikańską Szkołę Partyjną przy Komitecie Centralnym Komunistycznej Partii (bolszewików) Białorusi. W latach 1952–1953 był redaktorem naczelnym almanachu „Sowietskaja Otczyzna”. Od 1954 roku pracował jako zastępca przewodniczącego, od 1966 roku – sekretarz, od 1971 roku – I zastępca przewodniczącego, a w latach 1976–1980 – I sekretarz zarządu Związku Pisarzy Białoruskiej SRR. W 1980 roku został członkiem korespondentem Akademii Nauk Białoruskiej SRR. W latach 1980–1992 pełnił funkcję redaktora naczelnego wydawnictwa Biełaruskaja Encykłapiedyja. W 1994 roku otrzymał tytuł akademika.
W latach 1963–1985 był deputowanym do Rady Najwyższej Białoruskiej SRR od VI do X kadencji. W latach 1971–1985 (VIII-X kadencja) pełnił funkcję jej przewodniczącego. Od 1980 do 1989 roku był również deputowanym do Rady Najwyższej ZSRR.
Twórczość.
Debiutował w 1941 roku. Był autorem powieści, opowieści, dramatów, scenariuszy filmowych, artykułów krytyczno-literackich. W swoich utworach podejmował motywy problemów życia społecznego, związków przeszłości z dniem dzisiejszym, relacji między pokoleniami. Większość jego twórczości została przetłumaczona na wiele języków. Niektóre jego prace:

</doc>
<doc id="93296" url="https://pl.wikipedia.org/wiki?curid=93296" title="Subkultura gotycka">
Subkultura gotycka

Subkultura gotycka – subkultura . Jest związana z muzyką gotycką. Twórcy muzyki gotyckiej w brzmieniu oraz tekstach wykazują zainteresowanie mrokiem, okultyzmem, literaturą, poezją, sztuką, 
Wraz z rozwojem muzyki gotyckiej, subkultura gotów przeszła wiele zmian i rozłamów. Można wyróżnić wiele stylów mody czy makijażu, które zaliczane są do niej zaliczane - jedną z ikon estetyki gotyckiej jest Siouxsie Sioux, której kreacje i makijaże są inspiracją dla gotów do dziś. Scena gotycka przyczyniła się też do rozwoju kultury popularnej, promując i modyfikując gatunek horroru. 
Goci, podobnie jak członkowie innych subkultur wywodzących się z post-punku, dzielą podobne poglądy. Akceptowane są osoby o różnych orientacjach lub tożsamościach płciowych, łamane są konwencje dotyczące prezentacji płciowej. Przez mroczną i często wręcz okultystyczną naturę subkultury, mile widziane są wszelkie „dewiacje” – wszystko, co dziwne i niespotykane. Wolność seksualna jest innym ważnym elementem sceny, szczególnie kobiet.
W Polsce.
Szczególną rolę w konsolidacji subkultury gotów w Polsce miały audycje w Programie Trzecim Polskiego Radia prowadzone przez Tomasza Beksińskiego. Miejscem integrującym tę społeczność współcześnie jest przede wszystkim festiwal Castle Party organizowany rokrocznie w Bolkowie. Istnieje także popularny festiwal w niemieckim Lipsku: Wave-Gotik-Treffen. Subkultura ta jest jednak niejednorodna ze względu na wpływy muzyki elektronicznej, punka, metalu, folku, industrialu oraz innych nurtów, dzięki czemu wewnątrz niej istnieją spory o określenie tego, czym jest gotyk.

</doc>
<doc id="93297" url="https://pl.wikipedia.org/wiki?curid=93297" title="Maxime Faget">
Maxime Faget

Maxime Allen Faget (ur. 26 sierpnia 1921 w Stann Creek Town, zm. 9 października 2004 w Houston) – amerykański inżynier, aerodynamik, konstruktor statków kosmicznych. Współpracował przy wszystkich projektach statków załogowych w okresie pracy w NASA.
Studiował na Uniwersytecie Stanu Luizjana (ukończył studia inżynierskie w 1943). Trzy lata służył w amerykańskiej marynarce wojennej, następnie podjął pracę w laboratorium badawczym NASA. Dołączył do zespołu Laboratorium Astronautycznego Langleya (Langley Aeronautical Laboratory), położonego w pobliżu Norfolk w stanie Wirginia. Stanął na czele wydziału zajmującego się badaniami aerodynamiki statków bezzałogowych. Prowadził badania nad osłoną termiczną statku Merkury. Zaprojektował kapsułę Merkury w ramach tego projektu. W 1958 trafił do pracującego dla NASA zespołu zajmującego się lotami załogowymi (Space Task Group), który później przekształcił się w Centrum Lotów Załogowych, a ostatecznie w Centrum Lotów Kosmicznych imienia Lyndona B. Johnsona. W 1962 zastał zastępcą kierownika zespołu, odpowiedzialnym za kwestie techniczne i rozwój nowych rozwiązań, a później awansował na stanowisko kierownika. 
Wniósł wielki wkład w projekty, które legły u podstawy załogowych lotów programu Merkury. Opracował ścięty stożek z tępą, odrobinę łukowatą w przekroju, osłoną termiczną. Z niewielkimi zmianami kształt ten pozostał standardem w amerykańskich załogowych pojazdach kosmicznych aż do czasu zbudowania promu kosmicznego. 
W 1981 przeszedł na emeryturę w NASA; kontynuował pracę w Space Industries Inc. (które współzakładał w 1982) i nadal zajmował się pojazdami kosmicznymi.

</doc>
<doc id="93300" url="https://pl.wikipedia.org/wiki?curid=93300" title="Wykres">
Wykres

Wykres – graficzna forma przedstawienia zjawiska, bądź jego zmienności, procesu, wielkości, zależności lub jakichkolwiek danych. Zwykle przedstawiany w dwóch wymiarach, ale może być wielowymiarowy. 
Często używany w naukach przyrodniczych, statystyce i wizualizacji danych biznesowych (m.in. w rozwiązaniach z zakresu Business Intelligence).
Rodzaje wykresów.
Zależnie od tego jaką figurą geometryczną posłużono się przy konstruowaniu wykresu, może być on: liniowy, punktowy, słupkowy, kołowy, pierścieniowy, płaszczyznowy, kolumnowy itd. Liczba sposobów graficznego przedstawienia jest nieograniczona.
Można też wyróżniać wykresy pod względem tematycznym, na przykład:
Poprawna, dobrze oddająca opisywaną rzeczywistość wizualizacja danych uzależniona jest m.in. od odpowiedniego doboru rodzaju wykresu oraz jego charakterystyki (skala, rozciągnięcie osi, wygładzanie, dobór kolorów, jednostek czy perspektywy). Nadużycia i manipulacje w tym obszarze mogą wprowadzać w błąd lub prowadzić do mylnych wniosków.

</doc>
<doc id="93304" url="https://pl.wikipedia.org/wiki?curid=93304" title="Militiades">
Militiades



</doc>
<doc id="93310" url="https://pl.wikipedia.org/wiki?curid=93310" title="Numery kierunkowe w Polsce">
Numery kierunkowe w Polsce

Numer kierunkowy, właśc. wskaźnik strefy numeracyjnej (WSN) – element numeracji telefonicznej, który przydzielony dla określonego obszaru, centrali, wybierany przed właściwym numerem abonenta w sieci stacjonarnej, umożliwiający właściwe kierowanie połączeń telefonicznych oraz także m.in. taryfikację rozmów w zależności od obszaru, do którego realizowane jest połączenie.
Historia.
Pojęcie „numer kierunkowy” w języku polskim powstało w latach 60. XX wieku, gdy w Polsce rozpoczęto stopniowe wdrażanie półautomatycznego zestawiania połączeń międzymiastowych.
W latach 1962–1964 uruchamiano specjalne „stopnie grupowe” i „automaty”, które pomagały telefonistkom central międzymiastowych wybierać „relację” lub „kierunek”, wcześniej obsługiwanych przez łącznice ręczne. Wtedy też po raz pierwszy zaczęto nadawać numery tym kierunkom dla półautomatycznych połączeń końcowych i tranzytowych (w tym ostatnim przypadku dochodził jeszcze dodatkowy numer kierunkowy „na tranzyt”).
W roku 1964 powstał (rozwijany do 1970 r.) system międzymiastowego ruchu automatycznego „miasto-miasto”, w którym dotychczas zazwyczaj niewykorzystywana jako pierwsza cyfra „8” umożliwiała wejście do tej sieci, w której jedno-, dwu- lub trzycyfrowy „wskaźnik międzymiastowy” pozwalał na uzyskanie połączenia z numerem centrali końcowej. Następnie pojawiła się także wtedy możliwość automatycznego tranzytowania ruchu automatycznego „miasto-miasto” za pomocą automatycznych stopni tranzytujących międzymiastowy ruch „miasto-miasto” – w takim przypadku konieczne było dodanie przed numerem końcowym jedno- lub dwucyfrowego numeru kierunkowego na tranzyt. W określonym kierunku (do danego miasta) funkcjonowały wtedy różne numery kierunkowe z różnych miast początkowych. Na przykład numer kierunkowy w relacji Poznań-Warszawa był inny niż w relacji Łódź-Warszawa. Od roku 1975 następowała likwidacja tego systemu. Wielość „wskaźników międzymiastowych” spowodowała rozpoczęcie prac nad określeniem stref numeracyjnych (SN) i ich obszaru, w 1965 r. powstał pierwszy dokument definiujący plan numeracji w Polsce, w którym zdefiniowano 304 takich stref (powiatowych).
Wraz z budową central automatycznych miejscowych i międzymiastowych (1976–1983 Pentaconta, 1980–1983 E-10A, Samsung TDX-1B) wraz z sygnalizacją R2 opracowano nowy dokument PNK. W jego ramach już w 1976 r. przewidywano konieczność ujednolicenia numeracji abonenckiej i „wskaźników międzymiastowych”. Także późniejsze budowy w latach 1994–2002 central cyfrowych (systemów EWSD, E-10B, 5ESS, S12) wraz z wdrażaniem sygnalizacji C7 spowodowała możliwość analizy numeru wołającego i wołanego i dalsze ujednolicenie systemu numeracji krajowej oraz wykorzystanie automatycznego sterowania tranzytem. W roku 1976 zdefiniowanych zostało 176 stref numeracyjnych, w 1988 roku – 118, w 1991 – 56, a od 1996 r. – 49, powiązanych z obszarami ówczesnych województw.
Wraz ze zmianą PNK w 2000 r. pojawiła się możliwość poprzedzania numeru kierunkowego numerem dostępowym operatora alternatywnego (NDSMS, numer dostępu do sieci międzystrefowych, pot. prefiks operatora). W roku 2002 wprowadzono zmiany do PNK, polegające na przenoszeniu pojedynczych gmin do sąsiednich SN, co spowodowało niepokrywanie się obszaru SN z granicami zarówno starych jak i obecnych województw.
Od 5 grudnia 2005 r. obowiązuje zamknięty plan numeracji krajowej. Oznacza to, że międzystrefowe numery kierunkowe stały się integralną częścią każdego krajowego numeru abonenckiego w sieci stacjonarnej, od tej pory 9-cyfrowego. Z początkiem 2007 roku został zlikwidowany sygnał zgłoszenia po wybraniu pierwszego „0” (tzw. sygnał wolny przed wybraniem numeru kierunkowego), a od 15 maja 2010 r. zablokowano (po okresie przejściowym trwającym od 30 września 2009 r.) wybieranie „0” przed 9-cyfrowym numerem abonenta.
Aktualnie przypisane do poszczególnych gmin wskaźniki strefy numeracyjnej (WSN) w PNK nie zapewniają wiarygodnej informacji o lokalizacji danego numeru, gdyż możliwe jest przenoszenie numeracji geograficznej do usług w technologii VoIP. Jednocześnie pozwala to realizować połączenia do takich numerów w cenie połączeń strefowych z sieci stacjonarnej, niezależnie od aktualnej fizycznej lokalizacji numeru VoIP. Nie jest za to możliwe przenoszenie numerów w sieci stacjonarnej pomiędzy SN.

</doc>
<doc id="93311" url="https://pl.wikipedia.org/wiki?curid=93311" title="William Colby">
William Colby

William Egan Colby (ur. 4 stycznia 1920, zm. 27 kwietnia 1996) – dyrektor Centrali Wywiadu
Ze stanowiska DCI Colby został zwolniony przez ówczesnego prezydenta Stanów Zjednoczonych Geralda Forda, który postawił na tym stanowisku przyszłego prezydenta USA, ówczesnego zastępcę dyrektora CIA (DDCI), George’a Busha.
W następnych latach William Colby rozwiódł się ze swą długoletnią żoną Barbarą i w 1984 poślubił Sally Shelton. W 1994 Colby i były wysoki oficer kontrwywiadu KGB – gen. mjr Oleg Kaługin, zaprojektowali szpiegowską grę komputerową pt. "Spycraft".

</doc>
<doc id="93314" url="https://pl.wikipedia.org/wiki?curid=93314" title="Trzebcz Królewski">
Trzebcz Królewski

Trzebcz Królewski – wieś w Polsce położona w województwie kujawsko-pomorskim, w powiecie chełmińskim, w gminie Kijewo Królewskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 192 mieszkańców. Jest jedenastą co do wielkości miejscowością gminy Kijewo Królewskie.
Położenie.
Wieś leży około 13 km na północny zachód od Chełmży i 15,5 km na południe od Chełmna.
Historia.
W późnym średniowieczu wieś należała do klucza papowskiego.

</doc>
<doc id="93316" url="https://pl.wikipedia.org/wiki?curid=93316" title="Trzebcz Szlachecki">
Trzebcz Szlachecki

Trzebcz Szlachecki – wieś w Polsce położona w województwie kujawsko-pomorskim, w powiecie chełmińskim, w gminie Kijewo Królewskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 505 mieszkańców. Jest co do wielkości miejscowością gminy Kijewo Królewskie.
Położenie.
Wieś położona 15,5 km na południe od Chełmna (około 30 km na północ od Torunia).
Historia.
W 1222 r. wraz z wieloma innymi nadana biskupowi pruskiemu Chrystianowi przez Konrada Mazowieckiego. W 1293 r. dziedziczne dobra rycerskie. Gniazdo rodowe Trzebskich, w których posiadaniu pozostaje w XVI w. i później, następnie własność biskupów chełmińskich. Od 1805 roku własność Mateusza Slaskiego.
Urodził się tu Jan Slaski (1895-1940) – major kawalerii Wojska Polskiego II Rzeczypospolitej, poseł IV kadencji i senator V kadencji II RP, zamordowany w Katyniu, syn działacza pomorskiego Ludwika Maurycego Slaskiego. Jego stryjem był Kazimierz Slaski (1847-1906), działacz patriotyczny i społeczny, a dziadkiem Ludwik Romuald Slaski, obaj również urodzeni w Trzebczu Szlacheckim.
Obiekty zabytkowe.
We wsi znajduje się gotycki kościół pw. Wniebowzięcia Najświętszej Marii Panny, zbudowany na początku XIV w. Kamienno-ceglany, jednonawowy z prosto zamkniętym starszym od nawy prezbiterium. Wnętrze nakryte pozorną kolebką. Część wystroju późnobarokowego z XVIII w., obraz Matki Boskiej z końca XVI w. Kościół jest wpisany do rejestru zabytków NID pod nr A/386 z 30.11.1929.
Ponadto znajduje się tu dawny pałac z 2. połowy XIX w. na starszych fundamentach. Zespół dworski z XIX-XX w., wpisany do rejestru zabytków pod nr A/697/1-5 z 22.10.1997, składa się z:

</doc>
<doc id="93317" url="https://pl.wikipedia.org/wiki?curid=93317" title="Samolot odrzutowy">
Samolot odrzutowy

Samolot odrzutowy, odrzutowiec – samolot, którego napęd stanowi jeden lub więcej silników odrzutowych lub silnik rakietowy. Ściślej rzecz biorąc silniki są najczęściej turboodrzutowymi albo turbowentylatorowymi. Samoloty te rozwijają znaczne prędkości, często poddźwiękowe, a nawet ponaddźwiękowe.
Pierwsze odrzutowce.
Pierwsze prace nad silnikiem odrzutowym rozpoczęły się w latach 30. XX wieku. Pracowały nad nim zespoły z Wielkiej Brytanii pod przewodnictwem Franka Whittle'a oraz z Niemiec z Hansem von Ohairem na czele. Pierwszym wojskowym samolotem odrzutowym był Heinkel He 178 (nie był to jednak pierwszy samolot z silnikiem odrzutowym, był nim Coandă 1910), pierwszym myśliwcem użytym bojowo był Messerschmitt Me 262.
Przelot dokonany w 1940 samolotem Campini Caproni CC.2 został uznany oficjalnie przez FAI za pierwszy udany lot odrzutowcem (wcześniejszy lot niemieckim samolotem Heinkel He 178 w 1939 nie był przelotem publicznym)
Pasażerskie odrzutowce.
Pierwszym odrzutowcem pasażerskim był De Havilland Comet. Wszedł do regularnej służby w 1952 r. Wzrost popularności lotów pasażerskich przyczynił się do powstania takich samolotów jak Boeing 747, mogący przewozić ponad 500 pasażerów, czy też Tu-144 – najszybszy samolot pasażerski na świecie.

</doc>
<doc id="93319" url="https://pl.wikipedia.org/wiki?curid=93319" title="Odrzutowiec">
Odrzutowiec



</doc>
<doc id="93320" url="https://pl.wikipedia.org/wiki?curid=93320" title="Helena Bonham Carter">
Helena Bonham Carter

Helena Bonham Carter (ur. 26 maja 1966 w Londynie) – brytyjska aktorka, dwukrotnie nominowana do Oscara za role w filmach "Miłość i śmierć w Wenecji" oraz "Jak zostać królem".
Życiorys.
Urodziła się w londyńskiej Golders Green, gminie London Borough of Barnet. Pochodzi z rodziny znanych polityków i bankierów. Jej ojciec, Raymond Bonham Carter (1929–2004), wnuk premiera Wielkiej Brytanii lorda Herberta Henry’ego Asquitha i syn Violet Bonham Carter – pierwszej kobiety, która została liderką brytyjskiej Partii Liberalnej, był bankierem. Matka aktorki, Elena z domu Propper de Callejón, mająca pochodzenie hiszpańsko–żydowskie, jest psychoterapeutką.
Zadebiutowała w wieku 15 lat, występując w reklamie. Kilka lat później trafiła do filmu – zagrała tytułową rolę w filmie Trevora Nunna "Lady Jane" (1986). Ale dopiero rola w filmie "Pokój z widokiem", zrealizowanym przez duet Merchant-Ivory, przyniosła jej popularność. Później pojawiała się jeszcze w kilku wyprodukowanych przez nich filmach, m.in. "Maurycy" czy "Powrót do Howards End". W filmach tych dała się poznać jako aktorka wspaniale odgrywająca role dziewiętnastowiecznych kobiet. Pod koniec lat 90. Helena Bonham Carter wyłamała się z tego schematu i pojawiła się także we współczesnych produkcjach, m.in. filmie Woody’ego Allena "Jej wysokość Afrodyta "oraz w czterech filmach z serii "Harry Potter, "w których wcieliła się w rolę Bellatrix Lestrange.
Wielokrotnie grała w duecie z innym hollywoodzkim aktorem, Johnnym Deppem, m.in. w "Gnijącej pannie młodej" (2005), (2007), "Alicji w Krainie Czarów" (2010), czy "Jeźdźcu znikąd" (2013).
Zasiadała w jury konkursu głównego na 59. MFF w Cannes (2006).
Życie prywatne.
Była w związku z reżyserem i scenarzystą Timem Burtonem, z którym ma syna Billy’ego Raya (ur. 4 października 2003) oraz córkę Nell (ur. 15 grudnia 2007). Po 13 latach para rozstała się pod koniec 2014 roku.
Odznaczenia.
W 2012 roku została odznaczona przez Królową Elżbietę II Orderem Imperium Brytyjskiego w stopniu Komandora.

</doc>
<doc id="93321" url="https://pl.wikipedia.org/wiki?curid=93321" title="Galaktyka eliptyczna">
Galaktyka eliptyczna

Galaktyka eliptyczna – galaktyka o regularnym kulistym lub elipsoidalnym kształcie i gładkiej strukturze.
Galaktyki eliptyczne są pozbawione wewnętrznej struktury; ich obrazy na zdjęciach nie mają wyraźnych granic. Ich jasność powierzchniowa gwałtownie spada od środka w kierunku brzegów. Mają one spłaszczony owalny kształt i składają się z setek miliardów gwiazd. Oznaczone zostały przez Edwina Hubble’a jako E, a podaje się je ze stopniem spłaszczenia w skali 0 – 7.
Galaktyki eliptyczne zawierają bardzo mało pyłu międzygwiezdnego, a także nie widać ich zbyt wiele podczas obserwacji.
Typy.
Zgodnie z nazwą obrazy galaktyk eliptycznych są z dobrym przybliżeniem elipsami. Oznaczając wielką i małą półoś elipsy jako "a" i "b", spłaszczenie elipsy definiuje się jako stosunek s = (a-b)/a. Określając typ galaktyki eliptycznej, podajemy zazwyczaj jej spłaszczenie, stosując oznaczenie E"n", gdzie "n" jest liczbą naturalną, będącą zaokrągleniem liczby 10s. W zależności od obserwowanego spłaszczenia galaktyki eliptyczne dzieli się na osiem typów od E0 do E7. Zatem galaktyki typu E0 mają na niebie niemal kształt kołowy, a E1, E2... oznaczają galaktyki o coraz większym spłaszczeniu. Galaktyki typu E7 są najbardziej spłaszczone i przypominają elipsę o stosunku długości osi 1:3. Nie zaobserwowano galaktyk o spłaszczeniu większym niż E7.
Cechy charakterystyczne.
Do galaktyk eliptycznych należą zarówno najmniejsze, jak i największe obecnie obserwowane galaktyki. Ich masy leżą w przedziale od 106 do 1011 mas Słońca, średnice od 2000 do 3,3 miliona lat świetlnych, moc promieniowania od 106 do 1011 mocy promieniowania Słońca, jasność absolutna od −9 do −23 (magnitudo).

</doc>
<doc id="93322" url="https://pl.wikipedia.org/wiki?curid=93322" title="Galaktyka nieregularna">
Galaktyka nieregularna

Galaktyki nieregularne (Irr – od ) – galaktyki, które nie mają określonego symetrycznego kształtu. Większość z nich ma względnie niewielkie rozmiary, a ich prototypem jest Mały Obłok Magellana. W wielu z nich znajdują się obszary, w których tworzą się gwiazdy.
Wyróżnia się dwa typy galaktyk nieregularnych:
Wyróżnia się też karłowate galaktyki nieregularne (dIrrs).
Galaktyki nieregularne są zniekształcone i porozrywane, bogate w gaz, pył i nowe gwiazdy. Ponieważ są aktywne gwiazdotwórczo przetaczają się przez nie olbrzymie fale formowania gwiazd. Często to zawierają rozległe różowe, wodorowe mgławice emisyjne, w których powstają nowe gwiazdy. Niektóre z galaktyk nieregularnych zawierają śladową strukturę w postaci centralnej poprzeczki, a czasem też zaczątków ramion spiralnych, co świadczy o ewolucji galaktyk nieregularnych do spiralnych. .
Galaktyki nieregularne stanowią 4% ogółu znanych galaktyk.

</doc>
<doc id="93323" url="https://pl.wikipedia.org/wiki?curid=93323" title="Deoksyadenozyna">
Deoksyadenozyna

Deoksyadenozyna – organiczny związek chemiczny, nukleozyd purynowy zbudowany z adeniny połączonej z pierwszym węglem pierścienia deoksyrybozy wiązaniem β-N9-glikozydowym. Składnik DNA; w wyniku hybrydyzacji z komplementarną nicią kwasu nukleinowego (DNA lub RNA) tworzy parę z tymidyną lub urydyną.

</doc>
<doc id="93326" url="https://pl.wikipedia.org/wiki?curid=93326" title="Raúl Juliá">
Raúl Juliá

Raúl Juliá, właśc. Raúl Rafael Carlos Juliá Arcelay (ur. 9 marca 1940 w San Juan, zm. 24 października 1994 w Nowym Jorku) – pochodzący z Portoryko amerykański aktor, który wsławił się rolami szaleńców, czarnych charakterów i dziwaków. Laureat nagrody Złotego Globu dla najlepszego aktora w miniserialu lub filmie telewizyjnym za występ w "Sezonie w piekle" ("The Burning Season", 1994). Ponadto był trzykrotnie nominowany do Złotego Globu; dla najlepszego aktora w filmie dramatycznym w filmie "Pocałunek kobiety pająka" (1985) i dwa razy dla najlepszego aktora drugoplanowego w filmach – "Burza" (1982) i "Dyktator z Paradoru" (1988). 
Życiorys.
Wczesne lata.
Urodził się w San Juan, w rodzinie katolickiej jako najstarszy z sześciorga dzieci Olgi (z domu Arcelay) i Raúla Julii Gonzáleza, restauratora. Miał czterech braci oraz dwie siostry – Marię Eugenię i Olgę Marię. Jego brat, Rafa, zginął w wypadku samochodowym, gdy Juliá miała 19 lat. Jego ojciec był pionierem, który przywiózł pizzę do Portoryko, kiedy dodał ją do menu swojego popularnego już smażonego kurczaka. Niektórzy krewni byli również muzykami, w tym jego ciotka María González, którą uważał za inspirację dla swojej kariery artystycznej. Po obejrzeniu ekranizacji "Przygody Robin Hooda" z Errolem Flynnem, wiedział, że zostanie aktorem. Uczęszczał do prywatnej szkoły katolickiej Colegio Espiritu Santo, gdzie wystąpił w roli diabła w szkolnej inscenizacji. 
Ukończył Colegio San Ignacio de Loyola High School w San Juan. Naukę kontynuował na University of Puerto Rico. Na życzenie rodziców przez rok studiował prawo na Fordham University w Nowym Jorku, po czym powrócił do Portoryko i wznowił swoje aspiracje aktorskie.
Kariera.
W 1963 związał się z Teatro Tapia w San Juan, gdzie wystąpił w przedstawieniach takich jak "Bye Bye Birdie", "Cztery plakaty", "Szczęśliwy czas", "Makbet" i "Otello". W 1964 zagrał Astolfa w produkcji off-broadwayowskiej "Życie jest snem" w Astor Theatre. W 1967 zwróciła na siebie uwagę Josepha Pappa, założyciela New York Shakespeare Festival, który mianował go kierownikiem sceny przy produkcji "Hamleta", a także obsadził go w kilku innych sztukach. W 1968 debiutował na Broadwayu jako Chan w sztuce "Kubańska rzecz".
Po debiucie na ekranie w dreszczowcu kryminalnym "Organizacja" ("The Organization", 1971) z Sidneyem Poitierem, wystąpił w melodramacie Jerry’ego Schatzberga "Narkomani" ("The Panic in Needle Park", 1971) z Alem Pacino i dramacie "Byłem w dole tak długo, że wygląda na to, że się do mnie podoba" ("Been Down So Long It Looks Like Up to Me", 1971) na podstawie powieści Richarda Fariñy. W latach 1971–1972 występował w dziecięcym programie edukacyjnym "Ulica Sezamkowa".
Odnosił sukcesy na Broadwayu i czterokrotnie był nominowany do Tony Award w kategorii najlepszy aktor w musicalu; za rolę Proteusa w komedii "Dwaj panowie z Werony" (1972; za występ dostał nagrodę Drama Desk), jako Charley Wykeham w "Gdzie jest Charley?" (1975), za rolę kapitana Macheatha (Majchera, szefa gangu oszustów) w spektaklu "Opera za trzy grosze" (1977) i jako Guido Contini w widowisku "Dziewięć" (1982). 
Jego kariera na ekranie nabrała rozpędu dopiero we wczesnych latach 80., kiedy Francis Ford Coppola zaangażował go do roli Raya w melodramacie "Ten od serca" ("One from the Heart", 1982). Za rolę Kalibana – syna wiedźmy w ekranizacji sztuki Williama Szekspira "Burza" (1982) w reż. Paula Mazursky’ego otrzymał nominację do Złotego Globu. Kreacja więźnia politycznego Valentina Arreguia w dramacie Hectora Babenco "Pocałunek kobiety pająka" (1985) z Williamem Hurtem i Sônią Bragą zdobyła uznanie i nominację do Złotego Globu. W miniserialu "Mussolini: Historia nieznana" ("Mussolini: The Untold Story", 1985) wystąpił jako Galeazzo Ciano. W biograficznym filmie telewizyjnym ABC "Onassis – najbogatszy człowiek świata" ("Onassis: The Richest Man in the World", 1988) z Francescą Annis i Jane Seymour zagrał postać słynnego greckiego przedsiębiorcy Arystotelesa Onassisa. Jako szef policji Roberto Strausmann w przygodowej komedii romantycznej Paula Mazursky’ego "Dyktator z Paradoru" (1988) z Richardem Dreyfussem był nominowany do Złotego Globu 1988. W dramacie politycznym "Romero" (1989) został obsadzony w roli arcybiskupa Oskara Romero. Zyskał uznanie młodszego pokolenia dzięki roli Gomeza Addamsa w czarnej komedii Barry’ego Sonnenfelda "Rodzina Addamsów" (1991), za którą był nominowany do Nagrodą Saturna jako najlepszy aktor, i jej sequelu "Rodzina Addamsów 2" (1993). Jako Francisco „Chico” Mendes, brazylijski lider związku, który zebrał ludzi, by zbuntować się i walczyć przeciw eksploatacji lasu tropikalnego w telewizyjnym dramacie biograficznym HBO "Sezon w piekle" ("The Burning Season", 1994) w reż. Johna Frankenheimera otrzymał Złoty Glob, Nagrodę Emmy i Nagrodę Gildii Aktorów Ekranowych.
Życie prywatne.
W latach 1965–1969 był żonaty z Magdą Vasallo Molinelli. 28 czerwca 1976 poślubił Merel Poloway, z którą miał dwóch synów Raula Sigmunda (ur. 1983) i Benjamína Rafaela (ur. 1987).
Śmierć.
16 października 1994, w kilka dni po zakończeniu zdjęć do filmu "Uliczny wojownik" (za występ był nominowany do Nagrody Saturna jako najlepszy aktor drugoplanowy) doznał wylewu krwi do mózgu, w wyniku którego zapadł w śpiączkę. Zmarł tydzień później w wieku 54 lat w szpitalu w Nowym Jorku. Jego pogrzeb odbył się 27 października z honorami państwowymi w San Juan.

</doc>
<doc id="93328" url="https://pl.wikipedia.org/wiki?curid=93328" title="Czaszka">
Czaszka

Czaszka (łac. "cranium") – struktura kostna lub chrzęstna, która służy jako szkielet głowy. Stanowi naturalną osłonę mózgu i innych narządów znajdujących się w głowie.
Czaszka człowieka.
Wzrost czaszki człowieka trwa nie tylko podczas życia płodowego, ale praktycznie aż do osiągnięcia wieku dorosłego. Wzrost ten jest szczególnie intensywny przez pierwsze trzy lata życia. Możliwości wzrostu szybko jednak maleją, szczególnie po skostnieniu łączno-tkankowych ciemiączek, a ostatecznie wraz z kostnieniem szwów.
Powierzchnia wewnętrzna podstawy czaszki ("basis cranii interna") dzieli się na trzy doły:
U człowieka i innych naczelnych czaszka składa się z:
Mózgoczaszka ("Neurocranium").
Stanowi przede wszystkim ochronę mózgowia, składa się z:
Poszczególne kości mózgoczaszki połączone są szwami, które stanowią stałe i nieruchome połączenie. Niektóre kości czaszki połączone są ze sobą chrząstkozrostami (łac. "synchondroses"), które z wiekiem kostnieją.
Twarzoczaszka (dawniej: trzewioczaszka; "splanchnocranium", "viscerocranium").
Chroni narządy zmysłów: wzroku, węchu i smaku, otacza początkowe odcinki dróg oddechowych i pokarmowych, składa się z:
Ruchomymi elementami twarzoczaszki człowieka są nieparzyste kości: żuchwa (łac. "mandibula"), w której umieszczone są zęby, oraz kość gnykowa (łac. "os hyoideum") niemająca połączenia z innymi kośćmi czaszki.
Zróżnicowanie.
Czaszki ludzi znacznie różnią się w zależności od rasy, płci, wieku oraz charakteryzują się dużą zmiennością indywidualną.
Znaczenie w dawnej medycynie.
Czaszka ludzka była ważnym surowcem, wykorzystywanym do produkcji leków (do początku XX w.). Czaszka była powszechnie uznawana za źródło siły, stąd istniał zwyczaj podawania wody chorym na epilepsję i ból głowy w czaszkach świętych. Co więcej, nierzadko wykonywano odwiercenia w czaszkach świętych, aby w ten sposób otrzymać surowiec leczniczy. Według XVIII-wiecznego poradnika medycznego "Compedium medicum auctum" z czaszki produkowano „proszek na kurcz pewny”. Składał się on z: siarczku rtęci, czaszki ludzkiej, bursztynu, przetworu ze srebra i "manus christi perlatum" (rodzaj wyrobu z lukru, z dodatkiem pereł) .
Innym surowcem związanym z czaszką był „mech z czaszki ludzkiej” — "Muscus ex Cranio Humano". Prawdopodobnie pierwszym, który uznał tę roślinę za surowiec był szwajcarski lekarz i alchemik Philippus Aureolus Theophrastus Bombastus von Hohenheim, zwany Paracelsusem. W jednym ze swoich dzieł, jednym z niewielu wydanych za swojego życia — "Die Grosse Wundartzney" (Wielka księga chirurgii; 1536 r.), we fragmencie opisującym środki lecznicze powodujące powstawanie skrzepów w układzie krwionośnym, wymienił „mech z martwej głowy”.

</doc>
<doc id="93329" url="https://pl.wikipedia.org/wiki?curid=93329" title="William E. Colby">
William E. Colby



</doc>
<doc id="93330" url="https://pl.wikipedia.org/wiki?curid=93330" title="Żeremie">
Żeremie

Żeremie – konstrukcja ochronno-lęgowa budowana przez bobry. Zależnie od właściwości terenu żeremia mogą być zlokalizowane w jamie wyrytej w stromym brzegu, lecz częściej bywają lokalizowane na podwyższeniach, w obszarze zabagnionym. Żeremia osiągają 1 do 3 metrów wysokości i średnicę do 12 metrów; najdłuższe znane żeremie powstało w Kanadzie i mierzy 850 m. Są budowane z gałęzi drzew, roślinności miękkiej i mułu. Do ich wnętrza bobry dostają się umieszczonym pod wodą wejściem (lub kilkoma). Na zewnątrz, nad wodę, mniej lub bardziej wystają dachy żeremi, przez które do wnętrza dociera powietrze. Zwykle zimą poziom wody jest najniższy i wtedy bobrowe domki są najbardziej widoczne. W lecie bobry mają większe możliwości regulowania poziomu wody i żeremia są mniej widoczne.
Zimą, gdy woda zamarznie, prawie cała aktywność bobrów koncentruje się w obszarze żeremi i w bezpośrednim ich sąsiedztwie. Przygotowane wcześniej i zgromadzone w wodzie zapasy gałęzi są zjadane na miejscu lub wciągane do środka, a po objedzeniu z łyka tworzą wewnątrz podwyższenie, na którym bobry mogą spać za dnia i rodzić młode. Podwyższenie zazwyczaj znajduje się ok. 20 cm nad poziomem wody. Sama przestrzeń sucha ma około 50 cm wysokości, a mieści się w niej do 8 bobrów (rodzice i 2-3 mioty). Drugą część chaty zajmuje woda. Nadmiar gałęzi jest usuwany w bezpośrednim sąsiedztwie, powodując stopniowe przyrastanie wielkości żeremi. W norach bobry nagarniają ziemię ze ścian bocznych i sufitu. Gdy sufit się zawali, wtedy niepotrzebny otwór zwierzęta zatykają gałęziami. W okresach powodziowych bobry mogą budować tymczasowe schronienia w kępach krzewów wystających nad wodę. Budowę nowego żeremia bobry zazwyczaj zaczynają z końcem sierpnia lub we wrześniu. Chatki są stożkowate i wyglądają jak kupa chrustu na opał. Gałęzie są mocowane w ziemi i przy pomocy przednich łap oblepiane mułem wewnątrz i na zewnątrz. Przy ubytku wody muł szybko obsycha, nie pozwalając żadnemu drapieżnikowi na dostanie się do wnętrza. Oblepianie mułem równocześnie sprzyja pogłębianiu kanałów służących do dostarczania drzewnego pokarmu. Z pierwszymi przymrozkami bobry dodatkowo izolują chatki nową warstwą gliny. Zimą we wnętrzu zachowana jest dodatnia temperatura, woda więc nie zamarza i bobry mają możliwość swobodnego wychodzenia na zewnątrz (mogą do 15 minut nie oddychać). W silne mrozy nad chatkami unosi się para, co jest ewidentną oznaką ich obecności. Bobry dbają o czystość swoich żeremi i nigdy nie zaśmiecają ich ekskrementami i resztkami pożywienia.
Żeremia zamieszkane są otoczone wodą, której poziom reguluje cała kolonia, budując i uszczelniając tamy. Tamy są budowane poniżej żeremi. Tama spowalnia nurt, podnosi poziom wody i poszerza teren zalany. Bobry wodą mogą bezpiecznie dotrzeć do nowych drzew i ścinać je bezpośrednio do wody, tym samym ułatwiając sobie transport gałęzi na tamy i w pobliże żeremi. Ścięte drzewa zanurzone w wodzie dłużej zachowują świeżość łyka.

</doc>
<doc id="93334" url="https://pl.wikipedia.org/wiki?curid=93334" title="Partia Socjalistyczna (Francja)">
Partia Socjalistyczna (Francja)

Partia Socjalistyczna (, PS) – francuska partia polityczna założona w 1969 przez François Mitterranda w miejsce rozwiązanej Francuskiej Sekcji Międzynarodówki Robotniczej, tj. francuskiej partii socjalistycznej, założonej w 1905 w wyniku zjednoczenia partii robotniczej i socjalistycznej.
PS, wiodąca partia lewicy po 1974, była do 1981 partią opozycyjną, do chwili zwycięskich wyborów prezydenckich (François Mitterrand) i parlamentarnych. W latach 1981–1984 sprawowała władzę w koalicji z partią komunistyczną, podobnie jak po 1997. Socjalistycznymi premierami byli Pierre Mauroy, Laurent Fabius, Michel Rocard, Édith Cresson i Pierre Bérégovoy. Pierwszy socjalistyczny rząd, Pierre’a Mauroy, znacjonalizował banki, ubezpieczenia i przemysł obronny. Zwiększono płace i zredukowano czas pracy. Drugi rząd, Laurenta Fabiusa, zrezygnował z socjalistycznych eksperymentów i od tej pory socjaliści prowadzili, będąc u władzy, umiarkowaną politykę ekonomiczną, typową dla zachodnich partii socjaldemokratycznych.
W 1995 roku socjalistyczny kandydat Lionel Jospin przegrał wybory prezydenckie z Jakiem Chirakiem, jednak w 1997 roku socjaliści odzyskali przewagę w Zgromadzeniu Narodowym i Jospin został premierem, podejmując politykę radykalnych reform, m.in. wprowadzając 35-godzinny tydzień pracy. W 2002 Jospin ponownie przegrał z Chirakiem wybory prezydenckie i wycofał się z polityki, ale w 2004 socjaliści zwyciężyli w wyborach regionalnych, zdobywając razem z Francuską Partią Komunistyczną i Zielonymi większość w 21 z 22 regionów. Liderem partii jest od 2008 jej sekretarz generalna, Martine Aubry. Ugrupowanie uzyskało bezwzględną większość w wyborach parlamentarnych w 2012, ugrupowanie uzyskało 280 mandatów poselskich, kandydat partii François Hollande z kolei wygrał wybory prezydenckie w tym samym roku.
Członków Partii Socjalistycznej podzielił stosunek do tzw. Konstytucji dla Europy.
W latach 1972–1986 organem prasowym Partii Socjalistycznej był tygodnik „L'Unité”.
Historia.
Koncepcje utworzenia nowej partii.
Partia Socjalistyczna (PS) jest kontynuatorką Francuskiej Sekcji Międzynarodówki Robotniczej (SFIO). PS powstała w wyniku reorganizacji głównej partii francuskich socjaldemokratów. Współczesna PS od SFIO różni się modelem organizacji, działalności, ideologią oraz programem. Powstała na zjeździe założycielskim w Alfortville w dniu 4 maja 1969 roku. Na zjeździe z Alfortiville doszło do oficjalnego połączenia SFIO (Partia Socjalistyczna – Francuska Sekcja Międzynarodówki Robotniczej) z kilkoma klubami o orientacji socjalistycznej. Na zjeździe w Issy-les-Moulineaux doszło do połączenia Partii Socjalistycznej z kilkoma organizacjami lewicowymi. Z kolei w czerwcu 1971 roku do Partii Socjalistycznej przyłączył się wpływowy Konwent Instytucji Republikańskich na czele którego przez długi czas stał François Mitterand. Po zjednoczeniu PS i KIR nowym pierwszym sekretarzem partii został Mitterand. W październiku 1974 roku zorganizowano Krajowe Posiedzenie Socjalistów, w posiedzeniu uczestniczyli reprezentanci Francuskiej Demokratycznej Konfederacji Pracy, Zjednoczonej Partii Socjalistycznej, Federacji Oświaty Narodowej i Powszechnej Konfederacji Pracy, w wyniku działań podjętych na kongresie do Partii Socjalistycznej wstąpił szereg przedstawicieli tychże organizacji w tym liderzy Zjednoczonej Partii Socjalistycznej (Michael Rocard oraz Robert Chapuis).
Nowa partia przyjęła program antykapitalistyczny. Partia postulowała unifikację „rodziny socjalistycznej”, a więc zjednoczenie różnych grup socjalistów. Oprócz współpracy z innymi grupami centrolewicy, partia nawiązała stosunki z Francuską Partią Komunistyczną. Wraz z jednoczeniem się lewicy francuskiej pod sztandarem PS doszło do wyraźnego wzrostu liczby członków partii, jak i poparcia wyborczego dla kandydatów PS. Pod koniec roku 1971 partia liczyła 80 tysięcy działaczy, pięć lat później do partii należało już 160 tysięcy osób (do drugiej z sił lewicy, FPK, należało wtedy 500 tysięcy osób). W wyborach do Zgromadzenia Narodowego z marca 1973 roku, PS uzyskała 19,18% (razem z koalicyjnym Ruchem Lewicowych Radykałów zdobyła 20,6%), sondaże przedwyborcze wskazywały nawet na możliwość uzyskania przez socjalistów 30% głosów.
W wyborach municypalnych z 1971 roku zwiększyła stan posiadania do 81 merostw (w miastach powyżej 30 tysięcy obywateli). Pod względem struktur doszło do znacznego odmłodzenia kadr (w porównaniu do SFIO), zwiększył się procent działaczy wywodzących się z klasy pracowników najemnych, inteligencji technicznej, pracowników nauki i oświaty oraz kadr kierowniczych. Zmienił się też elektorat socjalistów, znacznie zwiększyło się poparcie dla kandydatów socjalistycznych wśród młodzieży i mieszkańców największych miast. Partia przedstawiała się jako „front ludowy” grupujący wszystkie grupy klasowe walczące z monopolami. Zmianie uległ model organizacyjny partii. Sekcje partii organizowano były na zasadzie terytorialnej oraz w miejscach pracy i na uczelniach. PS odrzuciła zasadę „niezależności” związków zawodowych i partii lewicowych przyjętą w latach 60. przez reformistów (w myśl koncepcji SFIO związki miały być „apolityczne”, początkiem tego kierunku był już 1906 rok kiedy wydano tzw. "Kartę z Amiens"). Według statutu partii członek partii był też członkiem któregoś ze związków zawodowych. Według kierownictwa PS współpraca PS i związków zawodowych jest koniecznością historyczną i jednym z elementów przemian socjalistycznych.
Budowa bloku lewicy.
Po 1971 roku PS na najbliższą dekadę przyjęła nowy kurs, bardziej radykalny, antykapitalistyczny i lewicowy od centrowego kursu SFIO. Na kongresie z Issy-les-Moulineaux w lipcu 1969 roku uchwalono uchwałę zjazdu o jedności lewicy, w uchwale odcięto się od wcześniejszego kursu „trzeciej siły” prowadzonego przez SFIO (współpraca z partiami prawicy i centrum w celu izolacji komunistów). Powodem zmian w linii partii była porażka prawicowego kandydata socjalistów Gastona Deffere w wyborach prezydenckich w czerwcu 1969 roku w których uzyskał zaledwie 5% poparcia. W uchwale socjaliści zapowiedzieli nawiązanie współpracy z Francuską Partią Komunistyczną. Nowym sekretarzem partii wybrano Alaina Savary’ego, Savary uważał, że nawiązanie sojuszu między PS-FPK jest możliwe po ówczesnej likwidacji różnic ideologicznych między ugrupowaniami.
W czerwcu 1971 roku uchwalono program działania wspólnego rządu lewicy. Na mocy porozumienia z socjalistami Francuska Partia Komunistyczna zaakceptowała normy funkcjonowania demokracji liberalnej. Uchwała z czerwca 1971 roku przewidywała utworzenie trwałego lewicowego sojuszu operującego na płaszczyźnie antymonopolistycznej. Głównymi zwolennikami tej koncepcji były skrzydła PS związane z dawnym Konwentem Instytucji Republikańskich oraz Ośrodkiem Studiów Badań i Wychowania Socjalistycznego. 11 marca 1972 roku PS przyjęła program "Zmienić życia", uchwała ta stanowiła platformę programową socjalistów w rozmowach z ugrupowaniami na lewo od PS (inne ugrupowania zrobiły to samo, FPK w czerwcu 1971 roku wydało dokument "Zmienić kurs. Program demokratycznego rządu jedności ludowej"). 27 czerwca 1972 roku FPK i PS podpisały "Wspólny program rządowy Francuskiej Partii Komunistycznej i Partii Socjalistycznej". Porozumienie to podpisało wkrótce także ugrupowania o nazwie Ruch Lewicowych Radykałów (lewicowi liberałowie). Jedność lewicy potwierdziły zjazdy PS z 1973, 1975, 1976 i 1977 roku.
Program zakładał nacjonalizację zasobów bogactw naturalnych Francji, gałęzi przemysłu (których zamienia w sektorze publicznym pokrywają całość ich produkcji) lotniczego, morskiego, nuklearnego, elektronicznego, aeronautycznego. Program zakładał poszerzenie sektora publicznego poprzez tworzenie nowych przedsiębiorstw państwowych i „organizmów koordynacyjnych” w przemyśle budowniczym i farmaceutycznym. Nacjonalizacja wzbudziła pewne spory pomiędzy socjalistami i lewicowymi liberałami a komunistami – komuniści zaproponowali bowiem nacjonalizację koncernów tj. Puegot-Citroen, CFP-CFR-Total, Denain, Marine Wendel, Empain-Schneider. Propozycje komunistów zostały jednak odrzucone przez kierownictwo PS. We wspólnym programie partie lewicy zobowiązały się zwiększyć liczbę miejsc pracy o 500 tysięcy w pierwszym roku po przejęciu władzy.
Działalność w latach 70..
W latach 70. na gruncie kryzysu międzynarodowego, PS podobnie jak inne partie socjaldemokratyczne poszukiwała nowych koncepcji doktrynalnych. Od 1975 roku PS realizowała swoją doktrynę w oparciu o koncepcję "samo zarządzania pracujących". Po 1974 roku w partii wyłonił się kolejny nurt ideologiczny, związane to było z przystąpieniem do PS działaczy wywodzących się z PSU oraz części związkowców (głównie CFDT). W czerwcu 1977 roku zjazd PS uchwalił dokument według którego PS jest dominującą organizacją w łonie lewicy francuskiej a komuniści powinni przyjąć model demokratycznego socjalizmu zgodnego z doktryną PS. Socjaliści żądali aby komuniści odrzucili leninowską koncepcję centralizmu demokratycznego oraz koncepcję dyktatury proletariatu. W wyborach prezydenckich z maja 1974 roku PS wystawił członka partii – François Mitteranda. W drugiej turze uzyskał on 49,19% głosów przegrywając z Valérym Giscardem d’Estaingem. W styczniu 1980 roku dotychczasowy program został uzupełniony dokumentem "Projekt socjalistyczny dla Francji dla lat osiemdziesiątych".
Jako partia rządząca (lata 80.).
W wyborach prezydenckich na wiosnę 1981 roku zwycięstwo odniósł kandydat socjalistów, François Mitterand. W pierwszej turze Mitterand uzyskał 28,85% głosów, a w drugiej już 51,7%. Głównym kontrkandydatem Mitteranda był urzędujący prezydent Giscard d’Estaing który zdobył w drugiej turze 47,17% głosów. Mitterand zarządził wybory do Zgromadzenia Narodowego w którym dotychczas większość posiadały ugrupowanie o profilu prawicowym. W wyborach które odbyły się 14 czerwca w pierwszej turze socjaliści uzyskali 37,51% głosów natomiast w drugiej zdobyli 270 mandatów (na 491) tym samym zdobyli oni większość bezwzględną. Socjaliści utworzyli rząd na czele którego stanął Pierre Mauroy. Do rządu weszli też ministrowie reprezentujący partie komunistyczną która zdobyła 16,17% głosów.
Rząd socjalistów zwiększył środki na pomoc w zakresie opieki społecznej, rozszerzył kompetencję władz regionalnych i zwiększył uprawnienia pracowników. 1 lutego 1982 roku wszedł w życie dekret zmniejszający tygodniowy wymiar pracy z 40 do 39 godzin, ustawa wprowadzała w życie piąty płatny tydzień urlopu wypoczynkowego. Socjaliści przeprowadzili nacjonalizację która objęła pięć grup przemysłowych (choć program PS, FPK i Lewicowej Partii Radykalnej przewidywał najconalizację 9 grup) działających w przemyśle militarnym oraz chemicznym. Znacjonalizowane zostały – Compagnie Generale d’Electricite, Thomson-Brandt, Rhone-Poulenc, Pechiney-Ugine-Kuhlman, Saint Gebain-Pont-a-Mousson. Rząd lewicy przejął większość udziałów w koncernach Matra i Dassault. Socjaliści znacjonalizowali też dwie kompanie finansowo-bankowe kontrolujące pakiety innych spółek akcyjnych i 39 banków. Dzięki przeprowadzeniu nacjonalizacji w latach 80. w rękach państwa znajdowało się 23% francuskiego przemysłu, 75% kredytów, 95% depozytów bankowych a zatrudnienie w sektorze państwowym wzrosło o 900 tysięcy pracowników. Nacjonalizację poprzedziła długotrwała batalia parlamentarna. Ustawa weszła w życie 13 lutego 1982 roku, opozycja próbowała doprowadzić do odrzucenia ustawy poprzez zgłaszanie rekordowych liczb poprawek (było ich aż 1500) czy też poprzez blokowanie jej w Senacie i zaskarżanie do Rady Konstytucyjnej. Ustawa ostatecznie weszła w życie po wniesieniu poprawek zasugerowanych przez Radę Konstytucyjną.
W 1984 roku nowym premierem został socjalista Laurent Fabius. Fabius zrezygnował z socjalistycznych eksperymentów i od tej pory socjaliści prowadzili, będąc u władzy, umiarkowaną politykę ekonomiczną, typową dla zachodnich partii socjaldemokratycznych.
PS obecnie.
W 1995 roku kandydat PS Lionel Jospin przegrał wybory prezydenckie z konserwatystą Jacques’em Chiraciem. W 1997 roku socjaliści odzyskali przewagę w Zgromadzeniu Narodowym a Lionel Jospin ponownie objął stanowisko premiera. Socjaliści utworzyli rząd koalicyjny z komunistami. Jospin przeforsował kilka radykalnych reform tj. wprowadzenie 35-godzinnego tygodnia pracy. Premierami następnych centrolewicowych gabinetów byli kolejno Michel Rocard i Édith Cresson. Socjaliści utracili władzę w 2002 roku gdy Jospin przegrał wybory z Chiracem. W 2008 roku nowym liderem partii został Martine Aubry.
W 1997 I sekretarzem Partii Socjalistycznej został François Hollande. 28 września 2007 roku na dyrektora zarządzającego Międzynarodowym Funduszem Walutowym mianowany został związany z PS Dominique Strauss-Kahn, który objął tę funkcję przy osobistych staraniach francuskiego prezydenta i lidera centroprawicowej UMP, Nicolasa Sarkozy’ego. Strauss-Kahn zrezygnował z urzędu po skandalu seksualnym z jego udziałem który wybuchł w 2011 roku.
W 2008 roku z partii odszedł Jean-Luc Mélenchon, utworzył on eurosceptyczne ugrupowanie pod nazwą Partia Lewicy.
W 2011 roku Hollande poprzez prawybory uzyskał nominację na kandydata partii w wyborach prezydenckich przewidzianych na wiosnę 2012 roku.
W 2011 poprzez prawybory uzyskał nominację na kandydata Partii Socjalistycznej w wyborach prezydenckich przewidzianych na 22 kwietnia 2012. W pierwszej turze uzyskał najwyższe poparcie spośród 10 kandydatów. Otrzymał około 10,27 miliona głosów (28,63%), wyprzedzając ubiegającego się o reelekcję prezydenta Nicolasa Sarkozy’ego. W drugiej turze uzyskał 51,63% głosów (18 004 656), czym wygrał wybory prezydenckie. Jest drugim prezydentem (pierwszy był François Mitterrand) reprezentującym Partię Socjalistyczną.
Socjaliści powrócili do władzy po wyborach parlamentarnych w 2012, także wybory prezydenckie w tym samym roku wygrał kandydat socjalistów François Hollande. W drugiej turze uzyskał on 51,63% głosów (18 004 656) Nowym premierem został Jean-Marc Ayrault.
Skład gabinetu socjalistów ogłoszono 21 czerwca 2012 roku. Zwiększono liczbę ministrów do 19 (z 18) a ministrów do 18 (z 16). Ministerstwa otrzymali Laurent Fabius, Vincent Peillon, Christiane Taubira, Pierre Moscovici, Marisol Touraine, Cécile Duflot, Manuel Valls, Arnaud Montebourg, Michel Sapin, Jean-Yves Le Drian, Aurélie Filippetti, Geneviève Fioraso, Najat Vallaud-Belkacem, Stéphane Le Foll, Marylise Lebranchu, Victorin Lurel i Valérie Fourneyron, a także ministrowie delegowani Jérôme Cahuzac, George Pau-Langevin, François Lamy, Alain Vidalies, Bernard Cazeneuve, Michèle Delaunay, Benoît Hamon, Dominique Bertinotti, Marie-Arlette Carlotti, Pascal Canfin, Yamina Benguigui, Frédéric Cuvillier, Fleur Pellerin i Kader Arif.
W styczniu 2013 roku na wniosek prezydenta Mali Dioncoundy Traorégo rząd socjalistów zdecydował o wsparciu Malijczyków w konflikcie z rebelią islamistów, którzy siłą przejęli władzę nad północnymi obszarami kraju.
PS (jak i SFIO) dzieli się na dwie główne frakcje – „prawicową”, określaną często jako socjalliberalna oraz „lewicową”. Na czele partyjnej prawicy stoi Manuel Valls i Gérard Collomb, a na czele lewicy Benoît Hamon i Emmanuel Maurel.
Polityka zagraniczna.
Głównymi celami polityki zagranicznej francuskich socjalistów są trzy sprawy – bezpieczeństwo Francji i organizacja pokoju światowego, integracja europejska i współpraca z krajami Trzeciego Świata.
W okresie zimnej wojny PS opowiadała się za „uniezależnieniem zachodniej Europy od imperializmu amerykańskiego” tym samym uważała „zagrożenie ze strony komunizmu” za niedotyczące Francji. Postulowała utworzenie bloku państw Europy zachodniej które miały stworzyć alternatywę wobec „dominującej pozycji dwu supermocarstw: USA i ZSRR”. Za zagrożenie dla Europy zachodniej uznawała Układ Warszawski będący blokiem państw demokracji ludowej konkurującym z krajami NATO. PS popierała idee Konferencji Bezpieczeństwa i Współpracy w Europie, socjaliści zapowiadali przystąpienie Francji do układy o zakazie doświadczeń z bronią atomową. Socjaliści zapowiedzieli przerwanie budowy „siły uderzeniowej” Francji realizowane przez prawicę i odrzucali możliwość powrotu Francji do struktury wojskowej NATO. Dla porównania SFIO popierała członkostwo Francji w NATO, integrację europejską, uznawała kierowniczą rolę USA w bloku zachodnim. Na przełomie lat 70. i 80. sprawą priorytetową PS stała się integracja europejska (postulat ten wewnątrz SFIO pojawiał się już w latach 50.). PS poparła ideę Parlamentu Europejskiego. W kontaktach z Trzecim Światem domagała się korzystnej dla tych państw reorganizacji wymiany handlowej w skali międzynarodowej. PS postulowała utworzenie międzynarodowego funduszu solidarności i przeznaczanie przez Francji pomocy dla krajów trzeciego świata wynoszącej 0,7% wartości rocznego produktu globalnego. W latach 70. zajmowała w Międzynarodówce Socjalistycznej miejsce lidera lewego skrzydła tejże organizacji, przejawiało się to poprzez m.in. organizacje spotkań francuskich socjalistów partiami socjalistycznymi z obszaru południowej Europy, do największego takiego spotkania doszło w styczniu 1976 roku w Paryżu. Wraz z nasileniem się w PS zjawisk kryzysowych, kontakty partii z lewicą MS uległ marginalizacji na rzecz kontaktu z partiami socjaldemokratycznymi prezentującymi wewnątrz MS stanowisko prawicowe, szczególnie z niemiecką Socjaldemokratyczną Partią Niemiec.
Ideologia.
"Deklaracja zasad" z 1969 roku postulowała likwidację kapitalizmu i zastąpienie tego systemu socjalizmem, utworzenie „frontu klasowego” między ugrupowaniami francuskiej lewicy. Do frontu dołączyć miały wszystkie wyzyskiwane klasy i warstwy społeczne. W gospodarce domagano się budowy modelu demokracji ekonomicznej.
Po 1974 roku doktryną partii stało się "autogestion", czyli samo zarządzanie. Jego koncepcje przedstawione zostały w październiku 1974 roku na Posiedzeniu Socjalistów (platformy ideologicznej PS, PSU i CFDT). Autogestion miała się przyczynić do likwidacji podziału na komunistów i socjalistów oraz różnić wewnątrz samych socjalistów (podział na reformistów i rewolucjonistów). Autogestion miała być alternatywnym wyjściem wobec myśli reformistycznej i rewolucyjnej. Przyczyną pojawienia się koncepcji "autogestion" było przekonanie o „nowych formach walk klasowych” które narodzić się miały w czasie protestów z wiosny 1968 roku. Na Konwencji Krajowej PS z 22 czerwca 1975 roku przyjęto dokument "Piętnaście tez w sprawie samo zarządzania".
W czerwcu 2008 roku PS przyjęła Deklarację Zasad, w której główną ideologię partii określono jako demokratyczny socjalizm. Według deklaracji socjaliści odwołują się do idei i tradycji humanizmu, oświecenia, sekularyzmu, republikanizmu, reformizmu, feminizmu, zrównoważonego rozwoju, decentralizacji i wartości okresu Rewolucji Francuskiej.
Struktury.
Struktury partii i jej organów kierowniczych określa statut partii przyjęty na zjeździe w Suresnes z 24 marca 1974 roku. Statut był uzupełniany na zjeździe z Pau z 2 lutego 1975 roku i z Nantes z 19 czerwca 1977 roku. Podstawową komórkę PS stanowi sekcja działająca lokalnie, na uczelni lub w przedsiębiorstwie. Sekcje z określonego departamentu tworzą federację. Największą instancją partii jest Zjazd Krajowy organizowany raz na dwa lata. Delegaci na Zjazd Krajowy wybierani są w czasie zjazdów federacji, jeden delegat reprezentuje od 50 do 100 członków partii w departamencie. W czasie pomiędzy organizacją Zjazdów Krajowych, dwa razy w roku obraduje Konwencja Krajowa. W Konwencji udział biorą parlamentarzyści socjalistyczni, członkowie kierownictwa partii oraz delegaci poszczególnych federacji i sekretarze. Celem Konwencji jest utrzymanie łączności pomiędzy kierownictwem centralnym a strukturami terenowymi PS. Pomiędzy zjazdami władzę w partii sprawuje 131-osobowy Komitet Kierowniczy i 26 zastępców członków KK. Komitet obraduje raz na dwa miesiące. Z Komitetu wyłonione zostaje 27-osobowe Biuro Wykonawcze. Spośród członków Komitetu Kierowniczego wybiera się Sekretariat partii i pierwszego sekretarza. Do Sekretariatu wchodzi kilkanaście osób, Sekretariat jest wykonawcą uchwał Konwencji Krajowej, Zjazdu Krajowego i Komitetu Kierowniczego.
W ramach PS działają różne frakcje w chwili gdy co najmniej 5% członków partii popiera określoną frakcję, zyskuje ona prawo do reprezentacji w Komitecie i Biurze Wykonawczym. Wedle statutu partii, w składzie centralnym i terenowym instancji partyjnych należeć musi do nich przynajmniej 15% kobiet. Centralnymi organami prasowymi PS jest tygodnik „L’Unite”, miesięcznik „Combat socialiste”, miesięcznik teoretyczny „Nouvelle Revue socialiste” i wewnętrzny biuletyn dla członków partii – „Le Poing et la Rose” w którym publikowane są dokumenty partii. Partia wydaje też kilka pism o zasięgu lokalnym.
Partia jest członkiem Partii Europejskich Socjalistów, Międzynarodówki Socjalistycznej, Sojuszu Postępowego, a w PE należy do grupy Postępowy Sojusz Socjalistów i Demokratów w Parlamencie Europejskim.

</doc>
<doc id="93335" url="https://pl.wikipedia.org/wiki?curid=93335" title="Homo floresiensis">
Homo floresiensis

Homo floresiensis (człowiek z Flores) – wymarły gatunek hominida, wyróżniający się drobną budową ciała i niewielkim mózgiem, odkryty w 2003 w Liang Bua – wapiennej jaskini na indonezyjskiej wyspie Flores. Ostatnie szczątki jego przedstawicieli – niemal kompletny szkielet kobiety – datuje się na około 50 tys. lat. W pobliżu odkryto też szczątki ośmiu innych przedstawicieli tego gatunku oraz kamienne narzędzia datowane na okres od 50 do 190 tys. lat.
Flores cieszy się sławą "zaginionego świata", gdzie gatunki dawno wymarłe w innych częściach świata żyły jeszcze stosunkowo niedawno lub żyją nadal, przybrawszy formy skarlałe lub gigantyczne poprzez specjację allopatryczną. Na wyspie znaleziono szczątki karłowatego stegodona – trąbowca, blisko spokrewnionego ze słoniem indyjskim oraz spokrewnione z waranami z Komodo wielkie jaszczurki. Z tego też względu wielkie poruszenie w kręgach akademickich wywołały pierwsze wyniki badań szczątków kobiety z Flores, datujący jej śmierć na około 12 tys. lat temu, co czyniłoby ten gatunek ostatnim zamieszkującym ziemię hominidem nienależącym do grupy "homo sapiens". w 2016 r. wyszło jednak na jaw, że wspomniane badania zostały przeprowadzone nierzetelnie, a ostatnia stwierdzona przedstawicielka "Homo floresiensis" umarła przed około pięćdziesięcioma tysiącami lat, choć nie jest wykluczone, że część jej towarzyszy, których pozostałości nadal nie odkryto, przetrwała w dżungli znacznie dłużej (co mogą sugerować żywe wśród floreskich tubylców jeszcze w XIX wieku legendy o "Ebu Gogo", małym owłosionym człowieku). Odkrywcy "Homo floresiensis" nazwali go „hobbitem” przez skojarzenie z postacią z powieści J.R.R. Tolkiena.
Odkrycie.
Odkrycie dokonane zostało przez australijsko-indonezyjski zespół paleoantropologów i archeologów poszukujących na Flores śladów migracji "Homo sapiens" z Azji do Australii. Naukowcy nie spodziewali się, że natkną się na szczątki siedmiu osobników nieznanego gatunku pochodzące z różnych okresów między 95 do 50 tys. lat temu.
Szczątki nie były skamieniałe – artykuł w Nature określa ich stan jako podobny do "konsystencji mokrej bibuły". Naukowcy mają nadzieję, że uda się wyodrębnić z nich mitochondrialny DNA i porównać go z DNA "Homo neanderthalensis" i "Homo sapiens". Szanse na to są jednak niewielkie, gdyż w klimacie tropikalnym DNA szybko rozpada się, nawet w przeciągu kilkudziesięciu lat. Prawdopodobne jest również zanieczyszczenie próbek substancjami pochodzącymi z wilgotnego otoczenia.
Pochodzenie człowieka z Flores.
Za bezpośredniego przodka człowieka z Flores uważany był początkowo "Homo erectus", ten sam, z którego miał wyewoluować "Homo sapiens". "Homo erectus" był mniej więcej wzrostu współczesnego człowieka, przypuszcza się jednak, że w środowisku o ograniczonych zasobach żywnościowych, jakim jest Flores, "Homo erectus" uległ skarłowaceniu. Podobnemu skarleniu uległo kilkanaście innych gatunków żyjących na Flores, na przykład wspomniany stegodon. Najnowsze badania porównawcze, prowadzone pod kierownictwem dr Debbie Argue z Australian National University, dowodzą, że "Homo floresiensis" jest gatunkiem bliźniaczym w stosunku do "Homo habilis" – oba gatunki wyewoluowały ze wspólnego przodka.
Mimo różnic w wielkości, "Homo floresiensis" przypomina "Homo erectus", o którym wiadomo też, że zamieszkiwał południową Azję w tym samym mniej więcej czasie co najstarsze ze znalezionych okazów człowieka z Flores. Zaobserwowane podobieństwa są podstawą do stwierdzenia pokrewieństwa filogenetycznego.
Przełomem w badaniu pochodzenia człowieka z Flores było odnalezienie zębów oraz fragmentu żuchwy sprzed 700 000 tysięcy lat, łączących w sobie cechy "Homo floresiensis" oraz "Homo erectus". Według naukowców prowadzących wykopaliska, z których pochodzą owe szczątki, mogły one być dowodem wyewoluowania "H. floresiensis" z człowieka wyprostowanego. Wskazywali oni na fakt istnienia artefaktów, sugerujących przybycie grupy osobników "Homo erectus" na wyspę około milion lat temu. Jak jednak dowiodły późniejsze badania, żuchwa "H. floresiensis" posiadała bardziej archaiczną budowę niż "H. erectus".
Budowa ciała.
Najlepiej zachowane szczątki człowieka z Flores tworzą prawie kompletny szkielet i prawie nieuszkodzoną czaszkę około 30-letniej kobiety wzrostu około 1 metra. Jest to znaczna redukcja rozmiarów ciała nie tylko w porównaniu z "Homo erectus", ale również w stosunku do trzy miliony lat wcześniejszego Australopithecusa, który prawdopodobnie nie rozprzestrzenił się poza Afrykę. "Homo floresiensis" jest więc najmniejszym przedstawicielem rodziny człowiekowatych. Odkryte na Flores szczątki posiadają również szereg cech niespotykanych razem u żadnego innego znanego hominida.
Również w porównaniu z najmniejszymi przedstawicielami człowieka współczesnego rozmiary człowieka z Flores są niewielkie: Pigmeje afrykańscy mierzą do 150 cm, a przedstawiciele plemion Twa, Semang i ludów zamieszkujących Andamany osiągają około 135 cm. Jeśli chodzi o masę ciała ta różnica jest jeszcze bardziej rzucająca się w oczy – masa typowego człowieka z Flores mogła dochodzić do około 25–30 kg.
"Homo floresiensis" miał natomiast względnie długie ramiona, które prawdopodobnie, w razie niebezpieczeństwa, ułatwiały mu wspinanie się na drzewa.
Inteligencja.
Oprócz niewielkich rozmiarów ciała "Homo floresiensis" charakteryzował się też niewielkim mózgiem. Mózg omawianej kobiety miał objętość około 380 cm³, czyli dolną granicę objętości mózgów szympansów lub Australopithecusa. Jest też znacznie zredukowany w stosunku do "Homo erectus", który miał mózg przeszło dwukrotnie większy (około 980 cm³). Tym niemniej, proporcja masy mózgu do masy ciała jest u człowieka z Flores niemal taka sama jak u jego domniemanego przodka, co oznacza, że oba gatunki mogły wykazywać podobną inteligencję. Znaleziska zdają się potwierdzać tę tezę.
W pobliżu szczątków znaleziono ślady ognia używanego do przyrządzania jedzenia oraz narzędzia kamienne bardzo podobne do złożonych narzędzi z epoki górnego paleolitu. Te ostatnie wytwarzane były przez człowieka współczesnego, którego objętość mózgu mieści się w granicach 1310–1450 cm³, czyli jest cztery razy większa od mózgu człowieka z Flores. Niektóre z narzędzi były prawdopodobnie używane do polowań na stegodony, co wymagało komunikacji i współpracy między jednostkami.
Podczas ostatniego zlodowacenia Flores pozostała w izolacji od reszty lądu, co nasuwa przypuszczenie, że człowiek z Flores lub jego przodkowie musieli drogą wodną dotrzeć na wyspę, być może na tratwach z bambusa, około 100 000 lat temu. Świadczyłoby to o poziomie technologicznym i umiejętnościach współpracy na poziomie porównywalnym do człowieka współczesnego i potwierdzałoby tezę, że człowiek z Flores posługiwał się mową.
Istnieje możliwość, że "Homo floresiensis" przez pewien czas istniał równolegle z człowiekiem współczesnym, który przybył w te rejony prawdopodobnie około 55–35 tys. lat temu (dotychczas nie znaleziono na to dowodów w postaci szczątków "Homo sapiens" z tego okresu na okolicznych wyspach). Nie wiadomo jednak, czy oba gatunki w jakikolwiek sposób oddziaływały na siebie.
Wyginięcie.
W kręgach akademickich popularne jest przekonanie, że tak jak miało to miejsce w przypadku neandertalczyka, ostateczną zgubę "Homo floresiensis" mógł przynieść kontakt z człowiekiem współczesnym oraz przegrana krótko później walka o zasoby. Nie wyklucza się jednak, że człowiek z Flores mógł przetrwać w innych częściach wyspy, a jego sporadyczne kontakty z ludźmi zamieszkującymi na niej stały się źródłem opowieści o "Ebu Gogo", małym, owłosionym, posługującym się prostym językiem, mieszkańcami jaskiń. Powszechne jest przekonanie, że "Ebu Gogo" żyły jeszcze pięćset lat temu, w czasach kolonizacji wyspy przez Holendrów, a sporadycznie były napotykane jeszcze pod koniec XIX wieku.
Również na Sumatrze zanotowano ślady wysokiego na metr humanoida, "Orang Pendek", a część uczonych poważnie traktuje przypisywane mu odciski stóp i kawałki sierści. Uczeni pracujący na Flores nie wykluczają, że humanoid z Sumatry może być człowiekiem z Flores, któremu udało się przetrwać.
Kontrowersje.
Opublikowanie wyników badań datujących człowieka z Flores na zaledwie 12 000 lat temu uznano z miejsca za najważniejsze odkrycie ostatnich lat i wywołało burzę w społeczności antropologów, stawiając też przed nimi nowe wyzwania. I chociaż teza tak późnego wymarcia "Homo floresiensis" została ostatecznie obalona w 2016 r., to gatunek ten wciąż pozostaje tak diametralnie różny od innych przedstawicieli rodzaju "Homo", że zmusza do przyznania temu rodzajowi większej niż przypuszczano zmienności w obrębie grupy oraz potwierdza tezę o rozwoju intelektu niezależnie od linii ewolucyjnej.
Nie wszyscy naukowcy zgadzają się z odkrywcami, że jest to nowy gatunek człowieka. Sceptycy uważają, że znalezione szczątki należały do patologicznych osobników "Homo sapiens", o czym świadczy ich mały mózg. Według sceptyków, jeśli "Homo floresiensis" kurczyłyby się zgodnie z prawami allometrii i regułą wyspy (tzw. karłowacenie wyspowe), musiałby mieć ciało o masie kilku kilogramów, czyli podobnej do kota. Obecnie wśród przeciwników odrębności króluje hipoteza mikrocefalii, choroby objawiającej się małą objętością mózgoczaszki. Samych zespołów chorobowych których jednym z objawów jest mikrocefalia znanych jest obecnie 180.
Istnieje kilka innych hipotez próbujących rozwikłać zagadkę człowieka z Flores: zespół Larona, a także kretynizm.
Odnalezienie szczątków w Liang Bua ożywiło spory o pochodzenie człowieka współczesnego.

</doc>
<doc id="93337" url="https://pl.wikipedia.org/wiki?curid=93337" title="Karl Behr">
Karl Behr

Karl Howell Behr (ur. 30 maja 1885, Brooklynie, zm. 15 października 1949 w Nowym Jorku) – amerykański tenisista.
W 1912 roku przeżył katastrofę Titanica.
Kariera tenisowa.
W 1904 roku zdobył mistrzostwo międzyuczelniane USA w deblu.
W 1907 roku dotarł do finału Wimbledonu w grze podwójnej w parze z Bealsem Wrightem. Pojedynek o tytuł Amerykanie przegrali z deblem Norman Brookes–Anthony Wilding. W tym samym roku został powołany do reprezentacji USA do rywalizacji finałowej Pucharu Davisa przeciwko Australii. W parze z Bealsem Wrightem zdołał pokonać Brookesa i Wildinga, jednak z tymi samymi rywalami poniósł porażki w singlu co przesądziło o triumfie Australijczyków.
Behr siedmiokrotnie notowany był w czołowej dziesiątce w USA, w tym jako nr 3. w 1907 i 1914 roku.
Pośmiertnie, w 1969 roku, został uhonorowany miejscem w Międzynarodowej Tenisowej Galerii Sławy.

</doc>
<doc id="93338" url="https://pl.wikipedia.org/wiki?curid=93338" title="Agnieszka Chrzanowska">
Agnieszka Chrzanowska

Agnieszka Chrzanowska (ur. 1968 w Sosnowcu) – polska aktorka, piosenkarka, autorka muzyki i tekstów. Członkini Akademii Fonograficznej ZPAV. Wykonawczyni poezji śpiewanej i piosenki autorskiej.
Życiorys.
Absolwentka Państwowej Wyższej Szkoły Teatralnej im. Ludwika Solskiego w Krakowie, a wcześniej krakowskiej Szkoły Aktorskiej SPOT.
W latach 1996–2003 związana była z Piwnicą pod Baranami, później z klubem „Alchemia” na krakowskim Kazimierzu, a następnie przez dwa lata prowadziła założony wraz z Michałem Zabłockim Teatr Piosenki w Centrum w Krzysztoforach. W latach 2010–2011 prowadziła jako Dyrektor Artystyczna Radiowy Teatr Piosenki w Radiu Kraków. Autorka audycji radiowej „Nieobojętna częstotliwość drgań”, której założeniem było prezentowanie współczesnych polskich kompozytorów, autorów tekstów i wybitnych interpretatorów, których twórczość skoncentrowana jest wokół piosenki.
Jest laureatką trzech prestiżowych nagród na 21. Przeglądzie Piosenki Aktorskiej we Wrocławiu, za utwory „Camille Claudel” i „Pustka w środku”, pierwszej nagrody na Festiwalu Piosenki Studenckiej we Wrocławiu za utwory „Ulica Rajska” i „Po drugiej stronie tęczy” oraz trzeciej nagrody na warszawskim Festiwalu Sztuki Estradowej za utwory „Dług” i „Zakochały się chłopaki”. Przez Polski Komitet Olimpijski została nagrodzona „Wawrzynem Olimpijskim” w dziedzinie Sztuki za album „Ogień Olimpijski”, na którym znalazły się jej kompozycje do wierszy Michała Zabłockiego (album zaprezentowała w 2004 r. w czasie Igrzysk Olimpijskich w Atenach, w Centrum Kultury „Technopolis” w ateńskiej dzielnicy Gazi). Była nominowana do nagrody Fryderyk 2000 za album "Cały świat płonie" i Fryderyk 2005 za płytę "Tylko dla Kobiet". W 2013 r. została uhonorowana odznaką „Zasłużony dla Kultury Polskiej” przez Ministra Kultury i Dziedzictwa Narodowego.
W swoim dorobku ma ponad sto kilkadziesiąt kompozycji do wierszy i tekstów wybitnych współczesnych polskich poetów, przede wszystkim Michała Zabłockiego, Włodzimierza Dulemby, Tomasza Adamskiego, Józefy Latos, Krzysztofa Sikory, Witolda Jędrzejczaka, Kamila Śmiałkowskiego. Jest autorką muzyki do wiersza Czesława Miłosza „Przypowieść o maku”, Bolesława Leśmiana „Śmierć wtórna” oraz Georga Trakla „Wieczór zimowy”, a także autorką muzyki, tekstów i koncepcji artystycznej spektaklu w charakterze Kabaretowego Teatru Piosenki „Mężczyzna prawie idealny”, który został napisany dla aktora i wokalisty Artura Gotza (premiera spektaklu listopad 2013 – Teatr Nowy w Łodzi). Jest autorką muzyki do jedynej istniejącej "Pieśni o Trójcy Świętej", z tekstem Michała Zabłockiego. Trzyczęściowy utwór został napisany na trzy głosy solowe, oktet wokalny, flugelhorn i fortepian.
Wydała osiem solowych albumów. Wiele kompozycji Agnieszki Chrzanowskiej posiada również dodatkowe wersje językowe: angielskie, francuskie lub greckie. Siódmy album artystki "Piosenki do mężczyzny" (listopad 2013 r.) to siedemnaście premierowych kompozycji, napisanych w większości do jej własnych tekstów. Na płycie wystąpił gościnnie włoski wirtuoz akordeonu, Marco Lo Russo.
Agnieszka Chrzanowska czynnie wspiera organizacje działające na rzecz zwierząt, organizuje aukcje oraz bierze udział w koncertach charytatywnych i akcjach interwencyjnych, za co została uhonorowana przez Towarzystwo Opieki nad Zwierzętami w Krakowie statuetką „Dżoka”.
Rodzinnie i emocjonalnie związana jest również z Grecją, skąd pochodził jej dziadek. W latach 1997–1998 przebywała w tym kraju studiując w Kawali śpiew klasyczny.

</doc>
<doc id="93344" url="https://pl.wikipedia.org/wiki?curid=93344" title="Wanda Rutkiewicz">
Wanda Rutkiewicz

Wanda Halina Rutkiewicz-Błaszkiewicz (ur. 4 lutego 1943 w Płungianach, zaginęła 13 maja 1992 na stokach Kanczendzongi w Himalajach) – polska alpinistka i himalaistka, z zawodu elektronik, jedna z najwybitniejszych światowych himalaistek. Jako trzecia kobieta na świecie i pierwsza Europejka stanęła na Mount Evereście, najwyższym szczycie Ziemi. 23 czerwca 1986 Wanda Rutkiewicz stanęła na szczycie K2 jako pierwsza kobieta.
Życiorys.
Córka inżyniera Zbigniewa Błaszkiewicza i Marii z Pietkunów. Miała troje rodzeństwa: Jerzego, Michała i Janinę. Po II wojnie światowej z rodzicami i starszym bratem Jerzym, jako repatriantka przyjechała do Łańcuta, gdzie mieszkali jej dziadkowie ze strony ojca, a potem do Wrocławia. Maturę zdała w II Liceum Ogólnokształcącym we Wrocławiu, studiowała na Politechnice Wrocławskiej, z dyplomem inżyniera-elektronika pracowała w Instytucie Automatyki Systemów Energetycznych. Później przeniosła się do Warszawy, podjęła pracę w Instytucie Maszyn Matematycznych. Jeszcze w czasach licealnych zapowiadała się na świetną siatkarkę, grała w I lidze (nawet kandydowała do gry w reprezentacji Polski).
Pierwsze kontakty ze wspinaniem miała w Rudawach Janowickich, na skałkach koło Janowic Wielkich, w pobliżu Jeleniej Góry. W 1962 roku ukończyła kurs taternicki na Hali Gąsienicowej w Tatrach. W Tatrach wspinała się na wielu klasycznych i bardzo trudnych drogach (lata 60.), m.in. północną ścianą Małego Kieżmarskiego Szczytu czy wariantem „R” na Mnichu (1964). Poprowadziła kilka nowych dróg, m.in. na Koprowym Wierchu. Była także członkinią i uczestniczką wypraw jaskiniowych wrocławskiej Sekcji Grotołazów.
Po Tatrach były Alpy (od 1964), Pamir, Hindukusz i Himalaje. Należała do Klubu Wysokogórskiego we Wrocławiu, a po 1973 roku do Klubu Wysokogórskiego w Warszawie.
Osiągnięcia Wandy Rutkiewicz stawiają ją w gronie najlepszych himalaistek w historii. O swoich wyprawach i płynących stąd przemyśleniach często pisała w czasopismach o tematyce alpinistycznej. Była zdecydowaną rzeczniczką i zdeterminowaną realizatorką wspinaczkowej samodzielności kobiet. Była też autorką lub współautorką kilku książek.
Zaginęła w maju 1992 podczas ataku szczytowego na Kanczendzongę. Wraz z Carlosem Carsolio 12 maja o godz. 03:30 wyruszyli w górę z obozu IV na 7950 m. Po 12-godzinnej wspinaczce w głębokim śniegu Carsolio stanął na wierzchołku. Schodząc, napotkał Wandę na wysokości ponad 8200 metrów. Mimo braku sprzętu biwakowego, zdecydowała się przeczekać noc i kontynuować wejście następnego dnia. Według ówczesnego komunikatu Ministerstwo Turystyki Nepalu uznało prowadzenie akcji ratunkowej za praktycznie niemożliwe, a informacja o zaginięciu Polki dotarła do Polski po prawie dwóch tygodniach, 25 maja 1992. Jej ciała nie odnaleziono.
Wanda Rutkiewicz została wpisana do Księgi rekordów Guinnessa jako pierwsza kobieta, która zdobyła szczyt K2.
Życie osobiste.
Była dwukrotnie zamężna. W 1970 wyszła za taternika Wojciecha Rutkiewicza. Rozwiodła się z nim w 1973. Drugim jej mężem był austriacki lekarz i alpinista Helmut Scharfetter, z którym wzięła ślub w 1982 roku, a rozwiodła się w 1986.
Kalendarium.
Himalaje i Karakorum.
Zdobyła osiem z czternastu ośmiotysięczników: Mount Everest, Nanga Parbat, K2, Sziszapangmę, Gaszerbrum II, Gaszerbrum I, Czo Oju i Annapurnę.
Publikacje.
Była autorką i współautorką filmów i książek alpinistycznych:

</doc>
<doc id="93349" url="https://pl.wikipedia.org/wiki?curid=93349" title="Michał Zabłocki">
Michał Zabłocki

Michał Wojciech Zabłocki (ur. 23 września 1964 w Warszawie) – polski poeta, autor tekstów piosenek, scenarzysta, reżyser i producent spektakli i widowisk muzycznych. Prezes krakowskiego oddziału Stowarzyszenia Pisarzy Polskich, członek zwyczajny Stowarzyszenia Autorów i Kompozytorów ZAIKS, oraz Akademii Fonograficznej ZPAV. Właściciel firmy i fundacji Poemat. Wiceprezes Stowarzyszenia Polskich Weteranów Szermierki.
Życiorys.
Michał Zabłocki jest synem Wojciecha Zabłockiego (1930–2020), architekta oraz szermierza i Aliny Janowskiej (1923–2017), aktorki. Absolwent Wydziału Polonistyki Uniwersytetu Warszawskiego (1987) oraz Wydziału Reżyserii PWSFTviT w Łodzi (1992). Od 1987 współpracował z kabaretem „Piwnica pod Baranami”, przede wszystkim z Grzegorzem Turnauem, Anną Szałapak, Beatą Rybotycką, Agnieszką Chrzanowską, Jackiem Wójcickim. Jego teksty śpiewa także Czesław Mozil, Kuba Badach, Sławek Uniatowski, Maciej Balcar, Golec uOrkiestra, Ania Rusowicz, zespoły Dżem, Co-opera i wielu innych artystów. Zadebiutował w 1982 roku publikacją trzech wierszy w czasopiśmie „Radar”. Wydał kilkanaście tomików wierszy.
Wielokrotny mistrz i wicemistrz Polski juniorów w szermierce indywidualnie i drużynowo (szabla), zajął szóste miejsce na Mistrzostwach Świata juniorów w Leningradzie (1984).
Jest pomysłodawcą i realizatorem serii poetyckich działań medialnych znanych pod nazwą „Multipoezja”. W 2010 roku stworzył działający do tej pory międzynarodowy serwis internetowy według własnego pomysłu Emultipoetry.eu. Od 2002 roku prowadzi akcję poetycką Wi"ersze na murach" przy ul. Brackiej 2 w Krakowie. Jest inicjatorem i organizatorem Dyskusyjnych Klubów Czytelniczych w Krakowie. Był pomysłodawcą i inicjatorem kwartalnika literackiego Czas Literatury wydawanego od 2018 roku przez Bibliotekę Kraków, w którym do 2021 roku pełnił także rolę koordynatora prac wydawnicznych.
Od 2010 roku prowadzi warsztaty poetyckie w Studium Literacko-Artystycznym na Uniwersytecie Jagiellońskim w Krakowie. 
Odznaczenia i nagrody.
Laureat plebiscytu "Muzycznej Jedynki" w kategorii najlepszy tekst roku 1993 za piosenki "Cichosza" Grzegorza Turnaua i "Zaklinanie czarowanie" Jana Kantego Pawluśkiewicza w wykonaniu Anny Szałapak. Wspólnie z Agnieszką Chrzanowską laureat brązowego Wawrzynu Olimpijskiego za koncert i album "Ogień olimpijski". Nominowany do nagrody Fryderyk 1994 za teledysk do piosenki „Cichosza” Grzegorza Turnaua. W marcu 2018 roku został uhonorowany Nagrodą Krakowska Książka Miesiąca za tom wierszy "Janowska". Nominowany do nagrody polskiej edycji IBBY za najlepszą książkę dla dzieci 2019 w kategorii literackiej za tom "Wiersze do kolorowania". Odznaczony brązowym medalem Gloria Artis w roku 2018. W 2021 otrzymał Nagrodę Miasta Krakowa.

</doc>
<doc id="93357" url="https://pl.wikipedia.org/wiki?curid=93357" title="Pierre Beregovoy">
Pierre Beregovoy



</doc>
<doc id="93359" url="https://pl.wikipedia.org/wiki?curid=93359" title="Slobodan Milosevic">
Slobodan Milosevic



</doc>
<doc id="93361" url="https://pl.wikipedia.org/wiki?curid=93361" title="Pierwiastek kwadratowy z 2">
Pierwiastek kwadratowy z 2

Pierwiastek kwadratowy z liczby 2 (często "pierwiastek [arytmetyczny] z 2") – dodatnia liczba rzeczywista, której kwadrat jest równy liczbie 2. Jest to więc przykład liczby algebraicznej stopnia 2. Geometrycznie pierwiastek kwadratowy z 2 jest długością przekątnej kwadratu o boku długości 1, co wynika wprost z twierdzenia Pitagorasa (zob. rysunek obok).
Prawdopodobnie jest to pierwsza znana liczba niewymierna (zob. dowody niewymierności); jej rozwinięcie dziesiętne z dokładnością do 65 miejsca po przecinku wynosi
Dobrym przybliżeniem pierwiastka kwadratowego z 2 jest liczba wymierna formula_1 choć mianownik tego ułamka ma wartość zaledwie 70, to błąd wartości faktycznej jest mniejszy niż 1/10 000.
Historia.
Gliniana tabliczka babilońska YBC 7289 (ok. 1800–1600 p.n.e.) podaje przybliżenie formula_2 na czterech cyfrach sześćdziesiątkowych, co odpowiada dokładności około sześciu cyfr dziesiętnych:
Inne wczesne przybliżenie tej wartości pochodzi ze staroindyjskich tekstów matematycznych, Sulba Sutras (ok. 800–200 p.n.e.) podaje: „Zwiększ długość [boku] o jego trzecią część i ćwierć trzeciej bez trzydziestej czwartej tej ćwierci”, co daje
To staroindyjskie przybliżenie jest siódmym w kolejności zwiększania dokładności przybliżeń opartych na ciągu liczb Pella, które mogą być wyznaczone w rozwinięciu ułamka łańcuchowego z formula_5
Pitagorejczycy odkryli, że przekątna kwadratu jest niewspółmierna z jego bokiem, co dziś można by zawrzeć w stwierdzeniu, iż pierwiastek kwadratowy z 2 jest liczbą niewymierną (zob. "Geometryczny dowód niewymierności"). Niewiele wiadomo o czasie i okolicznościach tego odkrycia, ale często wspomniane jest imię Hippazosa z Metapontu. Obecnie uważa się, że starożytni Grecy traktowali odkrycie niewymierności pierwiastka kwadratowego z 2 jako „tajemnicę służbową”, a według legendy Hippazos miał zostać zamordowany za jej ujawnienie.
Niewymierność.
Liczba formula_2 jest niewymierna, tzn. nie da się jej przedstawić w postaci ułamka zwykłego postaci formula_7 gdzie formula_8 są liczbami całkowitymi (ponieważ formula_9 to można ograniczyć się do dodatnich, tzn. naturalnych formula_8). Oba przedstawione dowody są rozumowaniami nie wprost.
Dowód geometryczny.
Z twierdzenia Pitagorasa wynika, że stosunek długości formula_11 przeciwprostokątnej formula_12 do długości formula_13 dowolnej przyprostokątnej (formula_14 lub formula_15) w równoramiennym trójkącie prostokątnym formula_16 wynosi formula_5 Niech będzie on wielkością wymierną, tzn. istnieją dwie całkowite i dodatnie liczby formula_18 dla których formula_19 przy czym są najmniejsze liczby o tej własności.
Przedłużając odcinek formula_14 do odcinka formula_21 o długości formula_11 oraz odkładając na boku formula_12 odcinek formula_24 o długości formula_25 otrzymuje się wraz z punktami formula_26 również punkt formula_27 będący punktem przecięcia odcinków formula_15 oraz formula_29 Ponadto można wyróżnić dwa równoramienne trójkąty prostokątne formula_30 oraz formula_31 podobne do formula_16 o przyprostokątnych długości formula_33 i przeciwprostokątnych formula_34
Ponieważ formula_35 to nieujemne długości formula_36 oraz formula_37 są mniejsze odpowiednio od formula_13 oraz formula_11 i również spełniają formula_40 (z konstrukcji), co przeczy założeniu minimalności liczb formula_8 o tej własności. Sprzeczność ta dowodzi, iż formula_2 nie może być liczbą wymierną.
Dowód arytmetyczny.
Niech formula_2 będzie liczbą wymierną, tzn. istnieją dwie takie liczby naturalne formula_11 oraz formula_25 że formula_46 przy czym każdą liczbę wymierną można zapisać w postaci ułamka nieskracalnego, tzn. można założyć o liczniku i mianowniku tego ułamka, że są względnie pierwsze.
Podnosząc powyższą równość obustronnie do kwadratu, otrzymuje się formula_47 skąd formula_48 Ponieważ formula_49 jest liczbą parzystą, to i formula_50 jest parzysta. Skoro kwadrat liczby jest parzysty, to liczba też jest parzysta; stąd formula_51 dla pewnej liczby naturalnej formula_52 Podstawienie tego wyrażenia do poprzedniego równania daje formula_53 zatem formula_54 tj. formula_55 co oznacza, że liczba formula_56 a stąd także formula_25 jest parzysta.
Skoro formula_58 są jednocześnie parzyste, więc nie są względnie pierwsze. Sprzeczność ta dowodzi, że liczba formula_2 jest niewymierna.
Własności.
Poza niewymiernością opisaną w poprzedniej sekcji pierwiastek z 2 ma szereg innych własności; przykładowo połowa formula_2 wynosząca ok. 0,70710 67811 86548, która bywa wykorzystywana przede wszystkim w geometrii i trygonometrii, gdyż wersor tworzący kąt 45° z osiami układu współrzędnych kartezjańskich na płaszczyźnie euklidesowej ma współrzędne
Liczba ta spełnia
Inną własnością pierwiastka kwadratowego z 2 jest:
gdyż formula_64 Jest to związane z właściwościami srebrnego podziału.
Kolejna własność pierwiastka kwadratowego z 2 to:
Pierwiastek kwadratowy z 2 może zostać wyrażony za pomocą jednostek urojonych "i", wykorzystując tylko pierwiastkowanie i operacje arytmetyczne:
Pierwiastek kwadratowy z 2 jest także jedyną liczbą rzeczywistą różną od 1, której nieskończone potęgowanie przez siebie samą jest równe jej kwadratowi.
Pierwiastek kwadratowy z 2 może zostać użyty do aproksymacji "π":
dla formula_11 pierwiastków kwadratowych i tylko jednego odejmowania.
Reprezentacje.
Tożsamość formula_70 przy uwzględnieniu nieskończonych reprezentacji iloczynowych dla sinusa i cosinusa, prowadzi do następującej zależności
i
lub równoważnie,
Ta liczba może także być wyrażona za pomocą szeregów Taylora z funkcji trygonometrycznych. Na przykład seria dla formula_74 daje
Szereg Taylora z formula_76 i silnia podwójna formula_77 daje
Zbieżność szeregu może być przyspieszona przez przekształcenie Eulera, prowadzące do postaci
Nie wiadomo czy formula_80 może być przedstawiony za pomocą formuły typu BBP, aczkolwiek formuły typu BBP są znane dla formula_81 i formula_82.
Przybliżenia.
O doniosłości tej liczby mówi fakt, iż wśród stałych matematycznych z większą dokładnością obliczono jedynie stałą "π". Istnieje wiele algorytmów przybliżania pierwiastka kwadratowego z 2. Najczęściej stosowaną metodą, używaną jako podstawowa na wielu komputerach i kalkulatorach, jest tzw. „metoda babilońska” obliczania pierwiastka kwadratowego (zwana także "metodą Herona"), która jest jedną z wielu metod. Algorytm jest następujący:
Zwiększenie liczby iteracji algorytmu, tj. przeprowadzenie obliczeń dla większej liczby formula_25 zwiększa średnio dwukrotnie liczbę poprawnych cyfr rozwinięcia. Przyjęcie formula_86 daje następujące przybliżenia
W 1997 roku zespół Yasumasy Kanady obliczył wartość pierwiastka z 2 z dokładnością do 137 438 953 444 cyfr po przecinku. W lutym 2006 roku pobito rekord przybliżania tej liczby przy użyciu komputera domowego: Shigeru Kondo obliczył 200 000 000 000 cyfr po przecinku w nieco ponad 13 dni i 14 godzin, używając PC 3,6 GHz z 16 GiB pamięci.
Zastosowania.
Format papieru.
Rozmiary papieru formatu A, B i C normy ISO 216 zostały celowo tak zaprojektowane, żeby po podzieleniu na dwie równe części uzyskać dwa arkusze o tych samych proporcjach długości do szerokości. Jest to możliwe tylko jeśli ten stosunek wynosi √2. W praktyce rzeczywiste wymiary są zaokrąglone do pełnych milimetrów.
Serie formatu B i C różnią się od serii A odpowiednio o czynnik √√2 (~ 1,19) i √√√2 (~ 1,09).
Współczynniki skalujące stosowane w kserokopiarkach o wartościach 200%, 141%, 71%, 50% to przybliżone wartości (√2)n. Umożliwiają one zmianę formatu na większą lub mniejszą, bądź też wydruk 2n kopii/stron na arkusz.
Muzyka.
System równomiernie temperowany jest utworzony w następujący sposób: stosunek częstotliwości między skrajnymi nutami w oktawie wynosi 2; a cała gama jest podzielona na dwanaście równych półtonów, tj. stosunek częstotliwości między kolejnymi dźwiękami jest stały i wynosi ƒ = 21/12.
W tym systemie, kwarta zwiększona ("do"–"fa"♯) i kwinta zmniejszona (do-sol♭) są takie same, a odległość między dźwiękami wynosi 6 półtonów (tryton), których stosunek częstotliwości wynosi formula_88 W dawnej muzyce kościelnej używanie kwinty zmniejszonej lub kwarty zwiększonej było zakazane, ponieważ interwały te wydawały się takimi dysonansami, że uznawano je za stworzone przez diabła, nazywając je z łaciny „diabolus in musica” (dosłownie „diabeł w muzyce”).
Elektryczność.
Ogólnie znana wartość napięcia elektrycznego 230 V, to wartość skuteczna napięcia przemiennego. Aby poznać wartość maksymalną tego napięcia należy wartość skuteczną pomnożyć przez formula_88

</doc>
<doc id="93363" url="https://pl.wikipedia.org/wiki?curid=93363" title="Pierre Bérégovoy">
Pierre Bérégovoy

Pierre Bérégovoy (ur. 23 grudnia 1925 w Déville-lès-Rouen, zm. 1 maja 1993 w Nevers) – francuski polityk i samorządowiec, działacz Partii Socjalistycznej, parlamentarzysta i minister w kilku rządach, premier Francji w latach 1992–1993.
Życiorys.
Urodził się jako syn Adriena, który wyemigrował z Imperium Rosyjskiego w okresie rewolucji, oraz Francuzki Hélène. Był wychowywany głównie przez babkę. Ukończył szkołę podstawową i uzyskał kwalifikacje zawodowe, po czym na początku lat 40. podjął pracę w przewoźniku kolejowym SNCF. W trakcie II wojny światowej aktywnie uczestniczył w ruchu oporu. Uzyskał później dyplom z zakresu organizacji pracy na wydziale prawa w Strasburgu. W latach 1950–1978 pozostawał pracownikiem przedsiębiorstwa energetycznego Gaz de France.
Był działaczem Francuskiej Sekcji Międzynarodówki Robotniczej i Zjednoczonej Partii Socjalistycznej. W 1969 dołączył do nowo powołanej Partii Socjalistycznej, pełnił w niej funkcję sekretarza krajowego do spraw społecznych i kontaktów zewnętrznych. Od 1978 do 1981 wchodził w skład Rady Gospodarczej i Społecznej. Był bliskim współpracownikiem François Mitterranda i aktywnym uczestnikiem jego kampanii prezydenckich w 1974 i 1981. Po jego zwycięstwie od 1981 do 1982 pełnił funkcję sekretarza generalnego administracji prezydenckiej.
W 1983 został wybrany na mera Nevers, a w 1985 na radnego departamentu Nièvre (oba stanowiska zajmował do śmierci). W 1986 po raz pierwszy uzyskał mandat posła do Zgromadzenia Narodowego, utrzymywał go w wyborach w 1988 i 1993.
Od czerwca 1982 do lipca 1984 był ministrem spraw społecznych i solidarności narodowej w dwóch gabinetach, którymi kierował Pierre Mauroy. Następnie do marca 1986 stał na czele resortu gospodarki, finansów i budżetu u Laurenta Fabiusa. Do administracji rządowej powrócił po dwóch latach po ponownym zwycięstwie socjalistów. Od maja 1988 do kwietnia 1992 ponownie sprawował urząd ministra gospodarki, finansów i budżetu, będąc jednocześnie ministrem stanu w rządach Michela Rocarda i Édith Cresson.
W kwietniu 1992 objął urząd premiera, sprawując go do marca 1993. W ostatnim miesiącu pełnienia tej funkcji kierował jednocześnie ministerstwem obrony. Na czele francuskiego rządu stanął, zastępując niepopularną Édith Cresson, która ustąpiła po porażce lewicy w wyborach regionalnych. Stanowisko premiera objął w czasie kryzysu w Partii Socjalistycznej, której notowania obniżały ujawniane skandale finansowe. Przeprowadzone w marcu 1993 wybory parlamentarne przyniosły klęskę prowadzonym przez premiera socjalistom, którzy utracili około 80% miejsc w niższej izbie parlamentu.
1 maja 1993, kilka tygodni po opuszczeniu Hôtelu Matignon, Pierre Bérégovoy zastrzelił się w Nevers. Przeprowadzone postępowanie wykazało, że polityk popełnił samobójstwo. Wersję udziału osób trzecich wykluczali również członkowie jego rodziny. Były premier nie pozostawił żadnego listu. Wskazywano jednak, że polityk znajdował się w depresji, wynikającej z przegranych wyborów, ale również z objęcia go postępowaniem dotyczącym uzyskania nieoprocentowanej pożyczki od zaprzyjaźnionego przedsiębiorcy.
W późniejszych latach pojawiły się w publicystyce teorie alternatywne; ich autorzy stawiali tezę o zabójstwie byłego premiera, którego przyczyną miała być chęć ukrycia skandali politycznych. Wersję tę obalali inni dziennikarze (m.in. dokumentalista Laurent Delahousse), nie znalazła ona również potwierdzenia u krewnych polityka.
Odznaczony Orderem Narodowym Zasługi I klasy.
Życie prywatne.
Od 1948 był żonaty z Gilberte, miał troje dzieci – dwie córki i syna.

</doc>
<doc id="93364" url="https://pl.wikipedia.org/wiki?curid=93364" title="Mila rzymska">
Mila rzymska

Mila rzymska (od łacińskiego mille passus, czyli 1000 kroków) – miara rzymska, równowartość dzisiejszych 1478,5 metrów, albo 5000 rzymskich stóp.
Rzymianie nie stawiali prawie półtorametrowych kroków. Był to krok podwójny, czyli lewa i prawa noga (1,48 m). Pojedynczy krok (gradus) liczył 0,74 m.

</doc>
<doc id="93370" url="https://pl.wikipedia.org/wiki?curid=93370" title="Édith Cresson">
Édith Cresson

Édith Cresson z domu Campion (ur. 27 stycznia 1934 w Boulogne-Billancourt) – francuska polityk, ekonomistka i samorządowiec, działaczka Partii Socjalistycznej, parlamentarzystka i minister w kilku gabinetach. Od maja 1991 do kwietnia 1992 premier Francji, będąca pierwszą kobietą na tym stanowisku. W latach 1995–1999 członkini Komisji Europejskiej Jacques’a Santera, uznawana za główną osobę odpowiedzialną za przedterminową rezygnację tego gremium.
Życiorys.
Absolwentka szkoły biznesowej dla kobiet HEC JF w Paryżu, doktoryzowała się w zakresie demografii. Pracowała jako badaczka w instytucjach naukowych zajmujących się ekonomią.
W 1965 uczestniczyła w kampanii prezydenckiej François Mitterranda. W połowie lat 70. wstąpiła do Partii Socjalistycznej, była członkinią władz krajowych tego ugrupowania. Obejmowała różne stanowiska w administracji samorządowej – mera Thuré (1977–1983), radnej departamentu Vienne (1982–1998), mera Châtellerault (1983–1997) i zastępczyni mera tej miejscowości (1997–2008).
W pierwszych powszechnych wyborach europejskich w 1979 uzyskała mandat posłanki do Parlamentu Europejskiego, w którym zasiadała do 1981. W 1981 została wybrana do Zgromadzenia Narodowego VII kadencji, z powodzeniem ubiegała się o reelekcję w wyborach w 1986 i 1988.
W latach 1981–1986 i 1988–1990 wchodziła w skład socjalistycznych rządów, na czele których stali Pierre Mauroy, Laurent Fabius i Michel Rocard. Sprawowała urzędy ministra rolnictwa (od maja 1981 do marca 1983), ministra handlu zagranicznego i turystyki (od marca 1983 do lipca 1984), ministra przemysłu i handlu zagranicznego (od lipca 1984 do marca 1986) oraz ministra do spraw europejskich (od maja 1988 do października 1990). Po odejściu z rządu została prezesem koncernu Schneider Electric.
W maju 1991 powołana na stanowisko premiera francuskiego rządu. Została pierwszą kobietą na tej funkcji. Jednocześnie była krytykowana wielokrotnie m.in. za swoje publiczne wypowiedzi. M.in. homoseksualizm określiła jako marginalny problem bliższy krajom anglosaskim niż cywilizacji łacińskiej, a życie japońskich pracowników porównywała do życia mrówek. Wkrótce stała się najbardziej niepopularnym politykiem we Francji, po niespełna roku w kwietniu 1992 na urzędzie premiera zastąpił ją Pierre Bérégovoy.
W styczniu 1995 została członkinią Komisji Europejskiej kierowanej przez Jacques’a Santera. Odpowiadała za naukę, badania naukowe, zarządzanie zasobami ludzkimi, edukację i szkolenia zawodowe. W grudniu 1998 urzędnik europejski Paul van Buitenen przekazał informacje dotyczące przypadków korupcji, niegospodarności i nepotyzmu w KE, przy czym główne zarzuty odnosiły się do Édith Cresson. Wewnętrzne postępowanie wykazało w szczególności nieprawidłowości w zarządzaniu podległym jej programem szkoleń zawodowych, co doprowadziło do znacznych strat finansowych. Ujawniono również, że na stanowisku doradcy zatrudniła swojego prywatnego dentystę z naruszeniem obowiązujących procedur. Édith Cresson odmówiła złożenia rezygnacji, co doprowadziło do ustąpienia całej KE. Pozostała w jej składzie, tymczasowo kierowanym przez Manuela Marína, do końca funkcjonowania tego gremium, tj. do września 1999.
W 2004 belgijski sąd umorzył prowadzonego wobec niej postępowanie karne wszczęte w związku z ujawnionymi nieprawidłowościami. Komisja Europejska pozwała ją natomiast przed Trybunał Sprawiedliwości, który w 2006 potwierdził, że naruszyła ciążące na niej obowiązki komisarza przy zatrudnieniu doradcy, a jednocześnie odstąpił od nakładania na nią innych sankcji.
W 2001 została prezesem fundacji działającej w branży edukacyjnej, a w 2008 doradcą agencji rozwoju i innowacji ADIT.
Odznaczenia.
Odznaczona Legią Honorową klasy V (1991) i IV (2013), a także z urzędu Krzyżem Wielkim Orderu Narodowego Zasługi (1991).

</doc>
<doc id="93374" url="https://pl.wikipedia.org/wiki?curid=93374" title="Kamień milowy">
Kamień milowy

 
Kamień milowy () – znak kamienny, który służył do oznaczania drogi w czasach Imperium Rzymskiego.
Kamienie milowe rozmieszczali Rzymianie na poboczu dróg co rzymską milę (1478,5 metra), a co 5 mil umieszczano tzw. kamień kurierski ("lapides tabulari") dla orientacji w trakcie szybkiego pokonywania odległości.
Kamienie milowe miały kształt walca, często z prostokątną bazą. Wyryta na nich była odległość od początku drogi. W Italii – od Rzymu, w prowincjach – zasadniczo od stolicy prowincji lub najbliższego ważnego miasta. W przypadku szlaków biegnących przez kilka prowincji, podawano często dodatkowo kilka liczb oznaczających odległości od ważniejszych miast leżących przy drodze. Przykładowo, w Galii, odległość liczono od Lugdunum (Lyon), w Azji od Efezu, a w Afryce od Kartaginy.
Na niektórych kamieniach milowych umieszczano inskrypcje dotyczące budowniczych, cesarzy, namiestników prowincji czy ważnych wydarzeń.
Do dziś zachowało się około 4000 rzymskich kamieni milowych, w tym około 1400 sztuk w Afryce Północnej i 600 w Italii. Najstarszy z nich pochodzi z III wieku p.n.e.
Oktawian August umieścił na Forum Romanum, w sąsiedztwie mównicy ("rostra"), złoty kamień milowy. Miejsce to miało być dokładnym środkiem miasta, "umbilicus urbis", czyli pępkiem. Złoty kamień miał postać pokrytej pozłacaną blachą kolumny, zwieńczonej złotą kulą. Od niego rozchodziły się wielkie drogi imperium: Via Appia, Via Aurelia, Via Ostiensis, Via Flaminia, Via Salaria i przebiegała tędy Via Sacra; stąd wzięło się powiedzenie, iż „"wszystkie drogi prowadzą do Rzymu”".
Przenośnia.
W przenośni pojęcie kamień milowy używane jest do oznaczenia wydarzeń szczególnie ważnych w historii jakiejś społeczności. W rozwoju cywilizacji na przykład, kamieniami milowymi było niewątpliwie m.in. wynalezienie łuku, wynalezienie koła, wynalezienie prochu albo wynalezienie papieru (choć wydarzenia te w różnych regionach geograficznych następowały w różnym, czasem odległym czasie).
Współcześnie pojęcie kamienia milowego stosowane jest w odniesieniu do zagadnień zarządzania projektem, oznaczające ważny termin kończący szereg zadań.

</doc>
<doc id="93376" url="https://pl.wikipedia.org/wiki?curid=93376" title="Sejm grodzieński (1793)">
Sejm grodzieński (1793)

Sejm grodzieński – sejm skonfederowany zwołany w Grodnie przez Imperium Rosyjskie w 1793. Obradował od 17 czerwca do 23 listopada 1793 pod laską marszałka Stanisława Kostki Bielińskiego. Był to ostatni i jeden z najbardziej burzliwych sejmów I Rzeczypospolitej. Od pierwszej jego sesji dochodziło do gwałtownych sporów, rękoczynów oraz interwencji wojsk rosyjskich. Odbywał się po przegranej w 1792 roku wojnie z Rosją, po zawiązaniu konfederacji targowickiej, po wkroczeniu w ziemie Rzeczypospolitej wojsk Królestwa Prus w styczniu 1793 roku, przeprowadzonym za zgodą Rosji i po zawarciu tajnej rosyjsko-pruskiej konwencji podziałowej w Petersburgu 23 stycznia 1793 roku.
Geneza.
25 marca 1793 roku w Berlinie król pruski Fryderyk Wilhelm II wydał patent, ogłaszający nowy rozbiór i żądając zwołania nowego sejmu.
9 kwietnia 1793 roku poseł rosyjski Jakob Sievers i pruski Ludwig Heinrich Buchholtz przedłożyli w Grodnie Generalności konfederacji targowickiej manifest dworów sprzymierzonych, żądając zwołania sejmu w celu przeprowadzenia rozbiorów. Wskrzeszona przez targowiczan Rada Nieustająca, obsadzona zausznikami Sieversa wydała uniwersały zwołujące sejm, które Stanisław August Poniatowski miał podpisać 3 maja 1793 roku.
Sejmiki.
Na sejmikach 27 maja poseł rosyjski przeprowadził wybory posłów za pomocą swych agentów elekcyjnych, osłaniając miejsca wyborów oddziałami wojsk rosyjskich. Władze konfederacji targowickiej wydawały dekrety zabraniające udziału w wyborach ludziom, którzy nie "wyparli się" uchwał Sejmu Czteroletniego, uczestniczyli w uchwalaniu Konstytucji 3 maja, przyjęli prawo miejskie, nie przyłączyli się do targowiczan lub przystając do nich sprzeciwiali się później ich decyzjom. Podejrzani opozycjoniści byli usuwani z sejmików przez wojsko rosyjskie i internowani we własnych domach.
Tłumy biednej szlachty, przekupione po 10, 20 lub 30 złotych polskich na głowę wybierały bez dyskusji posłów, desygnowanych przez rosyjskich agentów, uchwalając zaaprobowane przez Sieversa instrukcje poselskie. Po dokonaniu elekcji odbywano uczty przy suto zastawianych stołach, przy wystrzałach z armat pito zdrowie króla i Katarzyny II.
W sejmie nie uczestniczyli już posłowie z ziem zabranych przez Rosję i Prusy. Znaczny procent wybranych stanowili marszałkowie terytorialni konfederacji targowickiej.
Sievers w liście do cesarzowej 1 czerwca 1793 roku, przesyłał gratulacje z powodu "pełnego sukcesu na sejmikach" i utrzymywał, że "żaden jeszcze sejm nie kosztował tak mało jak ten i nikt jeszcze nie uczynił więcej w dwa tygodnie od niego".
Obrady.
Udział senatorów.
Wyjątkowo mało liczny był udział członków Senatu. Na sejmie obecni byli tylko biskupi: Józef Kazimierz Kossakowski, Ignacy Jakub Massalski, Wojciech Józef Skarszewski, wojewoda Michał Hieronim Radziwiłł, kasztelanowie Kazimierz Konstanty Plater, Józef Oborski, Piotr Ożarowski, Antoni Suchodolski, Mikołaj Ledóchowski i Antoni Lasocki. Absencję większości senatorów łączy się z ich niechęcią do uczestnictwa w dziele rozbioru.
Podpisanie traktatu cesyjnego z Rosją.
2 lipca 1793 roku generał rosyjski Johann von Rautenfeld, działając z rozkazu posła rosyjskiego Jakoba Sieversa aresztował przebywających w Grodnie posłów: Józefa Służewskiego, Dionizego Mikorskiego, Józefa Młodzianowskiego, Antoniego Karskiego, Tadeusza Szymona Skarżyńskiego, Kazimierza Wyganowskiego i Franciszka Kunickiego.
Sievers wywierał nieustanną presję na sejmujących, dążąc do jak najszybszego podpisania traktatów cesyjnych terytorium Rzeczypospolitej. Poseł rosyjski zajął dochody króla Polski, obłożył sekwestrem dobra marszałka wielkiego litewskiego Ludwika Tyszkiewicza, który z urzędu dbał o porządek obrad sejmowych.
Pod naciskiem Sieversa król Stanisław August Poniatowski 12 lipca 1793 mianował 31 członków delegacji, wyznaczonej do pertraktacji z posłem rosyjskim. Rokowania z deputacją miały charakter dyktatu rosyjskiego. 15 lipca, pobierający 100 i 300 dukatów miesięcznie z kasy posła rosyjskiego poseł Ignacy Łobarzewski wysunął wniosek podporządkowania się woli rosyjskiego dyplomaty. Wniosek przeszedł stosunkiem 74:20. 16 lipca Sievers ostrzegł sejmujących, że w razie nieprzekazania deputacji uprawnień do negocjowania rozbioru, oddziały rosyjskie przystąpią do sekwestracji dóbr opornych posłów. 17 lipca posłowie znajdującej się w mniejszości opozycji (tzw. zelanci) sparaliżowali na kilka godzin większość sejmową przed podjęciem niekorzystnej dla Rzeczypospolitej uchwały. Przemawiający posłowie: Wincenty Gałęzowski, Antoni Karski, Dionizy Mikorski i Józef Kimbar ostro atakowali posłów, godzących się na układy rozbiorowe. Sejm ostatecznie rozszerzył pełnomocnictwa deputacji o uprawnienia do podpisania traktatu cesyjnego, który podpisany został 22 lipca 1793 roku. W zamian za rezygnację ziem przyznanych Rosji, Rzeczpospolita uzyskała rosyjską gwarancję integralności terytorialnej pozostałego terytorium (wyjąwszy tereny zabrane przez Prusy) oraz akceptację Katarzyny II dla nowego ustroju państwa, uchwalonego przez sejm.
Podpisanie traktatu cesyjnego z Prusami.
20 lipca Buchholtz przedłożył sejmowi notę, w której domagał się umocowania deputacji do rokowań z Prusami. Poseł pruski uzyskał wsparcie Sieversa, a Stanisław August zapewniał go dyskretnie, że pragnie jak najszybszego zakończenia tej sprawy. Na skutek nacisku i ofert finansowych w stosunku do niektórych posłów, sejm 31 lipca upoważnił deputację do negocjacji z Prusami.
W tym czasie przywódcy większości sejmowej za rosyjskie pieniądze urządzali wystawne przyjęcia i bankiety. Pod koniec lipca 1793 Grodno przez osiem dni świętowało imieniny posła rosyjskiego. Na jednym z przyjęć pojawił się podświetlany transparent "Vivat Jakób Sievers, co przyniósł spokojność i rząd, a wolność narodowi polskiemu".
Gdy poseł Adam Podhorski (wynagrodzony potem sumą 800 złotych polskich) zaproponował zawarcie traktatu z Prusami, grożono mu śmiercią i wyciągano przemocą z sali sejmowej, za każdym razem gdy chciał się na niej pojawić. Jeden z zelantów, poseł płocki Szymon Szydłowski domagał się zerwania negocjacji, wskazując na pogwałcenie przez Prusy dwu traktatów z Rzecząpospolitą (1773 i 1790). Poseł rosyjski Jacob Sievers, gdy wysłane przez niego noty do sejmu pozostały bez odpowiedzi, 2 września otoczył zamek w Grodnie grenadierami i armatami rosyjskimi, zamykając wszystkie wyjścia. Na sali obrad pojawił się generał rosyjski Rautenfeld w otoczeniu 12 oficerów i oznajmił posłom, że nikt nie będzie mógł opuścić izby zanim traktat z Prusami nie zostanie uchwalony. Sejm uległ w końcu tym żądaniom, dopisując jednak deputacji warunek, że układ cesyjny nie zostanie ratyfikowany przed zawarciem traktatu handlowego z Prusami.
W celu sprawnego przeprowadzenia traktatów podziałowych, 15 września 1793 zawiązano konfederację grodzieńską.
Sievers zgodził się popierać wszelkimi środkami żądania posła pruskiego, w myśl zaleceń dworu berlińskiego.
23 września 1793 roku o świcie kozacy wywlekli z łóżek i deportowali z Grodna czterech przywódców opozycji sejmowej: Jana Stanisława Krasnodębskiego, Szymona Szydłowskiego, Dionizego Mikorskiego i Tadeusza Szymona Skarżyńskiego. Zamek otoczyli rosyjscy grenadierzy i kanonierzy z zapalonymi lontami przy działach, wymierzonych w drzwi zamku. Generał Rautenfeld zajął miejsce przy tronie królewskim i oświadczył posłom, że ich nie wypuści przed podpisaniem traktatu z Prusami, bez zastrzeżeń uczynionych 2 września. Zelanci głośno wyrażali swój protest, jednak około północy w sali obrad zapanowała absolutna cisza. Około 4 nad ranem Rautenfeld chcąc zastraszyć zebranych skierował się ku drzwiom by wezwać grenadierów. Wtedy marszałek sejmu Bieliński zwrócił się trzykrotnie z zapytaniem o zgodę by deputacja podpisała traktat z Prusami. Milczenie uznał (za poradą Józefa Ankwicza) za oznakę zgody i oświadczył, że wniosek przeszedł jednogłośnie.
Katarzyna II Wielka przysłała napisany przez siebie projekt wieczystego sojuszu Polski i Rosji, który został przedstawiony posłowi rosyjskiemu Jakobowi Sieversowi przez upokorzonych posłów jako prośba narodu polskiego. 14 października 1793 projekt przeszedł „jednogłośnie” (nikt nie odważył się odezwać). W jego efekcie jak powiedział jeden z posłów "Polska stała się prowincją rosyjską". Większość posłów była przekupiona i zastraszona.
Postanowienia.
Głosowanie odbywało się zwykłą większością głosów.
Podsumowując zachowanie się sejmujących, poseł rosyjski Jacob Sievers pisał, "że król był zbyt nikczemny i rozkoszy chciwy, ażeby mimo wszelkie przeciwne zachcianki, gróźb się nie ulęknął. Posłowie składali się powiększej części z najemników, odgrywających komedię i sztuczne boje, wśród których trudno było zacnego i nieustraszonego męża od zaprzedanych odróżnić".

</doc>
<doc id="93378" url="https://pl.wikipedia.org/wiki?curid=93378" title="Rezerwat przyrody Lubsza">
Rezerwat przyrody Lubsza

Rezerwat przyrody „Lubsza” – leśny rezerwat przyrody w powiecie brzeskim, w gminie Lubsza (województwo opolskie). Położony jest na terenie Stobrawskiego Parku Krajobrazowego i obszaru Natura 2000 „Lasy Barucickie”, około 3 km na północny wschód od wsi Lubsza, przy szosie do Rogalic, w oddziałach nr 254-d i 255-d w nadleśnictwie Brzeg. Od marca 2018 roku jego powierzchnia wynosi 16,48 ha (wcześniej 15,85 ha).
Został utworzony w 1958 r. Celem ochrony jest zachowanie ze względów naukowych pozostałości naturalnego lasu mieszanego z udziałem buka i dębu.
Na terenie rezerwatu stwierdzono występowanie 66 gatunków roślin naczyniowych. Żaden z nich nie podlega obecnie ochronie gatunkowej (do 2014 roku objęte ochroną były występujące tu przylaszczka pospolita i konwalia majowa).
Występują tu chronione gatunki chrząszczy saproksylicznych: jelonek rogacz, pachnica dębowa, ciołek matowy i wynurt.
Nadzór nad rezerwatem sprawuje Regionalny Dyrektor Ochrony Środowiska w Opolu. Na mocy obowiązującego planu ochrony ustanowionego w 2018 roku, obszar rezerwatu objęty jest ochroną ścisłą.
Przez teren rezerwatu przebiega żółty szlak i ścieżka dydaktyczna.

</doc>
<doc id="93381" url="https://pl.wikipedia.org/wiki?curid=93381" title="Federacja Mikronezji">
Federacja Mikronezji



</doc>
<doc id="93383" url="https://pl.wikipedia.org/wiki?curid=93383" title="Kompilacja">
Kompilacja



</doc>
<doc id="93385" url="https://pl.wikipedia.org/wiki?curid=93385" title="Rezerwaty przyrody w województwie opolskim">
Rezerwaty przyrody w województwie opolskim

Na terenie województwa opolskiego znajduje się 38 rezerwatów przyrody o łącznej powierzchni 979,97 ha. Na Opolszczyźnie znajduje się najmniej rezerwatów spośród wszystkich polskich województw, ich średnia wielkość jest również najmniejsza (25,64 ha wobec średniej krajowej wynoszącej 112 hektarów). Przekłada się to na najniższy w kraju udział tej formy ochrony w powierzchni województwa (0,1% w przypadku Opolszczyzny wobec 0,53% dla całej Polski).
Dawny rezerwat przyrody Śmiechowice został usunięty z listy obszarów chronionych w 2010 roku.

</doc>
<doc id="93387" url="https://pl.wikipedia.org/wiki?curid=93387" title="Helena Modrzejewska">
Helena Modrzejewska

Helena Modrzejewska, także Helena Modjeska, właśc. Jadwiga Helena Chłapowska z domu Misel (ur. 12 października 1840 w Krakowie, zm. 8 kwietnia 1909 w Newport Beach) – polska aktorka specjalizująca się w rolach szekspirowskich i tragicznych (rola tytułowa w "Marii Stuart" Juliusza Słowackiego czy rola oszalałej Praksedy z "Karpackich górali" Józefa Korzeniowskiego); najwybitniejsza aktorka w historii teatru w Polsce.
Propagatorka twórczości Williama Szekspira (między innymi Lady Makbet, Ofelia i Julia). Zaliczana była do najpiękniejszych kobiet epoki. Matka inżyniera i konstruktora mostów Rudolfa Modrzejewskiego (Ralpha Modjeskiego).
Życiorys.
Była nieślubnym dzieckiem Józefy Bendy, z domu Misel, wdowy po zamożnym kupcu. Według Kazimierza Chłędowskiego jej ojcem był Władysław Hieronim Sanguszko. Jej przyrodni bracia, Józef i Feliks, także byli aktorami. Pseudonim „Modrzejewska” aktorka przybrała na początku kariery scenicznej. Uczyła się na pensji, a potem u sióstr prezentek. Związała się z Gustawem Zimajerem, dzięki któremu zadebiutowała na scenach prowincjonalnych. Występowała w Bochni, Nowym Sączu, Przemyślu, Rzeszowie czy Brzeżanach. W 1862 r. wystąpiła pierwszy raz we Lwowie, gdzie zagrała po raz pierwszy w dramacie romantycznym – jako Skierka w "Balladynie" Słowackiego. Od 1863 r. pojawiała się na scenach Stanisławowie i Czerniowcach, występując w kolejnych sztukach Juliusza Słowackiego. W 1865 r. Zimajer próbował zdobyć dla Modrzejewskiej kontrakt w teatrach wiedeńskich, jednak ze względu na słabą znajomość niemieckiego, plan się nie powiódł. W tym samym roku zaangażowała się na 4 lata w teatrze w Krakowie, a od 1868 r. zaczęła występować na deskach teatrów warszawskich. Tam przez 8 lat występów osiągnęła status gwiazdy.
W 1876 roku wyemigrowała do Kalifornii wraz z rodziną oraz przyjaciółmi: Julianem Sypniewskim, Łucjanem Paprockim i Henrykiem Sienkiewiczem. Do grupy planującej emigrację początkowo należeli też Stanisław Witkiewicz oraz Adam Chmielowski – obydwaj jednak zrezygnowali z wyjazdu. Emigranci osiedlili się w miejscowości Anaheim w Kalifornii, gdzie prowadzili farmę (z tego okresu wywodzą się "Szkice węglem" Henryka Sienkiewicza). Interes jednak nie powiódł się, a grupa osadników z czasem rozstała się.
Z wizytą Modrzejewskiej w Polsce na przełomie 1879/1880 wiąże się tragiczne wydarzenie: siedemnastu uczniów gimnazjalnych postanowiło uczcić aktorkę i złożyło się na wieniec dla niej. Bukiet był związany wstążką w kolorach narodowych, na której znajdował się napis w języku polskim "Helenie Modrzejewskiej od uczniów gimnazjalnych". Kwiaty zostały wręczone aktorce podczas jednego z przedstawień w Warszawie. Wspomniani gimnazjaliści zostali oskarżeni przez władze o patriotyczną demonstrację. Uczniów ukarano relegowaniem ze szkoły i jednocześnie zakazano przyjęcia ich do jakiejkolwiek innej szkoły. Jeden z uczniów, Ignacy Neufeld, zastrzelił się 21 stycznia 1880, a Modrzejewska brała udział w jego pogrzebie. Sprawa gimnazjalistów zyskała w owym czasie znaczny rozgłos.
Modrzejewska w efekcie kilkuletniej bytności za granicą i intensywnej nauki języka angielskiego, przyjąwszy pseudonim Helena Modjeska, z sukcesem zadebiutowała w Stanach Zjednoczonych na deskach California Theatre. Kontynuowała swą karierę aktorską na obczyźnie, przeważnie występując na scenach amerykańskich i angielskich. Zyskała olbrzymie uznanie i rozgłos, występując głównie w repertuarze szekspirowskim. W 1883 przyjęła obywatelstwo amerykańskie. W 1893 została poproszona o wygłoszenie odczytu na kongresie kobiet w Chicago (World’s Fair Auxiliary Congress), gdzie przedstawiła sytuację kobiet pod zaborami rosyjskim i pruskim. Krytyczny stosunek Modrzejewskiej wobec rządu rosyjskiego wyrażony w przemówieniu spowodował wydanie ukazu carskiego, który zakazywał jej wjazdu na terytorium rosyjskie. Ostatnia wizyta na ziemiach polskich miała miejsce na przełomie lat 1902/1903. W trakcie tego pobytu od 31 października 1902 do 28 kwietnia 1903 Modrzejewska występowała we Lwowie, Poznaniu i Krakowie.
Podczas swojej światowej kariery Modrzejewska nie zapominała o Krakowie. Po dłuższej przerwie do rodzinnego miasta przybyła w roku 1879, zaproszona na jubileusz Józefa Ignacego Kraszewskiego. Podczas jednego z kolejnych pobytów poznała Stanisława Wyspiańskiego, który wyrysował jej projekt sukni – kostiumu Laodamii w „Protesilasie i Laodamii”. W latach osiemdziesiątych XIX w. władze miasta ofiarowały Modrzejewskiej drewnianą willę z ogrodem. Urządzeniem domu zajął się przyjaciel aktorki Stanisław Witkiewicz, który nadał później willi cechy stylu zakopiańskiego. W budynku tym artystka zatrzymywała się podczas pobytów w Krakowie. Dom stoi do dzisiaj przy ul. Mazowieckiej, a obok niego wznoszą się zabudowania kolonii robotniczej zwanej „Modrzejówką”.
4 czerwca 1903 pojechała wraz z mężem z Europy do Stanów Zjednoczonych. 2 maja 1905 dała w Nowym Jorku jubileuszowe przedstawienie. Po jubileuszu odbyła dwuletnie tournée i zakończyła karierę aktorską. Modrzejewska występowała potem jeszcze sporadycznie, wspierając cele charytatywne. Zagrała łącznie w 260 rolach. Zmarła w Bay Island w East Newport w Kalifornii 8 kwietnia 1909 roku. Jej pogrzeb odbył się w Los Angeles, ale potem jej szczątki przeniesiono na cmentarz Rakowicki w Krakowie, a uroczystości pogrzebowe przerodziły się w manifestację patriotyczną. Mowę pogrzebową wygłosił Henryk Sienkiewicz. Grób Modrzejewskiej położony jest przy głównej alei, w kwaterze 54.
Napisała w języku angielskim pamiętniki – "Memories and Impressions of Helena Modjeska" (polski tytuł – "Wspomnienia i wrażenia"), które zostały wydane w 1910 roku w USA, a fragmenty były drukowane na łamach polskich czasopism. Polskie wydanie ukazało się w 1957 nakładem Wydawnictwa Literackiego.
Była związana uczuciowo z dwoma mężczyznami – Gustaw Zimajer był ojcem jej dwójki dzieci: syna – Rudolfa Modrzejewskiego – i córki Marii (zmarłej w dzieciństwie), ślub zaś wzięła w 1868 roku w Krakowie z ziemianinem Karolem Chłapowskim (zm. 1914). Po przeprowadzce do USA podawała się za osobę młodszą o 6 lat, a syna Rudolfa przedstawiała jako swojego brata.
Była matką chrzestną aktorki Ethel Barrymore i Stanisława Ignacego Witkiewicza. Przyjaźniła się z Pelagią Zgliczyńską.
Upamiętnienie.
W 1975 roku wyemitowano polską monetę kolekcjonerską o nominale 100 zł. Moneta ta została wykonana ze srebra próby 625 w nakładzie 60 158 egzemplarzy, miała średnicę 32 mm i wagę 16,5 g, rant gładki.
Od 1988 r. imię Heleny Modrzejewskiej nosi ulica w Łodzi na osiedlu Andrzejów.
W 1990 powstał serial biograficzny "Modrzejewska" w reżyserii Jana Łomnickiego. W roli tytułowej wystąpiła Krystyna Janda.
W 2022 roku ukazała się powieść Jakuba Nowaka "To przez ten wiatr", opisująca fikcyjną (choć opartą na faktach) wersję pobytu Heleny Modrzejewskiej, Henryka Sienkiewicza i innych Polaków na farmie pod Anaheim w Kalifornii w 1876 roku. 

</doc>
<doc id="93391" url="https://pl.wikipedia.org/wiki?curid=93391" title="Mikrokosmek">
Mikrokosmek

Mikrokosmek ("microvillus") - mikroskopijna, palczasta wypustka cytoplazmatyczna na powierzchni błony komórkowej komórki nabłonkowej, zwiększająca powierzchnię błony, a tym samym zwiększająca zdolność wchłaniania substancji odżywczych. Niektóre tkanki zwierzęce charakteryzują się występowaniem bardzo licznych mikrokosmków (np. nabłonek jelit) czy nabłonek kanalika nerkowego. Mikrokosmki tworzą na powierzchni komórki tzw. rąbek szczoteczkowy (rąbek wchłaniający). Na jednej takiej komórce może być od 1500 do 3000 mikrokosmków. Budowa mikrokosmka jest następująca. W górnej części znajduje się jego część bezpostaciowa (szczytowy obszar amorficzny), zaś w jego cytozolu występuje 30 ułożonych równolegle filamentów aktynowych (filamentów cienkich, mikrofilamentów) połączonych białkami łączącymi takimi jak wilina i fimbryna. W skład wnętrza mikrokosmka wchodzi również białko kalmodulina oraz miozyna I, która uczestniczy w bardzo nieznacznych ruchach mikrokosmków.

</doc>
<doc id="93392" url="https://pl.wikipedia.org/wiki?curid=93392" title="Buczyny środkowoeuropejskie">
Buczyny środkowoeuropejskie



</doc>
<doc id="93394" url="https://pl.wikipedia.org/wiki?curid=93394" title="Sławomir Wierzcholski">
Sławomir Wierzcholski

Sławomir Ignacy Wierzcholski, znany również jako Sławek Wierzcholski (ur. 19 kwietnia 1958 w Toruniu) – wirtuoz harmonijki ustnej, wokalista, autor tekstów i muzyki, dziennikarz radiowy i prasowy. Założyciel grupy Nocna Zmiana Bluesa. Członek Akademii Fonograficznej ZPAV.
Edukacja.
Ukończył I Liceum Ogólnokształcące im. Mikołaja Kopernika w Toruniu.
Jest absolwentem Wydziału Prawa i Administracji Uniwersytetu Mikołaja Kopernika w Toruniu. W późniejszych latach był wolnym słuchaczem z historii jazzu na Uniwersytecie Indiana w Bloomington w USA.
Kariera i osiągnięcia muzyczne.
Sławomir Wierzcholski (wśród muzyków znany bardziej jako Sławek) rozpoczął przygodę z muzyka w ósmej klasie szkoły podstawowej, uczęszczając na zajęcia nauki gry na gitarze w "Domu Harcerza" w Toruniu. .
W 1982 roku, jako student Wydziału Prawa i Administracji Uniwersytetu Mikołaja Kopernika założył grupę Nocna Zmiana Bluesa, której jest nadal liderem i z którą dalej koncertuje w Polsce i za granicą, m.in. Francja, Węgry, Związek Radziecki, Szwecja, Belgia, Niemcy, Holandia, Zimbabwe, Stany Zjednoczone.
Z tym zespołem i pod własnym nazwiskiem wydał dwadzieścia osiem płyt (3 LP, 21 CD, 3 DVD) 4 z nich zdobyły status "Złotej Płyty". Wystąpił w wielu programach radiowych i telewizyjnych. Jako sideman, Sławek gra na harmonijce na kilkunastu płytach takich wykonawców jak m.in. Maanam, Majka Jeżowska, Krystyna Prońko, Danuta Błażejczyk i inni.
Sławek Wierzcholski nagrał 3 solowe płyty z towarzyszeniem kultowych polskich artystów: CD "Ciśnienie" z grupą Dżem, CD "Piątek wieczorem z Wojciechem Karolakiem (nagrodzony "Złotą Płytą"), CD "Samotna kolacja" z Krystyną Prońko. Koncertował i nagrywał z bluesmanami amerykańskimi, wśród których byli m.in. Charlie Musselwhite, Junior Wells i Louisiana Red oraz z czołówką polskich muzyków rockowych i jazzowych.
Z Nocną Zmianą Bluesa otwierał koncert grupy Blues Brothers (Norymberga 1989) i B.B. Kinga (Warszawa 1996). Sławek jest wykonawcą partii harmonijki ustnej na ścieżkach dźwiękowych kilku filmów i seriali telewizyjnych gdzie wykonywał m.in. kompozycje Krzesimira Dębskiego i Michała Lorenca. Sam stworzył muzykę do serialu TVP „Babilon.pl” (reż. W. Maciejewski), do spektaklu „Historia o Miłosiernej” w Teatrze im. Wilama Horzycy w Toruniu oraz do musicalu "Tajemnica Tomka Sawyera". Jego harmonijka pojawia się w serialach telewizyjnych: "Rodzinka.pl" oraz "Ojciec Mateusz".
Wierzcholski jest autorem i kompozytorem wielu znanych utworów bluesowych, jak m.in. „Chory na bluesa”, „Blues mieszka w Polsce”, „John Lee Hooker”, „Hotelowy blues”, „Szósta zero dwie” i wielu innych.
Utwory Wierzcholskiego (teksty bądź muzykę) wykonują też artyści o szerokim spektrum stylistycznym a m.in. Felicjan Andrzejczak, Big Bike Orchestra, Forsal, Mariusz Kalaga, Marcin Miller, Krystyna Prońko, Krzysztof Respondek, Patrycja Runo, Lidia Stanisławska, Top Girls, TSA i inni.
Dziennikarstwo.
Od roku 2001 prowadził autorską audycję "Okolice bluesa" w warszawskim Polskim Radiu RDC (wówczas Radiu dla Ciebie). Zrealizował tam ponad 500 autorskich audycji.
Wcześniej przez czternaście lat prowadził w Programie 3 Polskiego Radia audycje popularyzujące bluesa: Zrealizował ponad 1500 autorskich audycji a wśród nich:
Inna działalność.
Jest autorem trzech podręczników gry na harmonijce ustnej, telewizyjnego kursu gry na tym instrumencie oraz wykładowcą na warsztatach instrumentalnych (m.in. w le Creusot we Francji). W roku 1997, Sławek, jako pierwszy Polak – bluesman, wystąpił wśród najwybitniejszych harmonijkarzy na Światowym Festiwalu Harmonijki w Trossingen w Niemczech.
Przez dziewiętnaście lat był dyrektorem artystycznym festiwalu Harmonica Bridge www.harmonicabridge.art 
Wierzcholski jest wiceprezesem Stowarzyszenia Artystów Wykonawców Utworów Muzycznych i Słowno – Muzycznych SAWP, członkiem zarządu Związku Autorów i Kompozytorów ZAKR, sekretarzem Sekcji Autorów Muzyki Rozrywkowej i Tanecznej (B) oraz członkiem Komisji Rewizyjnej Związku zawodowego Muzyków RP.
Wierzcholski jest również autorem tekstów i muzyki kilku płyt dla dzieci (m.in. zespołu "Korniki" oraz autorem muzyki do musicalu "Tajemnica Tomka Sawyera" (libretto: Jerzy A. Masłowski) wystawianego przez teatr Muzyczny w Toruniu, Teatr Miejski w Lesznie a obecnie na Scenie Relax w Warszawie.
1 kwietnia 2015 w południe, z okazji Prima aprilis, Wierzcholski zagrał na harmonijce ustnej tradycyjny hejnał z wieży Kościoła Mariackiego w Krakowie.
Jest endoreserem (twarzą) firmy czołowego światowego producenta harmonijek ustnych HOHNER
Nagrody i wyróżnienia.
Z okazji przypadającego w roku 2007 jubileuszu ćwierćwiecza działalności artystycznej, Wierzcholski otrzymał szereg nagród i wyróżnień, jak m.in. nagrodę Ministra Kultury i Dziedzictwa Narodowego, nagrodę Marszałka Województwa Kujawsko-Pomorskiego, Medal „Thorunium” Prezydenta Torunia. W 2022 odznaczony Srebrnym Krzyżem Zasługi.
Wcześniej przyznano mu również tytuł Honorowego Obywatela Rawy Mazowieckiej i tytuł Honorowego Obywatela Miasta i Gminy Leśna oraz honorowe wyróżnienie na Festiwalu „Old Jazz Meeting”.
W ankiecie „Blues Top” kwartalnika „Twój blues” Wierzcholski od lat zdobywa czołowe miejsca w kraju jako osobowość bluesa, wokalista i mistrz harmonijki.
W roku 2002 ukazała się biograficzna książka o Sławku autorstwa Jana Skaradzińskiego i Mariusza Szalbierza pt. „Chory na bluesa”.
W roku 2014 ukazała się kolejna książka poświęcona Wierzcholskiemu: "Cały ten blues - przypadek Sławka Wierzcholskiego" autorstwa Mirosława Pęczaka.
Sławkowi Wierzcholskiemu bądź Nocnej Zmianie Bluesa poświęcone są trzy telewizyjne filmy dokumentalne:
W 2011 został uhonorowany Katarzynką w toruńskiej Piernikowej Alei Gwiazd.
W 2011 został również uhonorowany jako Ikona Olsztyńskich Nocy Bluesowych.
9 maja 2012 Sławomir Wierzcholski został odznaczony Srebrnym Medalem „Zasłużony Kulturze Gloria Artis”. Tego samego dnia otrzymał również nagrodę Stowarzyszenia Artystów Wykonawców Utworów Muzycznych i Słowno - Muzycznych. W roku 2022 został odznaczony Srebrnym Krzyżem Zasługi.
Dyskografia.
Dyskografia nie obejmuje licznych wznowień i kompilacji CD Sławka Wierzcholskiego i Nocnej Zmiany Bluesa.

</doc>
<doc id="93395" url="https://pl.wikipedia.org/wiki?curid=93395" title="Asesor">
Asesor

Asesor sądowy.
Asesorzy w sądach powszechnych i wojskowych (do 5 maja 2009 r.).
Do daty wejścia w życie wyroku Trybunału Konstytucyjnego z 24 października 2007 sygn. SK 7/06, tj. do 5 maja 2009 r. oraz przepisów nowelizujących, w związku z wydanym wyrokiem TK, ustawę Prawo o ustroju sądów powszechnych, urząd asesora sądowego funkcjonował także w sądownictwie powszechnym.
Asesorem sądowym mianował Minister Sprawiedliwości na czas nieokreślony osobę, która po odbyciu trzyletniej (wcześniej dwu- lub dwuipółletniej) aplikacji sądowej zdała egzamin sędziowski, względnie spełnia inne szczególne warunki określone w ustawie. Minister Spr. mógł za wypowiedzeniem zwolnić asesora ze stanowiska tylko za zgodą kolegium właściwego sądu okręgowego. Zajmowanie tego stanowiska przez okres co najmniej 3 lata (do 2001 r. – 2 lata) było jednym z podstawowych warunków ubiegania się o nominację na urząd sędziego sądu rejonowego.
Minister Sprawiedliwości mógł powierzyć asesorowi sądowemu czasowo pełnienie obowiązków sędziego na okres nieprzekraczający czterech lat (tzw. votum sędziowskie, asesor nieposiadający votum mógł pełnić w sądzie rejonowym obowiązki referendarza sądowego). W zakresie orzekania asesorzy byli niezawiśli i podlegali tylko Konstytucji oraz ustawom. Asesorzy posiadali takie same uprawnienia i obowiązki jak sędzia. W odróżnieniu od sędziego, nie byli nieusuwalni, wymagało to decyzji Ministra Sprawiedliwości oraz zgody większości sędziów będących członkami kolegium danego sądu okręgowego.
Na mocy wyroku Trybunału Konstytucyjnego z 24 października 2007 sygn. SK 7/06 przepis uprawniający Ministra Sprawiedliwości do powierzania czynności sędziowskich asesorom utracił moc w dniu 6 maja 2009 r., z powodu jego niezgodności z art. 45 ust. 1 Konstytucji. Trybunał orzekł też, że jego rozstrzygnięcie nie stanowi podstawy do wzruszania prawomocnych orzeczeń w sprawach, w których czynności podejmowali asesorzy sądowi, albowiem niekonstytucyjność standardu w odniesieniu do tego, komu można powierzyć sądzenie, nie musi przesądzać o niekonstytucyjności treści rozstrzygnięcia lub zastosowanej procedury jego wydawania. Wartości związane z cechą prawomocności przemawiają zaś za ochroną takich orzeczeń.
Podobnie do dnia 5 maja 2009 r. była uregulowana instytucja asesorów w sądach wojskowych. Na mocy ustawy nowelizującej dotychczasowych asesorów sądów wojskowych przeniesiono z dniem 17 czerwca 2011 na stanowiska asystentów sędziów sądów wojskowych.
Przywrócenie instytucji w sądach powszechnych.
W dniu 1 kwietnia 2014 r. Prezydent Rzeczypospolitej Polskiej złożył w Sejmie projekt ustawy przywracającej instytucję asesora sądowego w sądach powszechnych i wojskowych. Projekt ten przyjęto i ustawa weszła w życie 1 stycznia 2016.
Asesorzy w sądach administracyjnych.
Asesorów sądowych do pełnienia urzędu na stanowisku asesora sądowego powołuje Prezydent Rzeczypospolitej Polskiej, na wniosek Krajowej Rady Sądownictwa. Asesorzy sądowi są powoływani na pięć lat, z wyznaczeniem miejsca służbowego (siedziby) asesora sądowego w wojewódzkim sądzie administracyjnym (art. 5 § 3 i 4 Prawa o ustroju sądów administracyjnych).
Zgodnie z przepisem art. 29 ustawy Prawo o ustroju sądów administracyjnych w sprawach nieuregulowanych w ustawie do wojewódzkich sądów administracyjnych oraz sędziów, asesorów sądowych, starszych referendarzy sądowych, referendarzy sądowych, starszych asystentów sędziów, asystentów sędziów stosuje się odpowiednio przepisy o ustroju sądów powszechnych (z wyjątkami).
Asesor prokuratury.
Asesorzy są powoływani w jednostkach powszechnych prokuratury – w prokuraturze rejonowej, a do kwietnia 2016 r. w jednostkach wojskowych prokuratury – w wojskowej prokuraturze garnizonowej. Asesorowi prokuratorskiemu Prokurator Generalny może powierzyć czasowo pełnienie obowiązków prokuratora, bez prawa do udziału w postępowaniu przed sądem okręgowym, apelacyjnym oraz Sądem Najwyższym. W czasie pełnienia tych obowiązków decyzje kończące postępowanie (postanowienia o umorzeniu postępowania, odmowie jego wszczęcia, akty oskarżenia, wnioski o warunkowe umorzenie postępowania, wnioski o skazanie bez przeprowadzenia rozprawy), postanowienia o zastosowaniu środka zapobiegawczego objęte są aprobatą bezpośrednio przełożonego prokuratora. Bez tych uprawnień asesor może występować tylko jako oskarżyciel publiczny w postępowaniu uproszczonym. Wysokość wynagrodzenia zasadniczego asesora prokuratury wynosi 80% wynagrodzenia zasadniczego prokuratora prokuratury rejonowej w stawce pierwszej, powiększonego o należną składkę z tytułu ubezpieczenia społecznego.
Asesorzy notarialni i komorniczy.
Asesorami nazywa się także osoby, które zdały egzamin notarialny lub komorniczy, i którym powierzono pełnienie obowiązków notariusza (asesor notarialny) lub komornika (asesor komorniczy).
Minister Sprawiedliwości powierza asesorom notarialnym pełnienie obowiązków notariusza, zaś asesorów komorniczych powołuje prezes sądu apelacyjnego na wniosek zainteresowanego.

</doc>
<doc id="93396" url="https://pl.wikipedia.org/wiki?curid=93396" title="Archaeopteryx lithographica">
Archaeopteryx lithographica



</doc>
<doc id="93398" url="https://pl.wikipedia.org/wiki?curid=93398" title="Okno (informatyka)">
Okno (informatyka)

Okno – wydzielony obszar ekranu, najczęściej prostokątny, na którym prezentowany jest interfejs programu. 
Okno można zazwyczaj przesuwać w obrębie ekranu, a także zmieniać jego rozmiar. Niekiedy okno można przemieszczać pomiędzy wirtualnymi pulpitami.
Różne znaczenia pojęcia.
Istnieje kilka kontekstów, w których określenie "okno" jest używane. 
Jednym z nich jest tzw. okno programu istniejące w ramach graficznego menedżera okien. Każde takie okno jest wtedy zarządzane poprzez tego menadżera i to on decyduje o tym, co użytkownik może z oknem zrobić (operacje typu przesuwanie, zmiana rozmiaru okna, maksymalizacja, minimalizacja, ikonizacja itp.).
W systemie X Window System oraz Microsoft Windows oknem nazywa się jednak każdy prostokątny obszar, który posiada swoją tzw. procedurę obsługi. Okno jest zatem specjalizacją widżetu.
W bibliotece GTK+ z kolei pojęcie okna jest raczej bliższe pojęciu okna w systemach okienkowych. Tzn. jest to prostokątny obszar będący niejako samodzielną jednostką, który może posiadać własne typowe dla aplikacji okienkowych elementy: pasek menu, pasek narzędzi, oraz własną ramkę, a wewnętrzny obszar okna jest wypełniany odpowiednim zestawem widżetów. Okna najwyższego poziomu (ang. toplevel) posiadają ramkę nadawaną im przez sam system okienkowy, czyli przez menedżera okien.

</doc>
<doc id="93399" url="https://pl.wikipedia.org/wiki?curid=93399" title="Nukleozydy">
Nukleozydy

Nukleozydy – organiczne związki chemiczne, glikozoaminy zbudowane z zasady azotowej połączonej wiązaniem β-"N"-glikozydowym z pentozami (rybozą, deoksyrybozą lub rybitolem).
W zależności od rodzaju zasady azotowej wyróżnia się (wytłuszczeniem oznaczono):
Jeśli w skład nukleozydu wchodzi cukier deoksyryboza, nazwy odpowiednich nukleozydów należy poprzedzić przedrostkiem "deoksy", np.
Wyjątkiem od tej zasady jest deoksyrybonukleozyd tymidyna, którego odpowiednikiem w serii rybo jest 5-metylourydyna.
Nukleozydy mogą być fosforylowane przez specyficzne kinazy. Powstające w ten sposób nukleotydy lub deoksynukleotydy są elementami budulcowymi odpowiednio RNA i DNA. Trifosforany nukleozydów wykorzystywane są jako przenośniki energii w komórce.
Nukleozydy modyfikowane chemicznie służą jako leki antywirusowe, np. AZT, ddU (2′,3′-dideoksyurydyna), acyklowir, gancyklowir.

</doc>
<doc id="93400" url="https://pl.wikipedia.org/wiki?curid=93400" title="Granica niewłaściwa funkcji">
Granica niewłaściwa funkcji

Granica funkcji w nieskończoności
Definicje Heinego.
Definicje sformułowane przez Heinego.
Definicja Heinego granicy właściwej funkcji w nieskończoności.
Niech funkcja formula_1 będzie określona na przedziale formula_2 formula_3 Liczba formula_4 jest granicą właściwą funkcji formula_1 w formula_6 co zapisujemy
wtedy i tylko wtedy, gdy
Definicja Heinego granicy właściwej funkcji w minus nieskończoności.
Niech funkcja formula_1 będzie określona na przedziale formula_10 formula_3 Liczba formula_4 jest granicą właściwą funkcji formula_1 w formula_14 co zapisujemy
wtedy i tylko wtedy, gdy
Definicja Heinego granicy niewłaściwej funkcji w nieskończoności.
Niech funkcja formula_1 będzie określona na przedziale formula_2 formula_3 Funkcja formula_1 ma w formula_21 granicę niewłaściwą formula_6 co zapisujemy
wtedy i tylko wtedy, gdy
Definicja Heinego granicy niewłaściwej funkcji w minus nieskończoności.
Niech funkcja formula_1 będzie określona na przedziale formula_10 formula_3 Funkcja formula_1 ma w formula_29 granicę niewłaściwą formula_6 co zapisujemy
wtedy i tylko wtedy, gdy
Definicja Heinego granicy niewłaściwej i ujemnej funkcji w nieskończoności.
Niech funkcja formula_1 będzie określona na przedziale formula_2 formula_3 Funkcja formula_1 ma w formula_21 granicę niewłaściwą formula_14 co zapisujemy
wtedy i tylko wtedy, gdy
Definicja Heinego granicy niewłaściwej i ujemnej funkcji w minus nieskończoności.
Niech funkcja formula_1 będzie określona na przedziale formula_10 formula_3 Funkcja formula_1 ma w formula_29 granicę niewłaściwą formula_14 co zapisujemy
wtedy i tylko wtedy, gdy

</doc>
<doc id="93402" url="https://pl.wikipedia.org/wiki?curid=93402" title="Stansfield Turner">
Stansfield Turner

Stansfield Turner (ur. 1 grudnia 1923 w Highland Park, Illinois, zm. 18 stycznia 2018 w Seattle) – admirał Marynarki Wojennej Stanów Zjednoczonych, od marca 1977 do stycznia 1981 roku dyrektor Centrali Wywiadu.

</doc>
<doc id="93404" url="https://pl.wikipedia.org/wiki?curid=93404" title="Rudolf Gundlach (inżynier)">
Rudolf Gundlach (inżynier)

Rudolf Gundlach (ur. 28 marca 1892 w Wiskitkach k. Żyrardowa, zm. 4 lipca 1957 w Colombes k. Paryża) – major broni pancernych Wojska Polskiego, inżynier, konstruktor broni pancernej, wynalazca.
Życiorys.
Urodził się w rodzinie pastora Rudolfa Gundlacha i Wandy Pauliny z Manitiusów. Absolwent Politechniki Ryskiej, gdzie należał do polskiej korporacji akademickiej Welecja. W styczniu 1925 roku, po „ukończeniu odkomenderowania na studia powrócił do oddziału macierzystego” – 4 Dywizjonu Samochodowego w Łodzi, z jednoczesnym odkomenderowaniem do Wydziału Samochodowego Departamentu VI Wojsk Technicznych Ministerstwa Spraw Wojskowych.
18 lutego 1930 awansował na kapitana ze starszeństwem z 1 stycznia 1930 i 1. lokatą w korpusie oficerów samochodowych. W 1932 pełnił służbę w Wojskowym Instytucie Badań Inżynieryjnych w Warszawie.
Przed II wojną światową był szefem Wydziału Projektów i Konstrukcji Biura Badań Technicznych Broni Pancernych, uzyskując stopień majora. W 1929 był głównym projektantem samochodu pancernego wz.29, następnie nadzorował także prace nad innymi pojazdami, w tym czołgiem 7TP i prototypem czołgu 10TP. W latach 1938–1939 był też członkiem Komitetu Redakcyjnego „Przeglądu Wojsk Pancernych”.
Jego najbardziej znanym wynalazkiem był czołgowy peryskop odwracalny z 1934, znany także jako "peryskop odwracalny Gundlacha".
Gundlach po kampanii wrześniowej w roku 1939, przedostał się przez Rumunię do Francji – tam pozostał przez cały czas wojny. Po wojnie i długim procesie sądowym, w roku 1947 uzyskał z tytułu sprzedaży patentu wysokie wynagrodzenie, co pozwoliło na kupno fermy we Francji pod Paryżem, gdzie pozostał do końca życia.

</doc>
<doc id="93408" url="https://pl.wikipedia.org/wiki?curid=93408" title="Jerzy Pawłowski (szermierz)">
Jerzy Pawłowski (szermierz)

Jerzy Władysław Pawłowski (ur. 25 października 1932 w Warszawie, zm. 11 stycznia 2005 tamże) – polski szermierz, pięciokrotny medalista igrzysk olimpijskich, szpieg, malarz.
Kariera sportowa.
Urodzony w rodzinie o tradycjach patriotycznych, ojciec był żołnierzem AK. Ukończył liceum ogólnokształcące, a potem studia na Wydziale Prawa Uniwersytetu Warszawskiego.
W 1949 rozpoczął trening szermierki. W 1952 został powołany do wojska i zaczął trenować w CWKS. Tam trafił w ręce węgierskiego trenera Janosa Keveya. W tym samym roku zdobył mistrzostwo Polski we florecie i wystartował w Igrzyskach Olimpijskich w Helsinkach. W 1956 na Olimpiadzie w Melbourne zdobył dwa srebrne medale w turnieju szablistów – indywidualnie i drużynowo (wraz z Marianem Kuszewskim, Zygmuntem Pawlasem, Andrzejem Piątkowskim, Wojciechem Zabłockim i Ryszardem Zubem). W 1957 został pierwszym polskim indywidualnym mistrzem świata w szermierce. W 1959 na mistrzostwach świata w Budapeszcie walnie przyczynił się do zdobycia przez Polskę pierwszego tytułu drużynowych mistrzów świata dzięki swemu pamiętnemu zwycięstwu nad Węgrem Rudolfem Karpatim. W 1960 na Olimpiadzie w Rzymie zdobył wraz z drużyną srebrny medal w szabli (skład: Pawłowski, Piątkowski, Zub, Zabłocki, Emil Ochyra). W 1964 na Olimpiadzie w Tokio zdobył drużynowo brązowy medal. Rok 1968 to największy jego sukces – złoty medal w szermierce indywidualnie w Igrzyskach Olimpijskich w Meksyku.
Poza Igrzyskami Olimpijskimi zdobył także 19 razy medale mistrzostw świata, w tym siedmiokrotnie złoty (1957, 1965, 1966 – indywidualnie oraz 1959, 1961, 1962, 1963 – drużynowo). Był także 14-krotnym mistrzem Polski w szabli i florecie. W 1967 Międzynarodowa Federacja Szermiercza uznała go za szablistę wszech czasów. W latach 1970–1974 pełnił funkcję prezesa Polskiego Związku Szermierczego. W tym okresie ukończył też studia prawnicze na Wydziale Prawa Uniwersytetu Warszawskiego.
Na początku 1952 otrzymał tytuł mistrza sportu. Dwukrotnie (1957 i 1968) w Plebiscycie Przeglądu Sportowego został uznany najlepszym sportowcem roku w Polsce.
Pochowany na cmentarzu w Falenicy, w której spędził ostatnie lata życia.
Działalność pozasportowa.
Agent (ówczesna nazwa TW) UBP ("Papuga") i TW Zarządu II SG WP ("Szczery").
Od 1964 agent wywiadu CIA (Paweł). Zwerbowany podczas pobytu w USA, przekazywał Amerykanom głównie informacje personalne i towarzyskie o osobach z kręgów polityczno-wojskowych. W 1975 został w Polsce aresztowany pod zarzutem szpiegostwa na rzecz USA (według niego sam zgłosił fakt współpracy do polskich organów ścigania). 8 kwietnia 1976 został za to skazany na karę 25 lat więzienia, utratę praw publicznych na 10 lat i zdegradowanie do stopnia szeregowca (z majora) oraz pozbawienie Krzyży Kawalerskiego i Oficerskiego Orderu Odrodzenia Polski i innych odznaczeń. Po odbyciu 10 lat kary został zwolniony w drodze ułaskawienia, w ramach wymiany szpiegów pomiędzy CIA a KGB na moście Glienicke pomiędzy Poczdamem a ówczesnym Berlinem Zachodnim w 1985. Miał być wówczas wymieniony m.in. za wywiadowcę SB Mariana Zacharskiego. J. Pawłowski zdecydował się jednak pozostać w Polsce.
Po zwolnieniu z więzienia powrócił do amatorskiego uprawiania szermierki – zawodowego uprawiania zabroniły mu władze sportowe. Pod koniec życia zajął się malarstwem – głównie pejzażowym, a także bioenergoterapią. Napisał książki: "Trud olimpijskiego złota" (Warszawa 1973) i "Najdłuższy pojedynek. Spowiedź szablisty wszech czasów – agenta CIA".
Życie prywatne.
Był dwukrotnie żonaty. Z aktorką Teresą Szmigielówną miał syna Piotra (zm. 2021) kajakarza, a z drugą żoną – Iwoną, syna Michała. Jego wnukami są aktorzy Stefan i Józef Pawłowscy.
Upamiętnienie.
W 2007 powstał spektakl Teatru Telewizji pt. "Kryptonim Gracz" (scen. i reż. Agnieszka Lipiec-Wróblewska), dotyczący życia (głównie pozasportowego) Jerzego Pawłowskiego. Jego premiera odbyła się 28 stycznia 2008. W rolę głównego bohatera wcielił się Zbigniew Zamachowski.
2 lipca 2017 został uhonorowany gwiazdą w Alei Gwiazd Sportu we Władysławowie.

</doc>
<doc id="93409" url="https://pl.wikipedia.org/wiki?curid=93409" title="William Casey">
William Casey

William (Joseph) Casey (ur. 13 marca 1913 w Nowym Jorku, zm. 6 maja 1987 tamże) – dyrektor CIA (1981–1987).
W 1934 ukończył Fordham University, studiował w Catholic University of America w Waszyngtonie. W latach 1941–1946 pracował w Europie w Office of Strategic Services, później wykładał prawo podatkowe na uniwersytecie w Nowym Jorku, a 1971–1973 kierował United States Securities and Exchange Commission. Za rządów Casey'ego jako szefa CIA, agencja potajemnie wspierała finansowo i materialnie afgańskich partyzantów (tzw. Mudżahedini), polską Solidarność oraz organizowała zamachy stanów w krajach Afryki Centralnej i Południowej.

</doc>
<doc id="93410" url="https://pl.wikipedia.org/wiki?curid=93410" title="Bitwa pod Saratogą">
Bitwa pod Saratogą

Bitwa pod Saratogą – starcie zbrojne (a właściwie seria starć), które miało miejsce pomiędzy siłami brytyjskimi i amerykańskimi podczas wojny o niepodległość Stanów Zjednoczonych, między 17 września i 8 października 1777. Bitwa doprowadziła do kapitulacji armii brytyjskiej 17 października 1777 i była punktem zwrotnym wojny, gdyż amerykańskie zwycięstwo skłoniło Francję do przystąpienia do wojny po stronie amerykańskiej.
W lecie 1777 armia brytyjska, składająca się z około 10 tys. żołnierzy pod dowództwem generała Johna Burgoyne’a, zaatakowała z Kanady na południe w celu zdobycia miasta Albany nad rzeką Hudson w stanie Nowy Jork, co miało doprowadzić do opanowania doliny rzeki i przecięcia kolonii amerykańskich na pół.
Amerykanie (generał Horatio Gates) nie byli w stanie powstrzymać marszu silnej armii brytyjskiej w otwartej bitwie. Zamiast tego stosowali bardzo skuteczne taktyki opóźniające, niszcząc mosty i urządzając zasadzki, co spowolniło tempo marszu armii brytyjskiej do kilku kilometrów na dzień. 
Armia brytyjska została w końcu osaczona przez regularne wojska amerykańskie liczące około 15 tys. żołnierzy w okolicy miasteczka Saratoga. Brytyjskie próby wyrwania się z pułapki przez serię ataków między 17 września i 8 października zakończyły się fiaskiem. Wycieńczona armia brytyjska poddała się przeważającym siłom amerykańskim 17 października 1777.
Bitwa była decydującym starciem, gdyż udowodniła, że ochotnicze armie amerykańskie są zdolne do pokonania wysoce profesjonalnych i doświadczonych wojsk brytyjskich. Amerykański sukces skłonił Francję do przystąpienia do wojny po stronie Ameryki.
Ważną rolę w walkach pod Saratogą odegrał Tadeusz Kościuszko, odpowiedzialny za budowę amerykańskich fortyfikacji polowych.

</doc>
<doc id="93411" url="https://pl.wikipedia.org/wiki?curid=93411" title="Antioch">
Antioch

Antioch ( ) – imię męskie znane przede wszystkim jako imię królów z dynastii Seleucydów, władającej na obszarach Bliskiego i Środkowego Wschodu w okresie hellenistycznym. Imię Antioch nosili także władcy Kommageny, święci oraz inne postacie historyczne.
Antioch imieniny obchodzi 21 maja, 15 lipca, 15 października i 13 grudnia.
Przedstawiciele dynastii Seleucydów, noszący imię Antioch:
Inni Seleucydzi:
Królowie Kommageny noszący imię Antioch:
Inne osoby, noszące imię Antioch:

</doc>
<doc id="93414" url="https://pl.wikipedia.org/wiki?curid=93414" title="Zabezpieczenia przepięciowe">
Zabezpieczenia przepięciowe

Listwa przeciwprzepięciowa – zestaw zazwyczaj kilku gniazdek elektrycznych umieszczonych wspólnie z łącznikiem instalacyjnym oraz z bezpiecznikiem topikowym i ochronnikiem przepięciowym w postaci warystora w jednej obudowie w kształcie podłużnej listwy. 
Urządzenie to stosowane w celu zabezpieczenia aparatury elektronicznej (np. komputera, sprzętu RTV) przed szkodliwymi skutkami przepięć sieci zasilającej.
Listwa przeciwprzepięciowa w pełni zabezpiecza urządzenia tylko wtedy, gdy w instalacji zastosowane są wcześniejsze stopnie ochrony przeciwprzepięciowej (A, B, C). Listwa jest ostatnim stopniem ochrony (D) i likwiduje tylko niewielkie przepięcia.

</doc>
<doc id="93416" url="https://pl.wikipedia.org/wiki?curid=93416" title="Akumulator">
Akumulator



</doc>
<doc id="93417" url="https://pl.wikipedia.org/wiki?curid=93417" title="Masowe natężenie przepływu">
Masowe natężenie przepływu



</doc>
<doc id="93418" url="https://pl.wikipedia.org/wiki?curid=93418" title="Wydatek masowy">
Wydatek masowy



</doc>
<doc id="93420" url="https://pl.wikipedia.org/wiki?curid=93420" title="Prądnica prądu stałego">
Prądnica prądu stałego

Prądnica prądu stałego – prądnica przetwarzająca energię mechaniczną ruchu obrotowego na energię elektryczną prądu stałego. Składa się z części nieruchomej zwanej stojanem i z części ruchomej, zwanej wirnikiem. Wirnik służy do wytwarzania prądu elektrycznego. Wiruje on w polu magnetycznym wytwarzanym przez magnes stały lub uzwojenie stojana zasilane zewnętrznym źródłem prądu stałego (elektromagnes). Prąd elektryczny jest odbierany z komutatora znajdującego się na osi wirnika przy pomocy szczotek grafitowych, umieszczonych na stojanie. 
Prądnice prądu stałego były niegdyś stosowane w pojazdach do zasilania urządzeń elektrycznych pojazdu oraz ładowania akumulatora rozruchowego, zostały jednak stopniowo wyparte przez alternatory, charakteryzujące się większą wydajnością i niezawodnością oraz mniejszymi gabarytami.

</doc>
<doc id="93421" url="https://pl.wikipedia.org/wiki?curid=93421" title="Jaime Bleda">
Jaime Bleda

Jaime Bleda (ok. 1550 - 1622) - filozof katolicki XVI wieku. Długoletni kierownik Inkwizycji w Walencji. Zaproponował radykalne rozwiązanie kwestii Maurów poprzez masowe zamordowanie kilkudziesięciotysięcznej społeczności w jeden dzień, zamiast wygnania, ze względu na koszty, które musiałaby ponieść Inkwizycja.
Znane są jego dwie książki:

</doc>
<doc id="93422" url="https://pl.wikipedia.org/wiki?curid=93422" title="Pasmo przenoszenia">
Pasmo przenoszenia

Pasmo przenoszenia, przepustowość sieci, pasmo przepustowe () – zakres częstotliwości, w którym tłumienie sygnału jest nie większe niż 3 dB (spadek amplitudy o 3 dB w stosunku do amplitudy początkowej). W paśmie przenoszenia amplituda osiąga wartość nie mniejszą niż 70,7% swojej wartości maksymalnej. Zdolność przewodowego lub bezprzewodowego łącza komunikacyjnego do przesłania maksymalnej ilości danych z jednego punktu do drugiego za pośrednictwem sieci komputerowej lub połączenia internetowego w określonym czasie - zwykle w ciągu jednej sekundy. Przepustowość, będąca synonimem pojemności, określa szybkość przesyłania danych. Przepustowość nie jest miarą szybkości sieci (powszechne nieporozumienie). Przedstawiona definicja odwzorowuje zachowanie układów realizowanych fizycznie, mających charakter filtru dolnoprzepustowego.
Pojęcia przepustowość i prędkość są często używane zamiennie, co nie jest poprawne. Przyczyną nieporozumień może być po części ich wykorzystanie w reklamach dostawców usług internetowych (ISP), które odnoszą się do większych prędkości, podczas gdy w rzeczywistości oznaczają one przepustowość. Używając powszechnej metafory wody, prędkość odnosi się do szybkości przepływu wody przez rurę; przepustowość odnosi się do średnicy rury. Aby uniknąć nieporozumień, bardziej sensowne jest użycie terminów przepustowość i szybkość sieci, a nie prędkość pasma.
W każdym miejscu wdrożenia, takim jak dom lub firma, obowiązują ograniczenia przepustowości, dlatego wiele urządzeń w jednej lokalizacji musi współdzielić przepustowość. Chociaż prędkość i przepustowość nie są wymienne, większa przepustowość jest niezbędna, jeśli ma być utrzymana dopuszczalna prędkość na wielu urządzeniach. Podczas gdy przepustowość jest tradycyjnie wyrażana w bitach na sekundę (b/s), nowoczesne łącza sieciowe mają większą przepustowość, która jest zwykle mierzona w milionach bitów na sekundę (megabitów na sekundę lub Mb/s) lub miliardach bitów na sekundę (gigabity na sekundę lub Gb/s). Połączenia o przepustowości mogą być symetryczne, co oznacza, że pojemność danych jest taka sama w obu kierunkach podczas przesyłania lub pobierania danych lub asymetryczna, co oznacza, że pojemność pobierania i wysyłania nie jest równa. W przypadku połączeń asymetrycznych pojemność wysyłania jest zwykle mniejsza niż pojemność pobierania. Postęp technologiczny sprawił, że niektóre obliczenia przepustowości stały się bardziej złożone i mogą zależeć od typu używanego łącza sieciowego. Na przykład światłowód wykorzystujący różne typy fal świetlnych i multipleksowanie z podziałem czasu może przesyłać jednocześnie więcej danych przez połączenie, co skutecznie zwiększa jego przepustowość. W sieciach bezprzewodowych przepustowość jest definiowana jako spektrum częstotliwości, które operatorzy licencjonują od Federalnej Komisji Łączności (FCC) i National Telecommunications and Information Administration (NTIA) do użytku w usługach mobilnych w USA. Efektywną przepustowość, która jest najwyższą niezawodną szybkością transmisji, jaką może zapewnić łącze, można zmierzyć za pomocą testu przepustowości, w którym przepustowość łącza jest określana przez wielokrotne mierzenie czasu wymaganego, aby określony plik opuścił punkt początkowy i pomyślnie pobrał miejsce docelowe. Oprócz testowania organizacje muszą obliczyć przepustowość potrzebną do uruchomienia wszystkich aplikacji w swoich sieciach. Aby dowiedzieć się, jakiej przepustowości potrzebują, organizacje muszą obliczyć maksymalną liczbę użytkowników, którzy mogą jednocześnie korzystać z połączenia sieciowego, a następnie pomnożyć tę liczbę razy przepustowość wymaganą przez każdą aplikację. Aby obliczyć wymaganą przepustowość dla chmury, ważne jest, aby znać pojemność potrzebną do wysyłania i odbierania ruchu z chmur publicznych. Na przepustowość mogą wpływać wszelkie przeciążenia na połączeniach używanych do docierania do dostawców chmury publicznej, zwłaszcza jeśli dane są przesyłane przez Internet.
Maksymalna przepustowość połączenia sieciowego to tylko jeden z czynników wpływających na wydajność sieci. Utrata pakietów, opóźnienia i fluktuacje mogą obniżyć przepustowość sieci i sprawić, że łącze o dużej przepustowości będzie działać jak łącze o mniejszej dostępnej przepustowości. Ścieżka sieciowa typu end-to-end zwykle składa się z wielu łączy sieciowych, z których każde ma inną przepustowość. W rezultacie łącze o najniższej przepustowości jest często określane jako wąskie gardło, ponieważ połączenie o najniższej przepustowości może ograniczać całkowitą przepustowość danych wszystkich połączeń na ścieżce.
Maksymalna dostępna przepustowość dedykowanych łączy komunikacyjnych jest zwykle sprzedawana po ustalonej cenie co miesiąc. Jednak przepustowość na żądanie - nazywana również dynamiczną alokacją przepustowości lub zwiększaną przepustowością - jest opcją, która umożliwia abonentom zwiększenie ilości dostępnej przepustowości w określonych godzinach lub do określonych celów. Przepustowość na żądanie to technika, która może zapewnić dodatkową przepustowość łącza komunikacyjnego w celu uwzględnienia nagłych wzrostów ruchu danych, które tymczasowo wymagają większej przepustowości.
Przepustowość na żądanie jest dostępna u wielu dostawców usług, ponieważ łącza sieciowe, które zapewniają klientom, mają dostęp do dodatkowej przepustowości, ale klienci płacą tylko za przepustowość, której potrzebują. Na przykład łącze o szybkości 100 Mb/s może być w stanie osiągnąć gigabit, ponieważ połączenie usługodawcy ma dostępną przepustowość. Jeśli użytkownik potrzebowałby więcej niż bezwzględna maksymalna przepustowość dostępna na tym łączu, wymagane byłoby inne połączenie fizyczne.
Pasmem dla filtru pasmowego określa się różnicę między górną "f2" a dolną "f1" częstotliwością graniczną, jak na rysunku obok.

</doc>
<doc id="93423" url="https://pl.wikipedia.org/wiki?curid=93423" title="Słuchawki">
Słuchawki

Słuchawka – przetwornik elektroakustyczny mający za zadanie przekształcenie sygnału elektrycznego w słyszalną falę dźwiękową, podobnie jak czyni to głośnik; od głośnika jednak odróżnia ją sposób, w jaki jest wykorzystywana: słuchawka służy do indywidualnego odbioru dźwięku, najczęściej umieszcza się ją w bezpośredniej bliskości ludzkiego ucha, a nawet w jego przewodzie słuchowym.
Słowem słuchawka określa się także:
Cechy konstrukcyjne.
Ze względu na użyty przetwornik elektroakustyczny, słuchawki dzieli się na:
Ze względu na konstrukcję słuchawki, wyróżnia się:
Słuchawki bywają czasem – zwłaszcza słuchawki nauszne – mocowane do sprężynującego pałąka, który pozwala na utrzymanie ich na głowie; czasem do pałąka mocowany jest dodatkowo miniaturowy mikrofon. Często słuchawki używane są parami, na lewe i prawe ucho, co umożliwia odsłuch stereofoniczny. W zastosowaniach wojskowych słuchawki wmontowywane bywają do wnętrza hełmu (hełmofonu).
W celu rozróżnienia kanałów w słuchawkach stereofonicznych ich producenci stosują różne konstrukcje (np. główny kabel poprowadzony tylko do jednej strony słuchawek, ich profilowanie) i oznaczenia takie jak L i R na ucho odpowiednio: lewe i prawe (od pierwszych liter angielskich słów "left" i "right") oraz niekiedy, aby ułatwić obsługiwanie urządzenia także osobom niewidomym i niedowidzącym, adekwatne oznaczenia w systemie Braille’a (obydwa kanały), ewentualnie w uproszczonym systemie Braille’a, to znaczy, oznaczana jest wówczas słuchawka lewa (bo litera L składa się tylko z trzech pionowo ułożonych istotnych kropek).
Redukcja szumów.
Redukcja szumów, czyli dźwięków dobiegających z otoczenia, dzieli się na pasywną i aktywną redukcję szumów.
Pasywna redukcja szumów polega na zaprojektowaniu kształtu słuchawki, w taki sposób, aby blokowała ona docieranie fal dźwiękowych z otoczenia. Słuchawki, które zapewniają największą izolację dźwiękową, ze względu na swoją budowę to: słuchawki wokółuszne zamknięte, nauszne zamknięte, douszne oraz dokanałowe. Szczególnym modelem są słuchawki dla perkusistów, które tłumią dźwięk bębnów płynący z otoczenia w trakcie gry, tak aby perkusista/perkusistka słyszał/a czysty nagrany w czasie rzeczywistym w słuchawkach.
Aktywna redukcja szumów (eng. Active Noise Cancelling – ANC) przebiega w oprogramowaniu słuchawek, które analizuje zebrane przez mikrofon dźwięki, wzmacnia pożądane, wycisza niepożądane i przekazuje do słuchawki. Takie słuchawki muszą być wyposażone w mikrofon, oprogramowanie oraz źródło energii (najczęściej baterię). Niektóre modele pozwalają użytkownikom wybierać poziom wygłuszania dźwięków otoczenia w zależności od preferencji.

</doc>
<doc id="93425" url="https://pl.wikipedia.org/wiki?curid=93425" title="Napęd optyczny">
Napęd optyczny

Napęd optyczny (ang. "Optical Disc Drive", ODD) – urządzenie, które za pomocą wiązki lasera odczytuje lub zapisuje dane na tzw. nośnikach optycznych. 
Do najpopularniejszych napędów optycznych zalicza się (chronologicznie):
We wszystkich powyższych napędach, podstawowym formatem nośnika są płyty o średnicy 12 cm (występują też pochodne o średnicy 8 cm oraz nośniki w kształcie kart kredytowych). Prędkość napędów optycznych podaje się w wielokrotnościach podstawowej prędkości 1x, która odpowiada przepustowości 150 kB/s (napędy CD), 1350 kB/s (napędy DVD) lub 4500 kB/s (napędy Blu-ray). Np. maksymalny transfer CD-ROM-u o prędkości 8x wynosi 1,2 MB/s. Stały, niezależnie od rodzaju technologii nośnika, jest czas potrzebny na odczyt (zapis) całkowicie zapełnionego nośnika odpowiadający mnożnikowi, np. dla mnożnika 4x jest to ok. 22 minut (dla strategii ze stałą prędkością liniową).
Do napędów optycznych można zaliczyć też mniej znane napędy magnetooptyczne.
Napęd optyczny może znajdować się we wnętrzu komputera. Jest wówczas podłączony za pomocą interfejsu ATA, SATA lub SCSI. Może też stanowić odrębne, zewnętrzne urządzenie, podłączane do komputera za pomocą złącza USB, FireWire, SCSI, eSATA lub do sieci komputerowej poprzez złącze LAN.
Popularne prędkości napędów CD/DVD/Blu-ray:

</doc>
<doc id="93427" url="https://pl.wikipedia.org/wiki?curid=93427" title="Prąd stały">
Prąd stały

Prąd stały (ang. "direct current", DC) – prąd stały charakteryzuje się stałym zwrotem oraz kierunkiem przepływu ładunków elektrycznych, w odróżnieniu od prądu zmiennego i przemiennego – (AC, ang. "alternating current").
Natężenie prądu nie zależy od rodzaju prądu (AC/DC), lecz od chwilowych warunków w obwodzie elektrycznym.
Zaletą prądu stałego jest to, że w przypadku zasilania takim prądem wartość chwilowa dostarczanej mocy jest stała, co ma duże znaczenie dla wszelkich układów wzmacniania i przetwarzania sygnałów. Większość półprzewodnikowych układów elektronicznych zasilana jest prądem stałym (a przynajmniej napięciem stałym). Główną zaletą takiego rozwiązania jest to, że urządzenia zawierające układy elektroniczne mogą być zasilane bezpośrednio z przenośnych źródeł energii (baterii lub akumulatorów).
Dla urządzeń, które używane są w pobliżu sieciowej energii elektrycznej, stosuje się zasilanie prądem stałym wytwarzanym przez zasilacze sieciowe. W zasilaczu sieciowym napięcie przemienne jest najpierw transformowane na odpowiedni poziom napięcia, prostowane (na przykład za pomocą mostka Graetza) oraz filtrowane, tak aby jego ostateczny przebieg był jak najbardziej zbliżony do wartości stałej.
Moc dowolnego odbiornika w układzie prądu stałego jest obliczana jako:
gdzie:
Z powyższego równania wynika zatem, że tę samą moc (a więc i energię) można przesłać przy różnych wartościach napięcia i prądu. Przepływający prąd stały powoduje powstawanie strat cieplnych w przewodniku, których wartość jest wprost proporcjonalna do kwadratu wartości natężenia prądu. Dlatego też przy układach o wyższej mocy dąży się do zasilania jak najwyższym napięciem, co prowadzi do obniżenia wartości natężenia prądu (dla tej samej wymaganej mocy). Zmiana napięcia przy pomocy transformatora (w przypadku prądu stałego) nie jest możliwa. Obniżenie wartości wymaganego napięcia można wykonać stosunkowo łatwo (np. za pomocą dzielnika napięcia lub diody Zenera), niemniej jednak są to metody stratne. Podwyższenie wartości napięcia praktycznie może być zrealizowane tylko za pomocą uprzedniej zmiany prądu stałego w przemienny, transformację prądu przemiennego, a następnie przetworzenie ponownie na prąd stały. Obecnie elektroniczne układy "transformujące" prąd stały (zarówno na wartości wyższe, jak i niższe) osiągają duże sprawności powyżej 90%.
Jednym z najpopularniejszych źródeł prądu (napięcia) stałego jest ogniwo (nazwa handlowa: bateria), którego napięcie wyjściowe ma wartość rzędu 1,5 V. W miniaturowych urządzeniach użycie więcej niż 2 (rzadko więcej niż 4) baterii nie jest możliwe z uwagi na ograniczenia gabarytowe. Dostępne napięcie jest więc rzędu 3 V, co czasami jest wartością niewystarczającą. W takim przypadku stosuje się więc opisane powyżej układy "transformujące" prąd stały. Takie rozwiązanie zastosowano np. w przenośnym komputerze klasy palmtop – Psion 3a.
Prąd stały w rzeczywistych układach.
Termin "prąd stały" jest pojęciem wyidealizowanym. W rzeczywistości prąd taki zmienia się nieznacznie w czasie. Na przykład bateria lub akumulator ulegają procesowi rozładowania, co powoduje powolny spadek wartości napięcia – nie jest to więc prąd całkowicie "stały". Niemniej jednak jego zmienność w czasie jest o wiele wolniejsza niż ma to miejsce dla dowolnego zasilacza – całkowite odfiltrowanie wyższych harmonicznych powstających jako rezultat zasilania o częstotliwości 50 Hz (ewentualnie 60 Hz) nie jest w praktyce możliwe. Stosuje się więc taki rodzaj filtrowania, który prowadzi do praktycznie pomijalnie małych wahań napięcia (dla danej aplikacji).
Przykłady innych zastosowań.
Prąd stały znalazł również szerokie zastosowanie w zasilaniu silników elektrycznych prądu stałego. Prędkość obrotowa takich silników może być regulowana w szerokim zakresie tylko poprzez zmianę wartości napięcia zasilającego. Z uwagi na złożoność konstrukcyjną (uzwojenie wirnika, komutator itp.) silniki prądu stałego są o wiele droższe niż powszechnie stosowane silniki indukcyjne.
W urządzeniach elektronicznych prąd stały stosuje się także do zasilania wszelkiego rodzaju przekaźników. Magnesowanie prądem stałym nie pociąga za sobą powstawania dodatkowych strat mocy na przemagnesowanie materiału magnetycznego rdzenia przekaźnika.
Prąd stały jest również wykorzystywany do przenoszenia energii elektrycznej na duże odległości za pomocą linii wysokiego napięcia prądu stałego, np. łączących systemy energetyczne Polski ze Szwecją (SwePol Link) oraz do przy przesyłaniu mocy między systemami energetycznymi prądu przemiennego, jak to ma miejsce w systemie połączenia transgranicznego Polski z Litwą, LitPol Link.

</doc>
<doc id="93428" url="https://pl.wikipedia.org/wiki?curid=93428" title="Komutator (elektrotechnika)">
Komutator (elektrotechnika)

Komutator – element przełączający, umieszczany na wirniku komutatorowych maszyn elektrycznych (silników prądu stałego i generatorów prądu stałego zwanych także prądnicami). Komutator umożliwia przepływ prądu elektrycznego do wirnika synchronicznie z obrotem wirnika, przełączając kierunek prądu w uzwojeniach wirnika wraz z jego obrotem. Komutator zbudowany jest z dielektrycznego walca o wysokiej odporności temperaturowej, nałożonego na oś wirnika. Na powierzchni walca umieszczone są wzdłużnie sekcje, najczęściej miedziane. Do nich podłączone są kolejne uzwojenia wirnika. Sekcje izolowane są między sobą przy pomocy przekładek polimerowych. Po powierzchni walca ślizgają się grafitowe szczotki, dociśnięte przez sprężyny.
W przypadku prądnicy stałe pole magnetyczne wytworzone w uzwojeniu wzbudzenia, magneśnicy, indukują w obracającym się uzwojeniu wirnika przemienną siłę elektromotoryczną indukcji. Na każdy pełny obrót wirnika w uzwojeniu kierunek siły elektromotorycznej zmienia się dwukrotnie. Komutator, jak widać na ilustracji, przełącza uzwojenie tak, że na zaciskach jest napięcie pulsujące o stałym kierunku. Dla uproszczenia pokazano jedno uzwojenie. W rzeczywistych maszynach liczba takich uzwojeń jest większa.
W przypadku silnika prądu stałego komutator pozwala na takie przełączanie uzwojeń wirnika, by kierunek siły elektrodynamicznej powstającej w wirniku był stały.
Najprostszy komutator praktyczny.
Praktyczne komutatory mają co najmniej trzy miejsca styków, aby zapobiec "martwemu" miejscu, gdzie dwie szczotki równocześnie łączą tylko dwa segmenty komutatora. Szczotki są szersze niż izolowana szczelina, aby szczotki zawsze stykały się z cewką uzwojeń. W przypadku komutatorów z co najmniej trzema segmentami, mimo że wirnik może potencjalnie zatrzymać się w miejscu, w którym dwa segmenty komutatora dotykają jednej szczotki, to tylko dezaktywuje jedno z ramion wirnika, podczas gdy inne będą działać prawidłowo. Przy pozostałych ramionach wirnikowych silnik może wytworzyć wystarczający moment obrotowy, aby rozpocząć obracanie się wirnika, a generator może dostarczyć użyteczną moc do obwodu zewnętrznego.

</doc>
<doc id="93430" url="https://pl.wikipedia.org/wiki?curid=93430" title="Regulator napięcia">
Regulator napięcia

Regulator napięcia – układ elektroniczny, bądź elektryczno-mechaniczny stosowany w układzie ładowania akumulatora w pojazdach mechanicznych.
Regulator napięcia służy do utrzymywania na stałym poziomie napięcia wytwarzanego przez prądnicę lub alternator pomimo zmian obrotów silnika. W praktyce napięcie nie jest utrzymywane na stałym poziomie, tylko w pewnym zakresie, zależnym głównie od obrotów prądnicy, obciążenia alternatora i charakterystyki prądowo napięciowej akumulatora.
Regulacja odbywa się poprzez zmianę prądu wzbudzenia prądnicy. W układach elektro-mechanicznych stosowano regulację impulsową z trzema poziomami wzbudzenia (pełna, częściowa, wyłączona), w układach elektronicznych stosuje się zazwyczaj impulsowe włączanie i wyłączanie prądu wzbudzania (regulacja PWM) w zależności od napięcia na wyjściu prądnicy.
W obecnych konstrukcjach alternatorów regulator napięcia wraz z elementami trzymającymi szczotki tworzy całość i jest częścią alternatora.

</doc>
<doc id="93431" url="https://pl.wikipedia.org/wiki?curid=93431" title="Acol">
Acol

Acol jest angielskim systemem licytacyjnym. Acol został opracowany w małym londyńskim klubie brydżowym położonym przy ulicy "Acol Street". Jego głównymi architektami byli Maurice Harrison-Gray, Iain Macleod, J.C.H. Marx, Terence Reese i S.J. Simon.
"Acol" jest bardzo prostym i naturalnym systemem, istnieje w nim bardzo mało sekwencji forsujących. W każdy kolor otwiera się z czwórek. W pierwotnej postaci charakterystyczną i unikatową cechą "Acola" było to, że siła otwarcia 1BA była zróżnicowana od założeń - przed partią otwierano 1BA z siłą mniej, więcej 13-15PH (później 12-14), a po partii 16-18 (później 15-17). We współczesnym "Acolu" większość graczy używa słabego 1BA bez względu na założenia.
W oryginalnym systemie 2♣ było sztuczne i forsujące do końcówki, otwarcia 2//♠ były silne, naturalne i forsujące na jedno okrążenie, 2BA pokazywało silną i zrównoważoną rękę. We współczesnych wersjach "Acola" używa się najczęściej tylko dwóch silnych otwarć - 2♣ jest sztuczne i pokazuje "silne dwa" w dowolnym kolorze, a 2 jest sztucznym forsingiem do końcówki, otwarcia na poziomie dwóch w kolorze starszym są najczęściej zarezerwowane do pokazania słabego dwa, choć spotykane są także inne wersje tego systemu.

</doc>
<doc id="93433" url="https://pl.wikipedia.org/wiki?curid=93433" title="Precision Club">
Precision Club

Precision Club lub po prostu Precision jest brydżowym systemem licytacyjnym opracowanym w latach sześćdziesiątych przez C. C. Wei.
"Precision" jest oparte na bazie "silnego trefla" – tylko odzywka 1♣ jest silna i forsująca (pokazuje rękę od 16PH), wszystkie inne otwarcia mają siłę ograniczoną do 15PH (choć w oryginalnej wersji tego systemu był jeden wyjątek – otwarcie 2BA pokazywało 22-23PH na układzie zrównoważonym). Po otwarciu 1♣ i odpowiedzi pozytywnej oryginalne "Precision" używało odzywek typu OSW, formy relayów.
Charakterystycznym otwarciem w pierwszej wersji "Precision" była odzywka 2♦ pokazujące rękę z siłą 11-15PH i układem trójkolorowym z krótkością karo, w nowoczesnych odmianach "Precision" najczęściej używa się innych rozwiązań.
Otwarcia 1♠ i 1♥ są z piątek, 2♣ pokazuje rękę z sześcioma treflami lub pięcioma treflami i starszą czwórką, a 1BA pokazuje 13-15PH.
W pierwotnym systemie 1♦ było naturalne, we współczesnych wersjach tego systemu większość par używa "przygotowawczego 1♦" włączając do niego wszystkie układy rąk niemieszczące się w odzywkach 1♠ i 1♥, 2♣ i 1BA.
Otwarcia w pierwszej wersji "Precision" wyglądały następująco:
Większość współczesnych odmian "Precision" używa innych otwarć 1♦, 2♦ i 2BA, a czasami nawet 1BA i 2♣. Na przykład Match Point Precision używa otwarcia 1BA z siłą 12-15 ale bez starszej czwórki, 2♣ to tylko układ jednokolorowy z treflami lub dwukolorowy z treflami i karami, a 2♦ to słabe dwa, a wszystkie ręce nie mieszczące się w tych otwarciach otwierane są przez 1♦ (od układów 4=4=0=5, poprzez zrównoważone ręce ze starszymi czwórkami, aż do naturalnych otwarć karowych).

</doc>
<doc id="93434" url="https://pl.wikipedia.org/wiki?curid=93434" title="SAYC">
SAYC

SAYC to popularny amerykański brydżowy system licytacyjny.
Powstały na bazie amerykańskich systemów naturalnych (przede wszystkim "Gorena") "SAYC" jest propagowany przez ACBL (amerykański odpowiednik Polskiego Związku Brydża Sportowego).
Otwarcia w kolor młodszy z trójki (tzw. "lepszy młodszy"), w kolor starszy z piątki, silne 1BA, sztuczne i forsujące 2♣, otwarcia 2♦/♥/♠ to słabe dwa, 2BA pokazuje zrównoważoną rękę w sile 20-21 PC.
"SAYC" używa wielu popularnych konwencji takich jak Stayman, Blackwood, 2BA Jacoby i inne.
Uważany jest za de facto standard używany przy grze w brydża w Internecie (choć Francuzi wolą raczej używać własnego naturalnego systemu – SEF).

</doc>
<doc id="93435" url="https://pl.wikipedia.org/wiki?curid=93435" title="Wist">
Wist



</doc>
<doc id="93437" url="https://pl.wikipedia.org/wiki?curid=93437" title="Biczykoodwłokowce">
Biczykoodwłokowce

Biczykoodwłokowce (Uropygi) - rząd podzwrotnikowych pajęczaków; obejmuje około 100 gatunków zwierząt nocnych i żyjących przede wszystkim w środowiskach o dużej wilgotności (choć występuje też kilka gatunków pustynnych). U samców z otworu odbytowego wyrasta długi biczyk. Nogogłaszczki długie, masywne, szczękoczułki dwuczęściowe, z pazurem.
Systematyka.
Uropygi dzielimy na trzy rodziny i 19 rodzajów:

</doc>
<doc id="93438" url="https://pl.wikipedia.org/wiki?curid=93438" title="Rozłupnogłowce">
Rozłupnogłowce

Rozłupnogłowce (Schizomida) - rząd pajęczaków obejmujących zwierzęta bardzo małe (do 3 mm długości), zamieszkujących strefy tropikalne. Żyją pod kamieniami w ściółce. Są ślepe. Wyróżnia się ponad 200 gatunków.
Systematyka.
Do rozłupnogłowców zaliczane są rodziny:
oraz wymarłe:

</doc>
<doc id="93439" url="https://pl.wikipedia.org/wiki?curid=93439" title="Wspólny Język">
Wspólny Język

Wspólny Język – popularny w Polsce brydżowy system licytacyjny. Pierwsze jego wersje zostały opracowane w latach sześćdziesiątych XX w., od tego czasu został wielokrotnie zmodyfikowany i zmodernizowany. Angielska nazwa Polish Club (lit. "Polski Trefl") nawiązuje do kluczowego otwarcia w systemie - 1♣
Wersja systemu z 1995 i 2000 roku powstała w oparciu o ankietę przygotowaną przez Krzysztofa Jassema dla czytelników pisma "Brydż".
Podstawy systemu.
Baza systemu to otwarcia ze starszych piątek, silne 1BA, naturalne 1♦ i sztuczna, forsująca odzywka 1♣. Otwarcie 2♣ jest podobne jak w systemie Precision – pokazuje długie trefle i może zawierać starszą czwórkę z siłą słabego otwarcia.
W zależności od wersji, otwarcie 1♦ jest dawane z czwórki lub piątki.
Jedną z podstawowych konwencji jest tzw. "odwrotka", sztuczne pytanie o siłę i układ ręki odpowiadającego, które może paść po otwarciu 1♣ i odpowiedzi 1♥ lub 1♠. "Wspólny Język" używa też innych popularnych konwencji jak Blackwood czy Stayman, a nowoczesne odmiany systemu w strefie środkowej korzystają z wielu rozwiązań zapożyczonych z systemu "Nasz System".
Opis systemu.
Opis systemu Wspólny Język w wersji z roku 2005.
Otwarcie 1♣.
Odpowiedzi 1♥/1♠.
Od 7 PC, kolor przynajmniej czterokartowy
Odpowiedź 1BA.
9–11 PC bez starszych czwórek
Odpowiedź 2BA.
12+ bez starszych czwórek, forsing do dogranej
Odpowiedzi 3♣, 3♦.
Inwit do dogranej na dobrym kolorze (9–11)
Odpowiedzi 3♥, 3♠.
Siedem kart z dwoma starszymi figurami, nic bokiem
Otwarcie 1♦.
12–17 na czwórce. W sile 12–14 możliwy układ: cztery kara i pięć trefli
Odpowiedź 2♣.
Na pięciu treflach, forsuje na jedno okrążenie.
Otwierający licytuje 2♦ z piątką karo, w pełnym zakresie siły. Odzywki 2♥, 2♠, 2BA oznaczają czwórkę karo i przedział 12–14.
Odpowiedź 2♦.
Od 10 PC z czwórką karo
Odpowiedź 3♦.
Blokująca
Odpowiedzi w bez atu.
Standardowe (1BA = 7–10, 2BA = 11–12)
Otwarcia 1♥, 1♠.
12–17 na piątce
Odpowiedź 3♥/3♠.
Blokujące
Odpowiedź 2BA.
Inwit z fitem (co najmniej „blokinwit”)
Forsujące 2BA.
Po powtórzeniu koloru starszego:
Drury (2♣).
Z fitem po otwarciu na trzeciej i czwartej ręce. Powrót na kolor jest najsłabszy.
Skok nowym kolorem po pasie.
Inwit na własnym kolorze sześciokartowym (9–11)
Otwarcie 1BA.
15–17 skład zrównoważony
Stayman 2♣.
Dalsza licytacja jest naturalna. Nowy kolor odpowiadającego na wysokości trzech forsuje, a po pasie inwituje.
Transfery 2♦/2♥.
Nowy kolor na wysokości trzech forsuje do dogranej.
Transfer 2♠.
Na trefle. W kolejnym okrążeniu odpowiadający może wskazać kolor krótkości.
Odpowiedź 2BA.
Naturalna.
Odpowiedź 3♣.
Transfer na kara; słaby lub silny. Otwierający zawsze licytuje 3♦. Z silnym wariantem odpowiadający może wskazać kolor krótkości.
Odpowiedź 3♦.
Naturalne na szóstce karo, inwit do dogranej
Odpowiedzi 3♥/3♠.
Konwencja 5431
Otwarcie 2♣.
Precision: 5 trefli ze starszą czwórką lub 6 trefli (11–15 PC)
Odpowiedź 2♦.
Pytanie o układ;. Odpowiedzi: 2♥ / 2♠ - cztery kiery / cztery piki. 2BA - sześć trefli bez singletona. 3♣ - sześć trefli, singleton, bez starszej czwórki.
Odpowiedzi 2♥ i 2♠.
Nieforsujące przynajmniej na piątce, 9-12 PC (lub mniej z kolorem 6+)
Odpowiedź 2BA.
Układ zrównoważony, brak starszej czwórki, 10-12 PC.
Odpowiedź 3♣ 4♣.
Blokujące - fit 3+
Odpowiedzi 3♦, 3♥, 3♠.
Dobry kolor 5+, 12+ PC, inwit do dogranej
Otwarcie 2♦.
Multi – 6–11 na starszej szóstce
Odpowiedzi 2♥/2♠.
Do koloru (pasuj z kierami/pikami)
Odpowiedź 2BA.
Pytanie
Odpowiedź 3♣.
Forsing na dowolnym kolorze
Odpowiedź 3♦.
Inwit z fitami w obu starszych
Przyjęcie inwitu – podwójnym teksasem: 4♣ = kiery, 4♦ = piki.
Odpowiedź 3♥.
Blok z fitami w obu starszych
Odpowiedź 4♣.
„Pokaż swój kolor teksasem”
Odpowiedź 4♦.
„Zalicytuj swój kolor naturalnie”
Otwarcia 2♥ i 2♠.
"Polskie dwukolorówki" w sile 6–11
Odpowiedź 2♠ po otwarciu 2♥.
„Do koloru”
Odpowiedź 2BA.
Pokaż kolor młodszy
Inne odpowiedzi są naturalne.
Otwarcie 2BA.
6–11 PC na młodszych
Otwarcie 3BA.
Gambling
Otwarcia 4♣ i 4♦.
Naturalne
Konwencje w licytacji jednostronnej.
Przeskok nowym kolorem.
Silny na bardzo dobrym kolorze (aspiracje szlemikowe)
Czwarty kolor.
Po odpowiedzi one-over-one czwarty kolor co najmniej inwituje do dogranej. W dalszej licytacji przed dograną może spasować tylko gracz, który zadał czwarty kolor. Po odpowiedzi two-over-one czwarty kolor forsuje do dogranej.
Trzeci kolor.
Podniesienie trzeciego koloru oznacza czwórkę i brak trzymania w czwartym kolorze. 3BA po trzecim kolorze na wysokości dwóch mówi o czwórce w trzecim kolorze i zatrzymaniu w kolorze nielicytowanym.
Forsujące 2BA.
Po odpowiedzi two−over−one
Konwencja en passant.
W licytacji jednostronnej wskazujemy zatrzymania do bez atu. W licytacji dwustronnej gramy wywiadem bezatutowym.
Strefa szlemowa.
Blackwood wyłączeniowy.
Po uzgodnieniu koloru przeskok nowym kolorem na wysokość pięciu (lub na 4♠ przy uzgodnionych kierach) jest blackwoodem wyłączeniowym – oznacza pytanie o wartości poza asem w kolorze zalicytowanym. Szczebelki odpowiedzi są takie jak po blackwoodzie 1430.
Hoyt.
Pytanie o króle (następny szczebel po odpowiedzi na blackwooda) o ile to nie jest kolor uzgodniony.
5BA.
Atutowa; pytanie o ilość starszych figur (as, król lub dama) w atutach, 6♣ = 0, 6♦ = 1, itd.
Cue bidy.
Pierwszej i drugiej klasy zgłaszane ekonomicznie (po kolei)
Autosplinter.
Nienaturalny skok nowym kolorem uzgadnia własny kolor tylko w przypadku, gdy partner nie licytował naturalnie żadnego koloru.
Sześć w kolor splintera.
Pytanie o renons.
DOPI.
Gdy przeciwnik wchodzi po blackwoodzie kontra = 0, pas = 1, następny kolor = 2 wartości, itd.
Licytacja po interwencji.
Kontra negatywna.
Do 4♦. Kontra negatywna obejmuje poza znaczeniem standardowym forsing na słabej piątce, a po otwarciach 1♥ i 1♠ – inwit do 3BA.
Po otwarciu 2♦, 2♥, 2♠ i wejściu przeciwnika.
Licytacja jest do koloru partnera, kontra jest karna.
Licytacja w obronie.
Wejścia z przeskokiem.
Naturalne blokujące, na re−open konstruktywne
Kontra wywoławcza lub objaśniająca (od 17PC).
Licytacja odpowiadającego jest z bilansu. Po kontrze partnera na 1♣ odpowiedź 1♦ jest negatem, inne odzywki są naturalne i forsujące.
Po sztucznym otwarciu 2♦ (multi lub wilkosz).
Kontra pierwszego broniącego jest wywoławcza do pików. Pas i kontra na 2♥/3♥ w następnym okrążeniu to kontra wywoławcza do kierów.
2♦ - ktr - 2♥ - ktr = punkty, bez krótkości kier
2♦ - ktr - 2♠ - ktr = karna
Kontra drugiego broniącego jest wywoławcza:
2♦ - pas - 2♥/2♠ - ktr = wywoławcza
Cue bid Michaelsa.
Nielimitowany siłą
Przeskok w kolor przeciwnika.
Przeskok w kolor przeciwnika (np. 1♥ – 3♥) oznacza wywiad bezatutowy na pełnym kolorze lub forsing do dogranej z ręką jednokolorową.

</doc>
<doc id="93442" url="https://pl.wikipedia.org/wiki?curid=93442" title="Tępoodwłokowce">
Tępoodwłokowce

Tępoodwłokowce (Amblypygi) - rząd pajęczaków.
Tępoodwłokowce mają długość do 5 cm, zamieszkują strefy tropikalne. Są nocnymi drapieżnikami. 
Systematyka.
Wyróżnia się ponad 130 gatunków zaliczanych do 2 podrzędów tworzących 5 rodzin i 21 rodzajów:

</doc>
<doc id="93443" url="https://pl.wikipedia.org/wiki?curid=93443" title="Gaston Thorn">
Gaston Thorn

Gaston Egmond Thorn (ur. 3 września 1928 w Luksemburgu, zm. 26 sierpnia 2007 tamże) – luksemburski polityk i prawnik, działacz Partii Demokratycznej, parlamentarzysta, minister i wicepremier, od 1974 do 1979 premier Luksemburga, przewodniczący Komisji Europejskiej w latach 1981–1985.
Życiorys.
W czasie II wojny światowej działał w ruchu oporu, przez kilka miesięcy był więziony. Ukończył studia prawnicze, kształcił się na uczelniach w Montpellier, Lozannie i Paryżu, następnie od 1955 praktykował w Luksemburgu. Dołączył do liberalnej Partii Demokratycznej, pełnił funkcję jej przewodniczącego w latach 1962–1969 i ponownie od 1971 do 1980.
Od 1959 wybierany na posła do Izby Deputowanych. Od 1959 do 1969 wchodził w skład Parlamentu Europejskiego. Do PE został wybrany również w pierwszych bezpośrednich wyborach w 1979, składając mandat następnego dnia po rozpoczęciu kadencji.
W latach 1961–1963 był członkiem zarządu miasta w Luksemburgu. W latach 1969–1974 był ministrem spraw zagranicznych i handlu zagranicznego, ministrem służb publicznych oraz ministrem wychowania fizycznego i sportu. W 1974 stanął na czele nowego rządu, którym kierował do 1979. Następnie przez rok pełnił funkcję wicepremiera. Jednocześnie zajmował stanowiska ministra spraw zagranicznych i handlu zagranicznego (1974–1980, od 1979 również kooperacji), ministra wychowania fizycznego i sportu (1974–1977), ministra gospodarki i klasy średniej (1977–1980), ministra sprawiedliwości (1979–1980). Był też przewodniczącym Międzynarodówki Liberalnej (1970–1982).
W 1980 Gaston Thorn został wybrany na przewodniczącego Komisji Europejskiej, zastępując na tym stanowisku Roya Jenkinsa. Stanowisko objął w styczniu 1981 i zajmował do stycznia 1985.
Po odejściu z działalności politycznej był przewodniczącym rady dyrektorów banku Banque internationale à Luxembourg, a także prezesem największej luksemburskiej kompanii mediowej. Działał w Ruchu Europejskim oraz Komisji Trójstronnej.
Jego żoną była dziennikarka Liliane Thorn-Petit, miał syna Alaina.

</doc>
<doc id="93445" url="https://pl.wikipedia.org/wiki?curid=93445" title="Komisja Trójstronna">
Komisja Trójstronna

Komisja Trójstronna (ang. "Trilateral Commission") – prywatna, pozarządowa organizacja założona w 1973 z inicjatywy Davida Rockefellera przez 325 prywatnych osób z Europy, Japonii i Północnej Ameryki, w celu promowania bliższej współpracy między tymi rejonami. Obecnie rozszerza swoją działalność poza trzy pierwotnie zakreślone obszary.
Teorie dotyczące organizacji.
W opinii byłego republikańskiego kandydata na urząd prezydenta USA, senatora Barry’ego Goldwatera (wypowiedź z 1980 roku):
Goldwater w swej książce dodał również:
Organizacja była wielokrotnie krytykowana przez politycznych aktywistów i naukowców z dziedziny politologii.
Komisji wielokrotnie przypisywano chęć zawładnięcia światem.
Za tą hipotezą przemawia to, że większość prezydentów USA po 1973 roku było członkami tej komisji. Zebrania komisji są całkowicie tajne i zamknięte dla prasy.
Opinia publiczna mimo licznych prób, do tej pory nie była w stanie ustalić, co jest dokładnym celem działania tej plutokratycznej grupy.
Wiele nazwisk osób działających w Komisji Trójstronnej powtarza się także na listach równie tajnej i "hermetycznej" tzw. Grupy Bilderberg.
Niektórzy byli i obecni członkowie Komisji.
stan na październik 2010 r.

</doc>
<doc id="93453" url="https://pl.wikipedia.org/wiki?curid=93453" title="Głaszczkochody">
Głaszczkochody

Głaszczkochody (Palpigradi) - rząd pajęczaków obejmujących zwierzęta bardzo małe (do 3 mm długości). Głaszczkochody zamieszkują obszary zwrotnikowe i podzwrotnikowe, kilka gatunków żyje również w Europie, nad Morzem Śródziemnym. Zwierzęta ślepe, ich oskórek jest cienki, oddychają całą powierzchnią ciała. Około 80 gatunków. Na ostatnim segmencie odwłoka biczyk, podobny jak u biczykoodwłokowców. Nazwa rzędu odzwierciedla ich najbardziej charakterystyczną cechę: nogogłaszczki są zbudowane jak odnóża kroczne, nie ma na nich wyrostków do żucia i służą do chodzenia.

</doc>
<doc id="93454" url="https://pl.wikipedia.org/wiki?curid=93454" title="Turek">
Turek

Turek – miasto i gmina w Polsce w województwie wielkopolskim, siedziba powiatu tureckiego oraz gminy wiejskiej Turek. Położony na ziemi sieradzkiej, nad Kanałem Folusz. Był miastem duchownym.
Według danych na 30 czerwca 2022 roku miasto liczyło 24 977 mieszkańców. Miasto stanowi 1,74% powierzchni powiatu.
Turek to drugi co do wielkości ośrodek przemysłowy Konińskiego Zagłębia Węgla Brunatnego. Obecność złóż węgla brunatnego w pobliżu miasta zadecydowała o powstaniu Kopalni Węgla Brunatnego „Adamów” oraz Elektrowni „Adamów”, należącej do Zespołu Elektrowni Pątnów-Adamów-Konin, która w latach działania dostarczała ok. 2% wytwarzanej w Polsce energii elektrycznej oraz energię cieplną dla części miasta. Elektrownia zakończyła swoje funkcjonowanie z dniem 1 stycznia 2018 roku.
Przez Turek przebiegają drogi krajowe nr 72 (Konin – Łódź – Rawa Mazowiecka) i nr 83 (Turek – Sieradz) oraz droga wojewódzka nr 470 (Kalisz – Kościelec).
Położenie.
Turek leży na Wysoczyźnie Tureckiej, która jest częścią Niziny Południowowielkopolskiej.
W pierwszej połowie XII w. osada Turek należała do kasztelanii spycimierskiej, która sto lat później stała się częścią księstwa łęczyckiego. Od drugiej połowy XIII wieku aż do rozbiorów Rzeczypospolitej Turek znajdował się w księstwie, a następnie w województwie sieradzkim.
W wyniku II rozbioru Polski (1793) Turek znalazł się w zaborze pruskim, od 1795 leżał w departamencie kaliskim Prus Południowych. Po utworzeniu Księstwa Warszawskiego (1807) Turek leżał w departamencie kaliskim. Po kongresie wiedeńskim (1815) Turek znalazł się w województwie kaliskim Królestwa Polskiego; w 1837 województwo kaliskie przemianowano na gubernię kaliską, w 1844 włączoną do guberni warszawskiej, utworzoną ponownie w 1867. W 1867 z części powiatu kaliskiego utworzono powiat turecki. Po pierwszej wojnie światowej (1914–1918) i zburzeniu Kalisza (1914) powiat turecki włączono w 1919 do nowo utworzonego województwa łódzkiego. W 1938 powiat turecki włączono do województwa poznańskiego, po II wojnie światowej (1939–1945) ponownie do województwa poznańskiego. W latach 1975–1998 miasto leżało w województwie konińskim. W 1999 ponownie utworzono powiat turecki i włączono do nowo utworzonego województwa wielkopolskiego.
Środowisko naturalne.
Według danych z roku 2005 Turek ma obszar 16,16 km², na co składają się:
Rzeźba terenu i stosunki hydrograficzne.
Miasto położone jest w zapadlisku na Wysoczyźnie Tureckiej.
Przez Turek przepływa rzeka Folusz.
Na potrzeby elektrowni „Adamów” utrzymywany jest względnie stały poziom wód w sztucznym zbiorniku Jeziorsko na Warcie.
Miasto pozyskuje wodę ze studni głębinowych, z racji bogatych źródeł wód podziemnych znajdujących się w okolicy.
Na obrzeżach miasta położony jest duży las mieszany, częściowo należący do miasta, częściowo do prywatnych właścicieli.
Demografia.
Liczba ludności miasta Turek, na przestrzeni czasowej:
Gospodarka.
W granicach miasta znajduje się Turecka Strefa Inwestycyjna o pow. 200 ha uzbrojonych terenów aktywizacji gospodarczej. 26 ha terenów Tureckiej Strefy Inwestycyjnej objętych jest Łódzką Specjalną Strefą Ekonomiczną. Na terenie strefy znajduje się Turecki Inkubator Przedsiębiorczości.
Rozwinięty był przemysł wydobywczy (Kopalnia Węgla Brunatnego Adamów).
W mieście znajduje się 8 dyskontów spożywczych oraz 3 duże markety elektroniczne.
Transport.
Transport kolejowy.
Przez miasto przebiegała linia kolei wąskotorowej, dawniej odbywał się na niej ruch osobowy na trasie Opatówek – Turek – około 56 km. Na terenie miasta istniała stacja osobowo-towarowa Turek oraz przystanek osobowy Turek Aleja 3 Maja. Linia ta należała do Kaliskiej Kolei Dojazdowej. Obecnie jedynym śladem są ruiny dawnej stacji i pozostałości torów na krótkich odcinkach.
Istnieje wstępna koncepcja budowy normalnotorowej linii kolejowej Turek – Konin. Budowa tej linii zapewniłaby kolejowe połączenie miasta z linią kolejową nr 3, która jest fragmentem międzynarodowej linii kolejowej E 20.
Ważniejsze imprezy cykliczne.
SCABB Festival.
SCABB Festival (Skate Contest and Beatbox Battle) – festiwal sztuki ulicznej organizowany przez turkowskie stowarzyszenie „Przystań”. Impreza o charakterze cyklicznym, obejmująca szeroko rozumianą kulturę hip-hopową. Pierwsza edycja odbyła się w sierpniu 2005.
Sztuka Na Ulicy.
Sztuka Na Ulicy to jednodniowy festyn organizowany przez Miejski Dom Kultury na zakończenie sezonu letniego. Podczas tego wydarzenia ulica Kaliska wypełnia się pracami lokalnych artystów, którzy prezentują swoją twórczość uczestnikom festynu. Nadrzędną ideą imprezy jest promocja twórczości lokalnych twórców. W trakcie festynu można podziwiać obrazy, biżuterię, robótki ręczne oraz rzeźby. Jedną z atrakcji są również przygotowywane „na żywo” przez przedstawicieli turkowskiej sztuki ulicznej elementy graffiti. Dla młodszych uczestników zabawy organizowane są zabawy z klaunami oraz innymi animatorami czasu. Na scenie natomiast występują członkowie zespołu tanecznego oraz wokaliści „Studia Piosenki” z MDK Turek.
Festiwal „Mehofferowskie klimaty”.
Festiwal „Mehofferowskie klimaty” to coroczna impreza organizowana w latach 2011–2013. Odbywała się w drugi lub trzeci weekend września. Była to impreza promująca miasto pod hasłem „Turek – miasto w klimacie Mehoffera”. Okolice miejscowego rynku, kościoła NSPJ oraz Parku im. Żerminy Składkowskiej przenosiły się w okres dwudziestolecia międzywojennego. To właśnie w tym czasie w Turku tworzył Józef Mehoffer. Na ulicach podczas festiwalu można było spotkać pucybuta, gazeciarza czy kataryniarza. W 2011 roku „twarzą imprezy” była Hanna Śleszyńska, natomiast w 2012 – Piotr Gąsowski.
Magia Świąt.
Jest to cykl imprez związanych z Bożym Narodzeniem, który co roku wprowadza mieszkańców w świąteczny nastrój. W czasie trwania imprezy można wziąć udział w bożonarodzeniowym kiermaszu, napisać list do Świętego Mikołaja, wspólnie odpalić iluminacje miejskie, a na zakończenie wziąć udział w kolędowaniu z Big Bandem.
Dni Turku i Gminy Turek.
Jest to cykliczna dwudniowa impreza organizowana latem na terenie Ośrodka Sportu i Rekreacji w Turku przy ulicy Armii Krajowej 1. W programie wydarzenia znajdują się koncerty zespołów polskiej sceny muzycznej, warsztaty plastyczne, konkurencje sportowe, wesołe miasteczko i inne atrakcje.
Religia.
W Turku działają dwie parafie rzymskokatolickie: parafia Najświętszego Serca Pana Jezusa oraz parafia św. Barbary. Część miasta podlega parafii MB Fatimskiej w Obrzębinie. Parafie te należą do dekanatu tureckiego, w diecezji włocławskiej.
W mieście znajduje się parafia Kościoła Ewangelicko-Augsburskiego w RP, a także zbór Kościoła Ewangelicznych Chrześcijan oraz Kościół Chrześcijański „Jezus Żyje”.
W Turku mieści się także Sala Królestwa Świadków Jehowy dwóch miejscowych zborów.
Miasta partnerskie.
Lista miast partnerskich Turku:

</doc>
<doc id="93457" url="https://pl.wikipedia.org/wiki?curid=93457" title="Kapturce">
Kapturce

Kapturce (Ricinulei) - rząd pajęczaków obejmujący ślepe zwierzęta zamieszkujące ściółkę i szczeliny skalne w strefie tropikalnej. Cechą charakterystyczną kapturców jest obecność ruchomej płytki zasłaniającej otwór gębowy i szczękoczułki, które są zakończone przydatkami w kształcie szczypiec. Nogogłaszczki kapturców są krótkie. Larwy kapturców mają trzy pary odnóży lokomocyjnych. 
Systematyka.
Wyróżnia się ok. 60 gatunków w jednej rodzinie:

</doc>
<doc id="93460" url="https://pl.wikipedia.org/wiki?curid=93460" title="Rocco Buttiglione">
Rocco Buttiglione

Rocco Buttiglione (ur. 6 czerwca 1948 w Gallipoli) – włoski polityk, nauczyciel akademicki, były minister do spraw europejskich, wieloletni parlamentarzysta.
Życiorys.
Wykształcenie i działalność naukowa.
Studiował prawo w Turynie i Rzymie. Zajął się działalnością naukową, został m.in. profesorem nauk politycznych na Libera Università degli Studi San Pio V w Rzymie. Był także profesorem i p.o. rektora Międzynarodowej Akademii Filozofii w Liechtensteinie. Po powrocie do pracy naukowej został kierownikiem katedry filozofii na Papieskim Uniwersytecie Laterańskim.
Działalność polityczna.
Polityczną działalność rozpoczął w ramach Chrześcijańskiej Demokracji. Po jej upadku w wyniku afer korupcyjnych (tzw. Tangentopoli) znalazł się w gronie założycieli Włoskiej Partii Ludowej. Po słabym wyniku wyborczym PPI w tym samym roku został powołany na sekretarza krajowego tego ugrupowania.
Ludowców opuścił już w 1995, gdy partia nie zaakceptowała jego propozycji wejścia w skład centroprawicowej koalicji z Silviem Berlusconim. Rocco Buttiglione odszedł wówczas z PPI, stając na czele nowego ugrupowania pod nazwą Zjednoczeni Chrześcijańscy Demokraci. W 2002 po zjednoczeniu się CDU z innymi partiami chadeckimi objął honorową funkcję przewodniczącego Unii Chrześcijańskich Demokratów i Centrum, którą pełnił do 2014.
W latach 1994–2006 sprawował mandat posła do Izby Deputowanych XII, XIII i XIV kadencji. W okresie 1999–2001 zasiadał w Parlamencie Europejskim. W 2002 w Monako prowadzono w jego sprawie śledztwo dotyczące możliwego nielegalnego prania pieniędzy na rzecz jego partii. Nie znaleziono jednak dowodów na popełnienie przestępstwa z punktu widzenia prawa tego kraju. Jednocześnie jego doradca, Giampiero Catone, został oskarżony o defraudację pieniędzy z funduszy włoskich i unijnych oraz oszukańcze bankructwo.
W latach 2001–2005 Rocco Buttiglione sprawował urząd ministra do spraw europejskich w drugim rządzie Silvia Berlusconiego. W 2004 został wystawiony przez rząd włoski jako kandydat na członka Komisji Europejskiej. Nowy przewodniczący KE José Manuel Barroso włączył go na listę nominowanych jako swojego zastępcę i komisarza do spraw sprawiedliwości. Kandydatowi wytknięto wówczas publicznie jego konserwatywne poglądy, m.in. dotyczące homoseksualizmu i roli kobiety w rodzinie. Frakcje socjalistów i zielonych przedstawiły zastrzeżenia co do zdolności Rocca Buttiglione do podjęcia działalności politycznej w sferze praw obywatelskich. 11 października 2004 Komitet ds. Wolności Obywatelskich, Sprawiedliwości i Spraw Wewnętrznych Parlamentu Europejskiego głosował w stosunku 27:26 za nieprzyjęciem nominacji. W jego obronie stanęli europejscy politycy katoliccy i przywódcy kościelni, zarzucając PE „ujawnienie prawdziwego oblicza Europy”. Ostatecznie premier Silvio Berlusconi 29 października tegoż roku oświadczył, że Rocco Buttiglione pozostanie ministrem do spraw europejskich w rządzie włoskim, a sam kandydat następnego dnia oficjalnie zrezygnował z ubiegania się o stanowisko w administracji europejskiej. W 2005 przeszedł na urząd ministra kultury, który sprawował do 2006.
W 2006 bez powodzenia ubiegał się o urząd burmistrza Turynu, przegrywając z pełniącym tę funkcję Sergiem Chiamparino. Od 2006 do 2008 wchodził w skład Senatu XV kadencji. W przedterminowych wyborach w 2008 został ponownie wybrany do izby niższej parlamentu na XVI kadencję, a w 2013 uzyskał reelekcję na XVII kadencję.
Odznaczenia i wyróżnienia.
W 2005 otrzymał honorowe obywatelstwo Lublina. W 2005 został odznaczony przez ministra kultury Waldemara Dąbrowskiego Złotym Medalem „Zasłużony Kulturze Gloria Artis”.
W 1994 wyróżniony tytułem doktora honoris causa Katolickiego Uniwersytetu Lubelskiego Jana Pawła II.
Wybrane publikacje.
Na język polski zostały po przetłumaczeniu wydane pozycje "Chrześcijanie a demokracja" (TN KUL, Lublin 1993 ) oraz "Etyka w kryzysie" (TN KUL, Lublin 1994 ).

</doc>
<doc id="93462" url="https://pl.wikipedia.org/wiki?curid=93462" title="Zaleszczotki">
Zaleszczotki

Zaleszczotki (Pseudoscorpiones) – rząd drapieżnych pajęczaków, obejmujący zwierzęta bardzo małe (przeważnie od 2 do 8 mm długości), zamieszkujące przede wszystkim strefy tropikalne, ale spotykane też w innych strefach klimatycznych. 
Zaleszczotki są najbliżej spokrewnione z solfugami, wraz z którymi tworzą klad Apatellata. W zapisie kopalnym zaleszczotki występują od środkowego dewonu, ok. 390 mln lat ("Dracochela gilboa" ze Stanów Zjednoczonych). Przedstawiciele kladu nowoczesnych zaleszczotków (grupy koronowej, nazywanej niekiedy Chelonethi) znani są od ok. 100 mln lat.
Żyją pod kamieniami, w ściółce, w strefie odpływu, w starych ulach oraz w starych księgozbiorach. Wyglądem przypominają skorpiony pozbawione zaodwłoka. Głaszczki zaleszczotków mają złożoną budowę - są dwuczłonowe, zakończone szczypcami. Na ruchomym członie szczypiec występują gruczoły przednie, a na brzegach członu ruchomego i nieruchomego występują grzebieniaste struktury służące do oczyszczania otworu gębowego. Nogogłaszczki są bardzo duże, z ujściem gruczołów jadowych. Odnóża kroczne zaopatrzone w podwójne pazurki i przylgi. Opistosoma jest szersza niż prosoma, złożona z 12 segmentów. Prosoma – jednolita. 
Larwy rozwijają się w błoniastych woreczkach; mają narządy ssące, którymi wysysają płyn odżywczy wydzielany do woreczków przez jajniki. Rząd dość liczny, wyróżnia się około 2500 gatunków (i niemal 50 kopalnych), w tym w Europie około 450, a w Polsce 38. Jednym z najbardziej znanych przedstawicieli jest zaleszczotek książkowy.
Systematyka.
Zaleszczotki dzieli się na 2 podrzędy i 26 rodzin, spośród których 16 znanych jest z materiałów kopalnych:

</doc>
<doc id="93464" url="https://pl.wikipedia.org/wiki?curid=93464" title="Kosarze">
Kosarze

"Kosarze" (Opiliones syn. Phalangida, łabuńce) – stosunkowo liczny (ponad 6 tys. gatunków) rząd pajęczaków, obejmujący zwierzęta od 5-10 mm długości, zamieszkujące przede wszystkim strefy tropikalne, ale występujące również w klimacie umiarkowanym. Kosarze są łatwe do rozpoznania, głównie po prawie idealnie eliptycznym ciele. Ich prosoma ściśle przylega do szerokiej opistosomy, natomiast odnóża kroczne są niezwykle długie (czasem do 16 cm) i cienkie. Szczękoczułki krótkie, nogogłaszczki długie, wyposażone w wyrostki służące do wstępnego rozdrabniania pokarmu. Kosarze są mięsożerne, ale żywią się też (a nawet głównie) martwą materią organiczną. Jaja są składane do ziemi. 
W Polsce występują co najmniej 42 gatunki kosarzy (zob. kosarze Polski). Ich najpospolitszym przedstawicielem jest kosarz zwyczajny.
Tę bardzo zróżnicowaną grupę pajęczaków dzieli się aż na 41 rodzin, podzielonych na 4 podrzędy. Dla przejrzystości systemu klasyfikacyjnego powszechnie używa się również kategorii nadrodziny:

</doc>
<doc id="93467" url="https://pl.wikipedia.org/wiki?curid=93467" title="Miłość platoniczna">
Miłość platoniczna

Miłość platoniczna – miłość wzniosła, wyidealizowana, wolna od seksu i zmysłowości, przyjacielska, bezinteresowna, lojalna i wierna. Stanowi motyw w literaturze i sztuce od czasów renesansu.
Koncepcja "miłości platonicznej" wywodzi się z pism Platona (w szczególności z jego "Uczty"). Współczesne znaczenie ma jednak niewiele wspólnego z pierwowzorem. Język potoczny przejął termin platońskiej (lub, jak się mówi, "platonicznej") miłości w zubożonym, czysto negatywnym znaczeniu wyzbycia się pożądań zmysłowych wobec przedmiotów cielesnych; dla Platona natomiast miłość nadzmysłowa była wprawdzie celem, ale miłość zmysłowa była szczeblem do niej. U Platona miłość była drogą wiodącą ku wyższym formom poznania, od miłości cielesnej, ku poznaniu idei dobra i piękna. W okresie renesansu starano się pogodzić nauki Platona z chrześcijaństwem, które potępiało homoseksualizm, podobnie jak Platon w Prawach. Doprowadziło to do reinterpretacji Platona, początkowo przez włączenie w tę koncepcję również miłości heteroseksualnej, a następnie poprzez wypracowanie pojęcia "miłości platonicznej" jako miłości czysto duchowej.
Odrębnym pojęciem jest miłość romantyczna, mająca charakter gwałtowny i zmysłowy.
Historia pojęcia.
Miłość.
W starożytnej Grecji rozróżniano kilka rodzajów miłości: "eros" był miłością gwałtowną i pożądliwą (to znaczenie jest obecne w słowie „erotyczny“), "storgē" miłością rodziców do dzieci, "philia" – miłością łagodną i przyjacielską (tłumaczoną też jako „przyjaźń“), a "agape" – bezinteresowną życzliwością. Funkcjonowało również wiele koncepcji filozoficznych i opowieści mitologicznych na jej temat. W tym kontekście pojawiły się poświęcone miłości prace Platona. Swoje poglądy na miłość wyłożył on przede wszystkim w "Uczcie" i "Fajdrosie".
"Uczta", podobnie jak inne dialogi Platona, złożona jest z wypowiedzi różnych osób, wśród których centralną postacią jest Sokrates. Na dialog składają się mowy uczestników sympozjonu, mające chwalić Erosa. Kolejni mówcy prezentują odmienne koncepcje miłości. Fajdros i Pauzaniasz w swoich mowach chwalą miłość homoseksualną. Miłość mężczyzny i kobiety jest również możliwa, lecz jest rzeczą rzadką (Fajdros) lub ma charakter niższy, cielesny (Pauzaniasz). Z kolei Eryksimachos rozpatruje miłość z punktu widzenia medycyny i filozofii przyrody, traktując ją jako jeden z elementów wszechświata. Arystofanes prezentuje w swojej mowie przypowieść o pochodzeniu miłości z rozpadu pierwszych istot ludzkich. Istoty te miały dwie twarze i dzieliły się na trzy płcie: męsko-męską, żeńsko-żeńską i męsko-żeńską. Ludzie sprzeciwiali się bogom, a w więc ci, aby ich ukarać, rozdzielili ich ciała na połówki. Miłość jest więc szukaniem swojej drugiej połowy o płci odpowiadającej pierwotnemu połączeniu. Kolejny z mówców, Agaton, wskazuje, że poprzednicy chwalili raczej samą miłość, a nie darzącego nią Erosa. W swojej mowie Agaton wygłasza pochwały pod adresem samego bóstwa.
Kolejny z mówców, Sokrates, najpierw wykazuje błędy w rozumowaniu poprzedników. Następnie zaś przytacza słowa Deotymy, która, jak się uważa, wyraża stanowisko samego Platona. W mowie tej miłość ma charakter stopniowalny, od najniższej, cielesnej, aż do poznania piękna i dobra. Miłością najniższą jest miłość zmysłowa mężczyzny do kobiety. Na wyższym poziomie miłość cielesna między mężczyznami. Ponad miłością cielesną jest miłość duchowa. Duchowa miłość między ludźmi jest jednak tylko etapem na drodze ku najwyższemu poziomowi miłości: miłości do wiecznych idei piękna i dobra.
Koncepcja miłości jako wzniosłego uczucia do wiecznych idei, przekraczającego cielesność, stała się niezwykle wpływowa. Była również tym elementem doktryny Platona, który był w późniejszych wiekach chętnie łączony z filozofią chrześcijańską.
Rozwój koncepcji.
W późnej starożytności platońska koncepcja miłości była rozwijana przez neoplatoników: Plotyna, Proklosa. Wpłynęła także na niektórych pisarzy patrystycznych. U św. Augustyna kolejnymi, coraz wyższymi formami miłości są miłość erotyczna, miłość bliźniego i miłość do Boga. W pismach Ojców Kościoła z doktryny Platona pozostało już niewiele i stapia się ona z chrześcijaństwem.
Średniowiecznym filozofom Platon był bezpośrednio nieznany. Ponowne odkrycie pism Platona w późnym średniowieczu, a także zainteresowanie starożytnymi tekstami w renesansie ożywiły kontrowersję na temat możliwości pogodzenia myśli Platona z chrześcijaństwem.
Renesansowe spory.
Odnowienie zainteresowania antykiem pod koniec średniowiecza, a także ponowna recepcja pism Platona na Zachodzie zwróciły uwagę filozofów na jego koncepcję miłości. Wyraźne wpływy platońskie są zauważane w "Sonetach do Laury" Petrarki. Do powstania koncepcji "miłości platonicznej" najwięcej przyczynił się jednak renesansowy humanista Marsilio Ficino.
Jawna pochwała homoseksualizmu u Platona i istotna rola jaką odgrywał on w jego koncepcji miłości były istotną przeszkodą w renesansowej recepcji platonizmu. Rozważania na temat miłości u Platona były bardzo ważne dla Marsilio Ficina, a co za tym idzie stanowiły istotny temat dyskusji w kierowanej przez niego Akademii Florenckiej. Innymi filozofami, którzy rozważali ten temat byli Bessarion i Pietro Bembo czy żydowski filozof Jehuda Abrabanel.
Również tutaj miłość ma charakter duchowy i łączy się z elementami religijnymi.
Upowszechnienie.
W późniejszym okresie platonizm pogodzony z chrześcijaństwem uległ upowszechnieniu. Interpretacja Ficina została przyjęta m.in. przez platoników z Cambridge w XVII w. Schaftesbury, inspirując się platonikami z Cambridge, rozwinął swoją koncepcję miłości jako dążenia do piękna. Miłość platoniczna uległa w ten sposób zeświecczeniu i zaczęła oznaczać miłość wzniosłą, nakierowaną na wyższe wartości i nie mającą charakteru cielesnego.
Miłość platoniczna w literaturze.
Obok dzieł Petrarki i Castiglioniego miłość platońska stanowiła ważny motyw literacki w dziełach wielu twórców. Motyw platonicznej miłości jako miłości czystej, wzniosłej i niezmysłowej można odnaleźć m.in. u takich twórców jak: Maurice Scève (np. "Delia, przedmiot najwyższej cnoty"), Honoré d’Urfé, Madeleine de Scudéry, François Fénelon, Małgorzata z Nawarry, autorzy z kręgu Plejady, William Davenant czy Friedrich Hölderlin.

</doc>
<doc id="93469" url="https://pl.wikipedia.org/wiki?curid=93469" title="Piekło">
Piekło

Piekło – w eschatologiach religii uznających życie pozagrobowe – miejsce przebywania lub stan dusz zmarłych potępionych za grzechy lub winy wobec bogów popełnione na Ziemi.
Wyobrażenie piekła w różnych systemach religijnych.
Religie pierwotne i starożytne.
Według wielu religii pierwotnych i starożytnych, jak np. religia starożytnej Grecji zaświaty znajdowały się przeważnie pod ziemią – kraina Hadesa, a wyobrażenia doznawanych w nich kar były kształtowane na wzór doczesnych cierpień człowieka (głód, pragnienie, tortury, ból, płacz, niewola, strach etc.). Pod ziemią mieściła się także siedziba złych duchów.
Judaizm.
Według judaizmu, obok podziemnego miejsca do przebywania wszystkich zmarłych ("szeol"), istnieje miejsce kary dla potępionych ("Gehenna").
Chrześcijaństwo.
Według chrześcijaństwa głównego nurtu (katolicyzm, prawosławie i protestantyzm) piekło jest stanem potępionych aniołów i zmarłych ludzi, na zawsze pozbawionych daru oglądania Boga ("poena damni"), dręczonych cierpieniami fizycznymi ("poena sensus"), czyli męka ognia, na temat której Kościół nie wypowiadał się oficjalnie. Przez długie lata rozpowszechnione było, zarówno wśród katolików, jak i protestantów, dosłowne rozumienie ognia piekielnego jako powodującego cierpienia fizyczne. Przeciwne poglądy przedstawiało jedynie kilku Ojców Kościoła jak Orygenes czy Ambroży z Mediolanu. W okresie nowożytnym o metaforycznym znaczeniu ognia piekielnego w Kościele katolickim przekonany był Ambrosius Catharinus (zm. w 1553), a w protestantyzmie m.in. Jan Kalwin ("Institutio religionis christianae" III,25,12).
Niektóre wyznania chrześcijańskie przyjmują również anihilacjonizm, w formie unicestwienia bezbożnych w jeziorze ognia (np. adwentyści dnia siódmego) lub całkowicie odrzucają koncepcję piekła jako miejsca ognistych mąk (np. Świadkowie Jehowy, którzy uważają je nie za miejsce mąk, a za wspólny grób ludzkości).
Adwentyzm.
Według adwentystów Bóg byłby gorszy od Nerona, Hitlera i Stalina, gdyby skazywał ludzi na wieczne męczarnie. Szatan, propagując koncept wiecznego piekła, oskarża w ten sposób Boga o niezwykłe okrucieństwo. Ostatecznie szatan i jego aniołowie spłoną w jeziorze ognia, które nie będzie dosłownie trwać wiecznie, ale będzie wieczne w skutkach.
Wyobrażenie piekła w Biblii.
Stary Testament
Nowy Testament
Islam.
Według islamu piekło to miejsce, w którym ogień trawi skórę, po spaleniu odradzającą się na nowo. Niewierzący pozostaną w nim na wieki, wierzący, którzy do niego trafią za grzechy mają zawsze, prędzej czy później szansę na raj.
Buddyzm.
Według buddyzmu ogólna nazwa dla piekła to naraka. Naraka zawiera 16 piekieł (w tym 8 gorących i 8 zimnych), a chociaż okres przebywania w nich może być niezmiernie długi, to jednak jest ograniczony. Nauki o piekłach są interpretowane dosłownie, bądź jako symboliczne przedstawienie różnych stanów umysłu.
Spirytyzm.
Według teorii spirytyzmu, bazującej na przekazach duchów wyższych, zebranej w dziełach Allana Kardeca (zwłaszcza w dziele "Niebo i piekło według spirytyzmu"), piekło nie istnieje; dobry i sprawiedliwy Bóg nie mógłby skazywać żadnego ze swoich dzieci na wieczne męki; w spirytyzmie przyjmuje się, że dusze wciąż się doskonalą poprzez kolejne wcielenia i każda z nich otrzymuje zawsze szansę na poprawę.
Wizje piekła w sztuce.
W malarstwie wizerunki piekła z dużą ekspresją przedstawiał m.in. Hieronim Bosch i Hans Memling.
Najbardziej znany literacki obraz piekła zawiera "Boska Komedia" Dantego. Piekło jako abstrakcyjne miejsce, gdzie człowiek może trafić w już życiu doczesnym, stało się głównym tematem "Sezonu w piekle" Arthura Rimbauda. Opisem rzekomego pobytu w piekle jest książka protestanta Billa Wiese pt. "23 minuty w piekle".
W muzyce jednym z bardziej znanych tytułów jest "Orfeusz w piekle" Offenbacha, jednak piekło offenbachowskie znacznie odbiega od standardowych jego wyobrażeń. W operetce jest to siedziba bogów utożsamianych zresztą z paryskim establishmentem z czasów kompozytora.
Piekło (i jego mieszkańcy) są częstym tematem przysłów.

</doc>
<doc id="93470" url="https://pl.wikipedia.org/wiki?curid=93470" title="Seleukos">
Seleukos

Władcy z dynastii Seleucydów, rządzący państwem leżącym na terenach Bliskiego i Środkowego Wschodu w trzech ostatnich stuleciach p.n.e.:
Astronom z Mezopotamii działający w II w. p.n.e.:
oraz

</doc>
<doc id="93471" url="https://pl.wikipedia.org/wiki?curid=93471" title="Historia grecka (utwór)">
Historia grecka (utwór)

Historia grecka (gr. Ελληνικά, 'Ellïnika, ang. Hellenica) – dzieło historyczne napisane przez Ksenofonta będące w zamierzeniu autora kontynuacją dzieła Tukidydesa pt. "Wojna peloponeska".
Księgi I i II stanowią kontynuację niedokończonej "Wojny peloponeskiej", opisują lata 411–362 p.n.e. W tej części utrzymany jest układ podobnie jak u Tukidydesa według lat wojny. W dalszych księgach wydarzenia opisywane są nie chronologicznie, ale zamkniętymi ciągami, tak by przedstawić całość wydarzeń na danym terenie lub przebieg danego konfliktu.
Słabość dzieła Ksenofonta to przede wszystkim brak krytycyzmu do relacji osób trzecich, zła selekcja faktów, która prowadzi do omijania wydarzeń istotnych na rzecz wydarzeń marginalnych. Jako sympatyk Sparty przedstawiał jej politykę stronniczo. Pozytywnie natomiast należy ocenić jego opisy bitew oraz charakterystyki postaci.

</doc>
<doc id="93473" url="https://pl.wikipedia.org/wiki?curid=93473" title="Jacques Lacan">
Jacques Lacan

Jacques-Marie-Émile Lacan (ur. 13 kwietnia 1901 w Paryżu, zm. 9 września 1981 tamże) – psychiatra i psychoanalityk francuski, twórca i reformator francuskiej szkoły psychoanalizy.
Życiorys.
Od 1907 r. pobierał naukę w katolickim Collège Stanislas. W 1919 roku rozpoczął studia na wydziale medycyny. W latach 1927–1933 odbywał praktyki lekarskie. W roku 1929 związał się z Olesią Sienkiewicz.
W latach 1932–1938 przechodził psychoanalizę u Rudolpha Loewensteina. W 1932 r. obronił pracę doktorską "De la psychose paranoïaque dans les rapports avec la personnalité". Zaczął prowadzić praktykę psychoanalityczną.
W 1934 r. poślubił Marie-Louise Blondin. Z tego związku urodzili się: córka Caroline, syn Thibault i druga córka Sibylle. W 1938 r. zawarł bliską znajomość z Sylvią Bataille (żoną Georges’a Bataille’a). Z tego związku urodziła się w 1941 r. córka Judith. W 1948 r. zmarła matka Jacquesa Lacana.
W 1951 r. Lacan rozpoczął trwające 29 lat nauczanie pod hasłem powrotu do Freuda: prowadził prywatnie seminarium poświęcone przypadkowi Dory. W późniejszych latach prowadził seminaria na temat Człowieka od wilków (1951–1952) oraz Człowieka od szczurów (1952–1953). W 1953 nastąpił kryzys w SPP ("Société psychanalitique de Paris"). 16 czerwca Lacan wraz z Danielem Lagache, Françoise Dolto, Juliette Favez-Boutonniez i Blanche Reverchon-Jouve założyli konkurencyjne "Société Française de Psychanalyse" (SFP). Na kongresie w Rzymie Lacan wygłosił referat "Funkcja i pole mówienia i mowy w psychoanalizie", znany również jako "Raport rzymski", dziś uważany za manifest nowego kierunku psychoanalizy. W tekście tym Lacan dokonał gruntownej krytyki wielu podstawowych zasad, na których wspierał się gmach współczesnej mu psychoanalizy. Kwestionował nie tylko elementy teorii analitycznej, ale również proponował uchylenie odwiecznych zasad techniki psychoanalitycznej. W konsekwencji doszło do podziału społeczności francuskich psychoanalityków i utworzenia nowej szkoły. W tym samym roku zawarł kolejny związek małżeński – poślubił Sylvię Bataille.
W kolejnych latach prowadził seminaria dotyczące teorii i praktyki psychoanalizy. W 1960 r. umarł jego ojciec. W 1964 r. założył "Ecole freudienne de Paris" (EFP). W 1966 r. Judith Lacan wyszła za Jacques-Alaina Millera, jednego ze słuchaczy Lacana. W 1980 r. rozwiązał "Ecole freudienne de Paris" oraz założył nową szkołę: "L’Ecole de la Cause Freudienne". Lacan umarł 8 września 1981 roku. Testamentowym wydawcą seminariów Lacana został Jacques-Alain Miller.
Dzieło.
Rozwój myśli Lacana przebiegał etapami. Potrafił zastosować najcenniejsze zdobycze nauk humanistycznych, głównie językoznawstwa i antropologii strukturalnej, oraz posłużyć się osiągnięciami dyscyplin formalnych, np. topologii. Zasadnicze było również dla Lacana odniesienie do myśli filozoficznej. Jego naczelna intencja, zarówno w praktyce, jak i teorii, sprowadzała się do podkreślenia znaczenia jedynego możliwego medium, jakim posługuje się psychoanaliza: znaczenia mowy. Lacan zauważył, że proces analityczny z konieczności zapośredniczony jest w wymiarze symbolicznym, który strukturalizuje nie tylko proces analizy, ale i sam jej podmiot.
Wywody Lacana, czerpiące z terminologii matematycznej i odwołujące się np. do topologii, zostały skrytykowane jako pozbawione sensu w książce Sokala i Bricmonta Modne bzdury. Przykład:
Kontynuatorzy.
Ruch lacanowski przeżył liczne konflikty po śmierci Lacana. Z rozwiązanej Ecole Freudienne de Paris wyłoniły się z czasem – drogą rozłamów – trzy silne środowiska psychoanalityczne skoncentrowane wokół trzech wybitnych spadkobierców Lacana.
Międzynarodowe Stowarzyszenie Lacanowskie (Association Lacanienne Internationale) utworzone przez Charlesa Melmana, dawnego kierownika naukowego szkoły samego Lacana, cytowanej EFP. Wskutek konfliktu z Jacques-Alainem Millerem – który był w tym czasie jego analizantem – odnośnie do kierowania nowo powstałą Ecole de la Cause Freudienne, Melman zdecydował się na stworzenie na początku lat osiemdziesiątych XX w. własnego stowarzyszenia. ALI nie jest reprezentowane w Polsce.
W ramach nowego konfliktu w ramach Ecole de la Cause Freudienne, zasadzającego się na braku porozumienia między Colette Soler a Jacques-Alainem Millerem odnośnie do kwestii kształcenia, Colette Soler odchodzi na koniec lat dziewięćdziesiątych z ECF i tworzy Szkołę Psychoanalizy Forum Pola Lacanowskiego (Ecole de Psychanalyse des Forums du Champs lacanien). Forum ma swoich przedstawicieli w Polsce działające pod nazwą Forum Polskie Psychoanalizy Lacanowskiej. Nauczanie Jacques-Alaina Millera jest dzisiaj osią prac Ecole de la Cause Freudienne i powstałego na jej podstawie Międzynarodowego Stowarzyszenia Psychoanalizy (Association Mondiale de Psychanalyse).
W Polsce istnieją dwa koła: Koło Warszawskie Psychoanalizy i Krakowskie Koło Psychoanalizy, działające na polu New Lacanian School. NLS zrzesza środowiska psychoanalityczne, głównie europejskie; należy do Association Mondiale de Psychanalyse (AMP).
Trudno określić dokładnie, jaka jest relacji tych trzech środowisk do samego nauczania Lacana. Pewne jest to, że dzieło Lacana, ze względu na wieloznaczność na poziomie sensu jego pism i pojęć w nich zawartych, wielości transkrypcji seminariów, jest bardzo podatne względem możliwości różnych jego interpretacji. W ten oto sposób każde z wymienionych środowisk wypracowało własną interpretację Lacana i własny styl "pracy z Lacanem". Ten fakt jest powodem zasadniczej heterogeniczności ruchu lacanowskiego.
Na myśli Lacana opierają również swą twórczość m.in. współcześni filozofowie: słoweński Slavoj Žižek czy francuski Alain Badiou. Inspirowała ona również tych, którzy wspominają go z ostrożnością, jak Foucault czy Derrida.

</doc>
<doc id="93474" url="https://pl.wikipedia.org/wiki?curid=93474" title="Radio Zet">
Radio Zet

Radio Zet (nazwa stylizowana Radio ZET) – polska komercyjna stacja radiowa, należąca do holdingu Eurozet, założona 28 września 1990.
Historia.
Od 2 do 8 maja 1990 roku w Warszawie nadawano okazjonalnie sygnał polskiej wersji Radio France Internationale (RFI), nadającej normalnie na falach krótkich. Ostatniego dnia emisji zapowiedziano, że 8 maja RFI podpisało umowę z wydawcą Gazety Wyborczej odnośnie wspólnego przedsięwzięcia radiowego i otworzenia nowej stacji radiowej. Nowe radio powstało dzięki poparciu Adama Michnika, pomocy finansowej francuskiej organizacji Euro Libre oraz pomocy technicznej RFI – które użyczyło sprzęt nadawczy i studyjny na początkowy okres działalności.
Radio Zet rozpoczęło nadawanie pod nazwą „Radio Gazeta” 28 września 1990 roku. W chwili uruchomienia emisji było drugą stacją prywatną w Warszawie (po Radiu S) i pierwszą komercyjną. Pomysłodawcą, założycielem i pierwszym prezesem Radia Zet był Andrzej Woyciechowski. Współzałożycielami byli Leszek Stafiej, wiceprezes rozgłośni i Janusz Weiss. Pierwszy w historii program poprowadził Rafał Korsak, a pierwszą w historii piosenką zagraną w rozgłośni była „Wuthering Heights” Kate Bush.
Wśród pierwszych współpracowników Radia znaleźli się także Maria Wiernikowska, Barbara Włodarczyk, Małgorzata Moszczeńska, Marzena Chełminiak, Agata Niewiarowska, Dorota Jovanka Ćirlić i Jagna Skoczylas oraz Krzysztof Skowroński i Piotr Krzyżanowski (Studio Zet i Dział Reklamy).
Nadajnik umieszczony na ostatnim piętrze Hotelu Marriott nadawał w nocy audycje RFI po francusku – w ciągu dnia w programie znajdowały się również serwisy i reklamy w językach obcych. W pierwszych dniach emisji poradą techniczną służył radiu inżynier Leszek Michniewicz, wówczas pracownik Trójki. Wkrótce techniczną obsługę przejęli Michał Silski i Andrzej Kijanowski.
Kompozytorem pierwszego sygnału dźwiękowego „Radio Gazeta” był Andrzej Staszyński. Natomiast autorem pierwszego logotypu Radia Zet z lat 1990–2000 był student warszawskiej ASP, Leszek Wilk, zwycięzca otwartego konkursu na znak graficzny radia.
W pierwszych tygodniach działalności rozgłośni można było usłyszeć hasło i sygnał (identyfikator) dźwiękowy „Radio Gazeta”. W okresie kampanii wyborczej 1990, w celu zachowania niezależności politycznej, założyciele rozgłośni postanowili zmienić jej nazwę na Radio Zet (celowo zachowując akcentowaną sylabę nazwy pierwotnej).
Początkowo głównym udziałowcem (90%) Spółki Radio Gazeta była spółka Agora. Następnie Agora zachowała 10% udziałów, a pozostałe 90% udziałów rozdzielono wśród współzałożycieli. Niebawem większość udziałów rozgłośni przejęła nowa spółka Andrzeja Woyciechowskiego powiązana z francuskim koncernem medialnym Lagardère, właścicielem m.in. francuskiej stacji Europe 1.
Początkowo stacja wynajmowała pomieszczenia w ówczesnej siedzibie Polskiego Towarzystwa Ekonomicznego przy Nowy Świat 49 w Warszawie. Wiosną 1992 roku przeprowadziła się i zajęła dwa piętra budynku przy Pięknej 66a. Od połowy 2001 radio mieści się w biurowcu przy ulicy Żurawiej 8. Pierwszą częstotliwością Radia Zet była 67 MHz w paśmie UKF.
Na początku 1994 roku Radio Zet i RMF FM otrzymały koncesje ogólnopolskie. Stacja z Krakowa rozpoczęła emisję ogólnopolską jako pierwsza, co rozpoczęło rywalizację między nadawcami. Również w 1994 roku Andrzej Woyciechowski toczył spór z I Programem Polskiego Radia w sprawie do transmisji zimowych igrzysk olimpijskich w Lillehammer.
W sierpniu 2002 stacja zorganizowała zbiórkę pieniędzy na pomoc szkole podstawowej w czeskiej Pradze, zniszczonej przez powódź. Pomoc polegała na wysłaniu SMS-a pod wskazany numer, kosztujący pięć złotych netto. Ostatecznie zebrano 925 tysięcy złotych.
Od 2009 roku stacja udostępnia kanały muzyczne dostępne na swojej stronie internetowej, którą następnie wielokrotnie rozwijała.
Na początku 2018 roku holding Lagardère wystawił na sprzedaż grupę Eurozet, właściciela między innymi Radia Zet. Nabywcą w kwietniu 2018 stała się grupa Czech Media Invest, jednakże już w październiku 2018 roku stację wystawiono ponownie na sprzedaż. Wśród chętnych do kupna byli Agora, PMPG Polskie Media, Fratria, ZPR Media i Zbigniew Jakubas. 20 lutego 2019 roku w komunikacie giełdowym spółka Agora SA (która była już właścicielem stacji w latach 90.) poinformowała o zawarciu umowy sprzedaży udziałów Eurozet sp. z o.o. i umowy wspólników Eurozet przez Czech Media Invest spółkom SFS Ventures, jako kupującej 60% udziałów i Agora SA jako kupującej 40% udziałów spółki.
W październiku 2019 roku Radio ZET uruchomiło nową wersję playera internetowego umożliwiającego słuchanie radia na żywo oraz powtórki wybranych programów.
11 maja 2020 wprowadzono nową oprawę muzyczną stacji oraz niektórych programów, w tym serwisów informacyjnych.
Słuchalność.
Według badania Radio Track (wykonane przez Millward Brown SMG/KRC) udział Radia Zet pod względem słuchania w okresie od grudnia 2022 do lutego 2023 w grupie wiekowej 15–75 lat wyniósł 13,6 proc., co dało tej stacji pozycję wicelidera rynku radiowego w Polsce (za RMF FM).
Słuchalność w miastach Polski.
Szczecin: 9,9% (3. miejsce w okresie lipiec 2022-grudzień 2022),
Wrocław: 7,5% (4. miejsce w okresie sierpień 2022-styczeń 2023),
Katowice: 6,0% (4. miejsce w okresie sierpień 2022-styczeń 2023),
Częstochowa: 8,9% (3. miejsce w okresie sierpień 2022-styczeń 2023),
Kraków: 6,9% (3. miejsce w okresie sierpień 2022-styczeń 2023),
Rzeszów: 18,3% (wicelider w okresie lipiec 2022-grudzień 2022),
Lublin: 10,7% (wicelider w okresie sierpień 2022-styczeń 2023),
Białystok: 12,5% (wicelider w okresie sierpień 2022-styczeń 2023),
Olsztyn: 8,0% (5. miejsce w okresie lipiec 2022-grudzień 2022),
Gdańsk: 11,5% (wicelider w okresie sierpień 2022-styczeń 2023),
Bydgoszcz: 12,3% (wicelider w okresie sierpień 2022-styczeń 2023),
Toruń: 7,6% (6. miejsce w okresie lipiec 2022-grudzień 2022),
Poznań: 6,7% (6. miejsce w okresie sierpień 2022-styczeń 2023),
Łódź: 12,1% (wicelider w okresie sierpień 2022-styczeń 2023),
Kielce: 7,4% (5. miejsce w okresie sierpień 2022-styczeń 2023),
Radom: 10,5% (3. miejsce w okresie lipiec 2022-grudzień 2022),
Warszawa: 12,7% (3. miejsce w okresie sierpień 2022-styczeń 2023).
Nagroda im. Andrzeja Woyciechowskiego.
Nagroda stacji przyznawana od 2005 r., ustanowiona ku pamięci pierwszego redaktora naczelnego oraz założyciela Radia Zet. Wręczana corocznie jesienią.
W 2010 r. prócz nagrody dziennikarskiej przyznano dodatkową – Specjalną Nagrodę Radia Zet „Dziennikarz Dwudziestolecia”.
Fundacja Radia Zet.
Fundacja Radia Zet to istniejąca od 1999 roku jedyna radiowa organizacja charytatywna. Fundacja ta pomaga osobom chorym i niepełnosprawnym.
Plebiscyty Radia Zet.
Co roku Radio Zet organizuje plebiscyty takie, jak Przebój lata Radia Zet (pod koniec wakacji), Sylwestrowy przebój roku Radia Zet (w ostatni dzień grudnia).
Lokalizacje stacji nadawczych.
"Opracowano na podstawie materiału źródłowego"

</doc>
<doc id="93477" url="https://pl.wikipedia.org/wiki?curid=93477" title="Owczarek szetlandzki">
Owczarek szetlandzki

Owczarek szetlandzki – jedna z ras psów należąca do psów pasterskich i zaganiających, zaklasyfikowana do sekcji psy pasterskie (owczarskie). Podlega próbom pracy. Typ wilkowaty.
Rys historyczny.
Owczarek szetlandzki pochodzi ze Szkocji. Rasa uznana w 1919 roku; wszystkie zabiegi hodowlane zmierzały do upodobnienia jej do owczarka szkockiego długowłosego ("collie"). W pierwszej wersji wzorca FCI zapisano nawet, że sheltie wygląda jak mały owczarek szkocki, ale usunięto ten fragment, ze względu na protesty klubu rasy colie.
Rys historyczny szerzej.
Pochodzenie tych małych piesków, wyglądem przypominających owczarka collie rough w miniaturze, jest pełne niejasności. Do 1469 roku Wyspy Szetlandzkie należały do Norwegii. To właśnie z Norwegii wraz z wikingami na wyspy przybyły małe pieski, które towarzyszyły żeglarzom. Było to około 700-800 roku n.e.
Klimat wysp był dość surowy, nie sprzyjał wegetacji roślin. Zwierzęta trzymane na farmach były niewielkich rozmiarów. Małe psy były faworyzowane, ponieważ mało jadły i zajmowały niewiele miejsca. Pierwsze szetlandy nazywano psami Toonie lub Peerie (w języku staro-norweskim “piri” oznacza po prostu “mały”). Początkowo były one wykorzystywane jako psy zagrodowe. Pieski te miały bowiem wysokość około 30 cm w kłębie i nie jest możliwe, aby pracowały przy zaganianiu owiec na wrzosowiskach porośniętych roślinnością o wysokości 23-45 cm. Wyspiarze mniej przywiązywali uwagę do wyglądu, więcej zaś liczyła się przydatność psów do pracy, żywotność oraz niewielki wzrost. Dlatego też, aby uzyskać pożądane cechy krzyżowano je z różnymi psami. Udział w powstaniu rasy miał king charles spaniel (po nim obecny sheltie ma niekiedy brązowe plamki na łapach), pies yakki z Islandii (po nim prawdopodobnie zostało podpalanie na kufie), a także miniaturowe szpice, m.in. pomeranian (czasem ujawnia się to przez małe, stojące uszka, jabłkowatą czaszkę i okrągłe oczy – wszystkie te cechy obecnie są wadami). Ostateczny wygląd uzyskano poprzez krzyżówką z owczarkami collie rough. Przybyły one na wyspy około 1840-1850 roku. Wyspiarze zaczęli powiększać pastwiska i potrzebne były psy do pilnowania i zaganiania owiec na dużych obszarach. Ponieważ collie nie wytrzymywały trudnych warunków panujących na wyspach, mniejsze okazy tych psów zaczęto krzyżować z ówczesnymi szetlandami, aby nadać im cechy psów pasterskich. Później utrzymanie podobieństwa do collie ze względu na ich atrakcyjny wygląd oraz psychikę, było głównym celem miłośników owczarka szetlandzkiego. Ich niewątpliwa uroda oraz cechy psychiczne spowodowały, że około 1905 roku owczarki te pojawiły się w głębi Szkocji. Tu w 1908 roku założono Shetland Collie Club. Do 1914 roku nazywano je shetland collie. Hodowcy collie ostro protestowali jednak przeciw używaniu tej nazwy, dlatego w maju 1914 roku zmieniono nazwę klubu na English Shetland Sheepdog Club (ESSC). Popularność rasy szybko rosła i w latach 50. i 60. XX wieku w angielskim Kennel Clubie zarejestrowano ją jako jedną z siedmiu najpopularniejszych.
Reasumując można przyjąć, że owczarek szetlandzki jakiego znamy dzisiaj, jest psem pasterskim. Wywodzi się z Norwegii i Wysp Szetlandzkich, ale generalnie jego rozwój nastąpił w Szkocji, skąd powędrował w głąb Anglii, po czym zaczął podbijać świat. Jest podobny do długowłosego collie w miniaturze, choć jest wiele cech różniących te rasy od siebie.
Użytkowość.
Jest psem pracującym przy zaganianiu i pilnowaniu stad. Hodowany także jako pies do towarzystwa. Sprawdza się także jako pies stróżujący.
Zachowanie i charakter.
Jest wesoły, żywy, energiczny i skory do zabaw. Jest nieufny wobec obcych, oddany wobec właściciela, przy pracy współpracuje z nim. Sprawdza się w szkoleniach i psich sportach. Chętnie i szybko się uczy. Lubi dzieci. Niezwykle inteligentny, sprytny, przywiązujący się, radosny, o dość znacznym temperamencie. Szczególnie towarzyska rasa.
Wygląd.
Głowa.
Delikatna, o płynnych liniach i klinowatym kształcie, dumnie noszona. Stop nieznaczny, kufa i czaszka jednakowej długości. Wargi suche, przylegające, zgryz nożycowy.
Oczy.
Migdałowate, położone skośnie. Zasadniczo ciemne, jednak u psów mających sierść niebieską marmurkową (blue merle) oko może być jedno- lub dwustronnie błękitno nakrapiane lub całkiem błękitne.
Nos.
Czarny.
Uszy.
Małe, trójkątne, osadzone wysoko, na końcówkach załamane.
Sylwetka.
Zwarta, niemal kwadratowa, nie może jednak sprawiać wrażenia ciężkiej. Dobre muskulatura i kościec. Ruchy owczarka szetlandzkiego powinny być eleganckie, lekkie, płynne i szybkie.
Kończyny.
Proste, mocne, ich długość powinna być proporcjonalna względem reszty ciała. Łapy zwarte i sprężyste.
Ogon.
Nisko osadzony, długi, gęsto owłosiony.
Zdrowie i pielęgnacja.
Nie jest to szczególnie chorowita rasa. Do najbardziej typowych dla niej dolegliwości zalicza się dysplazję stawów biodrowych i łokciowych, choroby oczu (katarakta, postępujący zanik siatkówki, małoocze, anomalia oczu collie), a także skóry i wątroby. Owczarki szetlandzkie umaszczone marmurkowo powinny być badane pod kątem głuchoty. Przeciętna długość życia: 12 do 15 lat.
Podstawą pielęgnacji sierści jest regularne szczotkowanie, przy większym zabrudzeniu sierści można zastosować kąpiel lub użyć suchego szamponu. Podszerstek linieje dwa razy w roku: wiosną i jesienią.

</doc>
<doc id="93478" url="https://pl.wikipedia.org/wiki?curid=93478" title="Hucisko (powiat lubliniecki)">
Hucisko (powiat lubliniecki)

Hucisko (niem. "Althütten") - wieś sołecka w Polsce położona w województwie śląskim, w powiecie lublinieckim, we południowo-wschodniej części gminy Boronów.
W latach 1975–1998 miejscowość administracyjnie należała do województwa częstochowskiego.
Nazwa.
Nazwa miejscowości związana jest z wytopem szkła, jaki miał miejsce na jej terenie najprawdopodobniej w XVII - XVIII wieku. Wcześniej w XVIII wieku miejscowość nosiła nazwę "Stare Huty Szkła" ("Alte Glashütten"), następnie w XIX wieku "Althütten", 
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Stare Huty" oraz nazwą niemiecką "Althütten". Miejscowość nosiła także nazwę: "Szklarnia", a od 1922 nosi obecną nazwę "Hucisko". 
Zabytki.
Na terenie miejscowości znajduje się murowana kapliczka z 1925 roku oraz pozostałości po zabudowaniach z II połowy XIX wieku.

</doc>
<doc id="93479" url="https://pl.wikipedia.org/wiki?curid=93479" title="Powiat lubliniecki">
Powiat lubliniecki

Powiat lubliniecki – powiat w Polsce w województwie śląskim, utworzony w 1999 roku w ramach reformy administracyjnej. Jego siedzibą jest miasto Lubliniec.
W skład powiatu wchodzą:
Według danych z 31 grudnia 2019 roku powiat zamieszkiwało 76 451 osób. Natomiast według danych z 30 czerwca 2020 roku powiat zamieszkiwało 76 326 osób.
Położenie geograficzne.
Powiat lubliniecki położony jest w dorzeczach górnej Liswarty i górnej Małej Panwi. Jego terytorium znajduje się na pograniczu Niziny Śląskiej i Wyżyny Śląskiej. W północno-wschodniej części powiatu znajduje się też większa część Parku Krajobrazowego „Lasy nad Górną Liswartą”.
W przeszłości do powiatu lublinieckiego należały także gminy Dobrodzień i Kalety.
Historia powiatu.
Historycznie większość powiatu stanowi część Górnego Śląska, oprócz terenu miejscowości Łebki, Pietrzaki oraz części miejscowości Herby (dawniej Herby Polskie). Przez długi czas 
Ziemia lubliniecka stanowiła rejon kulturowy Górnego Śląska, graniczący od północy z Małopolską. Granica między Śląskiem a Małopolską, ustanowiona na przełomie XIV i XV wieku, przebiega w kierunku północnym od miejscowości Boronów i wschodnim od miasta Woźniki. Miała ona wpływ na wzmocnienie autonomii ziemi lublinieckiej jako obszaru odrębnego kulturowo. W XVIII była to też granica Prus z Rzecząpospolitą, a później Prus i Niemiec z Rosją i Królestwem Polskim.
Zaczątkiem powiatu był tzw. "districtus Lublinensis", który to wzmiankowany był już w XIV wieku. Do końca XX wieku w granicach powiatu znajdowały się też miasta i gminy Kalety i Dobrodzień, które zostały odłączone od powiatu lublinieckiego 1 stycznia 1999 r.
Kultura i turystyka.
Na obszarze powiatu znajduje się kilkanaście dworków, pałaców i zespołów zamkowo-pałacowych: w Dralinach, Kochanowicach, Kochcicach, Koszęcinie, Lublińcu, Łagiewnikach Wielkich, Panoszowie, Sierakowie Śląskim, Wędzinie i Wierzbiu.
Na trasie Szlaku architektury drewnianej znajdują się następujące obiekty:
W zespole zamkowym w Koszęcinie swoją siedzibę ma Zespół Pieśni i Tańca „Śląsk”. W miejscowości Cieszowa, oprócz zabytkowego kościoła, znajduje się też kirkut z XVIII wieku.
Poza szlakiem architektury drewnianej, na terenie powiatu znajdują się także:
Prasa.
Na terenie powiatu lublinieckiego ukazuje się "Echo powiatu – bezpłatny informator powiatu lublinieckiego" – miesięcznik informacyjno-publicystyczny, poświęcony zagadnieniom lokalnym.
Gospodarka.
Powiat lubliniecki oparty jest głównie o rolnictwo, jednakże na jego terenie znajduje się także kilka większych zakładów przemysłowych:

</doc>
<doc id="93483" url="https://pl.wikipedia.org/wiki?curid=93483" title="Roztocze (pajęczaki)">
Roztocze (pajęczaki)

Roztocze (Acari) – liczny (ok. 30 tys. gatunków, wiele gatunków nadal nieopisanych) rząd pajęczaków, obejmujący zwierzęta od mikroskopijnych do 3-centymetrowych. Roztocze są saprofagiczne (jak np. mechowce), ale także są wśród nich pasożyty (głównie ektopasożyty) i drapieżniki. Niektóre mogą przenosić choroby lub być szkodnikami magazynowymi. Zamieszkują wszystkie strefy klimatyczne, również obszary polarne. Dostosowały się do różnych środowisk: żyją w glebie, kurzu domowym (roztocze kurzu domowego), w strefie przybrzeżnej środowisk słodkowodnych (tzw. wodopójki) a nawet w gorących źródłach.
Nauką o roztoczach jest akarologia.
Charakterystyka rzędu.
Większość Acari to zwierzęta o mikroskopijnych rozmiarach (0,1 – 1 mm). U niektórych gatunków wymiary dorosłych samic, które opiły się krwią dochodzą do 30 mm.
Od pozostałych pajęczaków wyróżnia je budowa morfologiczna. W obrębie rzędu obserwuje się duże zróżnicowanie budowy. Ich wspólną cechą jest zlanie głowotułowia z odwłokiem i brak śladów segmentacji na zewnątrz. W ciele roztoczy wyróżnia się: gnatosomę i idiosomę. Aparat gębowy przystosowany do gryzienia lub ssania.
Pierwsza, gębowa część ciała roztocza, w jej skład mogą (ale nie muszą) wchodzić: szczękoczułki, nogogłaszczki, warga górna, nadgębie, fałd nadgardzielowy i fałd podgardzielowy.
Druga, zazwyczaj większa część ciała, z odnóżami lokomocyjnymi w liczbie 4, 3, 2 lub nawet tylko 1 pary. Larwy mają zawsze 3 pary odnóży.
Oskórek, czasem cienki lub bardzo rozciągliwy (u form krwiopijnych).
Oczy proste, czasem uwstecznione lub całkowity brak; tylko u gatunków morskich zaopatrzone w soczewki; u kleszczy występuje narząd Hallera, wytworzony z odnóży.
Właściwie brak, krew z zatok krwionośnych popychana jest ruchami ciała.
Trzyodcinkowy, o dość złożonej budowie, z gruczołami ślinowymi, wolem, uchyłkami jelita, gruczołami wytwarzającymi substancje lepkie (u ektopasożytów).
Tchawki, czasem wymiana przez powierzchnię ciała.
Cewki Malpighiego, gruczoły biodrowe.
Parzyste gonady i przewody wyprowadzające; u samic wielu gatunków występuje pokładełko; u samców lądzieni występuje penis.
Systematyka tej grupy pajęczaków jest przedmiotem intensywnych badań; wiele gatunków jest nadal nieopisanych. Informacje na temat systematyki tej grupy mogą się różnić, w zależności od źródła.
Wyróżnia się trzy podrzędy, w zależności od budowy idiosomy i odnóży:
Bezpośrednio z rzędu roztoczy wyróżnia się nadrodzinę Eriophoidea – szpeciele.
Problemy nazewnicze.
W polskim języku naukowym słowo "roztocza" jest synonimem pojęcia saprofity i dotyczy głównie przedstawicieli grzybów i bakterii. Czasem prowadzi to do pomieszania znaczeń ze słowem "roztocze" oznaczającym grupę pajęczaków (Acari), zwłaszcza ze względu na homonimię niektórych form deklinacyjnych tych słów. Stąd też w opracowaniach popularnych i języku potocznym upowszechnia się określanie pajęczaków nazwą "roztocza", które według obecnych zasad jest zarezerwowane dla saprofitów.
Formalnie wybrane formy deklinacyjne tych podobnie wyglądających wyrazów wyglądają w następujący sposób:

</doc>
<doc id="93484" url="https://pl.wikipedia.org/wiki?curid=93484" title="Wojeryzm">
Wojeryzm



</doc>
<doc id="93488" url="https://pl.wikipedia.org/wiki?curid=93488" title="Jelita">
Jelita



</doc>
<doc id="93490" url="https://pl.wikipedia.org/wiki?curid=93490" title="Jose Barroso">
Jose Barroso



</doc>
<doc id="93491" url="https://pl.wikipedia.org/wiki?curid=93491" title="Sadomasochizm">
Sadomasochizm

Sadomasochizm – aktywność seksualna związana ze zniewoleniem, zadawaniem i doznawaniem bólu albo upokorzenia. W ramach sadomasochizmu wyróżnić można sadyzm i masochizm. Sadomasochizm jest fizycznym aspektem szerszego katalogu praktyk seksualnych jakim jest BDSM. 
Rozpowszechnienie.
Zachowania seksualne o treści sadomasochistycznej są powszechne wśród ludzi. Wiele osób miewa fantazje seksualne o perwersyjnej (w tym sadomasochistycznej) treści i tego typu zachowania pojawiają się podczas ich gry wstępnej.
Badacze zajmujący się zjawiskiem sadomasochizmu szacują, że około 10% ludzi stosuje praktyki sadomasochistyczne. W badaniach słynnego seksuologa Alfreda Kinseya, 22% mężczyzn i 12% kobiet przyznało się, że reaguje podnieceniem na opowiadania zawierające treści sadomasochistyczne, natomiast 55% mężczyzn i 50% kobiet stwierdziło, że reaguje seksualnie na gryzienie.
W badaniach prowadzonych przez firmę Durex, 16% ankietowanych Polaków przyznało się do używania masek, przepasek i krępowania ciała podczas aktywności seksualnej, natomiast 3,7% twierdziło, że stosuje praktyki sadomasochistyczne.
Kontrowersje.
Sadomasochizm w dalszym ciągu bywa traktowany w seksuologii i psychiatrii jako zaburzenie preferencji seksualnych. Współcześnie w środowiskach medycznych zaczyna jednak dominować pogląd, że jest on zasadniczo nieszkodliwą praktyką seksualną, wobec czego nie powinien być w ogóle traktowany jako zaburzenie. Obowiązująca klasyfikacja chorób ICD-10 uznaje sadomasochizm za zaburzenie w przypadkach, w których przyjemność seksualna osiągana jest w przeważającej mierze lub wyłącznie w wyniku praktyk sadomasochistycznych. Stanowisko to było jednak krytykowane przez władze medyczne krajów skandynawskich, które wykreśliły (Szwecja w 2009 r., Norwegia w 2010 r., Finlandia w 2011 r.) sadomasochizm z krajowych klasyfikacji zaburzeń seksualnych, uznając, że są to skłonności, których nie można traktować jako dewiacji. Analogiczny pogląd przyjęła Światowa Organizacja Zdrowia w trakcie prac nad nową klasyfikacją chorób ICD-11. Opublikowana w 2018 r. klasyfikacja ICD-11 (weszła w życie z dniem 1 stycznia 2022 r.) nie traktuje dłużej sadomasochizmu (a także fetyszyzmu i transwestytyzmu fetyszystycznego) jako zaburzenia seksualnego, przy czym wyodrębniona została nowa jednostka nozologiczna - sadyzm seksualny z użyciem przymusu, uznawany za zaburzenie.

</doc>
<doc id="93494" url="https://pl.wikipedia.org/wiki?curid=93494" title="Francis Poulenc">
Francis Poulenc

Francis Poulenc (ur. 7 stycznia 1899 w Paryżu, zm. 30 stycznia 1963 tamże) – francuski kompozytor.
Jego wszechstronne zainteresowania kompozytorskie zaowocowały wieloma sonatami na różne instrumenty (m.in. "Sonate pour violoncelle et piano"), cyklami pieśni ("Banalités", "Chansons villageoises"), operami ("Les mamelles de Tirèsias", "Dialogi karmelitanek"), kantatami ("Bal maskowy", "Postać ludzka"), koncertami zarówno na fortepian, jak i klawesyn, baletem ("Łanie w Monte Carlo") oraz wieloma innymi utworami orkiestrowymi, jak i wokalnymi. Tworzył także muzykę filmową.
Życiorys.
Francis Poulenc urodził się 7 stycznia 1899 roku w Paryżu. Od najmłodszych lat muzyka była częścią jego życia, gdyż jego matka często grywała na fortepianie. Wkrótce i mały Francis rozpoczął naukę gry na tym instrumencie.
W wieku 19 lat przyszły kompozytor odbył służbę we francuskim wojsku, gdzie przebywał 10 dni w wojskowym więzieniu za przedłużanie pobytu w Paryżu.
Jego małą ojczyzną był właśnie Paryż, Poulenc od dziecka wolał życie w wielkim mieście niż na wsi. Jednak, aby hałas wielkiej aglomeracji nie zakłócał kompozytorskiej pracy Francuza, spędzał on bardzo wiele czasu w dolinie Loary.
Poulenc nigdy nie ukrywał swojej orientacji seksualnej – był osobą homoseksualną. Jego pierwszym partnerem był malarz, Richard Chanelaire, któremu zadedykował jeden ze swoich koncertów, "Concert champêtre". Powiedział również: „Ty zmieniłeś moje życie, jesteś światłem moich trzydziestu lat, powodem życia i pracy”.
Wielki wpływ na życie i twórczość Poulenca miał fakt śmierci jego partnerów. W 1923 roku zmarł na dur brzuszny jego o 4 lata młodszy partner, powieściopisarz Raymond Radiguet.
W 1950 roku krytyk Claude Rostand opisał w artykule w „Paris-Presse” Poulenca krótko: „Pół mnich, pół łobuz”. Francis był entuzjastą mostów, miłośnikiem psów, hipochondrykiem, nie był pewny siebie i był uzależniony od leków nasennych.
Odznaczony Legią Honorową w stopniu kawalera (1945) i oficera (1953).
Twórczość.
Francis Poulenc nigdy nie ukończył żadnych studiów muzycznych, uczył się tylko gry na fortepianie u Ricardo Viñesa, wybitnego pianisty, oraz studiował prywatnie kompozycję u Charlesa Koechlina. Dalsze studia uniemożliwił mu wybuch I wojny światowej.
Muzyka Poulenca, należąca do stylu neoklasycznego, jest bardzo urozmaicona, gdyż bardzo wiele czynników miało wpływ na jego twórczość. Najsilniej oddziaływali na niego tacy kompozytorzy, jak Igor Strawinski i Emmanuel Chabrier, a także popularna muzyka francuska i wodewil (styl teatralny, znany również jako variety). Czerpał również z twórczości Béli Bartóka, Arnolda Schönberga, Claude’a Debussy’ego i Maurice’a Ravela. W 1914 roku Poulenc oglądał balet "Święto wiosny" Strawinskiego, którym dyrygował Pierre Monteux. Wiele lat później powiedział: „Nawet dziś drżę z emocji na myśl o cudzie tej produkcji: harmonijny wszechświat nagle otwarty naprzeciwko mnie. Moja muzyka nigdy nie zapomniała tego pierwszego pocałunku miłości”.
Poulenc był wzrokowcem, więc na jego pracę wpływały często sztuki wizualne, takie jak malarstwo, literatura czy rzeźba. 
Debiutem kompozytorskim Poulenca była "Rapsodie nègre" napisana w 1917 roku na baryton, fortepian, kwartet smyczkowy, flet i klarnet, oparta na tekście rzekomo napisanym przez liberyjskiego poetę, ale tak naprawdę składającym się z bezsensownych francuskich wyrazów i elementów paryskiego slangu. Przez ten epizod w swojej twórczości Poulenc nie mógł cieszyć się szacunkiem Paryskiego Konserwatorium, ale jego poczucie humoru spodobało się Ravelowi i Strawińskiemu.
Po I wojnie światowej Poulenc, wraz z grupą młodych kompozytorów – jego bliskich przyjaciół, założył Les Six (Grupę sześciu). W jej skład wchodzili zwolennicy innego kompozytora tej epoki, Erika Satie, tj.: Georges Auric, Louis Durey, Arthur Honegger, Darius Milhaud, Francis Poulenc i Germaine Tailleferre (jedyna kobieta w grupie). Nazwa zespołu nawiązywała do nazwy innej grupy kompozytorów, Rosyjskiej Piątki zwanej Potężną Gromadką. Grupa była związana także z pisarzem Jeanem Cocteau. W okresie współpracy z nimi Poulenc skomponował m.in. "Trois mouvement perpetuels". 
Fascynacja dadaizmem powodowała, że w tym czasie kompozytor nawiązywał do paryskiej muzyki popularnej i kabaretowej, tworzył utwory łatwe w odbiorze. Z powodu jego umiejętności pianistycznych, utwory napisane na ten instrument zdominowały jego wczesną twórczość.
Jego przyjaźń z poetami z Montparnasse’u (dzielnica Paryża), takimi jak Guillaume Apollinaire, Max Jacob i Paul Éluard spowodowała, że napisał ponad 150 piosenek artystycznych.
Poulenc jest także autorem kilku baletów: "Les biches" (Łanie) (leitmotiv z ronda był sygnałem wywoławczym popularnego w latach 60. XX w. programu popularnonaukowego Eureka) i „koncertu choreograficznego” "Aubade" (Poranna serenada) do własnego libretta, wystawionego na prywatnym przyjęciu u hr. De Noailles. Wspólnie z innymi członkami Grupy Sześciu uczestniczył w napisaniu muzyki do ekstrawaganckiego baletu Jeana Cocteau "Les Maries de la Tour Eiffel" (Małżonkowie z Wieży Eiffla).
Francuski kompozytor pozostawił po sobie wspaniałą muzykę orkiestrową oraz liczne utwory chóralne. W 1936 r. nawrócił się na wiarę katolicką, co spowodowało, że nabrał również poważniejszego stosunku do własnej twórczości i zaczął tworzyć utwory religijne. Jego ulubionym gatunkiem stała się jednak opera. Pierwsza z trzech oper Poulenca, "Les Mamelles de Tirésias" (1947), była oparta na sztuce Apollinaire'a i przygotowana dla paryskiej Opéra-Comique, w związku z czym kompozytor napisał ją w duchu prostych piosenek z wcześniejszego okresu swojej twórczości.
Najsłynniejszym dziełem operowym Poulenca są "Dialogi karmelitanek" napisane w 1957 roku na zlecenie Ricordiego dla mediolańskiej La Scali. Opowiada ona o dokonaniach karmelitanek podczas Rewolucji Francuskiej i jest oparta na dramacie Georgesa Bernanosa. Ostatnia opera kompozytora to jednoaktowa tragedia zatytułowana "La Voix humaine" (Głos ludzki), oparta na sztuce Jeana Cocteau pod tym samym tytułem. Jej premiera odbyła się 6 lutego 1959 roku. Oprócz tych trzech oper, Poulenc skomponował kilka koncertów na organy, klawesyn i fortepian, mszę oraz muzykę kameralną tylko z kilkoma utworami na orkiestrę. Francis Poulenc zmarł na atak serca 30 stycznia 1963 roku i został pochowany na Cmentarzu Père Lachaise w Paryżu.

</doc>
<doc id="93495" url="https://pl.wikipedia.org/wiki?curid=93495" title="Wojciech Roszkowski">
Wojciech Roszkowski

Wojciech Stefan Roszkowski, ps. „Andrzej Albert” (ur. 20 czerwca 1947 w Warszawie) – polski ekonomista, historyk i nauczyciel akademicki, profesor nauk humanistycznych (1996). Prorektor Szkoły Głównej Handlowej w Warszawie (1990–1993), poseł do Parlamentu Europejskiego VI kadencji (2004–2009). Autor publikacji poświęconych historii Polski w XX i XXI wieku, nagrodzonej książki "Roztrzaskane lustro. Upadek cywilizacji zachodniej", a także podręczników szkolnych (w tym pierwszego podręcznika do przedmiotu "historia i teraźniejszość"). Kawaler Orderu Orła Białego.
Życiorys.
W 1965 ukończył VIII Liceum Ogólnokształcące im. Władysława IV w Warszawie, następnie w 1971 studia na Wydziale Handlu Zagranicznego Szkoły Głównej Planowania i Statystyki w Warszawie. Pracował na tej uczelni w Katedrze Historii Gospodarczej pod kierunkiem prof. Ireny Kostrowickiej, a następnie w Katedrze Studiów Politycznych. W 1978 obronił doktorat, a w 1987 uzyskał habilitację z nauk ekonomicznych w Katedrze Historii Gospodarczej SGPiS. Od 1990 do 1993 był prorektorem Szkoły Głównej Handlowej. W 1990 podjął też pracę naukową w Instytucie Studiów Politycznych PAN jako kierownik Zakładu Europy Środkowo-Wschodniej. Objął w tym instytucie stanowisko profesora. W 1996 otrzymał tytuł profesora nauk humanistycznych.
W latach 1994–2000 był dyrektorem Instytutu Studiów Politycznych PAN. W latach 1988–1989 był stypendystą Wilson Center w Waszyngtonie, a w latach 2000–2002 pełnił funkcję kierownika katedry studiów polskich na University of Virginia w Charlottesville. Był nadto profesorem w Collegium Civitas w Warszawie.
W okresie PRL związany z Polskim Porozumieniem Niepodległościowym, był autorem podziemnych wydań najnowszej historii Polski pod pseudonimem „Andrzej Albert”. W latach 1997–1998 był członkiem Rady Inicjatyw Wydawniczych przy ministrze kultury, a w latach 1999–2001 członkiem Rady Instytutu Dziedzictwa Narodowego. Został też członkiem rady Centrum im. Adama Smitha, redaktorem naczelnym „Studiów Politycznych” i przewodniczącym rady Muzeum Historii Polski.
W wyborach do Parlamentu Europejskiego w 2004 uzyskał mandat eurodeputowanego z listy Prawa i Sprawiedliwości. Był członkiem Komisji Budżetu, Komisji Tymczasowej ds. Wyzwań Politycznych i Środków Budżetowych w Rozszerzonej Unii Europejskiej w latach 2007–2013 oraz Komisji Rozwoju Regionalnego. W 2005 był członkiem honorowego komitetu poparcia Lecha Kaczyńskiego w wyborach prezydenckich. W 2009 nie ubiegał się o reelekcję do Parlamentu Europejskiego. Wszedł w skład Komitetu Obrony Dobrego Imienia Polski i Polaków.
Był członkiem rady Polskiego Instytutu Spraw Międzynarodowych i członkiem Collegium Invisibile. W 2005 założył w Warszawie stowarzyszenie Instytut Jagielloński. W 2011 został członkiem rady nadzorczej Telewizji Polskiej. W 2015 wszedł w skład jury konkursu „Książka Historyczna Roku”. Członek Rady Muzeum przy Muzeum Narodowym w Warszawie w kadencji 2020–2024.
Autor (początkowo pod pseudonimem "Andrzej Albert") publikacji poświęconych historii Polski w XX i XXI wieku, wydawanych w wersjach jedno-, trzy- i siedmiotomowej. Jest również autorem książki "Półwiecze", będącej syntezą historii politycznej świata po 1945 oraz cyklu podręczników do historii napisanych wspólnie z Anną Radziwiłł. W 2016 ukazała się trzytomowa książka "Świat Chrystusa", w której Wojciech Roszkowski zajął się czasami starożytnymi. Jak sam wskazał, praca nad tą publikacją zajęła mu blisko 50 lat.
W 2020 „Magazyn Literacki KSIĄŻKI” za publikację "Roztrzaskane lustro. Upadek cywilizacji zachodniej" przyznał Wojciechowi Roszkowskiemu oraz Wydawnictwu Biały Kruk nagrodę specjalną dla najlepszej publikacji dekady z zakresu nauk humanistycznych. W tym samym roku autor za tę książkę został wyróżniony Nagrodą Literacką im. Józefa Mackiewicza oraz nagrodą Feniks. W książce dostrzegano wyraźne wpływy myśli politycznej Oswalda Spenglera i niekiedy odczytywano ją jako „słabo kamuflowany atak na szeroko rozumianą lewicę i jej prawo do funkcjonowania w przestrzeni publicznej”, a jednocześnie wyraz „niechęci do zmiany konwencji i norm życia społecznego, którym zresztą cywilizacja Zachodu zawdzięcza swój rzeczywisty postęp gospodarczy i polityczny”. Jos Stübner pisał, że nakreślona przez Roszkowskiego idea obrony cywilizacji zachodniej i religii chrześcijańskiej „to przede wszystkim porządek, u podstaw skazany na nierówność i oparty na wykluczeniu. Nierówność pod względem płci i orientacji seksualnej jest tu przedstawiana jako naturalna czy boska norma, której należy bronić przed upadkiem”.
Również w 2020 ukazała się kontynuacja tej publikacji zatytułowana "Bunt barbarzyńców. 105 pytań o przyszłość naszej cywilizacji", w której autor skupił się na odpowiedzi na pytanie: „czy rozwój cywilizacji zachodniej zmierza nieuchronnie w złym kierunku”.
Jest też autorem wprowadzonego w 2022 roku do podstawy programowej szkół ponadpodstawowych podręcznika do historii i teraźniejszości, "1945–1979. Historia i teraźniejszość", będącego przeważnie krytyką zachodniej kultury popularnej oraz lewicowych i liberalnych trendów w społeczeństwie. W chwili wydania podręcznik wzbudził kontrowersje, spotykając się między innymi z zarzutami stygmatyzacji dzieci urodzonych metodą in vitro, zrównania feminizmu z nazizmem oraz eseistycznej, perswazyjnej formy przekazu. W podręczniku odnajdywano też „wątki przemycające nienawiść rasową, igranie z antysemityzmem czy przypisywanie intelektualnym adwersarzom wszystkich odczłowieczających cech”.
Wśród wypromowanych przez niego doktorów znaleźli się: Jan Wendt (1996), Jarosław Gowin (2001), Andrzej Grajewski (2001), Rafał Matyja (2001), Agnieszka Orzelska-Stączek (2002), Paweł Ukielski (2006), Dominik Smyrgała (2010).
Życie prywatne.
Żonaty, ma syna Marcina.
Odznaczenia i wyróżnienia.
Ordery i odznaczenia.
W 2000 ówczesny prezydent Aleksander Kwaśniewski, "za wybitne osiągnięcia w pracy naukowej i dydaktycznej oraz w działalności organizacyjnej", odznaczył go Krzyżem Kawalerskim Orderu Odrodzenia Polski. W 2005 został odznaczony Srebrnym Medalem „Zasłużony Kulturze Gloria Artis”.
W 2020 prezydent Andrzej Duda nadał Wojciechowi Roszkowskiemu Order Orła Białego, nadany "w uznaniu znamienitych zasług w popularyzowaniu i upowszechnianiu wiedzy naukowej, za zaangażowanie na rzecz kształtowania społeczeństwa obywatelskiego i działalność publiczną". Wręczając najwyższe polskie odznaczenie, prezydent uzasadniał jego przyznanie następująco:
Nagrody i wyróżnienia.
W 2018 został laureatem Nagrody im. Księdza Idziego Radziszewskiego za 2017, przyznawanej przez Towarzystwo Naukowe KUL. W tym samym roku otrzymał tytuł honorowego obywatela m.st. Warszawy. W 2020 minister kultury i dziedzictwa narodowego Piotr Gliński uhonorował go Doroczną Nagrodą MKiDN.

</doc>
<doc id="93496" url="https://pl.wikipedia.org/wiki?curid=93496" title="Oscar Luigi Scalfaro">
Oscar Luigi Scalfaro

Oscar Luigi Scalfaro (ur. 9 września 1918 w Novarze, zm. 29 stycznia 2012 w Rzymie) – włoski polityk i prawnik, wieloletni parlamentarzysta i minister, działacz chrześcijańskiej demokracji, prezydent Republiki Włoskiej w latach 1992–1999.
Życiorys.
Ukończył studia prawnicze na Katolickim Uniwersytecie Najświętszego Serca w Mediolanie, po czym rozpoczął pracę jako urzędnik prokuratury. Działał przez wiele lat w Akcji Katolickiej, pełniąc w jej ramach kierownicze funkcje na różnych szczeblach.
W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. W tym samym roku został po raz pierwszy wybrany do Izby Deputowanych. W niższej izbie włoskiego parlamentu zasiadał nieprzerwanie do 1992 jako poseł I, II, III, IV, V, VI, VII, VIII, IX, X i XI kadencji. Był jednym z założycieli i liderów Chrześcijańskiej Demokracji (DC).
Wielokrotnie obejmował stanowiska rządowe. Był podsekretarzem stanu w Ministerstwie Sprawiedliwości (1955–1958), koordynował wówczas uchwalenie przepisów, które zezwoliły kobietom na zajmowanie stanowisk sędziego. Od 1966 do 1968 i ponownie w 1972 sprawował urząd ministra transportu i lotnictwa cywilnego. W latach 1972–1973 był ministrem edukacji publicznej, a w latach 1976–1983 pełnił funkcję wiceprzewodniczącego Izby Deputowanych. Od 1983 do 1987 sprawował urząd ministra spraw wewnętrznych. W 1987 Francesco Cossiga powierzył mu misję utworzenia nowego rządu, z której Oscar Luigi Scalfaro jednak zrezygnował.
24 kwietnia 1992 stanął na czele Izby Deputowanych. 25 maja tego samego roku kolegium, po dwóch tygodniach nieudanych prób wyłonienia nowego prezydenta Włoch, wybrało na ten urząd Oscara Lugiego Scalfaro jako kompromisowego kandydata. Pierwsze lata jego prezydentury przypadły na czas ujawniania afer korupcyjnych (tzw. Tangentopoli), które doprowadziły do upadku większości dotychczasowych ugrupowań w tym do rozwiązania się jego Chrześcijańskiej Demokracji. 15 maja 1999 zakończył urzędowanie, objął wówczas mandat dożywotniego senatora. Zarówno w okresie prezydentury, jak i w późniejszych latach, krytycznie odnosił się do rządów Silvia Berlusconiego. W 2007 przystąpił do Partii Demokratycznej.
Zmarł w Rzymie rankiem 29 stycznia 2012 w wieku 93 lat.
Bibliografia.
 

</doc>
<doc id="93498" url="https://pl.wikipedia.org/wiki?curid=93498" title="Gothic rock">
Gothic rock



</doc>
<doc id="93499" url="https://pl.wikipedia.org/wiki?curid=93499" title="Adam Bielan">
Adam Bielan

Adam Jerzy Bielan (ur. 12 września 1974 w Gdańsku) – polski polityk.
Przewodniczący Niezależnego Zrzeszenia Studentów (1996–1998), poseł na Sejm III i IV kadencji (1997–2004), poseł do Parlamentu Europejskiego V, VI, VII i IX kadencji (2004–2014, od 2019), w latach 2007–2009 wiceprzewodniczący PE, w latach 2002–2010 rzecznik prasowy Prawa i Sprawiedliwości, w latach 2015–2019 senator i wicemarszałek Senatu IX kadencji, współzałożyciel partii Polska Jest Najważniejsza i Porozumienie, w latach 2017–2021 przewodniczący Konwencji Krajowej Porozumienia, od 2021 lider Partii Republikańskiej.
Życiorys.
Absolwent IX Liceum Ogólnokształcącego w Gdańsku. Podjął następnie studia z zakresu stosunków międzynarodowych w Szkole Głównej Handlowej w Warszawie, uzyskał na tej uczelni magisterium z politologii.
W latach 1996–1998 był przewodniczącym Niezależnego Zrzeszenia Studentów. Od 1999 do 2000 zajmował stanowisko wiceprzewodniczącego międzynarodowej organizacji studenckiej European Democrat Students.
W wyborach w 1997 został wybrany z listy krajowej Akcji Wyborczej Solidarność na posła III kadencji. Należał następnie do Stronnictwa Konserwatywno-Ludowego (1998–2001) i Przymierza Prawicy (2001–2002). W 2001 po raz drugi uzyskał mandat poselski z listy Prawa i Sprawiedliwości w okręgu chrzanowskim. W 2002 został członkiem PiS, pełnił funkcję rzecznika prasowego tej partii. Od 2003 był obserwatorem w PE, a od maja do lipca 2004 wykonywał obowiązki europosła V kadencji w ramach delegacji krajowej.
W wyborach w 2004 został wybrany do Parlamentu Europejskiego z okręgu obejmującego województwa małopolskie i świętokrzyskie. W PE VI kadencji przystąpił do grupy Unii na rzecz Europy Narodów. 16 stycznia 2007 został wiceprzewodniczącym Parlamentu Europejskiego tej kadencji. W 2009 skutecznie ubiegał się o reelekcję z okręgu mazowieckiego (przystąpił do nowo powstałej grupy Europejscy Konserwatyści i Reformatorzy, będąc do 2011 jej wiceprzewodniczącym). W listopadzie 2010 wystąpił z PiS i związał się z ugrupowaniem Polska Jest Najważniejsza, z którego został wykluczony 18 marca 2011 (nie przystąpił do partii). 20 stycznia 2014 ogłosił przystąpienie do Polski Razem. Bezskutecznie z listy tej partii ubiegał się o europarlamentarną reelekcję. 26 kwietnia 2015 został jednym z wiceprezesów ugrupowania.
W 2015 wystartował do Senatu, z ramienia komitetu PiS (jako przedstawiciel Polski Razem) w okręgu nr 50. Uzyskał mandat senatora IX kadencji, otrzymując 77 912 głosów. 12 listopada 2015 wybrany na wicemarszałka Senatu IX kadencji. 4 listopada 2017, po przekształceniu Polski Razem w Porozumienie, stanął na czele Konwencji Krajowej tej partii. W 2019 został ponownie wybrany do Parlamentu Europejskiego, startując z list PiS z okręgu mazowieckiego.
Na początku lutego 2021 doszło do sporu wewnątrzpartyjnego w Porozumieniu. Prezydium partii skupione wokół Jarosława Gowina zawiesiło Adama Bielana w prawach członka partii. Część działaczy Porozumienia, w tym poseł Kamil Bortniczuk, uznała tę uchwałę za bezskuteczną. Część stwierdziła też, kadencja Jarosława Gowina na funkcji prezesa upłynęła w 2018, co według statutu oznaczało, iż to Adam Bielan jako przewodniczący konwencji krajowej został pełniącym obowiązki prezesa Porozumienia. 5 lutego 2021 Adam Bielan i Kamil Bortniczuk zostali wykluczeni z Porozumienia decyzją władz partii zatwierdzoną przez sąd koleżeński. W marcu 2021 Sąd Okręgowy w Warszawie zwrócił wniosek Adama Bielana o dokonanie zmian w ewidencji partii politycznych polegający na wpisaniu go jako pełniącego obowiązki prezesa partii, uznając wnioskodawcę za osobę nieuprawnioną.
W czerwcu 2021 został liderem nowo powstałej Partii Republikańskiej. We wrześniu tegoż roku na kongresie założycielskim wybrany na prezesa tego ugrupowania.
Życie prywatne.
Dwukrotnie żonaty; pierwszy związek małżeński zakończył się rozwodem.
Odznaczenia.
Odznaczony ukraińskim Orderem Za Zasługi III stopnia (2008).

</doc>
<doc id="93501" url="https://pl.wikipedia.org/wiki?curid=93501" title="Ropucha paskówka">
Ropucha paskówka

Ropucha paskówka ("Epidalea calamita" syn. "Bufo calamita") – gatunek płaza, najmniejsza ropucha z żyjących w Polsce i Zachodniej oraz Środkowej Europie. Na terenie Polski objęta jest ścisłą ochroną gatunkową.
Budowa.
Ropucha paskówka osiąga do 8 cm długości.
Płaz wyróżnia się podłużnym paskiem barwy żółtej ciągnącym się wzdłuż grzbietu koloru szarego brązu.
Ciekawą cechą tego gatunku jest charakterystyczny bieg, płazy te nie wykonują skoków.
Ekologia.
Zwierzę w Europie Środkowej spotyka się od kwietnia do października. Okres godowy uzależniony jest od intensywnych opadów deszczu, trwa między kwietniem, a pierwszą połową sierpnia, ampleksus pachowy, samica składa sznury skrzeku 2.5-4 tysiąca jaj, kijanki są czarne i drobne, przebywają na płyciznach, mają bardziej jajowaty kształt od identycznych w początkowym stadium rozwoju kijanek ropuchy zielonej, metamorfoza następuje bardzo szybko po 4-8 tygodniach. Jako miejsca godów płaz ten wybiera zazwyczaj okresowe, płytkie nasłonecznione i ciepłe zbiorniki wodne, najczęściej pozbawione roślin wodnych, np. świeżo powstałe kałuże, rowy melioracyjne, zastoiska wody w miejscach wydobywania żwiru, piasku, miejsca budowy dróg, zalewane okresowo łąki, widywano również gody w zbiornikach retencyjnych przy autostradach jak i w małych wiejskich zarybionych stawach. Ropucha ta spotykana jest na wrzosowiskach, piaszczystych glebach, żwirowniach, piaskowniach, polach uprawnych, lubi miejsca otwarte, nasłonecznione i suche, poza okresem godów żyje wyłącznie na lądzie. Płaz ten w poszukiwaniu nowego odpowiedniego siedliska może przebyć około 5-7 km, zimuje w wykopanych przez siebie norkach, według niektórych autorów, nawet na głębokości 3m.

</doc>
<doc id="93503" url="https://pl.wikipedia.org/wiki?curid=93503" title="François-Xavier Ortoli">
François-Xavier Ortoli

François-Xavier Ortoli (ur. 16 lutego 1925, zm. 30 listopada 2007) – francuski polityk, działacz gospodarczy.
Od roku 1968 do 1969 roku był ministrem finansów w rządzie de Murville`a. W latach 1973–1977 był przewodniczącym Komisji Europejskiej. W roku 1985 został wybrany na prezesa zarządu Totalu. Funkcję tę sprawował do 1990 roku.

</doc>
<doc id="93508" url="https://pl.wikipedia.org/wiki?curid=93508" title="Joseph Clark (tenisista)">
Joseph Clark (tenisista)

Joseph Sill Clark (ur. 30 listopada 1861 w Germantown, zm. 14 kwietnia 1956 w Chestnut Hill) – amerykański tenisista, działacz sportowy.
Kariera tenisowa.
Ukończył studia na Uniwersytecie Harvarda. W 1883 roku zdobył tytuły mistrzowskie w singlu (pokonał w finale Richarda Searsa) i deblu w międzyuczelnianych mistrzostwach USA.
W 1885 roku wygrał mistrzostwa USA (obecnie US Open) w grze podwójnej, w parze z Richardem Searsem. W finale pokonali Henry’ego Slocuma i Percy’ego Knappa.
W latach 1885–1887 Clark dochodził do półfinału gry pojedynczej mistrzostw USA. Był klasyfikowany w czołowej piątce rankingu zawodników amerykańskich (lata 1885–1890), w 1888 roku jako nr 4.
W latach 1889–1891 był prezydentem Amerykańskiego Stowarzyszenia Tenisowego (USTA).
W 1955 roku został, jako jeden z pierwszych, uhonorowany miejscem w międzynarodowej tenisowej galerii sławy, a w 1983 roku do tego grona dopisano także jego brata Clarence’a.

</doc>
<doc id="93509" url="https://pl.wikipedia.org/wiki?curid=93509" title="Germaine Tailleferre">
Germaine Tailleferre

Germaine Tailleferre (ur. 19 kwietnia 1892 w Saint-Maur-des-Fossés, zm. 7 listopada 1983 w Paryżu) – francuska kompozytorka.
Komponowała utwory na fortepian i orkiestrę oraz balety. Była członkiem grupy kompozytorów Les Six. Najbardziej znanym utworem jest "Suite Burlesque".

</doc>
<doc id="93512" url="https://pl.wikipedia.org/wiki?curid=93512" title="Parachora">
Parachora

Parachora – wielkość fizykochemiczna, określająca objętość cząsteczkową cieczy. Jest niezależna od temperatury w szerokim zakresie temperatur. Zależy natomiast od budowy cząsteczki.
Parachora jest wielkością addytywną – może być otrzymana poprzez dodanie do siebie udziałów pochodzących od atomów, rodzajów i liczby wiązań chemicznych pomiędzy nimi. Np. dla etenu są to cztery udziały od atomów wodoru, dwa od atomów węgla, cztery od wiązania węgiel–wodór i jeden od wiązania podwójnego węgiel–węgiel.
Parachora zależy od napięcia powierzchniowego cieczy:
gdzie:

</doc>
<doc id="93513" url="https://pl.wikipedia.org/wiki?curid=93513" title="Clarence Clark (tenisista)">
Clarence Clark (tenisista)

Clarence Monroe Clark (ur. 27 sierpnia 1859 w Germantown, zm. 29 czerwca 1937 w Germantown) – amerykański tenisista i działacz sportowy.
Kariera tenisowa.
W 1881 roku Clark był pierwszym zwycięzcą mistrzostw USA (obecne US Open) w grze podwójnej. Grając w parze z Frederickiem Winslowem Taylorem pokonał w finale Arthura Newbolda i Alexandra Van Rensselaera 6:5, 6:4, 6:5.
W 1882 roku Clark dotarł do finału mistrzostw USA w grze pojedynczej, jednak decydujący mecz przegrał 1:6, 4:6, 0:6 z Richardem Searsem.
W 1983 roku pośmiertnie został uhonorowany miejscem w międzynarodowej tenisowej galerii sławy. W 1955 roku znalazł się w tym prestiżowym gronie jego brat Joseph.

</doc>
<doc id="93516" url="https://pl.wikipedia.org/wiki?curid=93516" title="Jehan Alain">
Jehan Alain

Jehan Ariste Alain (ur. 3 lutego 1911 w Saint-Germain-en-Laye, zm. 20 czerwca 1940 w Saumur) – francuski kompozytor i organista.
Życiorys.
Alain urodził się na zachodnich przedmieściach Paryża, w rodzinie o muzycznych tradycjach. Jego ojciec, Albert Alain (1880–1971), był organistą, kompozytorem, a także budowniczym organów, który studiował u Alexandre’a Guilmant’a oraz Louisa Vierne’a. Młodszy brat Jehana, Olivier Alain (1918–1994), również był organistą, pianistą i kompozytorem. Muzykiem – organistą była też młodsza siostra Jehana – Marie-Claire Alain (1926–2013). Podstawy gry na fortepianie Jehan otrzymał od Augustina Piersona, organisty w katedrze Saint-Louis w Wersalu, zaś gry na organach początkowo uczył go ojciec, który własnoręcznie zbudował czteromanuałowy instrument w rodzinnym salonie. W wieku 11 lat Jehan przejął stanowisko organisty w kościele w Saint-Germain-en-Laye po swoim ojcu.
W latach 1927-1939 uczęszczał do Konserwatorium Muzycznego w Paryżu, gdzie uzyskał pierwszą nagrodę z harmonii u André Blocha, a także pierwszą nagrodę z kontrapunktu i fugi u Georges’a Caussade’a. Organy studiował u Marcela Dupré, pod którego kierunkiem w 1939 r. zajął pierwsze miejsce na konkursie organowym wraz z improwizacją. Podczas studiów z kompozycji u Paula Dukasa i Jeana Rogera-Ducasse’a w 1936 r. za swój utwór na organy "Suite pour orgue Op. 48: Introduction, variations, Scherzo et Choral" uzyskał nagrodę Prix des amis de l'orgue. W 1935 r. został mianowany organistą w kościele Saint-Nicholas de Maisons Laffitte w Paryżu, gdzie pracował przez cztery lata. Regularnie grywał też na organach w synagodze przy ulicy Rue Notre-Dame-de-Nazareth.
Jego krótka kariera kompozytorska rozpoczęła się w 1929 roku i trwała równo przez dziesięć lat aż do wybuchu II wojny światowej. Główny trzon stanowiły utwory organowe. W swojej twórczości inspirował się m.in. językiem muzycznym Claude’a Debussy’ego, a także współczesnym mu Olivierem Messiaenem (zobacz "Le jardin suspendu", 1934). Po Międzynarodowej Wystawie Kolonialnej w 1931 r.inspiracje zaczął czerpać również z muzyki, tańca i filozofii Dalekiego Wschodu (widoczne szczególnie w kompozycjach: "Deux danses à Agni Yavishta", 1932 i "Deuxième fantaisie", 1936). Wpływy muzyki renesansowej i barokowej widoczne są w "Variations sur un thème de Clément Janequin", 1937, zaś wpływ muzyki jazzowej w utworze "Trois danses" z 1939 roku.
Tworzył też muzykę chóralną: msze, w tym Requiem, muzykę kameralną oraz muzykę fortepianową, lecz najbardziej znany jest ze swojej twórczości organowej, spośród której najbardziej znany utwór to "Litanies" z 1937 r. Dzieło to poprzedza tekst: "Quand l’âme chrétienne ne trouve plus de mots nouveaux dans la détresse pour implorer la miséricorde de Dieu, elle répète sans cesse la même invocation avec une foi véhémente. La raison atteint sa limite. Seule la foi poursuit son ascension". ("Kiedy w swej niedoli dusza chrześcijańska nie może znaleźć więcej słów aby wyrazić Boże Miłosierdzie, powtarza wówczas w nieskończoność tę samą litanię..."). Motyw żałoby: drugi z tańców w cyklu "Trois danses" jest dedykowany Odile jako "Taniec pogrzebowy heroicznej pamięci".
Zainteresowaniem Alaina była mechanika, był on wprawnym motocyklistą, a w trakcie II wojny światowej służył w Ósmej Dywizji Zmechanizowanej armii francuskiej jako kurier-motocyklista. Zginął tragicznie 20 czerwca 1940 roku podczas akcji zbrojnej w Saumur (zabijając przed śmiercią 16 żołnierzy niemieckich), za co został pośmiertnie odznaczony. Zostawił swoją żonę Madeleine Payan, którą poślubił w 1935 roku, a także trójkę dzieci.
Maurice Duruflé złożył muzyczny hołd Alainowi swoją kompozycją organową "Prélude et fugue sur le nom d'A.L.A.I.N" op. 7.
Twórczość.
"JA" oznacza "Jehan Alain".

</doc>
<doc id="93517" url="https://pl.wikipedia.org/wiki?curid=93517" title="Oksydoreduktazy">
Oksydoreduktazy

Oksydoreduktazy (EC 1) – klasa enzymów katalizujących reakcje utleniania i redukcji (reakcje redoks).
Oksydoreduktazy przenoszą elektrony i atomy wodoru pomiędzy cząsteczkami reduktora (donora wodoru) i utleniacza (akceptora wodoru), np.
Do oksydoreduktaz należą m.in.:
Oksydoreduktazy wykorzystują np. NADPH/NADH/FADH2 jako substancję redukującą, a NADP+/NAD+/FAD jako substancję utleniającą.
Klasyfikacja.
Oksydoreduktazy klasyfikuje się w systematyce EC na klasy najczęściej ze względu na donory wodoru (komponenty ulegające utlenieniu) będące ich substratami; w klasach wyróżnia się często podklasy, zazwyczaj ze względu na akceptory wodoru (komponenty ulegające redukcji):

</doc>
<doc id="93518" url="https://pl.wikipedia.org/wiki?curid=93518" title="Grzegorz z Nareku">
Grzegorz z Nareku

Grzegorz z Nareku, orm. Գրիգոր Նարեկացի, "Grigor Narekaci" (ur. ok. 944, zm. ok. 1010 w Nareku w Armenii) – jeden z największych poetów i uczonych ormiańskich, święty Kościoła ormiańskiego i Kościoła katolickiego, Doktor Kościoła.
Życiorys.
Grzegorz urodził się około roku 944, podawana jest także data około 950 roku. Był synem biskupa Anczewacziku Chosroesa (lub Chosrowa, który został biskupem po śmierci żony, gdyż w Apostolskim Kościele Ormiańskim jedynie osoby bezżenne mogą piastować wyższe godności). Za swoje progreckie przekonania został pośmiertnie wyklęty.
Grzegorz wraz z bratem Janem został oddany do klasztoru w Nareku (Narekawank) na południe od jeziora Wan (dziś we wschodniej Turcji). Gruntownie poznał tam język grecki, uczył się też matematyki, medycyny i architektury. Po przyjęciu święceń kapłańskich był profesorem i wychowawcą mnichów. Uznawano go za mistrza życia kontemplacyjnego (porównywany był z Bernardem z Clairvaux, Eckhartem, Janem Taulerem, Henrykiem Suzo).
Jest twórcą wielu utworów (napisał 20 hymnów i ód, Komentarz do Pieśni nad pieśniami, Historię krzyża z Aparang, Trzy mowy w formie litanii, Panegiryk apostołów i 72 uczniów, Panegiryk Jakuba z Nisibis), a przede wszystkim arcydzieła literatury ascetycznej i mistycznej, "Księgi śpiewów żałobliwych", perły poezji ormiańskiej. Dzieło powstało na początku XI wieku, na co wskazuje fakt, że autor wspomina o walkach cesarza bizantyjskiego Bazylego II w 999 w Armenii.
Z Grzegorzem, który został świętym ormiańskim, wiąże się pewna opowieść. Pewnego dnia do klasztoru przybyli dygnitarze kościelni, a świętemu przypadło w udziale goszczenie dostojników. Przygotował pieczone ptaki, zapomniawszy, że jest dzień postu. Na oczach oburzonych gości poprosił Boga o pomoc i ptaki odżyły, odlatując przez okno.
Kult.
W Apostolskim Kościele Ormiańskim wspomnienie liturgiczne św. Grzegorza obchodzone jest 25 stycznia, zaś w Kościele katolickim (w tym Kościele ormiańskokatolickim) – 27 lutego. 12 kwietnia 2015 papież Franciszek ogłosił św. Grzegorza z Nareku doktorem Kościoła, zaś 25 stycznia 2021 zarządził wpisanie jego wspomnienia do powszechnego Kalendarza Rzymskiego w randze wspomnienia dowolnego.

</doc>
<doc id="93522" url="https://pl.wikipedia.org/wiki?curid=93522" title="Obserwacja (psychometria)">
Obserwacja (psychometria)



</doc>
<doc id="93523" url="https://pl.wikipedia.org/wiki?curid=93523" title="Chosroes">
Chosroes



</doc>
<doc id="93524" url="https://pl.wikipedia.org/wiki?curid=93524" title="Fred Hovey">
Fred Hovey

Frederick Howard Hovey (ur. 7 października 1868 w Newton Centre, zm. 18 października 1945 w Miami Beach) – amerykański tenisista.
Kariera tenisowa.
Hovey studiował na Harvardzie i jako reprezentant tej uczelni zdobył mistrzostwo międzyuczelniane USA w grze pojedynczej (1890, 1891) i grze podwójnej (1892, w parze z Robertem Wrennem).
W 1895 roku wygrał mistrzostwa USA (obecnie US Open) w grze pojedynczej, pokonując w finale Roberta Wrenna. W latach 1892, 1893 i 1896 był finalistą zawodów.
Dwa razy Hovey był w mistrzostwach USA najlepszy w deblu, w 1883 i 1884 roku, natomiast w 1885 roku kończył turniej jako finalista. Za każdym razem tworzył parę z Clarencem Hobartem.
W latach 1890–1896 Hovey był klasyfikowany w czołowej dziesiątce tenisistów amerykańskich, w tym w 1895 roku jako nr 1.
W 1974 roku został uhonorowany miejscem w międzynarodowej tenisowej galerii sławy.

</doc>
<doc id="93525" url="https://pl.wikipedia.org/wiki?curid=93525" title="Flaga Kambodży">
Flaga Kambodży

Flaga Kambodży składa się z 3 kolorów – niebieskiego, czerwonego i białego.
Symbolika.
Kolor niebieski (2 pasy: na dole i u góry flagi) symbolizuje rodzinę królewską, czerwony – naród, a biały – religię (buddyzm). W centralnej części przedstawiona jest świątynia Angkor Wat (pojawiała się ona na każdej fladze Kambodży, z wyjątkiem flagi z lat 1991–1993).
Historia.
Flaga w tej postaci obowiązywała od 20 października 1948 do 9 października 1970. Przywrócił ją król Norodom Sihanouk 21 września 1993. Jej wygląd w historii zmieniał się już kilkakrotnie.

</doc>
<doc id="93526" url="https://pl.wikipedia.org/wiki?curid=93526" title="Chosrow">
Chosrow



</doc>
<doc id="93528" url="https://pl.wikipedia.org/wiki?curid=93528" title="FreeCiv">
FreeCiv



</doc>
<doc id="93531" url="https://pl.wikipedia.org/wiki?curid=93531" title="Clarence Griffin">
Clarence Griffin

Clarence James Griffin (ur. 19 stycznia 1888 w San Francisco, zm. 28 marca 1973 w Santa Barbara) – amerykański tenisista.
Bratankiem Griffina jest Merv Griffin, prezenter telewizyjny.
Kariera tenisowa.
Sukcesy Griffin odnosił głównie w grze podwójnej. W parze z Billem Johnstonem trzykrotnie triumfował w mistrzostwach USA (obecnie US Open), w latach 1915, 1916 i 1920. W 1913 roku był w finale zawodów wspólnie z Johnem Strachanem. W tym samym roku wygrał w parze ze Strachanem mistrzostwa USA na kortach ziemnych w Cincinnati. W 1914 roku, podczas mistrzostwa USA na kortach ziemnych, odniósł największy sukces w grze pojedynczej – wygrał w finale rundy eliminacyjnej z Elią Fottrellem i w finale głównym (gdzie jego przeciwnikiem miał być obrońca tytułu) ze Strachanem walkowerem. W 1915, 1916 i 1920 roku był klasyfikowany w czołowej dziesiątce zawodników amerykańskich.
W 1970 roku został przyjęty do Międzynarodowej Tenisowej Galerii Sławy.

</doc>
<doc id="93538" url="https://pl.wikipedia.org/wiki?curid=93538" title="Dżajawarman VII">
Dżajawarman VII

Dżajawarman VII (ur. 1122 lub 1125 zm. 1218)– król Kambodży z dynastii angkorskiej panujący w latach 1181-1218, ostatni z tzw. „królów-budowniczych”. Syn Dżajaradżacudamani, córki Harszawarmana III.
Życiorys.
Ożenił się z księżniczką Jayarajadevi.
Za jego panowania kraj dokonał największej ekspansji terytorialnej. W skład Kambodży, poza terenami Khmerów, weszła cała Czampa, ziemie dzisiejszego Laosu i Tajlandii, część Półwyspu Malajskiego, aż po przesmyk Kra oraz Birma.
Wybudował nową stolicę, Angkor Thom (poprzednią Jaszodharapurę, zrujnowała inwazja Czamów), która w okresie świetności liczyła ok. 1 mln mieszkańców. Kazał wybudować także wiele świątyń: Bajon, Banteai Kdei, Ta Prohm, Preah Khan, Neak Pean i inne. Za jego panowania nastąpił wielki rozkwit nie tylko architektury, ale także sztuki, rzeźby, poezji i nauki, a buddyzm stał się religią dominującą.
Z polecenia Dżajawarmana VII w całym kraju zostały wzniesione 102 szpitale, w tym cztery w nowej stolicy
Przedstawiany na płaskorzeźbach jako otyły mężczyzna z włosami związanymi w kok na czubku głowy. Uważany jest za jednego z najwybitniejszych władców Imperium Khmerskiego (obok Surjawarmana II).
W kulturze popularnej.
Dżajawarman VII pojawia się jako przywódca cywilizacji khmerskiej w szóstej części serii gier strategicznych "Sid Meier's Civilization".
Jest wiele rzeźb związanych z Dżajawarmanem VII.

</doc>
<doc id="93539" url="https://pl.wikipedia.org/wiki?curid=93539" title="Sieniawa">
Sieniawa

Sieniawa – miasto w Polsce w województwie podkarpackim, w powiecie przeworskim, siedziba gminy miejsko-wiejskiej Sieniawa. Położone w Dolinie Dolnego Sanu, w południowej części Kotliny Sandomierskiej, w historycznej ziemi przemyskiej. W latach 1975–1998 miasto administracyjnie należało do województwa przemyskiego.
Według danych z 1 stycznia 2018 Sieniawa liczyła 2146 mieszkańców.
Geografia.
Miasteczko jest położone 2 km od Sanu w pięknych terenach przyrodniczych. Na północy i wschodzie ciągną się wielkie połacie lasów sieniawskich, teren na północy jest falisty i pagórkowaty, pokryty resztkami lasów dawnej puszczy sandomierskiej. Tereny wschodnie w kierunku Oleszyc są pokryte wielkim kompleksem leśnym o szerokości 20 km. Na północnych krańcach Leżachowa wznosi się wzgórze „Kamień” (195 m n.p.m.), a w kierunku Dobrej jest wzniesienie zwane „Sławgórą” (224 m n.p.m.). W XVIII wieku koryto Sanu znajdowało się obok miasteczka, czego dowodem są starorzecza i mokradła. W XIX wieku dokonano regulacji rzeki przesuwając jej koryto średnio o 1,5 km na zachód.
Historia.
Osadnictwo na terenie sieniawskim na podstawie badań archeologicznych jest datowane na ok. 4000 lat p.n.e. Były to osady i gródki w okresie kultury łużyckiej, a później pod wpływem kultury rzymskiej. Wykorzystywały one wzniesienia i pagórki na podmokłym i trudno dostępnym terenie. Świadczą o tym wykopaliska w Dybkowie, Leżachowie, Czerwonej Woli, Piganach, Wylewie i Piskorowicach. W 1874 roku odkryto cmentarzysko pod lasem zwanym „Koty”, obok Wylewy. Inne cmentarzyska odkryto na pagórkach przeciętych strumykiem Czerniawką pomiędzy Dybkowem i Leżachowem. Między III w. p.n.e. a V w. n.e. na tych terenach występowała kultura przeworska.
Tereny, na których powstała Sieniawa, od roku 981 wchodziły w skład Rusi Kijowskiej. Po rozpadzie dzielnicowym weszły w skład Księstwa Halickiego. Ziemie Księstwa Halickiego od początku (a także na długo przed jego powstaniem) było miejscem politycznego współzawodnictwa Węgier i Polski.
Po zamordowaniu księcia Bolesława Jerzego ziemie te weszły na długi czas (niektóre ponownie) w skład państwa polskiego jako województwo ruskie (później podzielone) ze stolicą we Lwowie, 1340-1772.
W XV wieku obszar obejmujący dzisiejszą Sieniawę był częścią Rusi Czerwonej.
Od XV do XVIII wieku powstały nowe niewielkie osady. Najstarsza wzmianka o Dybkowie pochodzi z XV wieku. Przydatnym źródłem archiwalnym do poznawania historii XVI i XVII wieku są regestra poborowe; regestr z roku 1515 tak opisuje wieś Dybków; („Dipkow, lan,4,tab.vect.gr.6.”), a regestr z roku 1589 opisuje: („Dypkow, lan.4½,taber.2,lan. 1,hort.c.agr.18,ing.c.pec.5,ing.paup.4,hidraulus.”).
W 1650 roku w Dybkowie została zbudowana forteca „Sieniawa” nazwana od nazwiska jej założyciela Mikołaja Sieniawskiego, a w latach 1664–1680 wzniesiono fortyfikacje. Miasto zostało założone w 1672 roku, a w 1676 roku Sieniawa otrzymała prawa miejskie. Następnym właścicielem był syn założyciela Adam Mikołaj Sieniawski, którego córka Zofia Czartoryska z Sieniawskich została w 1731 roku wydana za Augusta Czartoryskiego. Od 1734 r. Sieniawa stała się własnością Czartoryskich.
W latach 1772–1918 miejscowość znajdowała pod zaborem austriackim. Sieniawa stała się częścią Królestwa Galicji – państwa (w praktyce prowincji i kraju koronnego) na terytorium Galicji, w latach 1772–1918 wchodzące w skład (kolejno): Monarchii Habsburgów, Cesarstwa Austriackiego i Austro-Węgier.
Czartoryscy gościli w Sieniawie wielu znakomitych ludzi. W XIX wieku pałac stanowił centrum intelektualne i kulturalne tego rejonu Polski. Lubił bywać tu Julian Ursyn Niemcewicz, któremu podobało się również i to, że życie nie było tutaj zbytnio związane etykietą, konwenansami i przyjęciami.
W 1792 roku odwiedził pałac Tadeusz Kościuszko. Zofia Zamoyska – córka Adama Kazimierza i Izabeli z Flemingów tak pisała w swoich wspomnieniach: "... moi rodzice emigrowali do swych dóbr położonych w Galicji. Za naszym przybyciem do Sieniawy wszystko wydawało się smutnym. Dobra te, od dawna niezamieszkałe, posiadały dom wielce niesposobny na to, aby nas wszystkich pomieścić – wszelako urządzono sie niebawem. Korpus pałacu był wygodny, moi rodzice dobrze byli umieszczeni, my zaś wszyscy bardzo niewygodnie, że nie można gorzej (...), ale goście się zjeżdżali, starano się pocieszyć i rozerwać w smutku, nie stracono nadziei... Kościuszko, który stawał się coraz popularniejszy, bo dał się poznać z waleczności w ostatniej kampanii, a jego szlachetny i czysty charakter jednał mu ogólną cześć i miłość, przybył po ostatniej klęsce do Sieniawy, schronił się do mojego ojca, w domu, którego był wychowańcem. Stał się wnet bożyszczem wszystkich, a łącząc z najwyższymi przymiotami duszy i umysłu dobroć, prostotę, bawił się codziennie z nami, wymyślał różne gry, śmiał się serdecznie, droczył się ze mną, a ja czułam się dumną z jego przyjaźni."
Z kolei Józef Szymanowski pisał: "Kościuszko widziany tu jest od wszystkich z ukontentowaniem. Jeden przez drugiego oddaje hołd winny cnocie i męstwu."
W 1879 roku w Sieniawie urodził się Israel Goldfarb, który w 1893 roku wyemigrował do Nowego Jorku. Kantor, kompozytor melodii do tekstu modlitwy „Shalom alechem malache ha-sharet”. Zmarł w 1956 roku w Nowym Jorku (Broyklonie).
W 1892 roku urodził się Marian Jan Raganowicz (zm. wiosną 1940 w Charkowie) – pułkownik piechoty Wojska Polskiego, ofiara zbrodni katyńskiej.
W 1962 roku odsłonięto pomnik działaczy PPR, którzy zostali zabici w Sieniawie w 1942 roku przez podziemie.
W 1981 roku na budynku Rejonowego Urzędu Spraw Wewnętrznych wmurowano tablicę pamiątkową ku czci 8 funkcjonariuszy MO i ORMO poległych na terenie miasta i gminy w latach 1946–1947.
W 1990 roku była ogólnopolska reforma samorządu terytorialnego i przywrócono urząd burmistrza. Po 1990 roku burmistrzami Miasta i Gminy Sieniawa byli: Franciszek Woś i Wacław Mikulski, a od 2006 roku burmistrzem jest Adam Woś.
Kościół.
Kościół w Dybkowie ufundowali w 1571 roku Jan Kostka i Zofia ze Sprowy Odrowążówna. W 1602 roku została erygowana parafia w Dybkowie; w 1624 roku podczas najazdu tatarskiego kościół został zniszczony. Następny kościół zbudowano w 1629 roku.
Po uzyskaniu praw miejskich wybudowano drugi kościół, drewniany. Na jego miejscu w latach 1719–1749 został zbudowany murowany kościół pw. Wniebowzięcia Najświętszej Marii Panny, a w 1754 roku dobudowano klasztor dla dominikanów. Pierwszy kościół (fara) w 1744 roku był już mocno zniszczony i w 1753 roku zbudowano murowany pw. św. Jana Chrzciciela, który został konsekrowany w 1777 roku przez biskupa przemyskiego Wacława Hieronima Sierakowskiego. W 1772 roku Sieniawa znalazła się pod austriackim zaborem. Austriacy prowadzili politykę ingerencji w sprawy kościoła, dlatego w 1788 roku skasowali klasztor dominikanów, a kościół został zmieniony na parafialny.
Pierwszy kościół został w 1778 roku przez Austriaków zamieniony na cerkiew pw. Podwyższenia Krzyża Świętego, parochia greckokatolicka Sieniawa posiadała też cerkiew filialną w Rudce. Schematyzm Greckokatolickiej Eparchii Przemyskiej na rok 1830 tak wzmiankował parochię: ("Sieniawa Oppid. Parochia. Eccl. ad Exalt. S. Crucis. Patronus Titl. Cels. Princeps Adamus Czartoryski. Parochus Cyprianus Chotyniecki natus 1803, ord. 1826. In Matre cum Dybkow †, Num. Anim. Gr. Cath. 464. Filiali Wyliwa 310. Rudka c. Eccl. ad Obdormit. B.M.V. 390. Summa 1164."). Parochia istniała do 1945 roku.
Kościół parafialny rzymskokatolicki został konsekrowany 10 września 1890 roku przez biskupa sufragana przemyskiego Jakuba Glazera. Podczas I wojny światowej kościół został zniszczony, w 1923 roku został odbudowany. W 1952 roku zbudowano ołtarz główny, a trzy lata później ołtarze boczne; w 1954 roku Stanisław Jakubczyk wykonał polichromie. Obecnie parafia Sieniawa posiada kościoły filialne w Piganach i Leżachowie. Parafia przynależy do dekanatu sieniawskiego.
Na początku XIX wieku wzmiankowana była w Schematyzmach Diecezji Przemyskiej z lat 1810–1820 kaplica pałacowa, której kapelanem był ks. Jan Krasnodębski: ("Capella ad Aulam Cellisimi Princip Czartoryski").
Oświata.
W Sieniawie działa Zespół Szkół, w skład którego wchodzą: Szkoła Podstawowa im. Tadeusza Kościuszki i Liceum Ogólnokształcące.
W 1765 roku pojawiła się wzmianka o szkółce parafialnej. W 1789 roku z inicjatywy księcia Adama Czartoryskiego została założona szkoła ludowa, która w 1863 roku została przez zaborców austriackich przekształcona na szkołę trywialną. W 1874 roku na mocy ustawy państwowej szkoła stała się publiczna. W 1897 roku powstała oddzielna szkoła żeńska (od tego czasu funkcjonowały dwie szkoły: męska i żeńska). W 1913 roku szkoła męska otrzymała imię księcia Józefa Poniatowskiego, a szkoła żeńska otrzymała imię królowej Jadwigi. W 1926 roku nastąpiło połączenie szkół męskiej i żeńskiej w jedną szkołę 7-klasową.
W 1964 roku oddano do użytku nowy budynek szkolny jako tzw. tysiąclatkę. W 1964 roku powstało w Sieniawie 4-letnie liceum ogólnokształcące. 21 maja 2008 roku szkoła otrzymała nowego patrona Tadeusza Kościuszkę. W 2002 roku powstał Zespół Szkół.
Demografia.
Według GUS z 1 stycznia 2011 miasto miało 2133 mieszkańców.
Transport.
Przez miasto przebiegają trzy drogi wojewódzkie:
Sport.
10 maja 1903 roku w Sieniawie założono Polskie Towarzystwo Gimnastyczne „Sokół”. W czasie I wojny światowej członkowie Sieniawskiego „Sokoła” walczyli w Legionach Polskich. 
W 1960 roku utworzono klub piłki nożnej - Ludowy Zespół Sportowy. W 1990 roku zmieniono nazwę klubu z LZS Igloopol Sieniawa na Miejski Klub Sportowy Sokół Sieniawa. W latach 2013–2016 klub grał w III lidze lubelsko-podkarpackiej. Od 2018 roku klub ponownie gra w III lidze grupy IV.

</doc>
<doc id="93541" url="https://pl.wikipedia.org/wiki?curid=93541" title="Cannibal Corpse">
Cannibal Corpse

Cannibal Corpse – amerykańska grupa muzyczna wykonująca death metal. Powstała w 1988 roku w Buffalo w stanie New York. Według danych z 2003 roku wydawnictwa zespołu w samych Stanach Zjednoczonych sprzedały się w nakładzie 558 929 egzemplarzy. Jednym z najsłynniejszych fanów zespołu jest Jim Carrey, dzięki któremu Cannibal Corpse wystąpili w filmie "" wykonując w nim utwór "Hammer Smashed Face".
Historia.
Grupa powstała w 1988 roku w Buffalo w stanie New York na kanwie trzech lokalnych zespołów Tirant Sin, Beyond Death oraz Leviathan. Zespół utworzyli: wokalista Chris Barnes, gitarzyści Bob Rusay i Jack Owen, basista Alex Webster oraz perkusista Paul Mazurkiewicz. Wkrótce muzycy zarejestrowali pierwsze utwory, które ukazały się 2 maja 1989 roku na kasecie demo pt. "Cannibal Corpse". Materiał wzbudził zainteresowanie wytwórni Metal Blade Records z którą grupa podpisała kontrakt. 17 sierpnia 1990 roku ukazał się pierwszy album studyjny formacji zatytułowany "Eaten Back to Life". Gościnnie w nagraniach wziął udział Glen Benton – wokalista i basista formacji Deicide. Muzyk zaśpiewał w utworach "Mangled" i "A Skull Full Of Maggots". Druga płyta zespołu pt. "Butchered at Birth" ukazała się 1 lipca 1991 roku. Gościnnie na płycie ponownie wystąpił Glen Benton. Okładka wydawnictwa wywołała kontrowersje przyczyniając się m.in. do całkowitego zakazu sprzedaży w Niemczech. 22 września 1992 roku został wydany trzeci album Cannibal Corpse pt. "Tomb of the Mutilated".
23 marca 1993 roku ukazał się minialbum pt. "Hammer Smashed Face". Na płycie znalazły się m.in. interpretacja utworów: "The Exorcist" grupy Possessed oraz "Zero The Hero" z repertuaru Black Sabbath. 18 kwietnia muzycy wystąpili w Zabrzu w ramach festiwalu Metalmania. Również w 1993 roku grupę opuścił Bob Rusay, którego zastąpił Rob Barrett były członek Malevolent Creation. 10 kwietnia 1994 roku zespół wystąpił po raz drugi na festiwalu Metalmania w Zabrzu. 12 kwietnia tego samego roku ukazał się czwarty album studyjny formacji zatytułowany "The Bleeding". W 1995 roku z zespołu odszedł Chris Barnes, który skoncentrował się na wstępach w Six Feet Under. Nowym wokalistą został znany z Monstrosity – George "Corpsegrinder" Fisher. Piąty album grupy pt. "Vile" został wydany 21 maja 1996 roku. Wydawnictwo dotarło do 151. miejsca listy Billboard 200 w Stanach Zjednoczonych. W ramach promocji grupy odbyła trasę koncertową w USA poprzedzając występy Anthrax. Następnie Cannibal Corpse wystąpił w Europie wraz z grupami Immolation i Vader. 25 listopada 1997 roku ukazała się kaseta VHS pt. "Monolith of Death". Również w 1997 roku z zespołu odszedł Rob Barrett, który ponownie dołączył do grupy Malevolent Creation. Nowym gitarzystą został znany z występów w Nevermore – Pat O’Brien. 21 kwietnia 1998 roku ukazał się szósty album studyjny Cannibal Corpse pt. "Gallery of Suicide". 19 października 1999 roku został wydany siódmy album studyjny zespołu pt. "Bloodthirst".
26 września 2000 ukazało się koncertowe wydawnictwo "Live Cannibalism". Na wydanym na płytach CD, DVD oraz kasecie VHS albumie znalazł się zapis koncertu grupy w Milwaukee w USA. Ósmy album studyjny zespołu pt. "Gore Obsessed" ukazała się 26 lutego 2002 roku. Nagrania cieszyły się popularnością m.in. w Niemczech gdzie dotarły 71. miejsca tamtejszej listy sprzedaży. Z kolei 16 marca tego samego roku zespół wystąpił po raz trzeci na festiwalu Metalmania. 22 kwietnia 2003 muzycy wystąpili w warszawskim klubie Proxima. 1 lipca tego samego roku ukazał się minialbum pt. "Worm Infested". Na płycie znalazły się m.in. interpretacje utworów "Demon’s Night" z repertuaru Accept i "No Remorse" formacji – Metallica. Natomiast 4 listopada został wydany wielopłytowy box nagrań Cannibal Corpse pt. "15 Year Killing Spree". W międzyczasie George Fisher objął stanowisko wokalisty w melodic deathmetalowym zespole Paths of Possession. 24 lutego 2004 roku został wydany dziewiąty album studyjny formacji pt. "The Wretched Spawn". Było to ostatnie wydawnictwo nagrane z udziałem Jacka Owena, który dołączył do zespołu Deicide. Stanowisko nowego gitarzysty Cannibal Corpse objął Jeremy Turner były członek Origin. 8 września tego samego roku grupa wystąpiła w warszawskim klubie Proxima.
W 2005 roku w miejsce Turnera do zespołu powrócił Rob Barrett. Natomiast Alex Webster uzupełnił skład instrumentalnego tria Blotted Science. 21 marca 2006 roku został wydany dziesiąty album studyjny grupy pt. "Kill". Album dotarł do 170. miejsca listy Billboard 200 w Stanach Zjednoczonych. 12 marca 2007 roku zespół dał koncert w krakowskim klubie Loch Ness. 8 lipca 2008 roku zostało wydane DVD pt. "". 3 lutego 2009 roku ukazał się jedenasty album studyjny zespołu pt. "Evisceration Plague". Wydawnictwo dotarło do 66. miejsca listy Billboard 200 w Stanach Zjednoczonych. Nagrania były promowane teledyskiem do utworu tytułowego który wyreżyserował Dale Resteghini znany ze współpracy z Hatebreed czy Cypress Hill. 20 października tego samego roku formacja wystąpiła w krakowskim klubie Studio. 15 marca 2011 roku ukazało się koncertowe wydawnictwo pt. "Global Evisceration". Na płycie DVD wydanej nakładem Metal Blade Records znalazły się dwa koncerty zarejestrowane w maju 2010 roku. Materiał wyreżyserowała Denise Korycki.

</doc>
<doc id="93542" url="https://pl.wikipedia.org/wiki?curid=93542" title="Quasiporządek">
Quasiporządek



</doc>
<doc id="93544" url="https://pl.wikipedia.org/wiki?curid=93544" title="Ellen Hansell">
Ellen Hansell

Ellen Forde Hansell Allerdice (ur. 18 września 1869 w Filadelfii, zm. 11 maja 1937 w Pittsburghu) – amerykańska tenisistka.
Krótko po ukończeniu 18. roku życia wygrała pierwsze w historii US Open w grze pojedynczej kobiet; pokonała w finale Laurę Knight 6:1, 6:0. Rok później przegrała w finale (w którym miała zapewniony udział jako mistrzyni poprzedniej edycji) z Berthą Townsend 3:6, 5:6.
W 1965 została pośmiertnie uhonorowana miejscem w Międzynarodowej Tenisowej Galerii Sławy.

</doc>
<doc id="93546" url="https://pl.wikipedia.org/wiki?curid=93546" title="Miecz Damoklesa">
Miecz Damoklesa

Miecz Damoklesa – przenośne wyrażenie przysłowiowe, nawiązujące do popularnej anegdoty o syrakuzańskim tyranie Dionizjuszu. 
Chcąc lepiej uprzytomnić swój los schlebiającemu mu zawistnemu dworzaninowi Damoklesowi, który nazywał go najszczęśliwszym ze śmiertelników, tyran zaproponował mu, ażeby na jeden dzień wszedł w jego rolę i znalazł się w jego sytuacji. Pozwolił mu nawet zająć swe złote łoże w przepysznie urządzonej komnacie i ucztować do woli. Zarazem jednak nakazał zawiesić nad Damoklesem ostry miecz na cienkim końskim włosie. W ten sposób unaocznił mu niebezpieczeństwo grożące ze strony wrogów i nieprzyjaciół każdemu panującemu wśród pozornych luksusów i dobrodziejstw władzy. Historię tę wykorzystał Cyceron omawiając kwestię szczęścia ludzkiego w dialogach filozoficznych ("Tuskulanki" V 21,61).
Wyrażenie oznacza stałą groźbę wisząca nad kimś używającym beztrosko życia i korzystającym z dobrodziejstw swego stanowiska. 

</doc>
<doc id="93547" url="https://pl.wikipedia.org/wiki?curid=93547" title="Tiamat (zespół muzyczny)">
Tiamat (zespół muzyczny)

Tiamat – szwedzka grupa muzyczna. Została założona w 1988 w miejscowości Täby. Od 1987 do 1989 roku zespół występował oraz realizował wydawnictwa jeszcze pod nazwą "Treblinka". Ukazały się pod tą nazwą trzy wydawnictwa: "Crawling in Vomits" (1988), "The Sign of the Pentagram" (1989)' oraz "Severe Abomination" (1989). Treblinka prezentowała styl muzyczny z gatunku black metal, jednak już na pierwszym albumie Tiamat pt. "Sumerian Cry" wyraźne były wpływy gatunku death metal. Natomiast wydany w rok później (1991) album pt. "The Astral Sleep" zawiera muzykę z pogranicza death i thrash metalu.
Kolejne dwie płyty grupy (uważane za najważniejsze w dyskografii zespołu) pt. "Clouds" i "Wildhoney" to melodyjny gothic/doom metal z elementami death metalu. Na kolejnych płytach Tiamat zmienił styl na bardziej rockowy, nie zapominając jednak o swoich muzycznych korzeniach. W swej twórczości grupa nawiązuje do takich zagadnień jak miłość, religia czy mitologia sumeryjska.
Historia.
Grupa powstała 1988 w miejscowości Täby. Do 1989 roku zespół występował pod nazwą Treblinka, tego samego roku do zespołu dołączył gitarzysta Johan Edlund, jego późniejszy lider. Pod nazwą Treblinka ukazały się trzy wydawnictwa zatytułowane "Crawling in Vomits" (1988), "The Sign of the Pentagram" (1989) oraz "Severe Abomination" (1989). W 1990 roku ukazał się singel Tiamat pt. "A Winter Shadow" promujący debiutancki album grupy zatytułowany "Sumerian Cry", który ukazał się 7 czerwca nakładem wytwórni muzycznej CMFT Productions. W 1991 roku ukazał się 5 way split – album pt. "In the eyes of death". Znalazły się na nim utwory Tiamatu wraz z utworami grup Unleashed, Asphyx, Loudblast i Grave. 1 września tego samego roku ukazał się drugi album grupy pt. "The Astral Sleep". 1 września 1993 roku ukazał się trzeci album studyjny zespołu pt. "Clouds".
5 kwietnia 1994 roku ukazał się pierwszy album koncertowy zatytułowany "The Sleeping Beauty – Live in Israel". 1 września również w 1994 roku ukazał się czwarty album pt. "Wildhoney". Rok później ukazała się pierwsza kompilacja nagrań zespołu pt. "The Musical History of Tiamat". 22 kwietnia 1997 roku ukazał się piąty album grupy pt. "A Deeper Kind of Slumber" promowany singlem pt. "Cold Seed". W 1999 roku ukazał się singel pt. "Brighter Than The Sun" promujący szósty album Tiamat pt. "Skeleton Skeletron", który ukazał się 11 sierpnia. Wydawnictwo zostało nagrane w trzech duńskich studiach Puk, Medley i Sun Studio w Kopenhadze, we współpracy z producentem Larsem Nissenem. Tego samego roku ukazał się pierwszy minialbum grupy pt. "For Her Pleasure".
13 lutego 2002 roku ukazał się siódmy album grupy pt. "Judas Christ". Wydawnictwo było promowane singlem pt. "Vote For Love". Album został nagrany w duńskim Pukstudio we współpracy z producentem muzycznym Larsem Nissenem. Na limitowanej edycji albumu ukazał się ponadto teledysk do utworu „Vote For Love” oraz wersje demo utworów „Sixshooter” i „However You Look At It You Lose”. 14 marca 2002 roku grupa wystąpiła w ramach festiwalu Metalmania w katowickim Spodku. W 2003 roku ukazał się singel pt. "Cain" promujący ósmy album grupy pt. "Prey", który ukazał się 27 października. Wydawnictwo zostało zmiksowane i zmasterowane w helsińskich Finnvox Studios. Ponadto do utworu „Cain” został zrealizowany teledysk w reżyserii Patrica Ullaeusa, pracownika Revolver Film Company, który współpracował również z takimi grupami jak Dimmu Borgir, Within Temptation i Passenger. W 2004 roku grupa wystąpiła na festiwalu Metalmania w Katowicach. Edlund o występach w Polsce:
Album był promowany również podczas dwutygodniowej trasy koncertowej w Europie, którą zespół odbył wraz z Theatre of Tragedy, Sirenia i Pain. W styczniu 2005 roku grupa wystąpiła trzykrotnie podczas koncertów we Wrocławiu, Krakowie i Warszawie. Występ Tiamat poprzedziły grupy Pain, Desdemona i Sacriversum.
W 2006 roku nakładem Metal Mind Productions ukazało się pierwsze wydawnictwo DVD grupy pt. "The Church of Tiamat". Na wydawnictwo ukazał się m.in. koncert sfilmowany w styczniu 2005 w krakowskim studiu TVP na Krzemionkach, teledyski oraz materiały archiwalne. W 2007 roku ukazała się druga kompilacja grupy pt. "Commandments". Było to ostatnie wydawnictwo, które ukazało się nakładem Century Media Records.
18 kwietnia 2008 roku nakładem Nuclear Blast Records ukazał się dziewiąty album grupy pt. "Amanethes". Wydawnictwo zostało poprzedzone singlem pt. "The Temple of the Crescent Moon". Nagrania "Amanethes" odbyły się w greckim studiu Mansion, a także Cue oraz szwedzkim Studio Mega. Album został zmiksowany przez Siggi Bemma w należącym do Waldemara Sorychty Studio Woodhouse w miejscowości Hagen. 18 sierpnia tego samego roku ukazał się box pt. "The Ark of the Covenant – The Complete Century Media Years" zawierający kompilację nagrań zespołu. Wydawnictwo ukazało się w limitowanym do 3000 egzemplarzy nakładzie. Również w 2008 roku do zespołu dołączył sesyjny gitarzysta Johan Niemannm, który zastąpił Thomasa Wyresona. 13 lutego 2009 roku grupa wystąpiła w ramach trasy koncertowej Hellhound Tour Festival. Koncert grupy poprzedziły występy The 69 Eyes i Ava Inferi.
Muzycy.
Opracowano na podstawie materiału źródłowego.

</doc>
<doc id="93549" url="https://pl.wikipedia.org/wiki?curid=93549" title="Marginalizacja społeczna">
Marginalizacja społeczna

Marginalizacja społeczna, wykluczenie społeczne – wyłączenie z udziału w życiu społecznym jednostek, grup społecznych lub w ujęciu globalnym społeczeństw w stosunku do ich otoczenia społecznego. Może odnosić się do procesu wykluczania jednostek i grup albo do stanu wykluczenia.
Geneza i charakterystyka.
Wykluczenie społeczne jest rozumiane jako niemożliwość bycia uczestnikiem ważnych aspektów życia społecznego, zwłaszcza gospodarczego, politycznego lub kulturowego.
Przy wykluczaniu społecznym jednostek czynnikami mającymi na to największy wpływ jest bezrobocie i bieda. Jeżeli dochodzi do koncentracji tego typu ludności w ograniczonej przestrzeni topograficznej, wówczas tworzyć się może specyficzna subkultura ubóstwa oraz podklasa społeczna, w której wzory zachowań i systemy wartości często podlegają dziedziczeniu w następnych pokoleniach. Pod wpływem marginalizacji na obszarach miejskich mogą pojawiać się getta.
Jednostka jest wykluczona społecznie (według brytyjskiego Center for Analysis of Social Exclusion), jeżeli:
W psychologii międzykulturowej.
Marginalizacja społeczna jest jednym z rodzajów adaptacji kulturowej w modelu akulturacji kanadyjskiego psychologa Johna Berry’ego. Jest rodzajem akulturacji na poziomie jednostki. Na poziomie relacji międzygrupowych odpowiada wykluczeniu społecznemu lub systemowemu. Migrant wybierający (świadomie lub nie) tę strategię akulturacji odrzuca kulturę kraju przyjmującego i kulturę kraju pochodzenia.
Ubóstwo a wykluczenie społeczne.
Regulacje prawne Unii Europejskiej dotyczące pomocy społecznej łączą pojęcie ubóstwa z wykluczeniem społecznym. Przypisywane są one jednak do dwóch różnych dyscyplin naukowych.

</doc>
<doc id="93551" url="https://pl.wikipedia.org/wiki?curid=93551" title="Walidacja (technika)">
Walidacja (technika)

Walidacja (ang. "validation") – w naukach technicznych i informatyce działanie mające na celu potwierdzenie w sposób udokumentowany i zgodny z założeniami, że procedury, procesy, urządzenia, materiały, czynności i systemy rzeczywiście prowadzą do zaplanowanych wyników.

</doc>
<doc id="93553" url="https://pl.wikipedia.org/wiki?curid=93553" title="Paulo Sérgio Oliveira da Silva">
Paulo Sérgio Oliveira da Silva

Serginho, właśc. Paulo Sérgio Oliveira da Silva (ur. 19 października 1974, zm. 27 października 2004) – brazylijski piłkarz, obrońca.
Od 1999 był zawodnikiem Sao Caetano; wraz z tym klubem świętował awans do ekstraklasy, dwukrotny udział w finałach ligi brazylijskie (2001, 2002; I liga brazylijska po zakończeniu systemu „każdy z każdym” rywalizuje w dodatkowych rozgrywkach - "play-off"; 2002 Sao Caetano wygrało rundę zasadniczą ligi, przegrało w finale "play-off") oraz udział w finale Copa Libertadores (Sao Caetano przegrało w finale z Olimpią Asuncion po rzutach karnych; Serginho nie wykorzystał rzutu karnego w rozstrzygającej serii).
Był kandydatem do występu w kadrze narodowej Brazylii.
Zmarł nagle na zawał serca, w szpitalu, po zasłabnięciu na boisku w trakcie meczu ligowego.
W ekstraklasie włoskiej (AC Milan) występował inny piłkarz brazylijski o przydomku Serginho (ur. 1971).

</doc>
<doc id="93555" url="https://pl.wikipedia.org/wiki?curid=93555" title="Obóz zagłady w Treblince">
Obóz zagłady w Treblince

Obóz zagłady w Treblince (oficjalnie SS-Sonderkommando Treblinka, zwyczajowo Treblinka II) – niemiecki nazistowski obóz zagłady funkcjonujący od lipca 1942 roku do listopada 1943 roku na terenie gminy Kosów w powiecie sokołowskim, przy linii kolejowej Siedlce – Sokołów Podlaski – Małkinia, nieopodal wsi i stacji Treblinka, od których pochodzi jego nazwa.
Obóz został utworzony w ramach akcji „Reinhardt”; prowadzono w nim eksterminację ludności żydowskiej. Niemcy kierowali do niego przede wszystkim transporty z gett w okupowanej Polsce, w tym z getta warszawskiego. Ponadto w Treblince byli mordowani Żydzi austriaccy, czescy, greccy, jugosłowiańscy, niemieccy i słowaccy oraz Romowie i Sinti. Ofiary zabijano w stacjonarnych komorach gazowych przy użyciu gazów spalinowych.
Z transportów wyłączano niewielką liczbę Żydów, przede wszystkim fachowców oraz młodych mężczyzn, których następnie zatrudniano w komandach pracujących na terenie obozu lub w jego bezpośrednim sąsiedztwie. Więźniowie – docelowo również skazani na śmierć – byli narażeni na głód, choroby oraz bestialstwo strażników. Z czasem w Treblince zawiązała się obozowa konspiracja. 2 sierpnia 1943 roku w obozie wybuchło powstanie, w którego trakcie zbiegło około 400 więźniów (blisko siedemdziesięciu przeżyło wojnę).
Liczba ofiar Treblinki sięgnęła prawdopodobnie ok. 800 tys. osób. Był to największy ośrodek zagłady w Generalnym Gubernatorstwie, a zarazem drugi po Auschwitz-Birkenau w okupowanej Europie.
Geneza.
Późnym latem 1941 roku w północno-wschodniej części dystryktu warszawskiego, na terenie gminy Kosów Lacki w powiecie sokołowskim, przy linii kolejowej Siedlce – Sokołów Podlaski – Małkinia, w odległości sześciu kilometrów od stacji kolejowej Treblinka, niemieckie władze okupacyjne zorganizowały obóz pracy dla ludności polskiej i żydowskiej. Od wsi i stacji Treblinka przyjął nazwę „karnego obozu pracy w Treblince” (zwyczajowo „Treblinka I”). Jego więźniowie pracowali przede wszystkim w pobliskiej żwirowni. Ogółem przez obóz przeszło około 20 tys. osób, z czego około 10 tys. zmarło lub zostało zamordowanych.
Prawdopodobnie jesienią 1941 roku na najwyższych szczeblach hitlerowskiego reżimu zaczęła krystalizować się koncepcja „ostatecznego rozwiązania kwestii żydowskiej” poprzez fizyczną eksterminację. Pilnego usunięcia Żydów oczekiwały zwłaszcza okupacyjne władze Generalnego Gubernatorstwa, które zakładały, że w ten sposób znikną liczne problemy natury ekonomicznej i sanitarnej, z którymi musiały się mierzyć. Istnieją przesłanki wskazujące, że kluczową rolę w procesie decyzyjnym odgrywał dowódca SS i Policji na dystrykt lubelski, SS-Brigadeführer Odilo Globocnik. 13 października 1941 roku Globocnik spotkał się w Kętrzynie z Reichsführerem-SS Heinrichem Himmlerem i SS-Obergruppenführerem Friedrichem Wilhelmem Krügerem. Niedługo później, pod koniec października, rozpoczęto budowę obozu zagłady w Bełżcu. Jesienią tegoż roku rozpoczęto także przygotowania do budowy obozu zagłady w Sobiborze.
Historycy nie są zgodni, czy przeznaczeniem obozów w Bełżcu i Sobiborze od samego początku była eksterminacja wszystkich Żydów z Generalnego Gubernatorstwa, czy też pierwotnie planowano je wykorzystać wyłącznie do wymordowania Żydów z dystryktu lubelskiego. Pewnym jest natomiast, że podczas konferencji w Wannsee w styczniu 1942 roku przedstawiciele Generalnego Gubernatorstwa uzyskali zgodę, aby „ostatecznym rozwiązaniem” objąć w pierwszej kolejności tamtejszą ludność żydowską. Kierowanie eksterminacją polskich Żydów, której nadano kryptonim akcja „Reinhardt” ("Einsatz Reinhardt"), Himmler powierzył Globocnikowi. Za początek akcji uznawany jest 17 marca 1942 roku, kiedy to z gett w Lublinie i we Lwowie skierowano pierwsze transporty do ośrodka zagłady w Bełżcu. Do połowy kwietnia zamordowano tam około 66 tys. Żydów. Na początku maja transporty zaczął przyjmować ośrodek zagłady w Sobiborze.
17 kwietnia 1942 roku Himmler złożył wizytę w okupowanej Warszawie. Najprawdopodobniej polecił wtedy miejscowym władzom policyjnym zlikwidować getto warszawskie. Rozkaz Himmlera dał bezpośredni impuls do rozpoczęcia budowy kolejnego ośrodka zagłady. Niemieccy decydenci byli bowiem świadomi, że funkcjonujące już „instalacje” w Bełżcu i Sobiborze nie będą w stanie przyjąć tak wielu nowych ofiar, zwłaszcza jeśli wziąć pod uwagę fakt, że równolegle z eksterminacją Żydów w dystrykcie warszawskim planowano rozszerzyć akcję „Reinhardt” także na dystrykt radomski. Wkrótce Globocnik porozumiał się z Kancelarią Führera, której pracownicy – uprzednio uczestniczący w procederze mordowania osób chorych psychicznie (akcja T4) – stanowili trzon personelu w podległych mu ośrodkach eksterminacji. Nowy obóz miał się okazać „najdoskonalszym” ze wszystkich ośrodków zagłady akcji „Reinhardt”.
Jako miejsce jego lokalizacji wybrano okolice Treblinki. Leżały one bowiem na styku dystryktów warszawskiego i lubelskiego oraz Okręgu Białostockiego, w których znajdowały się duże skupiska ludności żydowskiej. W pobliskiej Małkini krzyżowały się ponadto szlaki kolejowe, które zapewniały dogodne połączenia z Warszawą, Białymstokiem i miastami dystryktu radomskiego. Doprowadzenie toru kolejowego do ośrodka zagłady nie nastręczało dużych trudności, gdyż w jego pobliżu przebiegała już bocznica, która łączyła żwirownię i karny obóz pracy z linią kolejową Siedlce – Sokołów – Małkinia. Wreszcie dzięki obozowi pracy nazwa „Treblinka” była dobrze znana ludności dystryktu warszawskiego i tym samym pomagała uśpić czujność ofiar, uwiarygodniając niemieckie zapewnienia, że Żydzi są deportowani „do pracy na Wschód”.
Budowa obozu.
Pod koniec kwietnia lub na początku maja 1942 roku w okolicach Treblinki pojawiła się specjalna ekipa SS, która poszukiwała terenu pod budowę obozu. Jej wybór padł na kilkanaście hektarów lasu i gruntu położonych pomiędzy wsiami Poniatowo i Wólka Okrąglik.
Roboty budowlane rozpoczęły się 1 czerwca. Zleceniodawcą był Centralny Zarząd Budowlany Waffen-SS w Warszawie, a wykonawcami – wybranymi na podstawie przetargu – przedsiębiorstwa Schönbrunn z Legnicy i Schmidt &amp; Münstermann z Warszawy. Za nadzór techniczny odpowiadał inż. Hermann Leyh. Całością spraw związanych z organizacją obozu kierował natomiast SS-Obersturmführer Richard Thomalla, który wcześniej nadzorował budowę obozów w Bełżcu i Sobiborze. Wszystkie prace były wykonywane przez żydowskich robotników z gett w Węgrowie i Stoczku Węgrowskim oraz przez polskich więźniów z pobliskiego obozu pracy. Materiały budowlane i instalacyjne sprowadzano m.in. z Warszawy, Sokołowa Podlaskiego i Kosowa Lackiego. Za ich dostarczenie odpowiedzialne były przede wszystkim gminy żydowskie, zobowiązano je nawet do dostarczenia zastaw stołowych dla obozowej załogi.
Do czasu przybycia pierwszego transportu wzniesiono budynek z trzema komorami gazowymi oraz baraki mieszkalne dla więźniów i załogi. Teren obozowy otoczono ogrodzeniem z drutu kolczastego. W pierwszej połowie czerwca do obozu doprowadzono odgałęzienie od bocznicy łączącej obóz pracy z linią kolejową Siedlce – Sokołów – Małkinia. Jeszcze przed zakończeniem robót w obozie zakwaterowano część załogi. Pierwszy komendant, SS-Untersturmführer Irmfried Eberl, początkowo urzędował natomiast w warszawskim pałacu Brühla. Z pisma, które skierował do komisarza ds. dzielnicy żydowskiej w Warszawie Heinza Auerswalda, wynika, że prace budowlane zakończono 11 lipca 1942 roku. Pierwszy transport z getta warszawskiego odjechał z Warszawy do Treblinki 22 lipca, pierwszego dnia tzw. wielkiej akcji deportacyjnej. Przybył tam 23 lipca, w dniu żydowskiego święta Tisza be-Aw.
Treblinka II stała się miejscem kaźni jeszcze przed przybyciem pierwszych transportów, gdyż podwładni Thomalli masowo mordowali żydowskich robotników zatrudnionych przy budowie obozu. Ofiary katowano na śmierć, rozstrzeliwano w zbiorowych i indywidualnych egzekucjach, a nawet celowo przywalano pniami ściętych drzew. Zdarzało się, że pijani esesmani wdzierali się do baraków i strzelali na oślep do przebywających w nich Żydów. Urządzali także sadystyczne „zabawy”, w których trakcie wymyślnie torturowali i mordowali robotników. Zeznania polskich świadków wskazują, że podczas robót mogło zostać zamordowanych nawet kilkanaście tysięcy Żydów. Wbrew powtarzanej w wielu źródłach informacji, wojnę przeżył jednak co najmniej jeden żydowski robotnik uczestniczący w budowie obozu.
Lokalizacja i topografia.
Informacje ogólne.
Ośrodek zagłady leżał w słabo zaludnionej okolicy. Od wsi Wólka Okrąglik dzieliła go odległość półtora kilometra, od stacji kolejowej Treblinka – cztery kilometry, od karnego obozu pracy – dwa kilometry. Znajdował się na terenie częściowo zalesionym, dzięki czemu był niewidoczny z biegnących na północny wschód od niego drogi Małkinia – Kosów Lacki i linii kolejowej Siedlce – Sokołów – Małkinia.
Obóz miał kształt nieregularnego czworoboku o wymiarach 600 na 400 metrów. Jego powierzchnia wynosiła około 20 hektarów. Wewnętrzne ogrodzenie stanowił wysoki na 3–4 metry płot z drutu kolczastego. Pomiędzy druty gęsto wplatano gałęzie drzew, uniemożliwiając obserwację wnętrza obozu. Po zewnętrznej stronie płotu ciągnął się łańcuch zbudowany z zasieków i zapór przeciwczołgowych. Pas pomiędzy obiema częściami ogrodzenia, szeroki na około 40–50 metrów, został gruntownie oczyszczony z drzew i krzewów. W narożnikach ogrodzenia stały wieżyczki strażnicze o wysokości ośmiu metrów. Piątą wieżyczkę ulokowano początkowo przy południowym odcinku ogrodzenia, mniej więcej pośrodku między dwoma narożnikami. Później została przeniesiona do centralnej części obszaru zagłady. Na najwyższych kondygnacjach wieżyczek umieszczono karabiny maszynowe oraz reflektory. Główna brama znajdowała się przy północno-zachodnim narożniku ogrodzenia, przy czym zazwyczaj korzystali z niej jedynie członkowie załogi. Najważniejsze drogi wewnątrz obozu były wybrukowane, pozostałe wysypano żwirem. Wszystkie budynki, poza komorami gazowymi, zostały zbudowane z drewna.
Podczas budowy obozu wykorzystano doświadczenia z funkcjonowania ośrodków zagłady w Bełżcu i Sobiborze. Po reorganizacji, którą przeprowadzono na przełomie sierpnia i września 1942 roku, ugruntował się jego podział na trzy obszary/strefy: strefę administracyjno-mieszkalną, strefę przyjęć i obszar zagłady.
Strefa administracyjno-mieszkalna.
Strefa administracyjno-mieszkalna ("Wohnlager") obejmowała północno-zachodnią część obozu. Przecinała ją biegnąca od bramy głównej ulica, którą na cześć najstarszego członka załogi niemieckiej nazwano "Kurt Seidel Straße". Tuż za bramą, naprzeciw siebie, stały wartownia oraz budynek komendantury wraz z mieszkaniem komendanta. Obok komendantury, po wschodniej stronie "Kurt Seidel Straße", stał „budynek usługowy” załogi niemieckiej, w którym ulokowano schron, izbę chorych oraz gabinety: dentystyczny i fryzjerski. Dalej na południe znajdował się barak dla Polek i Ukrainek, które pracowały jako sprzątaczki i służące. Po drugiej stronie ulicy stały natomiast dwa duże baraki, w których mieściły się kwatery niemieckich esesmanów oraz ich jadalnia. Z czasem wybudowano między nimi łącznik, w którym ulokowano magazyn z bronią i amunicją.
Nieopodal komendantury od "Kurt Seidel Straße" odchodziła w kierunku wschodnim boczna uliczka. Prowadziła do koszar wachmanów, które na cześć esesmana z obozowej załogi, zabitego przez więźnia we wrześniu 1942 roku, nazwano „Koszarami Maxa Biali”. Na kompleks ten składało się pięć baraków. Ulokowano w nich kwatery mieszkalne, jadalnię z kuchnią i spiżarnią oraz gabinety: lekarski i fryzjerski. W pobliżu koszar znajdowało się „Zoo”. Było to miejsce wypoczynku załogi, które swą nazwę zawdzięczało temu, że trzymano tam zwierzęta leśne: sarnę, lisy, gołębie i dwa pawie. Nieopodal „Zoo” stała sortownia kosztowności, w której pracowali tzw. "Goldjuden" („złoci Żydzi”).
W południowej części strefy, na pograniczu ze strefą przyjęć, znajdowały się kwatery żydowskich więźniów, które nazywano „gettem”. Sektor ten miał wymiary około 100 × 100 metrów i był otoczony ogrodzeniem z drutu kolczastego. Znajdujące się wewnątrz budynki były ustawione w kształcie podkowy. Barak północny mieścił kuchnię, warsztat szewski, warsztat krawiecki, stolarnię, pomieszczenia mieszkalne dla kobiet i kapo oraz niewielką izbę chorych. W baraku na szczycie „podkowy” znajdowały się kuźnia i warsztat ślusarski. W południowym baraku mieszkali więźniowie-mężczyźni; ponadto mieściły się tam pralnia i skład narzędzi. Baraki były pozbawione podłóg, a ich okna zakratowano. Na południe od „podkowy” rozciągał się plac apelowy.
Na terenie strefy mieszkalno-administracyjnej znajdowały się ponadto budynki i pomieszczenia gospodarcze: piekarnia, piwnice na ziemniaki, stajnia, chlew, kurniki, skład materiałów włókienniczych, skład węgla, skład paliw oraz garaż, w którym trzymano m.in. samochód pancerny.
Strefa przyjęć.
Strefa przyjęć ("Auffanglager") obejmowała południowo-zachodnią część obozu. Była miejscem, do którego ofiary trafiały w pierwszej kolejności. Znajdowała się tam długa na 300 metrów bocznica, przy której mogło się zatrzymać 20 wagonów. Wtaczano je do obozu przez drewnianą bramę, którą oplatał drut kolczasty i maskowały gałęzie drzew. Na końcu ślepego toru znajdował się nasyp z piasku. Początkowo bocznica była pozbawiona jakichkolwiek urządzeń, dopiero po reorganizacji obozu przy torze wybudowano rampę.
Przy bocznicy stał duży budynek, w którym gromadzono przedmioty odebrane ofiarom. W grudniu 1942 roku na polecenie komendanta Franza Stangla upozorowano go na dworzec. Wychodzący z wagonów Żydzi mogli ujrzeć rzekome „okienka kasowe”, namalowany zegar ścienny, tablice z fałszywymi rozkładami jazdy i drogowskazy z nazwami miejscowości. Obok rampy, na północ od „dworca”, rozciągał się plac kolejowy. Za nim, w północno-wschodnim narożniku strefy, znajdował się plac transportowy ("Transportplatz"). Był ogrodzony drutem kolczastym; przy jego bramie rozdzielano mężczyzn od kobiet. Na placu stały dwa baraki – jeden pełnił funkcję rozbieralni dla kobiet, drugi służył częściowo jako rozbieralnia dla mężczyzn, a częściowo jako magazyn.
Na południe od placu transportowego, na tyłach „dworca”, rozciągał się plac sortowniczy ("Sortierplatz"), na którym więźniowie sortowali odzież i przedmioty pozostawione przez ofiary. Na krańcu tego placu, nieopodal południowo-zachodniego narożnika ogrodzenia, wykopano wielkie doły, w których grzebano, a później palono ciała Żydów zmarłych w czasie transportu. Po pewnym czasie przy środkowym wykopie zorganizowano tzw. lazaret. Obiekt ten miał powierzchnię około 150–200 m² i był otoczony ogrodzeniem z drutu kolczastego, zamaskowanym gałęziami drzew. Wewnątrz stała buda zbita z desek, nad którą zawieszono flagę ze znakiem Czerwonego Krzyża. Za budą znajdował się dół; nad jego krawędzią rozstrzeliwano Żydów, którzy nie byli w stanie dotrzeć o własnych siłach do komór gazowych. W miejscu tym mordowano również więźniów niezdolnych do pracy lub skazanych na śmierć za różne przewinienia. Na dnie wykopu stale płonął ogień, w którym oprócz zwłok palono śmieci, dokumenty, zdjęcia oraz przedmioty kultu.
Plac transportowy łączył z obszarem zagłady specjalny korytarz, który Niemcy nazywali „wężem” ("Schlauch") lub „drogą wniebowstąpienia” ("Himmelfahrtstraße"). Był wykonany z wysokiego na dwa metry ogrodzenia z drutu kolczastego, pomiędzy który gęsto wpleciono gałęzie drzew. „Wąż” był szeroki na pięć metrów; jego długość początkowo wynosiła 350 metrów, później skrócono go do 125 metrów. Wlot znajdował się przy rozbieralniach; stała przy nim tablica z napisem „Do łaźni” ("Zu Badeanstalt"). Wylot wychodził na wprost budynku z „nowymi” komorami gazowymi. "Schlauch" miał kształt łuku skręcającego niemal pod kątem prostym, który to zakręt umożliwiał łatwe zatrzymanie ofiar, gdyby komory gazowe uległy zapełnieniu.
Obszar zagłady.
Obszar zagłady miał wymiary około 200 × 250 metrów. Leżał na niewielkim wzniesieniu w południowo-wschodniej części obozu, stąd nazywano go „obozem górnym”, „obozem wyższym” lub „obozem nr 2” (w odróżnieniu od strefy przyjęć i strefy mieszkalnej, które nazywano „obozem dolnym” lub „obozem nr 1”). Był także nazywany „obozem umarłych” (niem. "Totenlager", jid."Tojtlager"). Wysoki nasyp ziemny oraz gęsto przetykane gałęziami drzew ogrodzenie szczelnie izolowały go od pozostałych części obozu.
Początkowo w "Totenlagrze" funkcjonowały trzy komory gazowe. Znajdowały się w ceglanym budynku, w którym mieściła się ponadto „maszynownia”. W tej ostatniej zainstalowano silnik wyciągnięty z sowieckiego czołgu, służący do gazowania ofiar, oraz generator zaopatrujący obóz w energię elektryczną. Ofiary były najpierw wprowadzane do niewielkiego korytarza, z którego do poszczególnych komór prowadziły żelazne drzwi, hermetycznie zamykane od zewnątrz. W zewnętrznej ścianie, na wprost drzwi wejściowych, znajdowała się otwierana od zewnątrz drewniana klapa, przez którą wyciągano zwłoki zagazowanych. Na suficie znajdowało się niewielkie okienko, przez które sprawdzano, czy ofiary są już martwe. Podłogi komór były nachylone w kierunku przylegającej do budynku rampy, co ułatwiało wyciąganie zwłok. Na temat rozmiarów komór istnieją sprzeczne relacje – Abraham Lindwasser twierdził, że ich podłogi miały wymiary 4 × 4 metry, podczas gdy wysokość komór sięgać miała 2,6–3 metrów. Z kolei Jankiel Wiernik oceniał wymiary podłóg na 5 × 5 metrów, a wysokość komór na 1,9 metra. Komory były upozorowane na pomieszczenia z natryskami; Lindwasser wspominał, że ściany wyłożono czerwonymi kafelkami, a na sufitach zainstalowano 3–5 dysz prysznicowych, do których podłączono przewody doprowadzające spaliny. Według innego źródła ściany komór były wyłożone białymi kafelkami, a czerwono-żółte płytki znajdowały się na podłodze. Wszystkie trzy komory mogły jednorazowo pomieścić od 480 do 750 osób. W praktyce często zapełniano je do granic możliwości, na przykład wrzucając na głowy stłoczonych ofiar małe dzieci.
Doświadczenia pierwszych dwóch miesięcy działalności obozu pokazały, że komory gazowe Treblinki nie są wystarczająco wydajne. Na początku września 1942 roku rozpoczęto więc budowę kolejnego obiektu eksterminacyjnego. Jego projektantem był Lorenz Hackenholt, a prace budowlane nadzorował Erwin Lambert. Nowy budynek był wykonany z cegły i leżał bliżej wylotu "Schlauchu", w niewielkiej odległości w linii prostej od „starych komór”. Na jego dachu umieszczono gwiazdę Dawida z napisem „państwo żydowskie”. Główne wejście znajdowało się naprzeciw wylotu „węża”; prowadziły doń pięciostopniowe schody, na których krańcach stały kosze z kwiatami. Było zasłonięte ceremonialną kotarą zrabowaną z synagogi, na której widniał napis po hebrajsku: „Oto jest brama Pana, przez nią wejdą sprawiedliwi”. Przez środek budynku biegł szeroki korytarz, po jego obu stronach symetrycznie rozmieszczono komory gazowe. Ocalali więźniowie twierdzili, że było ich dziesięć, natomiast członkowie załogi utrzymywali, że było ich sześć lub osiem. W osobnym pomieszczeniu na końcu korytarza umieszczono dwa silniki. Komory miały podłogi o wymiarach 8 × 4 metry, a ich wysokość sięgała 2 metrów. Podobnie jak w starym budynku, były one upozorowane na pomieszczenia z natryskami i miały dwoje drzwi – jedne służące wprowadzaniu ofiar, drugie wyciąganiu zwłok. Jicchak Arad podaje, że w „nowych” komorach Niemcy byli w stanie jednorazowo zgładzić 2300 lub 3800 ludzi (w zależności od ich rzeczywistej liczby). Do działania były gotowe w połowie października 1942 roku. Zdarzały się wypadki, gdy z powodu dużej liczby transportów „stare” i „nowe” komory pracowały jednocześnie.
Nieopodal komór gazowych wykopano masowe groby o długości 50 metrów, szerokości 25 metrów i głębokości 10 metrów. Według relacji świadków każdy był w stanie pomieścić około 80–100 tys. zwłok. Mogiły były częściowo zasłonięte przez wał ziemny.
Na południe od komór gazowych znajdował się barak dla żydowskich więźniów. Otaczało go ogrodzenie z drutu kolczastego, a jego okna były zakratowane. Mieściły się w nim: kuchnia, umywalnia, część mieszkalna dla mężczyzn, osobne pomieszczenia dla kapo i lekarza, a także osobne pomieszczenie dla około 12–15 kobiet. W centralnej części obszaru zagłady znajdowały się wieżyczka strażnicza i wartownia.
Personel.
W skład obozowej załogi wchodziło około 30–40 Niemców i Austriaków. W większości byli to pracownicy Kancelarii Führera – weterani akcji T4 – którym przyznano oficerskie lub podoficerskie stopnie SS.
Funkcję komendanta obozu pełnili kolejno:
Franz był uprzednio zastępcą komendanta i dowódcą wachmanów. Więźniowie nadali mu przydomek „Lalka” ze względu na jego chłopięcą urodę i elegancję. Z powodu swego wyjątkowego okrucieństwa był najbardziej znienawidzonym i budzącym największe przerażenie członkiem załogi. Niemal równie znienawidzony był kierownik „dolnego obozu”, SS-Oberscharführer Kurt Küttner, którego w obozie znano pod przydomkiem „Kiwe”. Funkcję kierownika "Totenlagru" pełnił SS-Scharführer Heinrich Arthur Matthes, a kierownikiem administracyjnym był SS-Stabsscharführer Otto Stadie. Za funkcjonowanie „lazaretu” odpowiadał SS-Unterscharführer August Wilhelm Miete, którego więźniowie nazywali „aniołem śmierci”. W skład niemieckiego personelu wchodzili ponadto: SS-Oberscharführer Ernst Schemmel (na przełomie września i października 1942 roku p.o. komendanta obozu), SS-Unterscharführer Karl Pötzinger (zastępca kierownika "Totenlagru"), SS-Unterscharführer Gustav Münzberger (nadzorował komory gazowe), SS-Unterscharführer Willi Mentz (wykonywał egzekucje w „lazarecie”, miał przydomek „Frankenstein”), SS-Unterscharführer Franz Suchomel (nadzorował komando „złotych Żydów”), SS-Unterscharführer Willy Mätzig (księgowy obozu) i inni.
Niemiecki personel wspomagała kompania wartownicza złożona z około 90–120 strażników (wachmanów). Rekrutowali się oni spośród tzw. "Trawniki-Männer", czyli wschodnioeuropejskich kolaborantów przeszkolonych w obozie SS w Trawnikach. W większości byli to sowieccy jeńcy wojenni, którzy przeszli na służbę niemiecką. Więźniowie nazywali ich „Ukraińcami” i takie określenie pojawia się zazwyczaj w ich wspomnieniach. Historycy także przyjmują, że większość strażników była narodowości ukraińskiej. Niemniej określenie „Ukraińcy” nie jest zupełnie ścisłe, gdyż Niemcy starali się rekrutować do oddziałów z Trawnik przede wszystkim sowieckich volksdeutschów, a obok Ukraińców także przedstawicieli innych nierosyjskich narodów ZSRR. Wachmani pełnili straż w obozie i na jego obrzeżach, nadzorowali żydowskich więźniów, pędzili ofiary do komór gazowych, zajmowali się konserwacją i naprawą silników używanych do gazowania. Niemcy zabronili im natomiast dręczyć i zabijać więźniów bez wyraźnego rozkazu, obawiając się, że będą ich szantażować, aby wymusić złoto i kosztowności. Miały miejsce przypadki ucieczek wachmanów z obozu. Jednym z powodów mogła być obawa, że jako świadkowie zbrodni mogliby zostać później zlikwidowani przez Niemców.
Historycy zdołali ustalić nazwiska 66 wachmanów z Treblinki. Wiadomo, że najwyższym rangą spośród nich był Boris Rogoza. Najgorszą sławę zdobyli sobie jednak Nikołaj Szalajew oraz Iwan zwany „Groźnym”, którzy obsługiwali komory gazowe. Początkowo „Groźnego” utożsamiano z Iwanem Demianiukiem, obecnie jest jednak pewne, że pod tym przydomkiem krył się Iwan Marczenko.
Eksterminacja.
Pierwsze tygodnie funkcjonowania obozu.
Obóz zagłady w Treblince rozpoczął działalność 23 lipca 1942 roku wraz z przybyciem pierwszego transportu z getta warszawskiego. Pracownik stacji w Treblince Franciszek Ząbecki opisał to wydarzenie w następujący sposób
Niemieckie plany przewidywały, że w Treblince będą mordowani Żydzi z dystryktów warszawskiego i radomskiego. Zakładano jednocześnie, że część mieszkańców tamtejszych gett zostanie skierowana do ośrodka zagłady w Sobiborze. Z powodu remontu linii kolejowych Lublin – Chełm i Chełm – Włodawa transporty do Sobiboru musiały jednak zostać wstrzymane aż do października 1942 roku. O ile więc do połowy sierpnia Treblinka przyjmowała dziennie około 5–7 tys. ofiar, o tyle później liczba ta wzrosła do 10–12 tys.
Początkowo załoga nie przywiązywała większej wagi do utrzymywania przywożonych ludzi w nieświadomości co do oczekującego ich losu. Żydów brutalnie wypędzano z wagonów, a następnie – w akompaniamencie nieustannych krzyków oraz ciosów pejczami i kolbami – zmuszano ich do porzucenia bagażu, rozebrania się do naga i udania się biegiem do komór gazowych. Pośpiech i brutalne traktowanie miały wprawić ofiary w oszołomienie i uniemożliwić im jakikolwiek opór. Jedynym elementem dezinformacji były tablice ustawione na placu transportowym, na których widniały napisy po polsku i niemiecku:
Ambicją komendanta Eberla było, aby jego obóz przewyższył wszystkie inne ośrodki zagłady pod względem liczby zamordowanych Żydów. Nie zważając na ograniczone „zdolności absorpcyjne” Treblinki, domagał się przysyłania wciąż nowych kontyngentów ofiar. Skutki takiego postępowania okazały się katastrofalne. Personel obozu nie nadążał z likwidacją przyjeżdżających transportów, więc pociągi przez długi czas oczekiwały na stacjach pośrednich, a zamknięci w wagonach Żydzi masowo umierali na skutek pragnienia i braku powietrza. Sytuację pogarszał fakt, że komory gazowe działały zbyt wolno z powodu problemów technicznych i braku doświadczenia personelu. Zdarzało się, że silnik ulegał awarii w trakcie gazowania, a stłoczone w komorach ofiary przez wiele godzin musiały czekać na jego naprawienie. Wobec niskiej wydajności i zawodności „instalacji gazujących” całe transporty były rozstrzeliwane już w strefie przyjęć.
Żydowscy więźniowie nie nadążali z grzebaniem ciał ofiar, stąd obóz i pobocza prowadzących do niego torów kolejowych były zasłane tysiącami zwłok. W momencie uprzątania znajdowały się już w stanie zaawansowanego rozkładu. Ciała osób zabijanych w czasie prób ucieczek z wagonów leżały także porozrzucane na peronie i wzdłuż torów na stacji Treblinka. W sierpniu 1942 roku odór rozkładających się ludzkich zwłok był już tak silny, że wyczuwano go nawet w odległej o wiele kilometrów Ostrowi Mazowieckiej. W tych okolicznościach niemożliwe było zachowanie ludobójstwa w tajemnicy, a w docierających do Treblinki transportach wybuchała panika, przeradzająca się nierzadko w próby ucieczek lub oporu. Niemożliwe było również właściwe zabezpieczenie i wywóz zagrabionego mienia. Budynki w strefie przyjęć szybko uległy zapełnieniu, a ubrania i przedmioty należące do zamordowanych Żydów w wielkich ilościach zalegały pod gołym niebem.
Panujący w obozie chaos potęgował cierpienia ofiar, nie wpłynął jednak na zmniejszenie tempa eksterminacji. Jicchak Arad szacował, że między 23 lipca a 28 sierpnia 1942 roku w Treblince zamordowano 312,5 tys. Żydów, w tym 245 tys. z Warszawy i mniejszych miast dystryktu warszawskiego. Z punktu widzenia kierownictwa akcji „Reinhardt” kluczowymi problemami były niemożność zachowania zbrodni w tajemnicy, a przede wszystkim – brak oczekiwanych dostaw złota i kosztowności. Już 19 sierpnia wstępną inspekcję w Treblince przeprowadzili inspektor obozów zagłady Christian Wirth i jego adiutant Josef Oberhauser. Jej wyniki zaalarmowały Globocnika, który niedługo później osobiście udał się do obozu, zabierając ze sobą Wirtha i Oberhausera. Zorientowawszy się w sytuacji, natychmiast odwołał Eberla ze stanowiska komendanta, powierzając jednocześnie Wirthowi zadanie opanowania sytuacji w obozie. 28 sierpnia przejściowo wstrzymano transporty do Treblinki.
Reorganizacja obozu.
Wirth z wielką energią przystąpił do reorganizacji obozu, wykorzystując w tym celu doświadczenia, które zdobył kierując ośrodkiem zagłady w Bełżcu. Prace porządkowe rozpoczynały się codziennie o godzinie 5:00 rano. Kończyły się dopiero przed 23:00, po czym Wirth przeprowadzał jeszcze odprawy z udziałem wszystkich członków niemieckiej załogi, podczas których szczegółowo omawiał ich przyszłe zadania. Już w pierwszych dniach pobytu w Treblince zarządził budowę nowych, większych komór gazowych. Zainicjował także budowę wielu innych budynków i obiektów, w tym rampy kolejowej oraz "Schlauchu". W okresie jego rządów jeden z masowych grobów przekształcono w „lazaret”, w którym odtąd mordowano Żydów niezdolnych dojść o własnych siłach do komór gazowych.
W ramach reorganizacji Wirth dokonał podziału obozu na trzy osobne strefy. Wydzielił strefę przyjęć i obszar zagłady, dopilnowując, aby pozostały od siebie oddzielone ogrodzeniem zamaskowanym gałęziami drzew. Wydzielił także strefę mieszkalną dla personelu i żydowskich więźniów.
Wirth wymagał od podwładnych absolutnego posłuszeństwa. Chcąc zastraszyć żydowskich więźniów, wielokrotnie zarządzał indywidualne lub zbiorowe egzekucje. Wprowadził karę chłosty, nierzadko zresztą sam używał pejcza, aby zmusić więźniów do szybszej pracy. Pewnego razu, aby zademonstrować swoją władzę, miał także nakazać rozstrzelanie dziesięciu Polaków, w tym dziesięcioletniego chłopca oraz rolników pracujących w polu, których pod zarzutem „spekulacji” zatrzymano nieopodal obozu. Wywierał jednocześnie ogromną presję na podległych mu esesmanów, nalegając między innymi, aby sami rozstrzeliwali Żydów, zamiast wyręczać się wachmanami. Nakazał, aby wszyscy Niemcy nosili w czasie służby pejcze i bili nimi tak, „żeby ludzie podskakiwali”. Osobiście wybrał esesmanów, którzy mieli odtąd pełnić rozmaite funkcje kierownicze w obozie. Na „strzelca” w „lazarecie” wyznaczył Williego Mentza, a jako że ten nie miał doświadczenia w posługiwaniu się bronią, najpierw sam wykonał kilka egzekucji, aby zademonstrować metodę mordowania strzałem w potylicę.
Wirth dopilnował również uprzątnięcia tysięcy zwłok zalegających w obozie. W tym celu z pobliskiego obozu pracy sprowadził koparki (tzw. bagrownice) za pomocą których wykopano wielkie masowe groby. Wykopana ziemia posłużyła później do budowy ziemnego wału, który stworzył dodatkową barierę między strefą przyjęć a "Totenlagrem". Wirth nie był jednak w stanie zmusić nikogo do uprzątnięcia pozostałego po okresie chaosu ogromnego stosu rozkładających się zwłok, pod którym znajdował się dół wypełniony krwią, ekskrementami i robactwem. Żydowscy więźniowie odmówili wykonania tej makabrycznej pracy, woląc popełnić samobójstwo lub zostać rozstrzelani. Z kolei podoficer SS Erwin Kaina, któremu Wirth polecił uporać się z tym zadaniem, w obawie przed konsekwencjami śmiertelnie się postrzelił. Stos zwłok uprzątnął ostatecznie sam Wirth przy pomocy Kurta Franza i Lorenza Hackenholta.
Wirth przebywał w Treblince przez trzy tygodnie. Po zakończeniu reorganizacji przekazał komendę nad obozem SS-Obersturmführerowi Franzowi Stanglowi, uprzednio komendantowi ośrodka zagłady w Sobiborze. Ten skrupulatnie i bez zastrzeżeń wdrażał odtąd opracowany przez Wirtha „system” eksterminacji. W międzyczasie już 3 września wznowiono transporty do Treblinki. Pierwszy „pociąg specjalny” z Warszawy przybył do obozu następnego dnia.
Transporty do Treblinki.
Rozpoczęcie „Wielkiej Akcji” w getcie warszawskim było równoznaczne z uruchomieniem obozu zagłady w Treblince. Począwszy od 22 lipca 1942 roku codziennie odjeżdżał z Umschlagplatzu jeden „pociąg specjalny” do Treblinki. Generalna Dyrekcja Kolei Wschodniej (Gedob) w Krakowie zakładała, że każdy „warszawski” transport będzie liczył około 60 wagonów i znajdzie się w nim 5 tys. Żydów. Po uruchomieniu 6 sierpnia 1942 przez Gedob drugiego „pociągu specjalnego” do Treblinki zdarzało się, że jednego dnia wywożono z Umschlagplatzu ponad 10 tys. osób. 19–21 sierpnia transporty z Warszawy przejściowo wstrzymano w związku z odbywającą się w tym czasie likwidacją gett w miejscowościach podwarszawskich. Kolejny raz transporty wstrzymano 28 sierpnia, z powodu reorganizacji obozu, po czym ponownie wznowiono w dniach 3–11 września. Część źródeł podaje, że ostatni transport sformowany podczas „Wielkiej Akcji”, w którym znaleźli się przede wszystkim żydowscy policjanci z rodzinami, odjechał do Treblinki 21 września. Inne informują jednak, że skierowano go do obozu koncentracyjnego na Majdanku. Według źródeł niemieckich latem 1942 roku z warszawskiego getta wywieziono 253 742 Żydów.
Do Treblinki masowo wywożono także mieszkańców gett prowincjonalnych dystryktu warszawskiego. Między 19 a 20 sierpnia 1942 roku Niemcy przeprowadzili „wysiedlenie” z miejscowości podwarszawskich: Otwocka, Falenicy, Rembertowa. Według Jicchaka Arada wywieziono wtedy do Treblinki około 24,2 tys. Żydów. W ostatniej dekadzie sierpnia przeprowadzono także akcję deportacyjną w powiecie siedleckim. W sierpniu i wrześniu nastąpiły deportacje z powiatu mińskiego. Pod koniec września „wysiedlono” natomiast getta w powiecie garwolińskim; w ciągu kilkunastu dni zamordowano około 15 tys. osób, z czego znaczną część w Treblince. Jednocześnie na przełomie września i października akcję deportacyjną przeprowadzono w oszczędzonych wcześniej miejscowościach w powiecie warszawskim: Jadowie, Legionowie, Radzyminie, Tłuszczu, Wołominie. Powiat sokołowsko-węgrowski, na terenie którego leżała Treblinka, objęto natomiast deportacjami pod koniec września 1942 roku. Arad, a w ślad za nim Jacek Andrzej Młynarczyk, szacują, że w Treblince zgładzono około 96 tys. mieszkańców gett prowincjonalnych w dystrykcie warszawskim. Israel Gutman liczbę ofiar z innych niż Warszawa miejscowości dystryktu szacował na 112 tys.
Dystrykt radomski został objęty akcją „Reinhardt” w sierpniu 1942 roku, gdy zniesiono ograniczenia w cywilnym ruchu kolejowym wprowadzone na żądanie Wehrmachtu. Z tego powodu, a także ze względu na trwający remont linii kolejowej Lublin – Chełm, który zmniejszył dostępność obozu w Sobiborze, niemal wszystkie transporty z tamtejszych gett były kierowane do Treblinki. Jako pierwszych „wysiedlono” Żydów z getta w Radomiu, później fala deportacyjna dotknęła Kielce i powiat kielecki oraz powiat jędrzejowski. Największe getto w dystrykcie, tj. getto w Częstochowie, „wysiedlono” na przełomie września i października. Do połowy listopada zlikwidowano dzielnice żydowskie w powiatach buskim, koneckim, opatowskim, piotrkowskim, radomskim, radomszczańskim, starachowickim i tomaszowskim. W ciągu niespełna 3,5 miesiąca wymordowano w Treblince blisko 300 tys. Żydów z dystryktu radomskiego.
Niemieckie plany początkowo nie przewidywały kierowania do Treblinki transportów z dystryktu lubelskiego. Ze względu na przeciążenie sieci kolejowej oraz remont linii Chełm – Sobibór, sztab akcji „Reinhardt” zdecydował jednak, że zostaną tam zgładzeni mieszkańcy gett położonych w północnej części dystryktu, tj. w powiatach bialskim i radzyńskim oraz na północnych krańcach powiatów lubelskiego i puławskiego. Pierwsze deportacje przeprowadzono w drugiej połowie sierpnia 1942 roku; do Treblinki trafiło wówczas około 15–16 tys. Żydów z gett w Parczewie i Międzyrzecu Podlaskim. Kolejna, znacznie większa fala wysiedleń, rozpoczęła się 26 września i trwała do 7 listopada, obejmując getta w Białej Podlaskiej, Dęblinie, Lubartowie, Łukowie, Międzyrzecu, Ostrowie Lubelskim, Parczewie, Radzyniu Podlaskim i w mniejszych miejscowościach. Łącznie w 1942 roku zamordowano w Treblince około 47–49 tys. Żydów z dystryktu lubelskiego.
Jesienią 1942 roku, gdy likwidacja gett w Generalnym Gubernatorstwie była już w zasadzie zakończona, Niemcy przystąpili do „ostatecznego rozwiązania kwestii żydowskiej” w Okręgu Białostockim. 2 listopada zamknięto wszystkie tamtejsze getta, a ponad 100 tys. Żydów przesiedlono do obozów zbiorczych w Boguszach, Białymstoku, Kiełbasinie, Wołkowysku i Zambrowie oraz do getta tranzytowego w Bielsku Podlaskim. Niedługo później Żydów z getta nr 2 w Grodnie oraz z obozów w Kiełbasinie i Zambrowie wysłano do Auschwitz-Birkenau, natomiast Żydów z pozostałych czterech obozów, getta tranzytowego w Bielsku oraz gett w Ciechanowcu, Drohiczynie i Siemiatyczach wymordowano w Treblince. Między 15 grudnia 1942 roku a 15 stycznia 1943 roku transporty przejściowo wstrzymano w związku z krytyczną sytuacją wojsk niemieckich na froncie wschodnim. Gdy deportacje zostały wznowione, mieszkańców mniejszych gett wysłano do Auschwitz, a transporty z getta w Białymstoku i getta nr 1 w Grodnie skierowano w znacznej części do Treblinki. Według Jicchaka Arada do 19 lutego 1943 roku w komorach gazowych Treblinki zgładzono około 110 tys. Żydów z Okręgu Białostockiego, w tym blisko 10 tys. z Białegostoku i 6 tys. z Grodna. Ostatnie transporty z getta w Białymstoku trafiły do Treblinki w sierpniu 1943 roku.
Transporty z Generalnego Gubernatorstwa zostały wznowione w styczniu 1943 roku, wraz z rozpoczęciem likwidacji ostatnich skupisk żydowskich. Do Treblinki trafiło wówczas około 6 tys. warszawskich Żydów, wywiezionych podczas tzw. akcji styczniowej, oraz ponad 18 tys. Żydów przywiezionych z gett szczątkowych w Radomiu, Radomsku, Sandomierzu, Szydłowcu i Ujeździe. W kwietniu i maju do Treblinki wywieziono blisko 7 tys. Żydów ujętych podczas tłumienia powstania w getcie warszawskim.
Ośrodek zagłady w Treblince był przede wszystkim miejscem eksterminacji polskich Żydów. Niemniej byli tam mordowani także Żydzi z innych państw Europy. Wśród nich:
W Treblince zamordowano także około 2 tys. Romów i Sinti. Liczba ta uwzględnia zarówno ofiary bezpośrednio skierowane do obozu, jak też te, które wcześniej przesiedlono do żydowskich gett. Ponadto w obozie zagłady mordowano niezdolnych do pracy żydowskich więźniów z pobliskiego obozu pracy Treblinka I.
Jankiel Wiernik twierdził, że w Treblince zgładzono dwa transporty Polaków. Stanisław Kon zeznał, że „od czasu do czasu samochodami lub poszczególnymi wagonami przywożono również Polaków, ale było to bardzo rzadko”. Franciszek Ząbecki utrzymywał z kolei, że „do obozu przychodziły również pojedyncze wagony więźniów z Pawiaka”. Informacje o mordowaniu etnicznych Polaków w obozie zagłady Treblinka II nie znajdują potwierdzenia w wynikach badań historycznych.
Większość rozkładów dla „pociągów specjalnych” do Treblinki wydała Generalna Dyrekcja Kolei Wschodniej w Krakowie. Do niektórych z nich dołączono specjalne zarządzania, aby zarówno „pociągi specjalne”, jak i wracające z Treblinki pociągi puste były przepuszczane zgodnie z planem tak, aby można było utrzymać terminy załadowań i wyładowań. Z zachowanych niemieckich dokumentów wynika, że pociągi składały się z od 13 do 60 wagonów.
Modus operandi.
Polscy Żydzi podróż do Treblinki musieli odbywać bez wody i żywności, w wagonach towarowych pozbawionych jakichkolwiek urządzeń sanitarnych. Do wagonów, które zdolne były pomieścić 60–70 ludzi, Niemcy wpędzali nawet do 150 osób. „Pociągi specjalne” poruszały się poza oficjalnym rozkładem, stąd często musiały zatrzymywać się na bocznicach i peryferyjnych stacjach, aby ustąpić miejsca transportom wojskowym i pociągom osobowym. Czasami musiały także zatrzymywać się na stacji Treblinka i czekać, aż załoga obozu zlikwiduje wcześniejsze transporty. W rezultacie czas podróży nierzadko przekraczał dobę lub dwie, a zamknięci w wagonach Żydzi masowo umierali z powodu pragnienia, wyczerpania i braku powietrza. W miesiącach letnich 1942 roku w wagonach znajdowano niekiedy więcej zwłok niż osób żyjących. Niektórzy Żydzi podejmowali próby ucieczek, zazwyczaj ginęli jednak od kul eskorty. Konwojentom strzelającym do uciekających na stacji Treblinka często kończyła się amunicja, która musiała być dowożona z obozu. Gdy zabrakło nabojów, Żydów zabijano kolbami karabinów, przebijano bagnetami, a także mordowano za pomocą siekier i wideł zabranych mieszkańcom okolicznych domów. Ciała zamordowanych zbierano i przywożono do obozu. Po pewnym czasie wzdłuż torów prowadzących do obozu zaczął krążyć dodatkowy patrol żandarmerii z Sokołowa Podlaskiego, którego jedynym zadaniem było wyszukiwanie i dobijanie rannych uciekinierów.
W lepszych warunkach podróżowali Żydzi z innych państw. Do Treblinki przyjeżdżali pociągami pasażerskimi, a podczas postojów na stacjach pośrednich pozwalano im opuszczać wagony oraz kupować żywność i napoje (środki bezpieczeństwa zaostrzano dopiero po przybyciu transportu do Małkini). Żydzi-obcokrajowcy zazwyczaj zupełnie nie byli świadomi oczekującego ich losu.
Eksterminację prowadzono według schematu wypracowanego na bazie doświadczeń z akcji T4 i działalności obozów w Bełżcu i Sobiborze. Pociągi, zazwyczaj liczące do 60 wagonów, kończyły bieg na stacji kolejowej Treblinka, którą w celu „umożliwienia sprawnej odprawy pociągów przesiedleńczych” od 1 września 1942 roku do odwołania zamknięto dla ruchu pasażerskiego. Tam transport dzielono na trzy części, każda po 20 wagonów. Następnie doczepiano niewielki parowóz, który pchając wagony przed sobą, wtaczał je do obozu. Lokomotywą zazwyczaj kierowali dwaj niemieccy kolejarze: Rudolf Emmerich i Willi Klinzmann. Zdarzało się, że w skład jej załogi wchodzili polscy kolejarze; mieli oni zakaz wstępu na teren obozu (musieli czekać przed bramą). Po zakończeniu wyładunku i uprzątnięciu wagonów przez więźniów lokomotywa zabierała je z powrotem na stację kolejową, po czym wtaczała do obozu kolejną część transportu. Jazda ze stacji do obozu i z powrotem zazwyczaj zajmowała niecałą godzinę. W ciągu jednego dnia obóz był w stanie przyjąć 2–3 transporty. W wyjątkowych wypadkach zdarzało się, że przyjmował ich cztery. Transporty starano się przyjmować w świetle dziennym; od tej zasady odstąpiono jedynie w grudniu 1942 roku, w związku z koniecznością przyspieszenia „ostatecznego rozwiązania” w Okręgu Białostockim.
Zbliżywszy się do obozu, lokomotywa wydawała długi gwizd, co było umówionym sygnałem dla załogi. Gdy wagony zatrzymały się przy bocznicy, Niemcy i wachmani brutalnie wypędzali Żydów na zewnątrz, zmuszali ich do natychmiastowego porzucenia bagażu, po czym wśród krzyków i uderzeń pejczem gnali na plac transportowy. Wszystkich, którzy nie mogli dojść o własnych siłach do komór gazowych – starców, inwalidów, rannych i chorych, małe dzieci bez opiekunów – wyławiano jeszcze na rampie, po czym odprowadzano do „lazaretu”. Tam uspokojonych widokiem znaków Czerwonego Krzyża prowadzono nad krawędź dołu i mordowano strzałem w tył głowy.
Przy bramie prowadzącej na plac transportowy rozdzielano mężczyzn od kobiet i dzieci. Tę drugą grupę natychmiast kierowano do rozbieralni. W przypadku mężczyzn niekiedy następowała wcześniej selekcja, podczas której z tłumu wybierano fachowców lub osoby młode i silne, które pracować miały w obozowych komandach roboczych. Zdarzało się, że mężczyzn zmuszano, aby przed śmiercią pomogli więźniom w uprzątnięciu śladów po transporcie (czyszcząc wagony lub przenosząc ubrania i bagaże na plac sortowniczy). Niezwykle sporadycznie, w tym co najmniej raz w maju 1943 roku, zdarzało się, że po selekcji w strefie przyjęć zdolnych do pracy mężczyzn odsyłano z Treblinki do innych obozów, na przykład na Majdanek. Miały miejsce wypadki, gdy Niemcy i wachmani wyciągali z tłumu młode kobiety, które gwałcili, a później mordowali. Zimą 1942/43 roku Niemcy dla „rozrywki” zmienili kolejność gazowania. Najpierw mordowano mężczyzn, podczas gdy kobiety i dzieci musiały na dotkliwym mrozie oczekiwać nago przed komorami gazowymi.
Kobiety i dzieci rozbierały się w pomieszczeniach kobiecej rozbieralni, a mężczyźni na placyku pomiędzy dwoma barakami. Niemcy przykładali dużą wagę do tego, aby ubrania były osobno i starannie poskładane, a buty związane sznurowadłami. W dalszej kolejności ofiarom odbierano pieniądze, złoto i wszystkie cenne przedmioty. Na koniec „komando fryzjerskie” goliło kobietom głowy do gołej skóry.
Z placu transportowego Żydów gnano do "Schlauchu". Po obu stronach stali szpalerem Niemcy i wachmani, którzy okładali biegnących pejczami. Wyszedłszy z „węża” ofiary stawały przed budynkiem z komorami gazowymi. Pełniący tam służbę wachmani – Iwan zwany „Groźnym” i Nikołaj Szalajew – wpędzali je do komór, opornym zadając ciosy szablą lub metalowym prętem. Po zamknięciu drzwi padała komenda „Woda!”, po czym uruchamiano czołgowy silnik. Gazowanie trwało nie dłużej jak 30 minut. Gdy oprawcy upewnili się, że wszystkie ofiary są martwe, padała komenda "Alle schlafen" („wszyscy śpią”). Do pracy przystępowali wówczas żydowscy więźniowie, którzy wyciągali zwłoki oraz czyścili komory ze śladów krwi, wymiocin i odchodów. Następnie komando tragarzy przenosiło ciała do masowych grobów, zatrzymując się na krótko po drodze, aby „dentyści” mogli wyrwać ofiarom złote zęby i mostki dentystyczne. Do transportu zwłok używano początkowo polowej kolejki napędzanej siłą mięśni żydowskich więźniów. Sposób ten okazał się jednak nieefektywny, więc tragarzy wyposażono w skórzane rzemienie, które służyły im do ciągnięcia trupów po ziemi. W późniejszym okresie, gdy liczba transportów zmalała, Niemcy pozwolili tragarzom pracować dwójkami i używać drewnianych noszy. Zwłoki zagazowanych układano warstwami w dołach, a następnie posypywano chlorowanym wapnem.
Z zeznań komendanta obozu koncentracyjnego Auschwitz-Birkenau Rudolfa Hößa, który w 1943 roku wizytował Treblinkę i oglądał likwidację transportu z Żydami od momentu przybycia pociągu na rampę aż po spalenie ich ciał na rusztowaniach z szyn, a także rozmawiał z załogą obozu na temat procesu uśmiercania wynika, że silniki używane w komorach gazowych nie zawsze pracowały równomiernie. W wyniku tego zdarzało się, że część osób znajdujących się w komorach tylko traciła przytomność i dobijano je później z użyciem broni palnej. Informacje o dobijaniu ofiar, które przeżyły gazowanie, znajdują potwierdzenie również w zeznaniach i relacjach ocalałych więźniów.
Wiosną 1943 roku grzebanie zwłok zastąpiono kremacją. Na tę decyzję wpłynęło kilka czynników. Po pierwsze, masowe groby uległy zapełnieniu, przez co na przestrzeni kilku kilometrów od obozu zaczął rozchodzić się fetor rozkładających się zwłok. Spowodowało to nawet skargi lokalnych władz wojskowych. Drugim celem było zatarcie śladów ludobójstwa. We wspomnieniach więźniów pojawiają się sugestie, że o konieczności kremacji zwłok przekonało Niemców odkrycie grobów katyńskich. Najprawdopodobniej bezpośrednim impulsem do jej rozpoczęcia stała się jednak wizyta, którą Reichsführer-SS Heinrich Himmler złożył w Treblince na przełomie lutego i marca 1943 roku. Opracowując technikę kremacji wykorzystano doświadczenia z działalności Sonderkommando 1005.
Akcją palenia zwłok kierował SS-Oberscharführer Herbert Floß, którego w tym celu specjalnie oddelegowano do Treblinki. Pod jego nadzorem skonstruowano specjalne ruszty, zbudowane z 5–6 szyn kolejowych o długości ok. 30 metrów, umieszczone w niecce na trzech betonowych filarach. W pobliżu masowych grobów zbudowano sześć takich rusztów; na każdym można było jednorazowo spalić ok. 2–3 tys. trupów. Kremacji podlegały zarówno zwłoki ofiar z nowo przybyłych transportów, jak też ciała wydobyte z masowych grobów. Zwłoki te, często znajdujące się w stanie zaawansowanego rozkładu, były wydobywane z dołów przy użyciu dwóch koparek, po czym żydowscy więźniowie przenosili je na ruszty i układali w stosy. W kulminacyjnym momencie akcji cały obóz był spowity dymem i swędem spalonych zwłok, a płomienie i dym były widoczne nawet w odległym o dwa kilometry obozie pracy. Po spaleniu zwłok popiół przesiewano, a większe odłamki kości rozbijano na drobne cząstki lub ponownie poddawano kremacji. Na koniec prochy ludzkie wsypywano do opróżnionych dołów, przedzielając je cienkimi warstwami piasku, po czym całość zasypywano dwumetrową warstwą ziemi. Więźniowie starali się przemycać wraz z popiołem większe fragmenty kości, a nawet wiadomości zapisane na skrawkach papieru, licząc, że w przyszłości pomogą one ujawnić niemieckie zbrodnie.
Liczba ofiar.
Pod względem liczby ofiar Treblinka II była największym ośrodkiem zagłady akcji „Reinhardt”. Ustalenie ich dokładnej liczby jest trudniejsze niż w przypadku trzech pozostałych obozów zagłady działających na terenie okupowanych ziem polskich (Chełmna nad Nerem, Bełżca i Sobiboru).
Sowiecki pisarz Wasilij Grossman, który jako korespondent wojenny zwiedził teren byłego obozu wkrótce po jego wyzwoleniu, ocenił liczbę zamordowanych na 3 mln. Były to jednak szacunki znacznie zawyżone. Zdzisław Łukaszkiewicz, który z ramienia Głównej Komisji Badania Zbrodni Niemieckich w Polsce prowadził dochodzenie w sprawie zbrodni w Treblince, liczbę ofiar oszacował na 785,3 tys. Podczas dwóch procesów załogi Treblinki, które toczyły się w Niemczech Zachodnich, biegli ocenili, że w obozie poniosło śmierć co najmniej 700 tys. (proces w latach 1964–1965) i co najmniej 900 tys. osób (proces w roku 1970). W polskiej i zagranicznej literaturze historycznej liczbę ofiar szacowano natomiast w przedziale od 700 tys. do 974 tys. Jedynie Franciszek Ząbecki i Ryszard Czarkowski przedstawili odmienne wyliczenia, twierdząc, że liczba zamordowanych Żydów sięgnęła odpowiednio 1,2 mln i 1,582 mln. Edward Kopówka, dyrektor Muzeum w Treblince, jest zdania, że „jako podstawę” należy przyjąć liczbę 800 tys.. Szacunkową liczbę 800 tys. podają także inne źródła. Według Wielkiej Encyklopedii PWN liczbę ofiar obozu zagłady w Treblince należy szacować na 750–850 tys. Instytut Pamięci Narodowej przyjmuje z kolei, że w Treblince zginęło ok. 850 tys. Żydów, w tym ok. 800 tys. Żydów polskich.
Nowe światło na sprawę liczby ofiar Treblinki rzuciło odkrycie tzw. telegramu Höflego. Dokument, którego autorem był zastępca kierownika akcji „Reinhardt”, SS-Sturmbannführer Hermann Höfle, zawiera szczegółowe dane na temat liczby Żydów, których do 31 grudnia 1942 roku zamordowano w ośrodkach zagłady w Bełżcu, Sobiborze i Treblince oraz w obozie koncentracyjnym na Majdanku. Został rozszyfrowany przez alianckich kryptologów, jednakże ujawniono go dopiero w 2000 roku. Z telegramu wynika, że w okresie sprawozdawczym zgładzono w Treblince 713 555 osób. Historycy nie dysponują analogicznymi statystykami w odniesieniu do liczby zamordowanych w 1943 roku. Dostępne są jedynie częściowe wyliczenia, które wskazują, że między styczniem a sierpniem 1943 roku zamordowano w Treblince 67 308 osób – Żydów z Warszawy, Okręgu Białostockiego, gett szczątkowych w dystrykcie radomskim, Grecji i Jugosławii oraz około 2 tys. Romów i Sinti. Tym samym zdaniem Jacka A. Młynarczyka minimalna liczba ofiar obozu powinna być szacowana na 780 863 osoby.
Chris Webb i pozostali współpracownicy projektu "The Action Reinhardt Camps Group", którzy podjęli się stworzenia imiennej listy osób zamordowanych w Treblince ("Treblinka Roll of Remembrance"), zdołali zidentyfikować zaledwie nieco ponad 300 ofiar. Według Pawła Śpiewaka, dyrektora Żydowskiego Instytutu Historycznego, znane są nazwiska ok. 30 tys. ofiar obozu zagłady w Treblince.
Grabież mienia ofiar.
Ludobójstwu towarzyszyła zakrojona na szeroką skalę grabież. Szczególną uwagę Niemcy poświęcali gromadzeniu złota, kosztowności i walut, które później wywożono z obozu samochodem pancernym lub w specjalnych wagonach z uzbrojoną eskortą. Abraham Lindwaser twierdził, że w okresie nasilenia transportów co tydzień wysyłano dwie walizki z około 18 kilogramami złota, które uzyskano z samych tylko złotych zębów. Jicchack Arad, opierając się m.in. na zachowanych niemieckich dokumentach oraz relacjach polskich i żydowskich świadków, oszacował, że z Treblinki odeszło co najmniej 1200 wagonów wypełnionych odzieżą, obuwiem oraz innymi przedmiotami i materiałami. W wagonach wysyłano także bele włosów uzyskiwanych ze strzyżenia kobiet. Do tego należy dodać trudną do określenia ilość mienia zdefraudowanego przez Niemców i wachmanów z obozowej załogi oraz z eskorty transportów.
Wszystkie transporty z odzieżą po zamordowanych Żydach trafiały do obozu pracy na tzw. starym lotnisku w Lublinie. Stamtąd po uprzedniej dezynfekcji, sortowaniu i naprawie były wysyłane do różnych miejsc przeznaczenia. Gotówkę w markach niemieckich i złotych polskich oraz waluty obce w banknotach i złocie przekazywano do Banku Rzeszy w Berlinie, biżuterię, klejnoty, złote zegarki i inne cenne przedmioty do Głównego Urzędu Gospodarczego i Administracyjnego SS, przedmioty wykonane z metali zwykłych oddawano wojsku, materiały włókiennicze wysyłano do fabryk wskazanych przez Ministerstwo Gospodarki Rzeszy, sprzęty domowe będące w dobrym stanie przekazywano osadnikom niemieckim w Generalnym Gubernatorstwie, a rzeczy gorszej jakości przekazywano miejscowej ludności lub niszczono. Z pieniędzy odebranych Żydom finansowano również wydatki ponoszone podczas akcji „Reinhardt”, w tym koszty ich przetransportowania pociągami do obozów zagłady.
W okresie gdy komendantem był Irmfried Eberl zrabowane złoto i kosztowności były natomiast kierowane bezpośrednio do Kancelarii Führera w Berlinie, do jego dawnych przełożonych z akcji T4. Stało się to jedną z przyczyn odwołania Eberla z Treblinki. Nowy komendant Franz Stangl dopilnował, aby złoto i kosztowności trafiały najpierw do sztabu SS-Brigadeführera Globocnika w Lublinie.
Więźniowie.
Pierwsze tygodnie funkcjonowania obozu.
Niemcy od samego początku zakładali, że wszystkie prace fizyczne w obozach zagłady – także bezpośrednio związane z procesem eksterminacji – będą wykonywali "Arbeitsjuden", czyli żydowscy więźniowie, którym oszczędzono natychmiastowej śmierci w komorach gazowych. Z transportów wyłączano więc fachowców, których umiejętności były przydatne w obozie oraz mężczyzn zdolnych do ciężkiej pracy fizycznej. Liczba „wyselekcjonowanych” zależała od aktualnych potrzeb – czasem z transportów wyłączano kilkaset osób, czasem zaledwie kilka lub nikogo.
W pierwszym okresie działalności obozu w Treblince sytuacja żydowskich więźniów była szczególnie zła. Prace musieli wykonywać w morderczym tempie, podczas gdy Niemcy i wachmani maltretowali ich i zabijali pod byle pretekstem. Podczas codziennych apeli przeprowadzano selekcje, skazując na śmierć wszystkich więźniów, którzy zdradzali najdrobniejsze oznaki choroby lub wyczerpania. Czasami kierowano także do komór gazowych grupy członków komand roboczych, którzy byli zdolni do pracy. Zabitych i zmarłych zastępowano mężczyznami z nowych transportów. Nieustanna rotacja odbijała się negatywnie na wydajności pracy więźniów. Co więcej, wszyscy "Arbeitsjuden" żyli ze świadomością, że w każdej chwili mogą zginąć, co skłaniało niektóre jednostki do aktów desperackiego oporu. Sygnałem ostrzegawczym dla Niemców stała się śmierć esesmana Maxa Biali, śmiertelnie zranionego nożem przez argentyńskiego Żyda Meira Berlinera (11 września 1942).
We wrześniu 1942 roku nowy komendant Stangl zarządził utworzenie stałych komand roboczych. Z czasem ograniczono liczbę egzekucji, oznaczono więźniów numerami i nieco poprawiono ich warunki bytowe. W ten sposób zmniejszyła się rotacja więźniów, a zarazem otworzyła się droga do zawiązania obozowej konspiracji.
Komanda robocze.
"Arbeitsjuden" na co dzień nosili zwykłe cywilne ubrania. Tych, którzy pracowali w strefie przyjęć, oznaczono dodatkowo kolorowymi opaskami, które odróżniały ich od Żydów z transportów oraz wskazywały na przynależność do określonego komanda. Każdy zespół roboczy wykonywał ściśle określone zadania. Zazwyczaj nie miał jednak stałego składu osobowego, a jego liczebność zmniejszano lub zwiększano w zależności od bieżących potrzeb. Jedynie komanda złożone z fachowców posiadały w miarę stabilny skład osobowy. Zdarzało się, że więźniów z „dolnego obozu” kierowano do pracy w "Totenlagrze". Odwrotne przypadki nigdy nie miały miejsca, gdyż Żyd, który pracował w obszarze zagłady, nie miał już prawa go opuścić. Wśród więźniów „dolnego obozu” panowało przekonanie, że skierowanie do "Totenlagru" jest równoznaczne z wyrokiem śmierci.
Na czele każdego komanda stał żydowski kapo, uzbrojony przez Niemców w pejcz lub pałkę. Mniejszymi zespołami dowodzili "vorarbaiterzy" (brygadziści). Innym rodzajem więźniów funkcyjnych byli blokowi, którzy sprawowali pieczę nad więźniarskimi barakami. Najwyżej w więźniarskiej hierarchii stali starsi obozu ("Lagerälteste").
Żydzi pracujący w „dolnym obozie” byli zakwaterowani w „getcie”. Ich liczba wahała się od 700 do 1500 osób. Funkcję starszego „dolnego obozu” pełnił inżynier Marceli Galewski z Łodzi. Gdy zimą 1942/43 roku zachorował na tyfus, zastąpił go Benjamin Rakowski z Jędrzejowa. Na przełomie kwietnia i maja 1943 roku Rakowski został jednak rozstrzelany za ukrywanie złota należącego do ofiar, a Galewski wrócił na poprzednie stanowisko. Ze względu na zadania i kolor noszonych opasek wyróżniano następujące zespoły robocze:
Najbardziej uprzywilejowaną grupą byli "Hofjuden" („nadworni Żydzi”), czyli rzemieślnicy i fachowcy pracujący na potrzeby obozowej załogi. Byli stosunkowo dobrze żywieni i traktowani, a śmierć lub chłosta groziła im jedynie w przypadku popełnienia poważnych przewinień – np. kradzieży lub próby ucieczki. Do "Hofjuden" zaliczano m.in. krawców, szewców, mechaników, kowali, stolarzy i murarzy. Uprzywilejowani byli także więźniowie świadczący osobiste usługi członkom załogi – lekarze, dentyści, fryzjerzy oraz młodzi chłopcy pełniący funkcję służących ("Putzer"). Do „Żydów dworskich” zaliczano także "Goldjuden" („złotych Żydów”). Odgrywali oni w obozie szczególną rolę, gdyż ich zadaniem było sortowanie złota, kosztowności i walut odebranych ofiarom. Do komanda "Goldjuden" Niemcy starali się rekrutować przede wszystkim jubilerów, zegarmistrzów oraz urzędników bankowych. Liczyło ono około 20 więźniów.
Pewna liczba "Arbeitsjuden" wykonywała prace niezwiązane z procesem eksterminacji. Uprawiali ogródki warzywne, pracowali w zagrodach zwierzęcych, zajmowali się czyszczeniem i dezynfekcją baraków i toalet, pracowali jako robotnicy budowlani. Istniało osobne „komando ziemniaczane”, którego członkowie opiekowali się obozowym magazynem ziemniaków. Niemcy wyznaczyli także „szajsmajstrów”, których zadaniem było dopilnować, aby więźniowie nie przebywali w latrynach więcej niż przepisowe dwie minuty. Chcąc upokorzyć Żydów, ubrano „szajsmajstrów” w stroje kantorów, a na szyjach zawieszono im duże budziki.
Maksymalnie do 300 "Arbeitsjuden" pracowało w „górnym obozie”. Ich „starszym” był wiedeńczyk Karl Blau, rzekomo znajomy komendanta Stangla sprzed wojny. Później zastąpił go niemiecki Żyd o nazwisku Singer. Ze względu na donosicielstwo i nadużywanie władzy Blau był znienawidzony przez więźniów. Singer również cieszył się opinią konfidenta. Więźniowie „górnego obozu” byli podzieleni na komanda robocze. Ze względu na zadania wyróżniane były:
Pewna liczba więźniów "Totenlagru" pracowała w kuchni i pralni, a jeden pełnił funkcję „szajsmajstra”. Co do zasady Żydzi pracujący w obszarze zagłady byli ściśle izolowani od pozostałych więźniów. Znajdowało się jednak wśród nich kilku murarzy i cieśli (wśród nich Jankiel Wiernik), którzy z racji wykonywanej pracy mogli opuszczać "Totenlager".
Wśród więźniów Treblinki były także kobiety, zazwyczaj w wieku 18–30 lat. Około 50 kobiet mieszkało w „dolnym obozie”; większość pracowała w pralniach, reszta w kuchniach i warsztatach krawieckich. Ich kapo była więźniarka nazywana „Paulinką”, ciesząca się opinią donosicielki i gorliwej wykonawczyni poleceń Niemców. W połowie lutego 1943 roku około 15–20 kobiet osadzono także w "Totenlagrze" – większość zatrudniono w więźniarskiej pralni. Ich kapo była Lila Efroimson, która bardzo pozytywnie zapisała się w pamięci ocalałych.
Obozowa codzienność.
Dla "Arbeitsjuden" niewolnicza praca była jedynie tymczasowym odroczeniem wyroku śmierci. Średnia długość życia więźnia nie przekraczała kilku miesięcy i tylko nielicznym udawało się przetrwać dłużej. Szanse przeżycia w znacznej mierze zależały od miejsca i rodzaju wykonywanej pracy. Najgorsze warunki bytowe i największa śmiertelność panowały w "Totenlagrze". Wspomnienia ocalałych wskazują, że samobójstwa były tam zjawiskiem powszechnym. Zdarzać się miały noce, kiedy odbierało sobie życie nawet do 15–20 więźniów. Prawdopodobnie samobójstwa zdarzały się również w „dolnym obozie”, choć na znacznie mniejszą skalę. Z drugiej strony w Treblince tworzyły się namiastki życia społecznego; więźniowie i więźniarki łączyli się w pary, a niektóre jednostki podejmowały nawet aktywność artystyczną.
Pobudka następowała o godzinie 4:00 rano, następnie sprzątano baraki i wydawano śniadanie. O 5:00 rozpoczynał się poranny apel, po którego zakończeniu więźniów kierowano do pracy. Zwykle trwała ona od 6:00 do 18:00, z przerwą na obiad około 12:00. W niedzielę, jeżeli nie było pilnych robót do wykonania, najcięższe prace kończono już po południu. Przy dużej liczbie transportów dzień roboczy potrafił się jednak wydłużyć do późnych godzin nocnych. Po zakończeniu pracy więźniowie udawali się na wieczorny apel, który trwał niekiedy nawet kilka godzin. Podczas apelu selekcjonowano Żydów, wyszukując osoby chore i wyczerpane, a także wymierzano karę chłosty lub „gimnastyki”. Po kolacji o 21:00 więźniów zamykano w barakach i gaszono światła.
W ramach oficjalnych racji żywnościowych więźniowie otrzymywali: na śniadanie – kubek kawy zbożowej i 150–200 gramów nieświeżego chleba, na obiad – zupę z niewielką ilością ziemniaków w mundurkach, na kolację – wyłącznie kawę. W okresach dużego natężenia transportów w „dolnym obozie” nie odczuwano problemów z wyżywieniem, gdyż więźniowie mogli zaopatrzyć się w żywność przywiezioną przez ofiary. Mogli także, choć wiązało się to z dużym ryzykiem, sprzedawać wachmanom złoto i kosztowności, otrzymując w zamian żywność, w tym nawet produkty luksusowe i wódkę. W przypadku braku transportów więźniowie byli skazani na oficjalne racje żywnościowe i cierpieli dotkliwy głód. Na obozowym „czarnym rynku” za bochenek chleba płacono wówczas złotymi rublami, a cena butelki wódki rosła do kilkudziesięciu dolarów. Bez względu na liczbę transportów w najtrudniejszym położeniu byli więźniowie „górnego obozu”, którzy w praktyce nie mieli możliwości zdobycia żywności lub precjozów.
Niewielka ilość wody, którą otrzymywali więźniowie, z trudem starczała na zaspokajanie pragnienia, a tym bardziej nie pozwalała zachować jakiejkolwiek higieny. Dotkliwie odczuwali to zwłaszcza więźniowie "Totenlagru", którzy na co dzień pracowali wśród tysięcy ludzkich zwłok. W okresie dużego natężenia transportów więźniowie „dolnego obozu” mogli zaopatrywać się w ubrania należące do ofiar, co jednak tylko częściowo łagodziło skutki zawszenia. Więźniowie „górnego obozu” nie dysponowali taką możliwością.
Wprowadzenie stałych komand roboczych spowodowało zmniejszenie liczby egzekucji. Niemniej w Treblince panowała wprowadzona przez Wirtha zasada: „kto nie daje rady, odpada”. Więźniowie niezdolni do pracy z powodu ran, chorób lub wyczerpania byli rozstrzeliwani w „lazarecie” lub wysyłani do komór gazowych. Z czasem na skutek zabiegów inż. Galewskiego obozowe władze zgodziły się wprowadzić dzienny limit piętnastu więźniów, którym wolno było pozostać w baraku z powodu choroby. Jesienią 1942 roku zgodziły się także na zorganizowanie w „getcie” prowizorycznego ambulatorium; nie było ono jednak w stanie przyjąć wszystkich potrzebujących. W połowie grudnia 1942 roku w obozie wybuchła epidemia tyfusu. Reakcja Niemców początkowo ograniczyła się do rozstrzeliwania chorych. Dopiero w lutym 1943 roku obozowe władze zarządziły przeprowadzenie gruntownej dezynfekcji baraków oraz podjęły kroki na rzecz poprawy stanu sanitarno-higienicznego. Pod koniec marca epidemia wygasła, lecz do tego czasu zmarło lub zostało zamordowanych około 300 więźniów „dolnego obozu” i ponad 100 więźniów "Totenlagru".
Więźniowie musieli wykonywać pracę w nieustannym pośpiechu, a każdy, kto pracował zbyt wolno lub naraził się czymś nadzorcy, ryzykował dotkliwe pobicie. W trakcie codziennych obchodów po obozie Kurt Franz szczuł upatrzonych więźniów swym psem Barrym. Czasami wykonanie kary odwlekano do wieczornego apelu; „winowajcy” zazwyczaj wymierzano wówczas 25–50 batów, przy czym jeżeli ofiara zasłabła lub pomyliła się przy liczeniu uderzeń, chłostę rozpoczynano od nowa. Pobici więźniowie często byli już niezdolni do pracy i w rezultacie ginęli w „lazarecie”. Inną karą, będącą jednocześnie formą selekcji, była wielogodzinna „gimnastyka” na placu apelowym. Gdy do Treblinki nie przybywały transporty, esesmani urządzali libacje i perwersyjne zabawy, które nierzadko kończyły się śmiercią więźniów.
W pierwszych dniach funkcjonowania obozu Niemcy utworzyli trzyosobową kapelę złożoną z żydowskich muzyków-amatorów, której zadaniem było zarówno umilanie załodze wolnego czasu, jak i zagłuszanie krzyków ofiar pędzonych do komór gazowych. Zimą 1942/43 w „dolnym obozie” powstały profesjonalna dziesięcioosobowa orkiestra i chór, których dyrygentem był znany warszawski muzyk Artur Gold. Orkiestra występowała przy różnych okazjach, m.in. podczas wieczornych apeli, gdy przeprowadzano selekcję lub wykonywano chłostę i „gimnastykę”. Jednym z najczęściej wykonywanych przez nią utworów był „hymn Treblinki”, do którego melodię skomponował Artur Gold. Na wniosek żydowskich kapo Niemcy zgodzili się także na zorganizowanie trzyosobowej kapeli w "Totenlagrze". Gdy liczba transportów zmalała, załoga zaczęła inicjować lub zezwalać Żydom na rozmaite „rozrywki” lub formy aktywności kulturalnej, chcąc w ten sposób odwrócić ich uwagę od zbliżającej się likwidacji obozu.
Próby ucieczek i oporu.
Dezinformacja w połączeniu z brutalną siłą i ogromną szybkością działania zazwyczaj pozwalały zagwarantować bierność ofiar. Dopiero począwszy od zimy 1942/43 roku, gdy prawda o Zagładzie była już znana większości polskich Żydów, podczas likwidacji transportów zaczęto odnotowywać poważniejsze akty oporu. W drugim tygodniu grudnia 1942 roku młodzi Żydzi przywiezieni z okolic Grodna stawili oprawcom czynny opór, który przerodził się w chaotyczną strzelaninę. Część Żydów rozbiegła się po obozie, usiłując pod osłoną ciemności ukryć się w więźniarskich barakach lub uciec przez ogrodzenie, część stawiała zaciekły opór nawet podczas wpychania do komór gazowych. Ostatecznie wszystkich zastrzelono, lecz od tej pory Niemcy nie przyjmowali transportów nocą. Głośnym echem w obozie odbiło się także wydarzenie z maja 1943 roku, kiedy to jeden z Żydów przywiezionych z ogarniętego powstaniem getta warszawskiego zdetonował ukryty granat. Wybuch zranił kilku więźniów z „komanda czerwonego”; według niektórych źródeł były także ofiary wśród członków załogi.
Spektakularny akt indywidualnego oporu więźnia miał miejsce 11 września 1942 roku. Podczas wieczornego apelu Meir Berliner – obywatel Argentyny, którego wraz z żoną i córką przywieziono z getta warszawskiego – wydobył ukryty nóż i ugodził esesmana Maxa Bialę. Niemal natychmiast został zabity łopatą przez jednego z wachmanów; w czasie bezładnej strzelaniny zabito i zraniono także wielu innych Żydów. Na miejscu szybko pojawił się zastępca komendanta Kurt Franz, który zaprowadził porządek, zorganizował pomoc medyczną dla Biali, a następnie osobiście wychłostał starszego obozu inż. Galewskiego, grożąc, że w przypadku kolejnego ataku na członka załogi zostanie on rozstrzelany. W Treblince przebywał wtedy inspektor obozów akcji „Reinhardt” Christian Wirth. Na jego rozkaz jeszcze tego samego dnia wieczorem przeprowadzono odwetową egzekucję dziesięciu więźniów. Tymczasem ranny Biala zmarł w szpitalu wojskowym w Ostrowi Mazowieckiej lub też w drodze do szpitala. Następnego dnia podczas porannego apelu z tłumu więźniów wyciągnięto i rozstrzelano kolejnych 150 mężczyzn. Pozostałym Żydom przez trzy dni nie wydawano wody i żywności. Desperacki czyn Berlinera uczynił na Niemcach bardzo duże wrażenie i przyczynił się do poprawy położenia więźniów.
Inny głośny przypadek oporu odnotowano w pierwszej połowie kwietnia 1943 roku. U obozowego lekarza, Juliana Chorążyckiego, Kurt Franz przypadkowo odkrył wtedy pieniądze przeznaczone na zakup broni dla obozowej konspiracji. Chorążycki nie mając nic do stracenia zaatakował esesmana. Po krótkiej walce prawdopodobnie popełnił samobójstwo przez zażycie trucizny, nie chcąc ujawnić na torturach szczegółów planowanego buntu.
Początkowo szanse przeżycia w obozie były tak znikome, że niektórzy więźniowie byli skłonni zaryzykować próbę ucieczki. Z powodu chaosu, jaki panował w obozie latem 1942 roku, kiedy jego komendantem był Irmfried Eberl, próby te czasami kończyły się powodzeniem. Uciekinierzy zazwyczaj usiłowali ukryć się w wagonach, którymi wywożono z Treblinki zrabowane dobra. Inną metodą było forsowanie ogrodzenia pod osłoną nocnych ciemności. Żydzi, którym powiodła się ucieczka, zazwyczaj szukali schronienia w istniejących jeszcze gettach. Dzięki zbiegom takim jak m.in. Nachum Diamant, Józef Gutman, Abraham Krzepicki, Dawid Nowodworski, Jakub Rabinowicz i bracia Czenki (Cienki), pewien odsetek ludności żydowskiej już w 1942 roku poznał prawdę o obozie w Treblince. Zeznania, które Nowodworski złożył przed członkami Oneg Szabat, stały się podstawą raportu, które żydowskie podziemie przygotowało dla Delegatury Rządu na Kraj.
Niemcy starali się zapobiegać ucieczkom, stosując kombinację gróźb i obietnic. Więźniom zapowiadano, że sumiennie wykonywana praca przyniesie im ocalenie. Przyłapanie na próbie ucieczki było natomiast karane śmiercią. Nierzadko uciekinierów torturowano i mordowano w okrutny sposób, na przykład wieszając za nogi. Esesmani zarządzili ponadto, że za każdego uciekiniera rozstrzelanych będzie dziesięciu więźniów.
Począwszy od września 1942 roku liczba ucieczek zaczęła maleć, a z początkiem następnego roku ustały one niemal zupełnie. Fakt ten był spowodowany kilkoma czynnikami. Przede wszystkim Niemcy zaostrzyli środki bezpieczeństwa, wzmacniając straże, koncentrując więźniów w ogrodzonych barakach i wprowadzając zasadę odpowiedzialności zbiorowej. Z drugiej strony nieco lepsze traktowanie i spadek liczby egzekucji spowodowały, że więźniowie byli mniej skłonni podejmować ryzyko ucieczki. Czynnikiem zniechęcającym stała się także likwidacja większości gett, gdyż tylko nieliczni Żydzi wierzyli, że zdołają przetrwać wśród ludności polskiej.
Niemniej nadal podejmowano próby wydostania się z obozu. Na przełomie listopada i grudnia 1942 roku Niemcy zabili siedmiu członków „komanda błękitnego” przyłapanych na próbie ucieczki; niedługo później rozstrzelano 24 więźniów "Totenlagru", których zadenuncjował inny więzień. Wiosną 1943 roku zabito „starszego obozu” Rakowskiego, którego przyłapano na gromadzeniu złota przed planowaną ucieczką. Do uwieńczonej powodzeniem grupowej ucieczki doszło natomiast w grudniu 1942 roku, kiedy to pod osłoną porannych ciemności zbiegło przez ogrodzenie czterech więźniów „dolnego obozu” (w odwecie rozstrzelano w „lazarecie” 20 chorych więźniów). Z kolei w noc sylwestrową siedmiu więźniów „górnego obozu” podjęło próbę ucieczki przez tunel wykopany pod ogrodzeniem. Na skutek alarmu podniesionego przez jednego z wachmanów dwóch uciekinierów nie zdążyło zejść do wykopu. Czterech innych schwytano w trakcie obławy (jednego zabito na miejscu, pozostałych powieszono w obozie). Piąty uciekinier, Łazar Szarson, zdołał przedostać się do getta warszawskiego. Był jedynym więźniem, któremu w tym okresie udało się uciec z "Totenlagru".
Powstanie w sierpniu 1943 roku.
Zmniejszenie rotacji więźniów oraz ograniczenie możliwości ucieczek indywidualnych stworzyły warunki, w których mogła rozwinąć się obozowa konspiracja. Głównymi czynnikami, które sprawiły, że wśród więźniów zaczęła kiełkować myśl o zbrojnym oporze, były jednak zmniejszenie liczby transportów oraz informacje o niemieckich klęskach na froncie wschodnim. Na podstawie malejącej liczby pociągów kierowanych do Treblinki wysnuto bowiem wniosek, że obóz zostanie wkrótce zlikwidowany, a wszyscy Żydzi wymordowani. Na przełomie lutego i marca 1943 roku grupa więźniów „dolnego obozu” zawiązała tzw. Komitet Organizacyjny. Jego nieformalnym liderem był Julian Chorążycki (lekarz medycyny z Warszawy, kapitan WP), natomiast ekspertem do spraw wojskowych był Želomir „Želo” Bloch (oficer armii czechosłowackiej, "vorarbaiter" w komandzie sortowniczym). W skład Komitetu weszli ponadto: Ze’ew Kurland (kapo w „lazarecie”), Israel Sudowicz (agronom z Warszawy), Władysław Salzberg (kuśnierz z Kielc, kierownik warsztatu krawieckiego), Adolf Friedman (kapo w komandzie sortowniczym, rzekomo żołnierz Legii Cudzoziemskiej), a także inni więźniowie, których nazwiska pozostają nieznane.
Komitet koncentrował swe wysiłki na zdobyciu broni. Próby przekupienia wachmanów zakończyły się jednak niepowodzeniem. Co więcej, w marcu i kwietniu konspiracja otrzymała szereg bolesnych ciosów. Najpierw znaczną liczbę więźniów, wśród nich „Želo” Blocha i Adolfa Friedmana, przeniesiono do „górnego obozu”. Kilka tygodni później samobójstwo popełnił Chorążycki, u którego Niemcy odkryli pieniądze przeznaczone do przekupienia wachmanów. Zła passa odwróciła się w kwietniu, gdy ślusarzowi Eugeniuszowi Turowskiemu udało się potajemnie dorobić klucz do niemieckiego magazynu z bronią i amunicją. Po pierwszej nieudanej próbie ich wyniesienia aktywność konspiracji przejściowo jednak osłabła.
W maju 1943 roku do obozu dotarły transporty z ogarniętego powstaniem getta warszawskiego. Przykład dany przez bojowników getta podziałał inspirująco na więźniów Treblinki. Do Komitetu dołączyli wkrótce nowi członkowie, w tym starszy obozu Marceli Galewski, który stanął na jego czele. W lipcu konspiracja w „dolnym obozie” liczyła już 60 członków. Okrzepł także ruch oporu w „górnym obozie”, który od wiosny organizowali Bloch i Friedman. Łącznikiem pomiędzy obydwoma komitetami stał się cieśla Jankiel Wiernik, który był jednym z nielicznych więźniów posiadających prawo do przemieszczania się pomiędzy różnymi strefami obozowymi. Pod koniec lipca, gdy palenie zwłok w „górnym obozie” było już prawie zakończone, tamtejsi więźniowie zaczęli się obawiać, że po zakończeniu pracy zostaną wymordowani. Pod ich naciskiem Komitet zdecydował, że powstanie wybuchnie 2 sierpnia o godzinie 16:30.
Konspiratorzy planowali wybić niemieckich esesmanów, zmusić wachmanów do kapitulacji, a następnie spalić obóz i zakończyć jego ludobójczą działalność. W dalszej kolejności zamierzali opuścić Treblinkę i uciec w kierunku Puszczy Białowieskiej. Ich zamiarom sprzyjał fakt, że na kilka godzin przed wybuchem powstania grupa Niemców i wachmanów, wśród nich Kurt Franz, wyjechała z Treblinki, aby zażyć kąpieli w Bugu. Starannie przygotowany plan został jednak zniweczony, gdy Kurt Küttner przypadkiem wykrył złoto u jednego z żydowskich więźniów. Uruchomiony w ten sposób ciąg wydarzeń doprowadził do przedwczesnego rozpoczęcia walki. Dysproporcja sił była bardzo duża, gdyż więźniowie zdołali wynieść z magazynu tylko niewielką ilość broni i amunicji. Niemniej obrzucili granatami komendanturę, wysadzili w powietrze skład paliw oraz podpalili część baraków i warsztatów. W „górnym obozie” zdobyto wartownię, wyeliminowano obsadę centralnej wieżyczki strażniczej oraz podpalono część budynków. Konspiratorom szybko zabrakło jednak amunicji, a ostrzał prowadzony z wieżyczek przy ogrodzeniu spowodował liczne ofiary wśród uciekających więźniów.
Walka trwała niespełna 30 minut. Ostatecznie spośród około 840 więźniów, blisko czterystu zdołało zbiec. Od 350 do 400 Żydów zginęło w czasie walki lub forsowania ogrodzenia, a ponad stu schwytano żywcem na terenie obozu. Spośród niemieckich esesmanów ranny został jedynie Küttner, natomiast 5–6 wachmanów zginęło lub odniosło rany. Za zbiegłymi Żydami urządzono zakrojoną na szeroką skalę obławę. Ostatecznie wojnę przeżyło niespełna siedemdziesięciu uciekinierów, w tym dwie kobiety. Wśród Żydów zabitych w czasie powstania i ucieczki znaleźli się wszyscy przywódcy powstania.
Likwidacja obozu.
Powstanie nie sparaliżowało ośrodka zagłady, gdyż komory gazowe pozostały nienaruszone, a niedobór siły roboczej uzupełniono, przysyłając grupę żydowskich więźniów z pobliskiego obozu pracy. Wkrótce do Treblinki skierowano część transportów z getta w Białymstoku, którego ostateczna likwidacja rozpoczęła się 16 sierpnia 1943 roku. Jicchak Arad i Jacek A. Młynarczyk podają, że w drugiej połowie sierpnia zgładzono w obozie około 7,5 tys. Żydów. Barbara Schwindt przyjmuje, że do Treblinki skierowano wówczas 11,4 tys. osób, podczas gdy Christian Gerlach szacuje, że do obozów zagłady – przede wszystkim do Treblinki – wywieziono około 17–19 tys. białostockich Żydów. Niemieckie dokumenty kolejowe informują, że ostatni transport do Treblinki wyjechał 23 sierpnia. Franciszek Ząbecki, dyżurny ruchu na stacji Treblinka, twierdził jednak, że ostatni transport przybył do obozu 19 sierpnia.
W związku ze zbliżającym się końcem akcji „Reinhardt” Niemcy rozpoczęli stopniową likwidację obozu. W połowie lub pod koniec sierpnia komendant Stangl wraz z częścią załogi został przeniesiony do Triestu. W Treblince pozostało jedynie tzw. "Restkommando" pod dowództwem Kurta Franza, złożone z kilku esesmanów, grupy wachmanów oraz grupy Żydów. Jego zadaniem było zatrzeć ślady po istnieniu obozu. Przez cały wrzesień i październik więźniowie rozbierali budynki, które przetrwały sierpniowe powstanie, oraz ogrodzenie i wieżyczki strażnicze. Odzyskane materiały i urządzenia wywożono do różnych miejsc przeznaczenia, przede wszystkim do dystryktu lubelskiego. Część kozłów przeciwczołgowych wykorzystano do zabezpieczenia sąsiedniego karnego obozu pracy. Do 17 listopada 1943 roku z Treblinki wywieziono ponad 100 wagonów towarowych ze sprzętem i materiałami budowlanymi. Opróżnione groby zasypano ludzkimi popiołami i piaskiem, a następnie obsiano łubinem. Na terenie poobozowym wzniesiono gospodarstwo rolne otoczone ogrodzeniem z siatki; przy jego budowie wykorzystano cegły pozostałe po budynku z komorami gazowymi. Osadzono na nim dwóch byłych wachmanów z rodzinami: niejakiego Saszkę oraz volksdeutscha z Ukrainy nazwiskiem Strebel. Ich zadaniem było strzec terenu przed niepowołanymi osobami. Strebel sprowadził z Ukrainy do Treblinki swoją rodzinę.
Większość więźniów wywieziono do obozu zagłady w Sobiborze. 20 października przybył tam z Treblinki transport liczący pięć wagonów; kolejny wagon przywieziono 4 listopada. Liczba Żydów, którzy znaleźli się w tych transportach jest nieznana. Arad szacował ją na około 30–50 osób, Robert Kuwałek – na nieco ponad 200. Po kilkutygodniowym pobycie w Sobiborze, gdzie pracowali przy likwidacji obozu i zacieraniu śladów ludobójstwa, wszyscy więźniowie zostali zgładzeni.
Wykonanie ostatnich prac porządkowych w Treblince powierzono grupie około 30 Żydów, których na noc zamykano w dwóch wagonach stojących przy obozowej rampie. 17 listopada Franz i jego ludzie rozstrzelali wszystkich więźniów w pobliskim lesie, a następnie spalili ich ciała. W gronie zamordowanych znalazły się trzy kobiety. Były to ostatnie ofiary Treblinki. Tego samego dnia wachmani wyjechali do Lublina.
Reakcje.
Ruch oporu.
Obóz zagłady w Treblince był przedmiotem szczególnego zainteresowania centralnych ośrodków Polskiego Państwa Podziemnego oraz żydowskich organizacji konspiracyjnych w getcie warszawskim. Spośród trzech obozów zagłady akcji „Reinhardt” został stosunkowo najlepiej rozpoznany, zwłaszcza pod względem swojej strony funkcjonalnej.
Dzięki relacjom uciekinierów podziemie w getcie warszawskim już na początku sierpnia 1942 roku poznało prawdę o losie Żydów wywożonych do Treblinki. Wieści przyniesione przez zbiegów dotarły również do pracowników warszawskiego Judenratu, którzy potwierdzili je w rozmowach telefonicznych z mieszkańcami getta w Sokołowie Podlaskim. 26–27 sierpnia uciekinier Dawid Nowodworski złożył zeznanie przed członkami Oneg Szabat. Jego relacja stała się podstawą raportu, który Oneg Szabat sporządziło dla Delegatury Rządu na Kraj. Próbę zdobycia informacji z pierwszej ręki podjął socjalistyczny Bund. Jego działacz, Zalman Frydrych ps. „Zygmunt”, zdołał opuścić getto i przy pomocy polskich kolejarzy prześledzić jeden z transportów. 20 września 1942 roku w czasopiśmie Bundu „Ojf der Wach” („Na Straży”) opublikowano jego raport "Żydzi warszawscy są mordowani w Treblince".
Ze wspomnień gen. Tadeusza Komorowskiego ps. „Bór” wynika, że już pod koniec lipca 1942 roku Polskie Państwo Podziemne wiedziało o trwającym w Treblince ludobójstwie. Jego agendy czerpały informacje zarówno z raportów żydowskiej konspiracji, jak też starały się rozpoznać obóz przy użyciu własnych źródeł wywiadowczych. Informatorami byli w tym wypadku przede wszystkim mieszkańcy okolic Treblinki oraz polscy kolejarze. Szczególnie cenne raporty przekazywał Franciszek Ząbecki – członek Armii Krajowej pracujący jako dyżurny ruchu na stacji Treblinka. Przez cały okres istnienia obozu rejestrował on „pociągi specjalne” – ich liczbę, stację wyjazdu, datę przyjazdu do Treblinki, liczbę wagonów, szacunkową liczbę przewożonych Żydów. Potajemnie gromadził także dokumenty kolejowe, które dotyczyły transportów do obozu zagłady (rozkłady jazdy, telegramy, wykazy wagonów, listy przewozowe). Część dokumentacji, którą ocalił przed zniszczeniem podczas przejścia frontu latem 1944 roku, posłużyła jako dowody rzeczowe w procesach zbrodniarzy nazistowskich, w tym członków załogi Treblinki.
Polskie podziemie starało się rozpowszechniać informacje o Treblince w istniejących jeszcze gettach, na przykład w getcie białostockim. W numerze 30(55) wewnętrznego periodyku AK „Informacja Bieżąca” z 17 sierpnia 1942 roku podano wykaz transportów, które odprawiono z getta warszawskiego do Treblinki między 22 lipca a 7 sierpnia. Liczbę ofiar oszacowano na 113 tys., informując jednocześnie bez bliższych szczegółów, że „po odejściu lokomotywy Żydzi zmuszani są do rozbierania się rzekomo do kąpieli, wprowadzani do komory gazowej i traceni”. W numerze 33(58) z 8 września opisano położenie obozu i stosowane w nim techniki eksterminacji, a w numerze 37(62) z 5 października podano informację, że ofiary są mordowane przy użyciu „spalin z domieszką gazów trujących”. W kolejnych miesiącach w raportach Podziemia i artykułach prasy konspiracyjnej nadal publikowano szersze lub krótkie informacje na temat obozu w Treblince. Opisywano w nich stosowane w obozie techniki uśmiercania, podejmowano próby oszacowania liczby ofiar, informowano o kierowanych do Treblinki transportach. Wiele uwagi poświęcono powstaniu więźniów w sierpniu 1943 roku. Polski wywiad odnotował także fakt likwidacji obozu jesienią tegoż roku. W 1944 roku żydowskie podziemie we współpracy z Radą Pomocy Żydom „Żegota” wydało w nakładzie 2 tys. egzemplarzy relację Jankiela Wiernika "Rok w Treblince". Została ona także przemycona do Londynu, dzięki czemu jeszcze przed zakończeniem wojny ukazały się jej wydania w jidysz i języku angielskim.
15 listopada 1942 roku zjednoczone organizacje podziemne getta warszawskiego przekazały Polskiemu Państwu Podziemnemu raport "Likwidacja żydowskiej Warszawy", opracowany przez członków Oneg Szabat. Jedna z jego części, zatytułowana: "Treblinka – pomnik wiecznej hańby narodu niemieckiego", była w całości poświęcona obozowi zagłady i stanowiła pierwsze obszerne opracowanie na jego temat. Na podstawie relacji uciekinierów opisano lokalizację i topografię obozu, a także sporządzono jego dokładny plan. Szczegółowo opisano mechanizm eksterminacji oraz pracę więźniów. Autorom udało się natomiast zdobyć jedynie szczątkowe informacje na temat załogi Treblinki. Ponadto w opracowaniu podano błędnie, iż ofiary są zabijane przy użyciu pary wodnej, a liczbę ofiar oszacowano przesadnie na dwa miliony. Pod koniec 1942 roku raport został dostarczony do Londynu przez kuriera Jana Karskiego.
W lutym 1943 roku Żydowski Komitet Narodowy i Bund za pośrednictwem „Żegoty” przekazały Delegaturze Rządu na Kraj kolejny raport, zatytułowany "Druga czarna księga o wymordowaniu Żydów w Polsce". Znalazły się w nim m.in. dwie relacje uciekinierów z Treblinki oraz meldunki na temat obozu, częściowo opracowane na podstawie informacji przekazanych przez wywiad AK. Zawierały one szczegółowe informacje na temat funkcjonowania ośrodka zagłady – m.in. była w nich mowa o mordowaniu ofiar przy użyciu spalin oraz o zabijaniu „osób niechodzących” w „lazarecie”. Dokument ten został wysłany do Londynu pod koniec marca 1943 roku. W alianckich i neutralnych stolicach informacje o eksterminacji Żydów przyjęto jednak z niedowierzaniem. Spotkały się z niewielkim zainteresowaniem opinii publicznej i nie spowodowały poważniejszej reakcji politycznej lub militarnej. Bezskuteczne okazały się wysiłki polskiego rządu, aby nakłonić aliantów do przeprowadzenia akcji odwetowych wobec niemieckiej ludności cywilnej.
27 stycznia 1943 roku komendant Obszaru Warszawskiego AK otrzymał od komendanta głównego AK gen. Stefana Roweckiego ps. „Grot” rozkaz w sprawie „rozpoznania obozów w Treblince i nadesłania wniosków co do możliwości dokonania napadu na obóz oraz plan organizacji tej akcji”. W archiwach nie udało się jednak odnaleźć wyników rozpoznania, które wywiad Obszaru Warszawskiego zapewne zdołał przeprowadzić, ani też ewentualnych wniosków na temat możliwości przeprowadzenia ataku na obóz zagłady i sąsiedni karny obóz pracy. Franciszek Ząbecki twierdził, że w związku z przygotowaniami do ataku polecono mu sporządzić plan obozu. Ostatecznie pomysł ataku miał jednak zostać zarzucony. Sprawa domniemanych planów ataku Armii Krajowej na Treblinkę, a także ich ewentualnej realizacji, pozostaje niejasna. Była po wojnie przedmiotem licznych manipulacji i przekłamań, a także budzi spory historyków. Jest z nią m.in. związane fałszerstwo historyczne, znane pod nazwą akcja „Treblinka”.
Ludność.
Mimo stosowanych przez Niemców środków ostrożności miejscowi Polacy szybko poznali prawdę o tym, co dzieje się w obozie. W okolicy niemal stale czuć było swąd rozkładających się lub palących się zwłok, niektórzy chłopi byli nawet w stanie usłyszeć krzyki i strzały. Życie w cieniu ośrodka zagłady było – jak podkreślają świadectwa współczesnych – źródłem traumy dla mieszkańców pobliskich wiosek. Życie osób pracujących lub mieszkających w pobliżu torów było niemal stale zagrożone z powodu strzelanin, które po pijanemu urządzali konwojenci z transportów lub niemieccy kolejarze ze stacji Treblinka. Podobne zagrożenie stwarzali wachmani z obozowej załogi, którzy po służbie rozchodzili się po okolicy. Latem 1942 roku SS-Obersturmführer Wirth polecił rozstrzelać w „lazarecie” dziesięciu rzekomych „spekulantów”; wśród nich byli rolnicy pracujący w polu, a nawet 10-letni chłopiec. Znane są 22 przypadki zabójstw mieszkańców Wólki Okrąglik lub skierowania ich do obozu pracy Treblinka I. Ludność musiała także świadczyć rozmaite prace na rzecz obozu i jego załogi, na przykład dostarczać podwody lub kopać groby dla Żydów zmarłych i zabitych w czasie transportu.
Z drugiej strony bliskość obozu wpłynęła demoralizująco na część ludności polskiej. Ocalali Żydzi wspominali, że podczas postojów na bocznicach i stacjach kolejowych niektórzy Polacy po horrendalnych cenach sprzedawali wodę stłoczonym w wagonach ludziom. Do takich wypadków dochodziło m.in. na stacji kolejowej w Treblince. W okolicach obozu szybko powstała „gospodarka o obiegu zamkniętym”. Żydzi w tajemnicy przed Niemcami sprzedawali wachmanom walutę, złoto i precjoza, otrzymując w zamian żywność – w tym nawet wódkę i produkty luksusowe – a także papierosy lub rozmaite przysługi. Swoje zarobki wachmani wydawali natomiast w okolicznych wsiach. W ten sposób polska ludność czerpała zyski ze sprzedaży żywności dla więźniów za pośrednictwem wachmanów, jak też trafiały do niej pożydowskie pieniądze i kosztowności, które ci ostatni przeznaczali na wódkę, żywność i usługi prostytutek. Intymne stosunki z wachmanami utrzymywały zarówno niektóre miejscowe kobiety i dziewczęta, jak i zawodowe prostytutki, które znęcone możliwością zarobku przybywały z odległych miejscowości, w tym z Warszawy. W okolice Treblinki ściągali także spekulanci, którzy skupowali od chłopów i wachmanów pożydowskie mienie. Wedle słów Jerzego Królikowskiego „biedne podlaskie okolice zamieniły się w złotodajną krainę, do której biegły na wyścigi szumowiny z całego kraju”.
Niemniej pojawiają się także głosy, że skalę negatywnych zjawisk wyolbrzymiono, niesłusznie stygmatyzując wszystkich mieszkańców Wólki Okrąglik i sąsiednich wsi. Franciszek Ząbecki twierdził, że polska konspiracja starała się przeciwdziałać patologicznym postawom. Podziemie miało wymierzyć chłostę rolnikowi, który zmuszał swą dwunastoletnią córkę do sypiania z wachmanami. Ukarać miano także dwie przyjezdne prostytutki – jednej ogolono głowę, drugą zabito.
Z zeznań i relacji ocalałych więźniów wyłania się generalnie negatywny obraz stosunku polskiej ludności do uciekinierów z obozu. W dużej mierze owe oskarżenia potwierdzają także relacje polskie. Na tej podstawie Jicchak Arad doszedł do wniosku, że polscy chłopi w swej większości nie tylko nie wspomagali zbiegłych Żydów, lecz motywowani chciwością i antysemityzmem wydawali ich w ręce Niemców lub rabowali i mordowali na własną rękę. Szczególnie wrogi stosunek do uciekinierów mieli jakoby przejawiać mieszkańcy najbliższych okolic Treblinki, którzy wzbogacili się na handlu z wachmanami. Arad twierdził ponadto, że poważne zagrożenie dla uciekinierów stwarzali partyzanci Armii Krajowej oraz członkowie „prawicowych i faszystowskich odłamów polskiego podziemia”. Przekonanie o wrogości i obojętności Polaków miało być jednym z powodów, dla których więźniowie nie decydowali się na ucieczkę lub woleli szukać schronienia w istniejących jeszcze gettach. Teresa Prekerowa przeanalizowawszy 27 żydowskich i polskich relacji, zwracała jednak uwagę, że większość negatywnych ocen nie odnosiła się do konkretnych przypadków, lecz polegała na sądach ogólnych. Ponadto tylko część autorów żydowskich pisała o swoich kontaktach z ludnością polską. Trudno jest więc oszacować rzeczywistą skalę negatywnych zjawisk. Prekerowa przypuszczała również, że rzekomymi partyzantami napadającymi na uciekinierów z Treblinki mogli być podszywający się pod członków ruchu oporu pospolici bandyci, a fakt, że we wspomnieniach wydanych wiele lat po wojnie uciekinierzy często nie powtarzali oskarżeń pod adresem AK, które pojawiły się w zeznaniach złożonych zaraz po wyzwoleniu, może sugerować, że owe oskarżenia były efektem presji propagandy stalinowskiej.
Mimo iż w okupowanej Polsce za wszelką pomoc Żydom groziła kara śmierci, niektórzy mieszkańcy okolic Treblinki wspierali uciekinierów z obozu i transportów. Wielu uczestników powstania z sierpnia 1943 roku oraz wcześniejszych uciekinierów ocalało dzięki pomocy udzielonej przez Polaków. Najczęstszą formą pomocy było podarowanie żywności, niekiedy także udzielenie schronienia. W przeanalizowanych przez Prekerową relacjach przeważają przy tym informacje o pomocy bezinteresownej. Członkowie kolejarskich rodzin Bąków, Gawkowskich, Pronickich, Sochów, Wierzbowskich i Ząbeckich podawali wodę lub żywność do wagonów na stacji w Treblince. Niektórzy kolejarze mieli także pomagać Żydom w ucieczkach z transportów lub ułatwiać uciekinierom z obozu wydostanie się z wagonów załadowanych zrabowanym mieniem (zdaniem Prekerowej skala udzielanej przez kolejarzy pomocy jest jednak przez Ząbeckiego wyolbrzymiana). Kolejarz Karol Socha ukrył w swojej stodole żydowskiego uciekiniera, a następnie pomógł mu w ucieczce. W odległości zaledwie 4 kilometrów od obozu żydowską dziewczynkę ukrywało małżeństwo Diehlów z majątku Jasieniec. Udzielali oni także doraźnej pomocy uciekinierom z obu obozów. Najwięcej Żydów w sąsiedztwie obozu, bo aż 11 osób, ukrywała rodzina Góral z Kosowa Lackiego.
Do 2011 roku 91 mieszkańców powiatu sokołowsko-węgrowskiego, na którego terenie znajdowały się obozy Treblinka I i Treblinka II, zostało odznaczonych medalem „Sprawiedliwy wśród Narodów Świata”, aczkolwiek jak podkreśla Dariusz Libionka, tylko kilkoro z nich odznaczono za pomaganie uciekinierom z obozu zagłady. 44 mieszkańców powiatu zostało zamordowanych przez Niemców w odwecie za szeroko rozumianą pomoc Żydom. Był wśród nich 21-letni pracownik kolei Jan Maletko, którego zastrzelono na stacji Treblinka, gdy usiłował podać wodę do wagonów. Inny kolejarz, Stanisław Przyborowski z Wólki Okrąglik, zginął w obozie pracy Treblinka I, gdyż porzucił pracę, nie chcąc uczestniczyć w przewożeniu ofiar do obozu zagłady. W kilku relacjach więźniów pojawia się informacja o polskiej dziewczynie, którą złapano przy obozowym ogrodzeniu podczas próby przekazania Żydom paczki z żywnością, a następnie rozstrzelano.
Dzieje powojenne.
Okres profanacji.
W sierpniu 1944 roku, w obawie przed zbliżającą się Armią Czerwoną, obaj wachmani podpalili zabudowania swojej „farmy” i wraz z rodzinami uciekli w kierunku Małkini. Wkrótce po wyparciu wojsk niemieckich oględzin terenu poobozowego dokonała Polsko-Radziecka Komisja do Zbadania Zbrodni Niemieckich (15 września 1944). Kolejne komisje, działające na zlecenie władz państwowych i organizacji żydowskich, odwiedziły teren byłego obozu we wrześniu i listopadzie 1945 roku. Od 24 września do 22 listopada 1945 roku, dochodzenie w sprawie zbrodni popełnionych w Treblince II prowadziła Główna Komisja Badania Zbrodni Niemieckich w Polsce. W 1946 roku opublikowane zostały reportaż Racheli Auerbach "Afn di felder fun Treblinke" („Na polach Treblinki”) oraz praca Zdzisława Łukaszkiewicza "Obóz straceń w Treblince". Były to pierwsze kompleksowe opracowania na temat obozu.
Jesienią 1945 roku jedynymi pozostałościami po farmie wachmanów były resztki fundamentów budynku gospodarczego oraz wykop po piwnicy. Nie zachowało się również ogrodzenie. Zostało ono, podobnie jak ruiny farmy, rozebrane przez miejscową ludność, która uzyskany w ten sposób materiał wykorzystała do odbudowy gospodarstw zniszczonych w czasie przejścia frontu. Po samym obozie zachowały się przede wszystkim pozostałości po rampie kolejowej; istniały one jeszcze w 1962 roku.
W okresie powojennym w okolicach Treblinki działały „hieny cmentarne”, które rozkopywały tereny poobozowe w poszukiwaniu pożydowskiego złota i kosztowności. O skali tego procederu świadczą dokumenty oficjalne, artykuły prasowe, kronika filmowa, zdjęcia wykonane podczas oględzin, a także relacje mieszkańców okolicznych wsi. „Kopacze” usiłowali odnaleźć przede wszystkim złoto i precjoza, które ukryli więźniowie. Nie mieli jednak oporów przed rozkopywaniem masowych grobów i profanowaniem ludzkich szczątków w poszukiwaniu złotych zębów lub ukrytych kosztowności. Raport komisji, która badała teren poobozowy we wrześniu 1945 roku, informował: „Całe pole poobozowe było przekopane i zryte, a doły w których leżały ludzkie kości, sięgały nawet 10 metrów […] W powietrzu unosił się odór gnijących ciał”. W kronice 6 Wileńskiej Brygady AK pod datą 2 lutego 1946 roku zapisano natomiast: „Ciągłe rozkopywanie i ograbianie trupów doszło do ostatnich granic zezwierzęcenia. Wyrywa się zęby, całe szczęki, obcina ręce, nogi, głowy, aby zdobyć kawałek złota”. Rachela Auerbach w swym reportażu porównała tę sytuację do gorączki złota, określając Treblinkę mianem „Polskiego Kolorado”. W późniejszych publikacjach Treblinka była także nazywana „Eldorado Podlasia”.
„Poszukiwacze skarbów” przybywali zarówno z okolicznych wsi, jak i z odległych miejscowości (np. Makowa Mazowieckiego i Warszawy). Działali w dobrze zorganizowanych gangach, które strzegły terenu przed indywidualnymi poszukiwaczami, a posłuch wymuszały brutalną przemocą. W procederze aktywnie uczestniczyli sowieccy żołnierze stacjonujący w Kosowie Lackim i na lotnisku w Ceranowie. Posługiwali się oni materiałami wybuchowymi, aby wydobyć z ziemi ludzkie szczątki. Piotr Głuchowski i Marcin Kowalski oceniali, że wraz z przybyciem Sowietów do Treblinki „chłopskie kopanie zamieniło się w przemysł”. Jeszcze dalej idące wnioski wyciągnął Kazimierz Krajewski, którego zdaniem „to sowieccy żołnierze, a nie polscy chłopi byli rzeczywistymi organizatorami rozkopywania, profanowania i ograbiania masowych mogił”.
Na początku lutego 1946 roku żołnierze 6 Wileńskiej Brygady AK przeprowadzili ekspedycję karną przeciw „kopaczom”; schwytanych ukarano chłostą. Pod koniec tegoż miesiąca akcję przeciw „hienom” przeprowadziły z kolei oddziały Pogotowia Akcji Specjalnej NZW, jednakże ich celem było „ściągnięcie kontrybucji” i wykorzystanie zdobytych środków na zakup broni. Władze komunistyczne podejmowały działania, aby zapobiec profanacjom, miały one jednak dość ograniczony charakter. 4 marca 1946 roku dowódca jednostki wojskowej w Ostrowi Mazowieckiej zameldował, że jego podwładni przeprowadzili obławę i zatrzymali na gorącym uczynku pewną liczbę „kopaczy”. Informacje o przypadkach zatrzymywania „hien” i wymierzania im doraźnych kar znajdują się także w aktach Powiatowego Urzędu Bezpieczeństwa Publicznego w Sokołowie Podlaskim. Jedyną udokumentowaną sprawą sądową pozostaje jednak oskarżenie z września 1946 roku wniesione przeciw „kopaczowi” ze wsi Kiełczew. Część zachowanych dokumentów wskazuje, że władze komunistyczne bagatelizowały problem profanacji. Kazimierz Krajewski wiąże tę bierność z faktem udziału czerwonoarmistów w procederze rozkopywania grobów.
Między grudniem 1946 roku a lipcem 1947 roku teren poobozowy był kilkukrotnie wizytowany przez komisje złożone z przedstawicieli władz państwowych i organizacji żydowskich. 2 lipca tegoż roku Sejm uchwalił ustawę o upamiętnieniu obozów Treblinka I i Treblinka II. 25 lipca w Sejmie zebrał się po raz pierwszy Komitet Upamiętnienia Ofiar Treblinki. Do końca września prowizorycznie ogrodzono teren poobozowy i skierowano tam jednostkę wojskową, która zorganizowała stałą ochronę. Podjęto także decyzję o rozpisaniu konkursu na projekt mauzoleum i zorganizowaniu zbiórki pieniężnej na sfinansowanie jego budowy. Wkrótce zmalało jednak zainteresowanie sprawą upamiętnienia Treblinki. Wybrany w wyniku konkursu projekt mauzoleum autorstwa Alfonsa Zielonki i Władysława Niemca nie został zrealizowany. Komitet Upamiętnienia Ofiar Treblinki wkrótce zaprzestał działalności, prawdopodobnie na znak protestu przeciw bierności władz. Instytucje żydowskie także zaniechały poważniejszych działań. W 1949 roku wytyczono jeszcze geodezyjnie teren obozu oraz ogrodzono go drutem kolczastym. Podczas oględzin przeprowadzonych w czerwcu 1954 roku stwierdzono jednak, że ogrodzenie zostało zniszczone, a na terenie poobozowym nadal działają „poszukiwacze skarbów”. Dokumenty oficjalne i artykuły prasowe zawierające wzmianki o „kopaczach” pochodzą jeszcze z 1958 roku. Zdaniem Martyny Rusiniak-Karwat cezurą wyznaczającą koniec „okresu profanacji i zapomnienia” stało się dopiero odsłonięcie pomnika-mauzoleum w 1964 roku.
Upamiętnienie.
W 1955 roku Ministerstwo Kultury i Sztuki rozstrzygnęło kolejny konkurs na zagospodarowanie terenów poobozowych w Treblince. Zwycięską pracą okazał się projekt założenia przestrzenno-pomnikowego autorstwa Franciszka Duszeńki i Adama Haupta (później do grona twórców dołączył Franciszek Strynkiewicz). Jego realizacja znacznie przeciągnęła się w czasie – przede wszystkim ze względu na brak funduszy, a także z powodu konieczności wywłaszczenia blisko 127 ha gruntu i trudności z finalizacją szczegółowych założeń projektowych. Odsłonięcie pomnika-mauzoleum nastąpiło 10 maja 1964 roku. W uroczystości wzięło udział 30 tys. osób z Polski i zagranicy.
Mauzoleum Walki i Męczeństwa w Treblince objęło: teren byłego ośrodka zagłady, teren byłego obozu pracy oraz położone w jego pobliżu żwirownię i miejsce straceń, „Czarną Drogę”, która łączyła oba obozy. W latach 1964–1981 nie było podporządkowane żadnej jednostce muzealnej. W 1981 roku włączono je do Muzeum Zbrojowni w Liwie, a w 1986 roku przekształcono w oddział Muzeum Regionalnego w Siedlcach, zmieniając jednocześnie nazwę na Muzeum Walki i Męczeństwa w Treblince. W 2010 roku w Treblince powstał w pełni funkcjonalny budynek muzealny, w którym uruchomiono wystawę stałą. W 2018 roku muzeum stało się samodzielną samorządową instytucją kultury pod nazwą „Muzeum Treblinka. Niemiecki nazistowski obóz zagłady i obóz pracy (1941–1944)”.
Centralnym elementem upamiętnienia dawnego obozu zagłady jest monument autorstwa Franciszka Duszeńki, złożony z nieobrobionych bloków granitowych, nawiązujących wyglądem do jerozolimskiej Ściany Płaczu. Stoi w miejscu, gdzie znajdowały się komory gazowe. Za pomnikiem znajduje się symboliczne palenisko, które ma formę betonowej płyty w kształcie prostokąta, barwionej sadzą angielską i pokrytej „soplami” bazaltowymi. Teren dookoła pomnika podzielono na trzy pola o łącznej powierzchni ok. 22 tys. m², które zalano betonem, chroniąc w ten sposób pozostałości grobów przed „poszukiwaczami skarbów”. Ustawiono na nich około 17 tys. kamieni różnej wielkości. Na niektórych kamieniach widnieją nazwy miast, z których przybywały transporty do Treblinki; pierwotnie upamiętniono w ten sposób 130 miejscowości, w 2015 roku ich liczba wynosiła już 221. Według jednej z interpretacji, liczba kamieni nawiązuje do maksymalnej liczby osób, która mogła być zamordowana w komorach gazowych Treblinki w ciągu jednego dnia. Jedynym imiennym upamiętnieniem w byłym obozie zagłady jest kamień poświęcony Januszowi Korczakowi i jego podopiecznym z Domu Sierot, odsłonięty w 1978 roku. Pomnik-mauzoleum w Treblince uznawany jest za „wybitne dzieło architektury pomnikowej i najbardziej poruszającą kompozycję architektoniczno-rzeźbiarską poświęconą pamięci ofiar Holocaustu w Polsce”, a także za „arcydzieło niemające sobie równego w sztuce przestrzennej”.
W ramach sezonów badawczych w latach 2010, 2012 i 2013 teren byłych obozów Treblinka I i Treblinka II był obiektem badań z zakresu archeologii sądowej, prowadzonych pod kierunkiem dr Caroline Sturdy Colls ze Staffordshire University w Wielkiej Brytanii. Obejmowały one m.in. kwerendę archiwalną, wywiady ze świadkami oraz różne formy nieinwazyjnych badań archeologicznych. W 2013 roku na terenie obu obozów wykonano także niewielkie wykopy sondażowe. Badania pozwoliły zidentyfikować 111 obiektów w obrębie ośrodka zagłady, potwierdzając tym samym, że ani jesienią 1943 roku, ani w latach powojennych, nie doszło do całkowitego zatarcia śladów po jego istnieniu. Archeologom udało się odnaleźć m.in. pozostałości po budynku ze „starymi” komorami gazowymi oraz pozostałości ludzkich szczątków. Namierzono także przypuszczalne miejsce lokalizacji „lazaretu” i trzech baraków w strefie przyjęć oraz ustalono, że północna granica obozu przebiegała o 50 metrów dalej niż dotychczas sądzono.
Na terenie byłego obozu zagłady co roku odbywają się uroczystości poświęcone jego ofiarom. Początkowo były organizowane przełomie kwietnia i maja, równolegle do obchodów rocznicy powstania w getcie warszawskim. Obecnie odbywają się 2 sierpnia, w rocznicę buntu więźniów. Mimo iż Treblinka II była największym po Auschwitz-Birkenau ośrodkiem zagłady w okupowanej Europie, wciąż pozostaje stosunkowo mało znana polskiej opinii publicznej. Podczas badania, którego wyniki opublikowano w 2010 roku, na pytanie o zabytki lub miejsca na terenie Polski, które zasługują na upamiętnienie jako miejsca zagłady ludności żydowskiej, tylko 13,8% respondentów wskazało Treblinkę.
Odpowiedzialność sprawców.
Do 2014 roku historykom udało się ustalić nazwiska 62 esesmanów oraz 66 wachmanów, którzy pełnili służbę w Treblince. Tylko nieliczni zostali pociągnięci do odpowiedzialności karnej. Spośród zidentyfikowanych niemieckich esesmanów piętnastu zginęło lub zmarło w czasie wojny bądź wkrótce po jej zakończeniu. W gronie tym znaleźli się m.in. Christian Wirth (zabity przez jugosłowiańskich partyzantów w maju 1944), Richard Thomalla (rozstrzelany przez NKWD w maju 1945), Herbert Floß (zabity przez zbuntowanych wachmanów w październiku 1943), Karl Pötzinger (zginął podczas alianckiego nalotu w grudniu 1944), Ernst Schemmel (zmarł na urlopie w Niemczech w grudniu 1943), Irmfried Eberl (popełnił samobójstwo w amerykańskim areszcie w lutym 1948 roku).
Wielu członków obozowej załogi zaginęło bez śladu lub uniknęło postawienia przed sądem. Wśród tych, którzy skutecznie zatarli za sobą ślady, był prawdopodobnie projektant komór gazowych, Lorenz Hackenholt. Kierownik „dolnego obozu” Kurt Küttner został aresztowany po wojnie, lecz zmarł w grudniu 1950 roku, nieosądzony za zbrodnie popełnione w Treblince. Ponadto kilku członków załogi zostało skazanych za zbrodnie niezwiązane z ich służbą w Treblince. Hermann Felfe został skazany na śmierć w drezdeńskim procesie lekarzy (popełnił samobójstwo w więzieniu w październiku 1947). Fritz Schmidt został skazany przez sowieckie władze okupacyjne na karę 9 lat więzienia. Erich Fuchs został skazany w procesie załogi Sobiboru na karę 4 lat więzienia (1966).
Pierwszym członkiem załogi Treblinki osądzonym za zbrodnie popełnione w obozie był Josef Hirtreiter. 3 marca 1951 roku zachodnioniemiecki sąd we Frankfurcie nad Menem skazał go na karę dożywotniego pozbawienia wolności.
W 1954 roku przed Sądem Wojewódzkim dla Województwa Warszawskiego w Warszawie stanęło czterech mężczyzn narodowości ukraińskiej: Piotr Dmitrenko, Teodozy Melnik, Mikołaj Osyczański i Wasyl Rudenko. Wszyscy byli strażnikami w obozie zagłady, którzy w kwietniu 1943 roku porzucili służbę niemiecką, a po wojnie osiedlili się pod przybranymi nazwiskami na Dolnym Śląsku. Wyrokiem z 22 czerwca 1954 roku Dmitrenko, Osyczański i Melnik zostali skazani na karę 12 lat więzienia, a Rudenko na karę 8 lat więzienia.
Od 12 października 1964 roku do 24 sierpnia 1965 roku przed sądem w Düsseldorfie toczył się tzw. pierwszy proces załogi Treblinki. Na ławie oskarżonych zasiadło dziesięciu członków obozowej załogi. Czterech – Kurt Franz, Heinrich Arthur Matthes, August Wilhelm Miete, Willi Mentz – otrzymało karę dożywotniego pozbawienia wolności. Pozostałych pięciu otrzymało wyroki więzienia w wysokości od trzech do dwunastu lat, a jednego uniewinniono.
Drugi proces załogi Treblinki również toczył się przed sądem w Düsseldorfie, lecz w tym przypadku na ławie oskarżonych zasiadł jedynie komendant obozu Franz Stangl, który w 1967 roku został aresztowany w Brazylii i ekstradowany do Niemiec Zachodnich. Jego proces odbył się w 1970 roku. Stangl został uznany winnym zarzucanych mu czynów i skazany na karę dożywotniego pozbawienia wolności. Zmarł w więzieniu 28 czerwca 1971 roku.
W 1978 roku w Stanach Zjednoczonych wszczęto postępowanie przeciw Fiodorowi Fedorence, ukraińskiemu imigrantowi, który w czasie wojny pełnił służbę w Treblince. W 1984 roku Fedorenko został pozbawiony amerykańskiego obywatelstwa i deportowany do Związku Radzieckiego. W czerwcu 1986 roku sowiecki sąd skazał go na karę śmierci. Wyrok wykonano miesiąc później.
W 1986 roku Stany Zjednoczone pozbawiły obywatelstwa i deportowały do Izraela ukraińskiego imigranta Iwana Demianiuka, którego kilku ocalałych więźniów Treblinki rozpoznało jako osławionego strażnika „Iwana Groźnego”. W kwietniu 1988 roku sąd w Jerozolimie skazał Demianiuka na karę śmierci. Wkrótce ujawniono jednak dowody wskazujące, że „Groźnym” był w rzeczywistości Iwan Marczenko, podczas gdy Demianiuk pełnił służbę nie w Treblince, lecz w obozie zagłady w Sobiborze. W rezultacie w 1993 roku izraelski Sąd Najwyższy uniewinnił Demianiuka, a niedługo później uzyskał on zgodę na powrót do USA. W 2009 roku został jednak ponownie deportowany, tym razem do Niemiec, gdzie dwa lata później sąd pierwszej instancji skazał go na karę 5 lat więzienia za współudział w zbrodniach popełnionych w Sobiborze. Demianiuk zmarł w marcu 2012 roku, przed zakończeniem postępowania apelacyjnego.
W kulturze.
Odniesienia do obozu zagłady w Treblince znajdują się w licznych dziełach kultury. Wśród nich można wymienić:
W latach 1987–1989 nazwy „Treblinka” używał szwedzki zespół deathmetalowy Tiamat.

</doc>
